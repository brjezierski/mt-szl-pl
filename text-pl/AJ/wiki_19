<doc id="1563199" url="https://pl.wikipedia.org/wiki?curid=1563199" title="Rupert Penry-Jones">
Rupert Penry-Jones

Rupert William Penry-Jones (ur. 22 września 1970 w Londynie) – brytyjski aktor filmowy, telewizyjny i głosowy, znany z roli Adama Cartera w serialu "Tajniacy" oraz Thomasa Hamiltona w serialu "Piraci".
Życiorys.
Wczesne lata.
Urodziła się w Londynie jako syn pary aktorskiej, walijskiego aktora Petera Davida Penry’ego-Jonesa (1938–2009) i angielskiej aktorki Angeli Thorne. Jego młodszy brat, Laurence David Penry-Jones (ur. 1977), był aktorem, który został kierowcą karetki pogotowia i ożenił się z aktorką Polly Walker. Uczył się w Dulwich College, gdzie w wieku trzynastu lat wystąpił jako Caliban w przedstawieniu "Burza". Naukę kontynuował w szkole dramatycznej Bristol Old Vic Theatre School.
Kariera.
Po raz pierwszy wystąpił na ekranie w ekranizacji powieści Anny Sewell "Czarny książę" ("Black Beauty", 1994) w reżyserii Caroline Thompson z udziałem Seana Beana i Davida Thewlisa. W telewizyjnym dramacie wojennym HBO "Vaterland – Tajemnica III Rzeszy" ("Fatherland", 1994) według powieści Roberta Harrisa z Mirandą Richardson i Rutgerem Hauerem zagrał postać kadeta-SS Hermanna Josta, który przypadkiem jest świadkiem morderstwa Josefa Bühlera.
W 1995 zadebiutował na scenie w Londynie w The Almeida Theatre Company – Hackney Empire grając Fortinbrasa w sztuce Williama Szekspira "Hamlet" u boku Ralpha Fiennesa i Francesca Annis.
Życie prywatne.
W 1999 spotykał się z wokalistką i aktorką Kylie Minogue przez dziewięć miesięcy. Od sierpnia 2007 jest żonaty z aktorką Dervlą Kirwan, z którą ma dwójkę dzieci – Florence (ur. 1 maja 2004) i Petera (ur. 8 sierpnia 2008).

</doc>
<doc id="1563206" url="https://pl.wikipedia.org/wiki?curid=1563206" title="Antonio Rinaldi">
Antonio Rinaldi

Antonio Rinaldi (ur. 1710 w Trydencie, zm. 10 kwietnia 1794 w Rzymie) – włoski architekt, przez większość swojej kariery artystycznej pracował w Rosji. Jego nauczycielem był Luigi Vanvitelli.
Życiorys.
W roku 1751 w czasie podróży do Anglii Rinaldi otrzymał wezwanie od rosyjskiego hetmana, Cyryla Razumowskiego, który życzył sobie wyporządzenia swojej posiadłości na Ukrainie. Do wczesnego okresu twórczości Rinaldiego należą: cerkiew pod wezwaniem Zmartwychwstania Pańskiego w Poczepie nieopodal Briańska oraz cerkiew pw. św. Katarzyny w Jamburgu (obecnie Kingisepp) niedaleko Petersburga. Rinaldi zaprojektował typową dla architektury prawosławnej bryłę budynku, zwieńczoną kopułą, przemycając do projektu elementy włoskiego stylu późnego baroku.
Pierwszym świeckim zleceniem Rinaldiego w Rosji był dwór kanclerza Michaiła Iłłarionowicza Woroncowa w Nowoznamience. W roku 1754 otrzymał on posadę nadwornego architekta pary książęcej, która później zasiadła na tronie Rosji jako cesarz Piotr III i cesarzowa Katarzyna II. Posiadali oni rezydencję w Oranienbaum. W miasteczku tym Rinaldi wykonał swoje najsłynniejsze barokowe projekty: pałac Piotra III (1758–60), okazale urządzony Pałac Chiński (1762–68) oraz Pawilon do Jazdy na Lodzie (1762–74).
W latach 70. XVIII w. Rinaldi pracował na stanowisku nadwornego architekta hrabiego Orłowa, największego faworyta carycy Katarzyny II i najpotężniejszego człowieka w Rosji. Dla niego Orłow zaprojektował Pałac Marmurowy przy Nabrzeżu Pałacowym w Petersburgu. Pałac Marmurowy zbudowany został w l. 1768–1785 dla faworyta Katarzyny II Grigorija Orłowa. Rezydencję ostatecznie wykończono już po śmierci Orłowa, któremu nigdy nie było dane w nim zamieszkać. Do wystroju wnętrz pałacowych i fasady użyto różowych marmurów syberyjskich. W tym okresie Pałac Marmurowy swym przepychem ustępował jedynie Pałacowi Zimowemu – rezydencji imperatora Pawła I. Od 10 marca 1797 roku był siedzibą króla Stanisława Augusta Poniatowskiego, podczas jego pobytu w Petersburgu po abdykacji. Poza tym zaprojektował Zamek Gatczyna, który później został zakupiony i częściowo przebudowany przez imperatora Pawła I Romanowa. Na zamówienie Orłowa wykonał on kilka pomników w Carskim Siole, wśród których na wyróżnienie zasługują: Wrota Orłowa oraz obeliski upamiętniające bitwy pod Kagułem i pod Czesmą. Ukończył również rozpoczęte przez Jeana-Baptiste Vallina de la Mothe'a dzieło budowy pierwszego w Rosji, katolickiego kościoła św. Katarzyny w Sankt Petersburgu.
Rinaldi w swoich projektach dokonywał łagodnego przejścia ze stylu rokokowego, skupiającego się na bogatych, olśniewających wnętrzach, do umiarkowanego stylu neoklasycystycznego, kładącego nacisk na projektowaniu prostych i wyrazistych fasad budowli. Przykładami syntezy tych dwóch prądów architektonicznych są dwa sobory w Sankt Petersburgu: jeden poświęcony św. Izaakowi z Dalmacji (później całkowicie przebudowany w stylu Empire) oraz drugi, pod wezwaniem św. Włodzimierza I Wielkiego, który stoi do dziś.
W 1784 r. starzejący się artysta zrezygnował z posady architekta z powodu problemów zdrowotnych i powrócił do Włoch.

</doc>
<doc id="1563207" url="https://pl.wikipedia.org/wiki?curid=1563207" title="Piotr Buzun">
Piotr Buzun

Piotr Grigoriewicz Buzun, ros. Петр Григорьевич Бузун (ur. 1893, zm. 19 maja 1943 w rejonie Valjeva) – rosyjski pułkownik, dowódca 12 sotni 2 pułku Rosyjskiego Pułku Ochronnego podczas II wojny światowej
Brał udział w I wojnie światowej, a następnie w wojnie domowej w Rosji po stronie białych. Służył w stopniu sztabskapitana w Armii Ochotniczej gen. Antona I. Denikina. Uczestniczył w tzw. I Zimowym Pochodzie Kubańskim w składzie pułku partyzanckiego. Jesienią 1918 r. został dowódcą batalionu i zarazem zastępcą dowódcy pułku aleksiejewskiego. Od czerwca 1919 r. był dowódcą 1 pułku aleksiejewskiego. 14 listopada tego roku awansował do stopnia podpułkownika z prawami pułkownika. W kwietniu 1920 r. objął dowództwo pułku aleksiejewskiego. Brał udział na jego czele w nieudanym desancie na Kubaniu, gdzie w sierpniu tego roku został ranny. W poł. listopada wraz z resztkami wojsk białych ewakuował się z Krymu do Gallipoli. Zamieszkał na emigracji. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Został w stopniu kapitana dowódcą 12 sotni 2 pułku. 19 maja 1943 w rejonie Valjeva zginął w walkach z partyzantką komunistyczną.

</doc>
<doc id="1563208" url="https://pl.wikipedia.org/wiki?curid=1563208" title="Confuciusornithidae">
Confuciusornithidae

Confuciusornithidae – rodzina prymitywnych ptaków żyjących we wczesnej kredzie na terenie dzisiejszych Chin, jedyna należąca do rzędu Confuciusornithiformes. Typowym przedstawicielem rodziny jest "Confuciusornis"; oprócz niego zalicza się do niej również rodzaje: "Changchengornis", "Jinzhournis" i "Eoconfuciusornis". U około połowy z odnalezionych dotąd osobników zachowały się pozostałości łuskopodobnych piór ogonowych oraz zarówno piór puchowych jak i ostatecznych.
Rodzina Confuciusornithidae i rząd Confuciusornithiformes zostały ustanowione w 1995 przez Hou i współpracowników jako obejmujące "Confuciusornis" i przypisane do gromady Aves. Pierwszą definicję filogenetyczną nadał tym nazwom w 1999 Luis Chiappe i współpracownicy, którzy określili Confuciusornithidae jako klad obejmujący jedynie "Confuciusornis" i "Changchengornis". Sereno (2005) rozszerzył definicję tej rodziny na wszystkie gatunki bliżej spokrewnione z "Confuciusornis sanctus" niż z "Passer domesticus". "Jinzhournis" został do niej włączony w 2002 przez Hou, Zhou i Zhanga, a w 2008 Zhang, Zhou i Benton zaklasyfikowali do niej nowo opisany rodzaj "Eoconfuciusornis".

</doc>
<doc id="1563209" url="https://pl.wikipedia.org/wiki?curid=1563209" title="Confuciusornithiformes">
Confuciusornithiformes



</doc>
<doc id="1563211" url="https://pl.wikipedia.org/wiki?curid=1563211" title="Al-Hadżar">
Al-Hadżar

Al-Hadżar (arab. جبال الحجر, trb. Al-Hadżar, trl. Al-Ḩajar) – góry na Półwyspie Arabskim, w jego południowo-wschodniej części, ciągną się przez ok. 480 km wzdłuż Zatoki Omańskiej – w oddaleniu o 50–100 km od wybrzeża. Łańcuch górski Al-Hadżar znajduje się na terytoriach państw Omanu i częściowo Zjednoczonych Emiratów Arabskich.
Geografia.
Góry Al-Hadżar na północy tworzą półwysep Musandam, następnie północne ich pasmo – Al-Hadżar al-Gharbi biegnie stopniowo na południowy wschód, wzdłuż wybrzeża Zatoki Omańskiej. Środkowe pasmo – Al-Dżabal al-Achdar, jest najwyższym fragmentem gór Al-Hadżar, z kulminacją Dżabal Szams sięgającą powyżej 3000 m n.p.m. (jest to najwyższy szczyt Omanu i wschodniej Arabii). Południowe pasmo – Al-Hadżar asz-Szarki, skręca nieco bardziej na wschód i biegnie nieco bliżej wybrzeża, docierając do Morza Arabskiego.
Roślinność.
Sawanny z akacjami, przechodząca w półpustynie.
Gospodarka.
Hodowla kóz, owiec i wielbłądów, uprawa zbóż i warzyw.

</doc>
<doc id="1563214" url="https://pl.wikipedia.org/wiki?curid=1563214" title="Apolinario Mabini">
Apolinario Mabini

Apolinario Mabini y Maranan (ur. 23 lipca 1864, zm. 13 maja 1903) – filipiński polityk, filozof oraz rewolucjonista. Sporządził tekst konstytucji Pierwszej Republiki Filipińskiej (z lat 1899-1901). W roku 1899 objął stanowisko pierwszego premiera Filipin. W filipińskiej historiografii znany jest pod przydomkami: ""Wspaniałego Paralityka" oraz "Mózgu Rewolucji".
Młodość.
Mabini urządził się W Baranagay Talaga w Tanauan w prowincji Batangas, na filipińskiej wyspie Luzon. Był drugim spośród ośmiorga dzieci Dionisii Maranan, handlarki z Tanauan, oraz Inonencia Mabini'ego, niepiśmiennego chłopa.
Nieoficjalnie, Mabini podjął edukację u swojego dziadka ze strony matki, który był nauczycielem w szkole wiejskiej. Ze względu na nieprzeciętną inteligencję, Mabini został przeniesiony do szkoły powszechnej. Jej kierownikiem był Simplicio Avelino, u którego Mabini pracował jako służący. Uczeń Avelino podjął również dorywczą pracę u miejscowego krawca – w zamian za darmowe wyżywienie i zakwaterowanie. Później, Mabini przeniósł się do szkoły prowadzonej przez ojca Valerio Malabanana, słynnego wykładowcę, o którym wspomniał Jose Rizal w powieści "El Filibusterismo".
W roku 1881 Mabini otrzymał stypendium na naukę w koledżu San Juan de Letran w Manili. Według niepotwierdzonych pogłosek, profesor wyżywał się na nim z powodu jego niskiego pochodzenia. Mabini w tym czasie nosił podarte ubrania, które jednoznacznie wskazywały na kiepski status materialny jego rodziny. Jednak zdumiał on swojego wychowawcę wiedzą i umiejętnością odpowiedzi na serię trudnych pytań. Mabini kilkakrotnie przerywał naukę z uwagi na brak pieniędzy. W międzyczasie dorabiał na swoje utrzymanie i zakwaterowanie, udzielając dzieciom korepetycji.
Matka Mabini'ego pragnęła, by jej syn został księdzem. Jednak on wolał podjąć studia prawnicze, by móc bronić praw biednych ludzi. W rok po uzyskaniu tytułu licencjata (z wyróżnieniem) oraz tytułu profesora łaciny, Mabini podjął studia na uniwersytecie w Santo Tomas. W roku 1894 zakończył edukację na wydziale prawa.
Początki działalności politycznej.
Podobno już podczas pobytu w Letran Mabini zaczął skłaniać się ku idei egalitaryzmu. Pewnego dnia, w drodze powrotnej do Tanauan, Mabini spotkał księdza. Gdy ksiądz wyciągnął ku niemu rękę, by mógł ją pocałować (co wówczas było powszechnym zwyczajem), Mabini poprzestał na uściśnięciu ręki duchownego. Później wyjaśnił swemu bratu, że tylko rodzice zasługują na to, by całować ich ręce.
Pierwsze oficjalne kontakty ze światem polityki Mabini nawiązał podczas studiów na Uniwersytecie w Santo Tomas. Zainteresował się wówczas ruchem reformatorskim i wstąpił do tajnej organizacji Jose Rizala o nazwie Liga Filipińska ("La Liga Filipina"), potajemnie opracowującej plany reform w administracji rządowej.
Do obowiązków Mabini'ego w organizacji należało prowadzenie korespondencji z przedstawicielem ruchu reformatorskiego w Hiszpanii, Marcelo del Pilarem – redaktorem gazety "La Solidaridad"". Dzięki listom od Mabiniego, Pilar na bieżąco otrzymywał informacje o wydarzeniach na Filipinach.
Choroba i paraliż.
Na początku roku 1896 Mabini zaraził się chorobą Heinego-Medina, która doprowadziła do paraliżu jego nóg. Później, w okresie działalności politycznej, przeciwnicy Mabiniego wykorzystywali chorobę przeciwko niemu. Rozgłaszali nieprawdziwe informacje, że paraliż Mabiniego był powikłaniem choroby wenerycznej – zarzuty te zostały ostatecznie odparte.
Gdy w tym samym roku wybuchła rewolucja, władze hiszpańskie aresztowały go jako aktywnego członka ruchu reformatorskiego. Jednak fakt, że Mabini nie mógł się poruszać, zdjął z niego podejrzenia i przyczynił się do zwolnienia go z aresztu. Po zwolnieniu odesłano go do szpitala San Juan de Dios.
Rewolucja w roku 1896.
Wierząc w możliwość osiągnięcia sukcesu przez Ruch Reformatorski, Mabini początkowo nie popierał czynu zbrojnego w rewolucji z roku 1896. Jednak gdy w grudniu tego roku władze hiszpańskie wykonały egzekucję na Jose Rizalu, Mabini zdecydowanie poparł ideę powstania.
W roku 1898, w trakcie wakacji w Los Baños w prowincji Laguna, Mabini otrzymał poselstwo od Emilia Aguinaldo. Setki tysięcy tragarzy na zmianę niosły hamak Mabini'ego do Kawitu. Aguinaldo, ujrzawszy ciężki stan fizyczny współorganizatora powstania, początkowo zwątpił w możliwość współpracy.
Mabini wykazywał jednak szczególną aktywność podczas rewolucji w roku 1898, gdy pełnił funkcję głównego doradcy generała Aguinaldo. Wydawał zarządzenia i opracował pierwszą na kontynencie azjatyckim konstytucję pierwszej Republiki Filipińskiej. Zawarł w niej projekt powołania rządu rewolucyjnego, który później ustanowiono w Malolos w roku 1899.
W nowym, niezależnym rządzie dyktatorskim Emilio Aguinaldo, powołanym 2 stycznia 1899 r., Mabini otrzymał stanowisko premiera oraz ministra spraw zagranicznych. Ostatecznie, rząd proklamował republikę w dniu 23 stycznia 1899 r. Mabini stanął na czele jej pierwszego rządu.
Kadencja Mabiniego przypadała na najbardziej krytyczny okres w dziejach młodego państwa. Musiał on sprostać licznym problemom, z których wcześniej nawet nie zdawał sobie sprawy. Do najważniejszych kwestii należały negocjacje ze Stanami Zjednoczonymi, rozpoczęte 6 marca 1899 r. Stany Zjednoczone i Republika Filipińska uwikłane były w ostry spór, który doprowadził do konfrontacji zbrojnej. W trakcie rokowań pokojowych, Amerykanie początkowo zgodzili się uznać niezależność rządu Aguinaldo, jednak rozmowy zakończyły się fiaskiem, ponieważ Stany Zjednoczone odmówiły Mabini'emu zawieszenia broni. Premier Filipin próbował wznowić negocjacje i zaproponował rozejm, lecz jego starania nie przyniosły skutku. Ostatecznie, widząc, że Amerykanie mają wobec Manili "nieszczere intencje", Mabini zerwał rozmowy, zgromadził lud i opowiadał się za kontynuacją wojny. Z administracji ostatecznie odszedł 7 maja 1899 r.
Schyłek życia i śmierć.
Mabini należał do bractwa wolnomularskiego.
10 grudnia 1899 r. został on pojmany przez Amerykanów w Cuyapo w prowincji Nueva Ecija, lecz później wyszedł na wolność. W roku 1901 został zesłany na wyspę Guam razem z rzeszami rewolucjonistów, których Amerykanie określali mianem "insurrectos". W roku 1903, po złożeniu przysięgi wierności Stanom Zjednoczonym, Mabini otrzymał pozwolenie na powrót do ojczyzny.
13 maja 1903 r. Mabini zmarł na cholerę w Manili.
Dziedzictwo.
Na Filipinach istnieją dwa miejsca poświęcone pamięci Apolinarego Mabini:
Podobizna Apolinario Mabiniego zdobi banknot o nominale 10 peso filipińskich.
Na cześć Mabiniego, jego nazwiskiem nazwano cztery miasta na Filipinach w prowincjach: Batangas, Bohol, Compostela Valley oraz Pangasinan.
Imię Apolinario Mabiniego otrzymała korweta filipińskiej marynarki wojennej, BRP Apolinario Mabini (PS-36).
Rząd filipiński corocznie przyznaje Nagrodę im. Apolinarego Mabiniego osobom niepełnosprawnym, które odznaczyły się szczególnymi osiągnięciami.
W roku 1922 w Lipa City otwarto Akademię im. Mabiniego.
Jest on patronem odznaczenia państwowego nadawanego od 1974 za wybitne zasługi w służbie dla Filipin dokonane za granicą – Gawad Mabini.
Kontrowersje wokół przyczyny paraliżu Mabiniego.
Jeszcze za życia Mabiniego, publicznie toczono dyskusje na temat przyczyn jego niepełnosprawności. Wewnętrzne spory wśród uczestników kongresu Malolo doprowadziły do rozpowszechnienia pogłosek, że przyczyną paraliżu Mabiniego była choroba weneryczna, a dokładnie – syfilis. Informacje te zostały ostatecznie zdementowane dopiero w roku 1980, gdy ekshumowane szczątki Mabiniego poddano sekcji. Wykazano wówczas, że przyczyną paraliżu była choroba Heinego Medina.
Jednak Narodowy Artysta (tytuł przyznawany najwybitniejszym artystom na Filipinach) F. Sionil Jose zbyt późno dowiedział się o faktycznych przyczynach choroby Mabiniego. Zanim historyk Ambeth Ocampo poinformował go o wynikach autopsji premiera, wydał on powieść ""Po-On", zawierającą wątek związany z chorobą Mabiniego. Jego fabuła oparta jest na fałszywym przeświadczeniu, że Mabini doznał paraliżu z powodu syfilisu.
W kolejnych wydaniach powieści, pisarz poprawił błąd i zamieścił przeprosiny:
"W pierwszym wydaniu powieści Po-on popełniłem poważny błąd. Żadne przeprosiny nie naprawią szkody, którą wyrządziłem wielkiej pamięci Mabiniego... Zdaniem historyka Ambetha Ocampo, oszczerstwo wobec niego rozsiewali wpływowi ludzie z otoczenia Aguinaldo, którzy chcieli pozbawić premiera autorytetu etycznego oraz ideologicznego. Udało im się. Więc, co jeszcze zmieniło się w naszym kraju"?"
Cytaty.
Mabini
O składzie swego rządu:
"... jest to rząd bezpartyjny, jego członkowie wywodzą się z różnych opcji politycznych, jednak ich wspólnym celem jest dobro ojczyzny."
Na temat Mabiniego
Były wojskowy gubernator Filipin, gen. Arthur MacArthur, przedstawiając Mabiniego przed komisją senacką w roku 1902 rzekł:
"Mabini to wykształcony, młody człowiek, który niestety jest sparaliżowany. Odebrał klasyczne wykształcenie. Posiada bardzo pojętny i szybki umysł. Jego poglądy były dla mnie znacznie bardziej zrozumiałe niż poglądy jakiegokolwiek Filipińczyka. Jego marzeniem było utworzenie konfederacji malajskiej. Obejmowałaby ona nie tylko wyspę Luzon ani Archipelag Filipiński, ale – wszystkie ludy tej samej krwi. Mabini to marzyciel, ale równocześnie człowiek o bardzo silnym charakterze i nieprzeciętnych umiejętnościach. Ale jak powiedziałem, jest on niestety sparaliżowany. To młody człowiek, który niewątpliwie mógłby w przyszłości w wielkim stopniu przysłużyć się Filipinom, gdyby nie jego schorzenie."

</doc>
<doc id="1563215" url="https://pl.wikipedia.org/wiki?curid=1563215" title="Anseranas">
Anseranas



</doc>
<doc id="1563216" url="https://pl.wikipedia.org/wiki?curid=1563216" title="Philips Köninck">
Philips Köninck



</doc>
<doc id="1563217" url="https://pl.wikipedia.org/wiki?curid=1563217" title="Fiodor Dumski">
Fiodor Dumski

Fiodor Anatoliewicz Dumski, ros. Федор Анатольевич Думский (ur. 25 grudnia 1881, zm. w październiku 1944 w okupowanej Jugosławii) – rosyjski wojskowy (pułkownik), emigracyjny działacz wojskowy, adiutant dowódcy 1 batalionu 3 pułku Rosyjskiego Korpusu Ochronnego podczas II wojny światowej.
Służył w stopniu porucznika w 3 batalionie saperów. W 1912 r. awansował do stopnia sztabskapitana. W 1914 r. ukończył 2 klasy nikołajewskiej akademii wojskowej. Brał udział w I wojnie światowej w szeregach 18 batalionu saperów. W 1915 r. został odkomenderowany do sztabu generalnego rosyjskiej armii. Od 14 lipca 1916 r. był starszym adiutantem w sztabie 68 dywizji piechoty. W 1918 r. wstąpił do ukraińskiej armii hetmańskiej. Został zastępcą naczelnika oddziału dyslokacji głównego zarządu sztabu generalnego. W sierpniu 1918 r. awansował na wojskowego starszynę. 22 stycznia 1919 r. wstąpił do wojsk białych gen. Antona I. Denikina. Objął funkcję sztabsoficera do specjalnych poruczeń w sztabie II Korpusu Kubańskiego. Od 12 października 1919 r. był szefem sztabu mieszanej gwardyjskiej dywizji piechoty. Doszedł do stopnia pułkownika. W poł. listopada 1920 r. wraz z resztkami wojsk białych ewakuował się z Krymu do Gallipoli, gdzie służył w sztabie 1 dywizji piechoty. Na emigracji zamieszkał w Królestwie SHS. Od 1938 r. prowadził wyższe wojenno-naukowe kursy w Białej Cerkwi. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Został w stopniu pułkownika adiutantem dowódcy 1 batalionu 3 pułku. W październiku 1944 r. został zabity przez czetników za odmowę oddania broni.
Linki zewnętrzne.
Biografia płk. Fiodora A. Dumskiego (jęz. rosyjski)

</doc>
<doc id="1563220" url="https://pl.wikipedia.org/wiki?curid=1563220" title="Archibald Campbell (1. markiz Argyll)">
Archibald Campbell (1. markiz Argyll)

Archibald Campbell, Pierwszy Markiz Argyll, 8. Hrabia Argyll; przywódca szkockiego klanu Campbell, (ur. 1607, zm. 27 maja 1661) – faktyczny szef rządu szkockiego (przez większość okresu tzw. wojny trzech królestw (jednej z serii angielskich wojen domowych)). Campbell był najbardziej wpływową postacią w ruchu Coventanter, który podczas angielskiej wojny domowej w latach 40. i 50. XVII w. walczył w obronie wyznania prezbiteriańskiego oraz szeroko pojętych interesów Szkocji.
Rodowód i młodość.
Archibald Campbell był pierworodnym synem Archibalda Campbella, 7. Hrabiego Argyll, oraz jego pierwszej żony, Agnes Douglas – córki Williama Douglasa, 6. Hrabiego Morton. Kształcił się na Uniwersytecie św. Andrzeja, na który 15 stycznia 1622 r. zdał egzamin wstępny. We wczesnym wieku, jako Lord Lorne, otrzymał posiadłość we włościach Argyll, gdy jego ojciec wyrzekł się protestantyzmu i zaciągnął się do armii Filipa III Habsburga, króla Hiszpanii i Portugalii. Campbell przejął niemal absolutną władzę nad klanem, dysponując siłami 20 tys. ludzi. W ten sposób stał się najpotężniejszym możnowładcą w całym królestwie.
Działalność w ruchu Covenanter.
W chwili wybuchu konfliktu na tle religijnym pomiędzy królem Anglii Karolem I Stuartem a możnowładcami szkockimi w roku 1637, monarcha zabiegał o wsparcie Campbella. W roku 1628 został on doradcą królewskim. W roku 1638 król wezwał go, razem z Traquairem i Roxburghiem do Londynu. Campbell nie dał się przekonać do poglądów króla. Ostrzegł Karola I, by zrezygnował ze swojej despotycznej polityki religijnej. Ponadto Campbell przyznał się do niechęci wobec Williama Lauda, arcybiskupa Canterbury. W rezultacie, tajna komisja zleciła hrabiemu Antrim, by podbił hrabstwo Argyll i podburzył klan MacDonaldów przeciwko Campbellowi. Archibald Campbell odziedziczył tytuł hrabiego Argyll po śmierci swego ojca w 1638 r. Chociaż w młodości nie wykazywał skłonności ku prezbiterianizmowi, aktualnie udzielił zdecydowanego poparcia ruchowi Covenanter. Swoją decyzję motywował chęcią obrony narodowych swobód i religii. Po rozwiązaniu Kościoła Szkocji przez markiza Hamiltona i likwidacji episkopatu, hrabia Argyll nadal uczestniczył w spotkaniach Zgromadzenia Generalnego Kościoła Szkocji. W roku 1639 wysłał do arcybiskupa Lauda, a później – do króla, oświadczenie w obronie Zgromadzenia Generalnego. Campbell zmobilizował swoich żołnierzy i opanował należący do Hamiltona zamek Brodick na wyspie Arran. Po pacyfikacji zamieszek w Berwick-upon-Tweed, Campell wykonał ruch polityczny przeciwko Jamesowi Grahamowi, 1. Markizowi Montrose, wskutek którego przywilej mianowania tzw." Lordów Artykułów" (członków komitetu wchodzącego w skład szkockiego parlamentu) przeszedł z rąk królewskich w ręce trzech stanów społeczeństwa: prałatów, lairdów (dziedziców ziemskich) oraz delegatów miast królewskich. Czyn ten wprowadził do szkockiego systemu prawnego istotną innowację, która scedowała zarządzanie sprawami publicznymi spod kompetencji króla na samorządny organ reprezentacyjny. Dokonana przez króla próba pozbawienia Campbella jurysdykcji w hrabstwie Argyll nie powiodła się. W maju 1640r, gdy król Karol I domagał się przełożenia obrad parlamentu, Argyll stwierdził publicznie, że ciało ustawodawcze powinno kontynuować swoje posiedzenia i że niezawisłość rządu oraz bezpieczeństwo królestwa powinno być zabezpieczone przez komitet trzech stanów, których Campbell był przewodnikiem duchowym.
W czerwcu 1640 r. zlecono mu rozprawienie się z rojalistami w regionach Atholl oraz Angus (Szkocja) (tzw. pełnomocnictwo ognia i miecza). Campbell pojmał hrabiego Atholl i okrutnie go ukarał za podżeganie do rebelii.
W ramach walki przeciwko rojalistom, Argyll spalił posiadłość hrabiego Montrose w Airlie. Przed tym incydentem, osobista niechęć i różnice zdań pomiędzy Montrose'em i Argyllem stopniowo prowadziły do otwartego konfliktu. Pierwszy z nich planował oskarżenie Argylla przed parlamentem o zdradę stanu podczas zbliżającej się wizyty króla Karola I w Szkocji. Jednak spisek został zdemaskowany, a Montrose'a i innych uczestników konspiracji uwięziono. Król, podczas swojej wizyty, zdał sobie sprawę, że został pozbawiony resztek wpływów i władzy w hrabstwie Argyll. Karolowi pozostało w gestii uczynienie ustępstw i przyznanie przywilejów. Król przekazał kompetencje sądownicze i polityczne parlamentowi. Poza tym w roku 1641 nadał Argyllowi tytuł markiza. W międzyczasie dokonano nieudanej próby porwania Argylla, Hamiltona i Lanarka. Argyll odegrał znaczącą rolę w czasie tego kryzysu, utrzymując lojalność partii narodowej i uzyskując porozumienie z tzw. Długim Parlamentem w roku 1643.
Angielsko-szkocka wojna domowa.
W styczniu 1644 r. Campbell towarzyszył szkockiej armii w Anglii w charakterze członka komitetu obydwu królestw. Stał na czele oddziału kawalerii, ale wkrótce – w marcu – został zmuszony do stłumienia buntu rojalistów i do ochrony własnych terytoriów. W kwietniu zmusił Huntly'ego do odwrotu. W lipcu sprowokował do walki irlandzkich żołnierzy, którzy zawinęli do portów w Argyll. Irlandczycy wchodzili w skład walczących po stronie szkockich rojalistów sił pod zwierzchnictwem hrabiego Montrose. Campbellowi Nie udało się jednak ani osiągnąć przewagi nad przeciwnikiem, ani nawet związać ich bitwą. Argyll wkrótce wrócił do Edynburga, zrzekł się swoich pełnomocnictw, a następnie osiadł w zamku Inveraray. W grudniu Montrose niespodziewanie ruszył za nim w pościg, zmuszając go do ucieczki do Roseneath i pustosząc jego terytoria. 2 lutego 1645r, gdy Montrose wypierał Argylla na północ, zaskoczył go pod Inverlochy. Campbell, ze swojej łodzi na jeziorze, obserwował mrożącą krew w żyłach rzeź swoich żołnierzy, wśród których znajdowało się 1500 członków klanu Campbellów. Argyll dotarł do Edynburga 12 lutego i ponownie (15 sierpnia) mógł podziwiać wielkie zwycięstwo Montrose'a pod Kilsyth. Wkrótce jednak szala zwycięstwa przechyliła się na stronę Campbella. 12 września jego zagorzały przeciwnik poniósł druzgocącą porażkę pod Philiphaugh. W roku 1646 Campbell prowadził negocjację z królem w Newcastle – po kapitulacji Karola I przed armią szkocką. Starał się przekonać króla do akceptacji nowych postulatów, postawionych przez parlament. 7 lutego 1646 r. przyjęto go do Zgromadzenia Duchowieństwa.
Do tej pory Argyll wykazywał się umiejętnościami administracyjnymi. Swobody narodowe oraz odrębność religijna Szkocji zostały obronione i zagwarantowane. Królewskie wpływy w Szkocji ograniczono do minimum. Dodatkowo, wymienione przywileje zyskały zabezpieczenie dzięki sojuszowi Szkocji z angielską opozycją oraz dzięki triumfowi parlamentu i prezbiterianizmu w sąsiednim królestwie. Niemniej jednak potęga Argylla nie miała szans przetrwać rozłamu w sojuszu dwóch narodów, na którym opierała się cała jego polityka. Na próżno sprzeciwiał się on tajnemu porozumieniu pomiędzy królem a Szkotami, skierowanemu przeciw parlamentowi.
Hamilton, prowadzący marsz na Anglię, został pokonany przez Olivera Cromwella pod Preston. Argyll, wymknąwszy się z zasadzki podczas bitwy o Stirling (1648), przyłączył się do stronnictwa wigów w Edynburgu i z pomocą Johna Campbella, 1. hrabiego Loudounu oraz Alexandra Lesliego, 1. hrabiego Leven, utworzył nowy rząd, którego przedstawiciele spotkali się z Oliverem Cromwellem 4 października.
Wojna przeciw angielskiemu parlamentowi i osobista porażka Campbella.
Sojusz rozpadł się nagle po egzekucji króla Karola I 30 stycznia 1649 r. Śmierć króla wywołała falę zamieszek w Szkocji. Argyll stracił kontrolę nad polityką narodową.
Razem ze stronnictwem Covenanter zaprosił nowego króla, Karola II do Szkocji. Podczas wizyty w Szkocji, Karol II podpisał pakt i potępił Montrose'a. Argyll pozostał przy władzy.
Argyll zamierzał wydać swoją córkę za mąż za króla. 1 stycznia 1651 r. koronował go na króla Szkocji w Scone. Jednak jego władza zmalała na rzec partii Hamiltona.
Argyll stanowczo sprzeciwiał się ekspedycji przeciw Anglii, jednak nie mógł jej zapobiec. Wskutek nieudanej interwencji spadło znaczenie Szkocji. Argyll przebywał w zamku Inveraray przez prawie rok, odseparowany od życia politycznego. Przystąpienie Szkocji do rządzonej przez Cromwella Wspólnoty Angielsko-Szkockiej stanowiło jego osobistą klęskę. Nie sprawdziła się jego polityka. Ponadto całkowicie stracił władzę. Wpadł w ogromne zadłużenie. Oprócz tego jego stosunki z najstarszym synem były do tego stopnia napięte, że musiał on zatrudnić osobisty garnizon do ochrony swojej posiadłości.
Schyłek życia oraz działalność literacka.
W czasie wizyty u księcia George'a Moncka w roku 1654, Argyll doznał zniewagi ze strony swoich kredytodawców, którzy nie mogli doprosić się spłaty długów. Podczas pobytu w Londynie we wrześniu 1655 r. został aresztowany za długi, lecz wkrótce go zwolniono. W parlamencie pod laską Richarda Cromwella w 1659r, Argyll zasiadał jako przedstawiciel hrabstwa Aberdeen.
W okresie restauracji monarchii, w roku 1660 pojawił się w rezydencji Whitehall w Londynie, lecz niemal natychmiast został aresztowany na rozkaz Karola II i osadzony w twierdzy Tower. Następnie odesłano go Edynburgu, gdzie stanął przed sądem za zdradę stanu. W związku z komplikacjami, które wynikły po śmierci Karola, Campbell został uniewinniony. Zdawałoby się, że uda mu się uniknąć kary, jednak plik listów przesłanych przez Argylla do Moncka ostatecznie udowodnił współpracę Argylla z rządem Cromwella, szczególnie jego udział w tłumieniu powstania rojalistów Glenairna w roku 1652. Wkrótce skazano go na śmierć. Egzekucję, poprzez ścięcie, wykonano 27 maja 1661r – jeszcze zanim król podpisał wyrok śmierci. Jego głowę zatknięto na ostrzu tej samej dzidy (wystawionym w kierunku zachodniego krańca Tolbooth) na którym wcześniej wyeksponowano głowę hrabiego Montrose. Zwłoki wrzucono do jeziora Holy Loch. W kościele św. Idziego w Edynburgu wzniesiono w roku 1895 pomnik na cześć Argylla.
W czasie pobytu w londyńskiej twierdzy Tower napisał on "Instrukcje dla Syna" (1661). Niektóre z jego przemówień zostały wydrukowane i opublikowane w zbiorze "Harleian Miscellany".
Markiz Argyll był żonaty z Lady Margaret Douglas. Miał dwóch synów i cztery córki.
Bibliografia.
"Artykuł został przetłumaczony z angielskiej edycji Wikipedii."

</doc>
<doc id="1563222" url="https://pl.wikipedia.org/wiki?curid=1563222" title="Bernardino Caballero">
Bernardino Caballero

Bernardino Caballero Melgarejo (ur. 20 maja 1839 w Ybycuí, zm. 26 lutego 1912 w Asunción) – prezydent Paragwaju w latach 1881-86 i założyciel Partii Colorado (Narodowy Związek Republikański – "Asociación Nacional Republicana – Partido Colorado"). 
Życiorys.
Caballero był potomkiem hiszpańskiej rodziny szlacheckiej; synem Jose Ramona Caballero de Anazco (dalekiego potomka Tupaca Huallpy – marionetkowego króla Inków, obsadzonego na tronie przez hiszpańskich konkwistadorów) oraz jego żony, Melchory Ines Melgarejo y Genes. Caballero był żonaty dwukrotnie: z Maríą de la Concepción Díaz de Bedoya, a później – z Julią de Alvarez.
Caballero urodził się w Ybycuí, wiejskiej gminie w departamencie Paraguarí. W młodości zaciągnął się do armii paragwajskiej. Brał udział w walkach podczas wojny paragwajskiej (tzw. wojny potrójnego sojuszu). W czasie wojny został asystentem prezydenta Francisco Solano Lópeza w Humaita i dzięki swojej lojalności, piął się w górę hierarchii wojskowej. Stopniowo rosło jego znaczenie jako przywódcy ariergardy. Ostatecznie doszedł do stopnia generała.
W 1871 objął tekę ministra wojny. W latach 1878-80 pełnił urząd ministra spraw wewnętrznych.
Po tragicznej śmierci prezydenta Juan Bautisty Gilla w wyniku zamachu w 1877, generał Caballero pomógł swojemu przyjacielowi, Cándido Barreiro ugruntować zdobyte stanowisko prezydenta. Niedługo po śmierci Barreiry w 1880, Caballero przeprowadził zamach stanu i zagarnął prezydenturę dla siebie. Jako że kraj był obciążony wysokim deficytem budżetowym, Caballero przeprowadził prywatyzację większości państwowych majątków ziemskich, zdobywając w ten sposób fundusze.
W 1886 Caballero sfałszował wyniki wyborów prezydenckich, by zapewnić zwycięstwo swojemu sprzymierzonemu kandydatowi, Patricio Escobarowi. W reakcji na fałszerstwo, przeciwnicy generała powołali do życia Partię Liberalną. Caballero wkrótce założył własną Partię Colorado. Po opuszczeniu urzędu prezydenta, Caballero nadal posiadał ogromne wpływy polityczne, ponieważ był głównym dowódcą armii. Faworyzowani przez niego politycy sprawowali władzę w Paragwaju aż do roku 1894, gdy Juan Bautista Eguzquiza obalił rząd Juana Gualberto Gonzáleza. Caballero zorganizował kolejny przewrót w roku 1902. Utorował wtedy drogę do władzy Juanowi Antoniemu Escurrze. Jednak po obaleniu Escurry przez armię argentyńską w 1904, ster państwa przejęli liberałowie.

</doc>
<doc id="1563223" url="https://pl.wikipedia.org/wiki?curid=1563223" title="David Copperfield (film 1969)">
David Copperfield (film 1969)

David Copperfield – brytyjski film telewizyjny oparty na powieści Karola Dickensa pod tym samym tytułem. Powstał w wytwórni 20th Century Fox Television.
Film wyreżyserował Delbert Mann, a adaptacji powieści dokonał Jack Pulman. Muzykę skomponował Malcolm Arnold.
Główne role zagrali Robin Phillips (rola tytułowa) i Ralph Richardson (Micawber).
Wersja polska.
Reżyseria: Maria Piotrowska
Udział wzięli:
Źródło:

</doc>
<doc id="1563224" url="https://pl.wikipedia.org/wiki?curid=1563224" title="Carlos Manuel de Céspedes (1819–1874)">
Carlos Manuel de Céspedes (1819–1874)

Carlos Manuel de Céspedes del Castillo (ur. 18 kwietnia 1819 w Bayamo w prowincji Oriente; zm. w lutym 1874 w San Lorenzo) – kubański plantator, który zasłynął dzięki darowaniu wolności swoim niewolnikom i ogłoszeniu deklaracji niepodległości Kuby w roku 1868. Wydarzenie to zapoczątkowało wojnę dziesięcioletnią.
Wojna dziesięcioletnia.
Cespedes był właścicielem ziemskim oraz prawnikiem, pochodzącym ze wschodniej Kuby. Po powrocie z Hiszpanii w roku 1844, zakupił posiadłość" La Demajagua", na której założono plantację tytoniu. 10 października 1868 r. ogłosił akt "Grito de Yara" („"krzyk miasta Yara"”), który proklamował niepodległość Kuby. Deklaracja stała się bezpośrednią przyczyną wybuchu wojny dziesięcioletniej przeciwko Hiszpanii. Była to pierwsza z trzech wojen o wyzwolenie Kuby. Kolejne miały miejsce w latach 1879-80 (tzw. mała wojna) oraz w latach 1895-98. Nad ranem 10 października, gdy zabrzmiał dzwon wzywający niewolników do pracy, Cespedes wystąpił przed zgromadzonymi pracownikami plantacji i zamiast wydać rozkazy, przyznał im wolność. Wyzwoleni niewolnicy wstąpili w szeregi zwolenników Cespedesa i stanęli po jego stronie podczas wojny z hiszpańskim gubernatorstwem na Kubie. Z tego względu, Cespedes nazywany jest przez Kubańczyków „"ojcem ojczyzny"” ("Padre de la Patria"). W kwietniu 1869 r. został on wybrany na urząd pierwszego prezydenta Republiki Kuby.
Wojna dziesięcioletnia była pierwszym poważnym zrywem niepodległościowym wyspy i pierwszą próbą wyzwolenia wszystkich niewolników. Wojna toczyła się pomiędzy dwoma stronnictwami. Do pierwszego stronnictwa należeli plantatorzy tytoniu i rolnicy ze wschodniej Kuby, wspierani przez Mulatów i część niewolników. W przeciwnym obozie znaleźli się plantatorzy trzciny cukrowej z zachodniej części wyspy oraz wojska hiszpańskiego gubernatora Kuby. Plantatorzy trzciny cukrowej opowiadali się przeciwko abolicjonizmowi, ponieważ do uprawy trzciny cukrowej potrzebna była duża liczba rąk do pracy (niewolników). Hugh Thomas, brytyjski historyk, doszedł do wniosku, że wojna dziesięcioletnia była konfliktem pomiędzy Kreolami (potomkami europejskich kolonizatorów, urodzonymi na Kubie) a imigrantami z Hiszpanii. Siły gubernatora otrzymywały wsparcie od bogatych kupców hiszpańskich. Początkowo prowadziły one taktykę defensywną, jednak w miarę rozwoju sytuacji na ich korzyść przemówił stały dopływ zaopatrzenia.
Cespedes został odsunięty od dowodzenia w roku 1873, w wyniku przewrotu. Żołnierze hiszpańscy zabili go w lutym 1874 r. w górskim obozie dla uchodźców. Nowy kubański rząd nie zezwolił mu bowiem na ucieczkę z kraju i odmówił mu ochrony. W roku 1878 wojnę zakończyło podpisanie paktu w Zanjón. Na mocy układu pokojowego zwolniono wszystkich niewolników, którzy brali udział w wojnie. Hiszpanie nie zgodzili się jednak na całkowite zniesienie niewolnictwa. Dopiero dwa lata później wydali zarządzenie o likwidacji niewolnictwa, z zastrzeżeniem, że oswobodzeni pracownicy zobligowani są do przepracowania pewnej liczby lat u byłego pana w zamian za bardzo skromne wynagrodzenie. Pakt nie przewidywał przyznania Kubie niepodległości. Chociaż wojna zakończyła się dla rebeliantów niepomyślnie, to jednak obudziła w Kubańczykach silne i trwałe nadzieje na niepodległość, które kilkakrotnie prowadziły do kolejnych zrywów przeciwko hiszpańskiemu reżimowi.
Życie osobiste.
Cespedes był dwukrotnie żonaty. Za pierwszym razem poślubił Marię del Carmen de Cespedes y del Castilo. Doczekał się z nią trojga dzieci. Po raz drugi ożenił się z Aną Marią de Quesada y Loinaz. Z drugiego małżeństwa urodził się Carlos Manuel de Céspedes y Quesada, późniejszy prezydent Kuby w roku 1933. Przed swoją śmiercią w San Lorenzo, Cespedes miał romans z wdową, Franciscą Rodriguez.
Swojemu piątemu dziecku Cespedes nadał imię Oscar ku czci swego zamordowanego wcześniej syna, który zginął rozstrzelany przez hiszpański pluton egzekucyjny. Władze hiszpańskie porwały Oscara i proponowały jego zwolnienie w zamian za rezygnację Cespedesa z urzędu prezydenta Kuby. Cespedes odparł wtedy, że jego dzieckiem jest nie tylko Oscar, ale każdy Kubańczyk, poległy podczas rewolucji, którą on wzniecił.
Przed rozpoczęciem wojny Cespedes interesował się muzyką. Skomponował m.in. romantyczną pieśń zwaną "La Bayamesa".
Podobizna Cespedesa znajdowała się na banknotach o nominale 10 peso do roku 1959. Później zdobiła ona banknoty 100-pesowe. Imieniem Cespedesa nazwano również gminę w kubańskiej prowincji Camagüey.
Bibliografia.
Portell Vila, Herminio 1931. Céspedes, el padre de la patria cubana. Espasa-Calpe, Madrid, 1931.
"Artykuł został przetłumaczony z angielskiej edycji Wikipedii."

</doc>
<doc id="1563225" url="https://pl.wikipedia.org/wiki?curid=1563225" title="Chenjerai Hunzvi">
Chenjerai Hunzvi

Chenjerai "Hitler" Hunzvi (ur. 23 października 1949, zm. 4 czerwca 2001) – polityk Zimbabwe. Począwszy od roku 1997 piastował urząd prezesa Narodowego Związku Weteranów Wojny o Wyzwolenie Zimbabwe ("Zimbabwe National Liberation War Veterans Association", ZNLWVA).
Młodość.
Hunzvi urodził się w Chiminya, wiosce w prowincji Mashonaland w Zimbabwe. Twierdził, że w wieku 16 lat przyłączył się do walki przeciw rządom białej mniejszości w Rodezji i działał w konspiracji pod pseudonimem "Hitler". Utrzymywał, że w latach 1967 i 1970 internowano go w więzieniach Gonakudzingwa oraz Wha Wha. Twierdził, że był przywódcą Afrykańskiego Ludowego Związku Zimbabwe ("Zimbabwe African Popular Union", Zapu) oraz Ludowej Armii Rewolucyjnej Zimbabwe ("Zimbabwe People's Revolutionary Army", Zipra). Jednak inni weterani ówczesnych walk zaprzeczają twierdzeniu o jego przywództwie. Hunzvi, jako uzdolniony młodzieniec, wyjechał na studia do Rumunii, gdzie nauczył się biegle władać językiem francuskim i rumuńskim. Później rozpoczął studia medyczne w Polsce. Ożenił się z Polką. Podczas pobytu w Polsce reprezentował organizację Zapu. W roku 1979, w trakcie studiów medycznych, odwiedził Londyn, by uczestniczyć w negocjacjach odnośnie do zawieszenia broni i ustalenia statusu prawnego Rodezji, które zakończyły się podpisaniem porozumienia w posiadłości Lancaster w Londynie (Lancaster House Agreement, 21 grudnia 1979).
Hunzvi powrócił do Zimbabwe w roku 1990. Początkowo pracował w Szpitalu Głównym w stolicy państwa, Harare. Później otworzył prywatną klinikę w Budiriro w okręgu Harare. Jego żona, Wiesława Hunzvi, wyjechała z kraju w roku 1992 z powodu konfliktu rodzinnego. A oto jak wypowiedziała się o swoim mężu:
""To człowiek okrutny i podły, który czerpał przyjemność z bicia mnie. A jeśli chodzi o wojnę, to on nigdy nie strzelał z karabinu. W ogóle nigdy nie widział walki"."
Później Hunzvi ożenił się po raz drugi.
Kariera polityczna.
W roku 1997 Hunzvi został wybrany na stanowisko prezesa Narodowego Związku Weteranów Wojny o Wyzwolenie Zimbabwe. Organizacja ta wówczas miała raczej drugorzędne znaczenie na arenie politycznej. Jako uzdolniony mówca, Hunzvi organizował głośne demonstracje, domagając się od prezydenta Roberta Mugabe gratyfikacji i emerytur dla członków związku. Poza tym ostro krytykował prezydenta. Zastosowana przez niego taktyka nacisku poskutkowała jednorazową wypłatą 2.500 dolarów dla 50 tys. weteranów wojennych oraz zagwarantowaniem im miesięcznych emerytur wysokości 100 dolarów. Został również utworzony fundusz odszkodowawczy, który wypłaca zapomogi weteranom, którzy podczas wojny utracili zdrowie. Wysokość renty zależy od stopnia niepełnosprawności. Fundusz był przyczyną ogromnego oszustwa finansowego. Wielu urzędników rządowych, działaczy partyjnych, itd. (włącznie z Hunzvim) zadeklarowało, że są w 117% niepełnosprawni. Eksperci finansowi doszli do wniosku, że to oszustwo było głównym czynnikiem w kryzysie gospodarczym w Zimbabwe. 
W roku 1999 Hunzvi został aresztowany w związku z oskarżeniem go o korupcję. Był oskarżony o defraudację 45 milionów dolarów Zimbabwe z funduszy dla weteranów. Nie pozwolono mu wyjść za kaucją, gdyż obawiano się, że może szantażować świadków lub umknąć wymiarowi sprawiedliwości. Proces notorycznie odraczano. Przywódcy związku weteranów zdecydowali o pozbawieniu Hunzvi'ego przywództwa. W roku 2000 Hunzvi prowadził kampanię, popieraną przez weteranów oraz zwolenników ZANU-PF ("Afrykańska Unia Narodowa Zimbabwe - Front Patriotyczny"), której miała na celu przejęcie gruntów od europejskich właścicieli. W czasie kampanii przed wyborami parlamentarnymi w roku 1990, Hunzvi namawiał swoich zwolenników do szantażowania członków opozycyjnej partii Ruch na Rzecz Demokratycznej Zmiany ("Movement for Democratic Change"). Wielu świadków w czasie procesu zeznało, że Hunzvi uczestniczył w pobiciach i torturach. W roku 2000 organizacja Amnesty International określiła jego klinikę medyczną mianem "sali tortur". Sam Hunzvi nazywał siebie "największym terrorystą w Zimbabwe".
W roku 2000 Hunzvi został wybrany do parlamentu. W roku 2001 zmarł w szpitalu Parirenyatwa w Harare. Istnieją różne hipotezy dotyczące przyczyny jego śmierci. Mogła być ona spowodowana przez malarię, chorobę serca lub AIDS.

</doc>
<doc id="1563227" url="https://pl.wikipedia.org/wiki?curid=1563227" title="Frederick Chiluba">
Frederick Chiluba

Frederick Jacob Titus Chiluba (ur. 30 kwietnia 1943 w Kitwe, zm. 18 czerwca 2011 w Lusace) – polityk zambijski. Pełnił urząd prezydenta Zambii w latach 1991-2002. Jego następcą został wiceprezydent Levy Mwanawasa.
Młodość.
Chiluba urodził się w rodzinie Jacoba Titusa Chiluby Nkonde i Diany Kaimba. Dorastał w mieście Ndola w przemysłowym regionie Copperbelt. Edukację na poziomie średnim odebrał w szkole średniej w Kawambwa. Krążyły pogłoski, że Chiluba został wyrzucony ze szkoły w drugim roku nauki za domniemaną aktywność polityczną. Później korespondencyjnie ukończył zasadniczą edukację, po czym - również korespondencyjnie - studiował ekonomię zarówno w Stanach Zjednoczonych, jak i krajach socjalistycznych. Karierę zawodową rozpoczął od pracy w dziale kadr w międzynarodowej firmie "Atlas Copco", gdzie później otrzymał posadę księgowego. Firma ta zajmuje się produkcją narzędzi budowlanych i maszyn przemysłowych. Chiluba stopniowo piął się w górę po szczeblach kariery, awansując na stanowisko kierownika spraw kredytowych. W Ndola przystąpił do Narodowego Związku Budownictwa, Inżynierii i Robót Generalnych (NUBEGW), którego wkrótce został prezesem.
Związki zawodowe.
Chiluba został prezesem Zambijskiego Kongresu Związków Zawodowych (ZCTU). W roku 1981, wraz z kilkoma wysokimi działaczami ZCTU, został uwięziony z polecenia prezydenta Kennetha Kaundy za organizację "dzikiego" strajku, który sparaliżował większość gospodarki kraju. Przywódcy związku zostali zwolnieni przed sąd, który orzekł, że aresztowanie było niezgodne z prawem. W roku 1987 z powodzeniem stanął do walki o fotel prezesa związku NUBEGW, co jednocześnie postawiło jego stanowisko w ZCTU pod znakiem zapytania.
Polityka.
W roku 1990 Chiluba współtworzył Ruch na rzecz Demokracji Wielopartyjnej ("Movement for Multiparty Democracy").
W roku 1991 Chiluba, startując z ramienia tej partii, zwyciężył w wyborach prezydenckich. Jego elekcja położyła kres 27-letnim rządom Kennetha Kaundy. Chiluba zasłynął jako dobry mówca. Obdarzony jest naturalnym czarem i charyzmą. Urząd prezydencki objął 2 listopada 1991 r. W roku 1996 został wybrany na drugą kadencję pomimo trwania procesu sądowego kwestionującego jego miejsce urodzenia, a w związku z tym - również uprawnienie do ubiegania się o urząd.
Chiluba próbował wygnać Kaundę na prowincję i pozbawić go znaczenia politycznego, powołując się na jego malawijskie pochodzenie. Znowelizował konstytucję w celu uniemożliwienia osobom z pochodzeniem zagranicznym ubieganie się o prezydenturę Zambii. Chciał w ten sposób odebrać możliwość reelekcji Kaundzie.
Niektórzy kontrkandydaci Chilluby w czasie wyborów w roku 1996 próbowali podważyć na tym tle jego uprawnienie do startu w wyborach. Uważali, że Chiluba lub jego ojciec prawdopodobnie urodził się w Zairze. Nie ma jednak wątpliwości, że wychowywał się on w zambijskim regionie Copperbelt. Dorastanie w regionie przemysłowym zaowocowało jego zaangażowaniem w sprawy związków zawodowych.
Pod koniec 2001 roku Chiluba rozwiódł się ze swoją drugą żoną, Verą, z którą miał dziewięcioro dzieci.
Później poślubił kierowniczkę kobiecej sekcji partii MMD, rozwódkę Reginę Mwanza. Pomimo posiadania przez MMD przytłaczającej większości miejsc w parlamencie, Chillubie nie udało się przeforsować zmiany w konstytucji, która umożliwiłaby mu ubieganie się o trzecią kadencję. Żaden z członków parlamentu nie wykonał działań w celu wprowadzenia nowelizacji. Również rząd nie przedstawił żadnych dokumentów w tej sprawie. Nie przeprowadzono także narodowego referendum konstytucyjnego. Debata na temat trzeciej kadencji toczyła się wyłącznie wewnątrz partii MMD. Chiluba osobiście nie wspominał o tym. Opuścił urząd 2 stycznia 2002 r. Jego miejsce zajął wiceprezydent Levy Mwanawasa. Chociaż Chiluba początkowo deklarował się jako socjalista, jego polityka nastawiona była raczej na kapitalizm. Wspierał rozwój wolnego rynku i ograniczał rządowy interwencjonizm w gospodarkę.
Ocena prezydentury.
Chiluba pozostawił po swoich dwóch kadencjach zasadnicze zmiany w gospodarce oraz polityce. Dokonano transformacji zambijskiej gospodarki z socjalistycznej, centralnie planowanej ekonomii, na kapitalistyczną - opartą na wolnym rynku. Chiluba czuwał nad prywatyzacją setek przedsiębiorstw państwowych. Wspierał zagraniczne oraz lokalne inwestycje prywatne. Generalnie, różnie ocenia się skuteczność przemian gospodarczych w Zambii zapoczątkowanych przez gabinet Chiluby. Niektórzy krytycy uważają, że reformy przeprowadzono nieudolnie. Skarżą się również na korupcję. Natomiast zwolennicy polityki Chiluby twierdzą, że zmiany były konieczne, by wyciągnąć kraj z "ekonomicznego letargu", spowodowanego przez wiele lat gospodarki centralnie planowanej. Niewątpliwie jednak, podstawą polityki Chiluby była liberalizacja w sferze politycznej i ekonomicznej.
Chiluba przyczynił się do podpisania porozumienia pokojowego, które zakończyło wojnę w sąsiedniej Demokratycznej Republice Kongo. Nie udało mu się jednak powstrzymać eskalacji przestępstw oraz ubóstwa w Zambii.
Korupcja.
Chiluba był głównym celem prowadzonej przez Mwanawasę kampanii antykorupcyjnej w lutym 2003 r. Razem z byłym szefem wywiadu, Xavierem Chungu, oraz kilkoma byłymi ministrami i wyższymi urzędnikami, został oskarżony o defraudację łącznie ponad 40 milionów dolarów.
Przypuszcza się, że pieniądze z ministerstwa finansów zostały przelane na konto w londyńskiej filii Zambijskiego Narodowego Banku Handlowego (Zanaco). Chiluba twierdzi, że to konto było wykorzystywane przez służby wywiadowcze to finansowania operacji zagranicznych. Oficerowie śledczy uważają jednak, że na konto spływały łapówki, przeznaczone na prywatne wydatki Chiluby oraz Chungu.
Większość oskarżeń wobec byłego prezydenta i jego urzędników wycofano, jednak niektóre pozostały. Poza tym, jego żona, Regina, została aresztowana za przyjmowanie skradzionych dóbr.
Na początku 2006 roku Chiluba wyjechał do Południowej Afryki na kurację z powodu choroby serca. Po odmowie wobec prośby rządu o powrót do Zambii na leczenie długoterminowe, Chiluba powrócił do kraju dopiero 15 lipca.
4 maja 2007 sąd w Wielkiej Brytanii uznał Chilubę winnym przywłaszczenia 46 milionów dolarów. 
Sędzia Najwyższy w Londynie, Peter Smith oskarżył go o bezwstydną defraudację majątku publicznego oraz obnoszenie się ze swoim bogactwem poprzez ""paradowanie w luksusowej garderobie". Sędzia ukarał również prezydenckiego adwokata, Iqbala Meera, mówiąc: "Uważam, że żaden uczciwy prawnik na jego miejscu nie postąpiłby tak jak on"". Przyjmowanie przez niego pieniędzy - przelewanych na konto bankowe w Londynie przez zambijskie służby wywiadowcze - było klasycznym przykładem "przymykania oka" na niesprawiedliwość.
Chiluba do tej pory podtrzymuje twierdzenie o swojej niewinności i odmawia uznania wyroku. Ponadto przypuszczał, że sędzia Peter Smith został skorumpowany przez rząd Mwanawasy. Przyszłość pokaże, jaki wpływ na postępowanie karne w sądach zambijskich będą miały cywilne wyroki, zasądzone w Anglii. 
7 czerwca kwota, którą Chiluba zobowiązany jest spłacić, wzrosła do 58 milionów dolarów, ze względu na odsetki oraz koszty sądowe. Kilka dni później, sędzia Smith nakazał Chilubie opuszczenie jego posiadłości w Lusace w ciągu dwóch tygodni, gdyż sąd ustalił, że została ona zakupiona za zdefraudowane pieniądze publiczne.
Zdrowie Chiluby załamało się 24 maja 2007 r. Przeszedł hospitalizację. Został zwolniony z kliniki 29 maja. 30 maja lekarze orzekli, że jest on w stanie stawić się na procesie o malwersacje. 31 maja sąd zarządził kontynuowanie sprawy, mimo iż jego adwokaci domagali się odroczenia procesu ze względu na słabe zdrowie oskarżonego. 27 lipca Chiluba wyjechał do RPA na kurację. Rząd zgodził się na ten wyjazd już miesiąc wcześniej. Na kolejną rozprawę Chiluba miał przybyć 14 sierpnia 2007 r. Powrócił do Zambii 11 sierpnia. Podczas wywiadu stwierdził, że "przeżył tylko z woli bożej". Rzecznik byłego prezydenta stwierdził, że choroba stawia pod znakiem zapytania zjawienie się polityka w sądzie. Jeszcze w lipcu zarządzono, że jeżeli Chiluba nie będzie w stanie osobiście pojawić się na rozprawie, odbędzie się ona za pomocą transmisji wideo albo sędzia odwiedzi polityka w jego domu. 14 sierpnia Chiluba nie zgodził się na uczestnictwo w rozprawie prowadzonej przez wideo, uzasadniając, że byłoby to niezgodne z prawem.
Po wizycie w sądzie 14 sierpnia, Chiluba pojawił się podczas wznowienia procesu dzień później. Z powodów zdrowotnych potrzebował kilku przerw w trakcie rozprawy.
Żona byłego prezydenta została aresztowana 3 września za domniemane przyjmowanie pieniędzy i skradzionego mienia podczas trwania kadencji Chiluby. Poprzednio zwolniono ją po umorzeniu procesu w dniu 24 sierpnia. Chiluba sprzeciwiał się temu aresztowaniu. 
W maju 2008 r. rząd ogłosił, że odzyskano blisko 60 milionów dolarów (w gotówce i aktywach), skradzionych w czasie prezydentury Chiluby.
Źródła i wzmianki.
"Artykuł został przetłumaczony z angielskiej edycji Wikipedii."

</doc>
<doc id="1563228" url="https://pl.wikipedia.org/wiki?curid=1563228" title="Symulator życia">
Symulator życia

Symulator życia – komputerowa gra symulacyjna, w której zadaniem gracza jest kierowanie formami życia. Rozgrywka obraca się wokół pojedynczych osób i relacji między nimi, ale może też być symulacją całego ekosystemu. Gry z tego gatunku często dzieli się na następujące podgatunki:

</doc>
<doc id="1563229" url="https://pl.wikipedia.org/wiki?curid=1563229" title="Symulator socjalny">
Symulator socjalny

Symulator socjalny – podgatunek symulatorów życia, skupiający się na interakcjach i stosunkach społecznych między bohaterami gry (najczęściej ludźmi).
Za najpopularniejszy symulator socjalny uważa się serię gier "The Sims". Kiedy została ona wydana w 2000 roku uważano ją za „niemal jedyną w swoim rodzaju”, jednak istnieje kilku ważnych prekursorów tej produkcji. Jej projektant, Will Wright, przyznaje, że podczas jej tworzenia czerpał inspiracje z "Little Computer People" z 1985 roku, na platformę Commodore 64. Po drugie, przyznał, że inspirował się też zabawą lalkami. Po ogromnym sukcesie "The Sims" stworzono mnóstwo dodatków do niej, oraz wiele nowych marek, np. "Animal Crossing" i "". Było ich na tyle dużo, że recenzenci zaczęli nazywać gry oparte na podobnej rozgrywce nowym gatunkiem.

</doc>
<doc id="1563230" url="https://pl.wikipedia.org/wiki?curid=1563230" title="Wielki mały człowiek">
Wielki mały człowiek

Wielki mały człowiek – utwór muzyczny polskiego zespołu 2 plus 1 z 1984 roku.
Piosenkę napisali Janusz Kruk (muzyka) i Andrzej Mogielnicki (słowa). Jest ona utrzymana w stylu synthpopowym, a główny wokal obejmuje w niej Elżbieta Dmoch. Została wydana na singlu Tonpressu w 1984 roku jako „Mały wielki człowiek”, z utworem „Cudzy ogień nie grzeje” na stronie B. W roku 1985 trafiła na dziewiątą płytę zespołu, "Video", wydaną przez Savitor. Utwór spotkał się z dużą popularnością, docierając do miejsca pierwszego zestawienia "Radiowa piosenka tygodnia" na antenie Programu I Polskiego Radia i dwukrotnie zdobywając szczyt "Telewizyjnej listy przebojów". „Wielki mały człowiek” był ostatnim tak wielkim przebojem zespołu i pozostaje obecnie jedną z najpopularniejszych piosenek w repertuarze 2 plus 1.
W roku 2014 utwór ten został nagrany przez polski zespół Bisquit na ich płytę "Lilly" i został pierwszym singlem promującym wydawnictwo.
W 2021 roku cover utworu nagrał zespół Three Of Us.

</doc>
<doc id="1563238" url="https://pl.wikipedia.org/wiki?curid=1563238" title="Rejon czernihowski">
Rejon czernihowski

Rejon czernihowski – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 2547 km². Siedzibą władz rejonu jest Czernihów.
Na terenie rejonu znajdują się 4 osiedlowe rady i 42 silskie rady, obejmujące w sumie 117 wsi i 3 osady.

</doc>
<doc id="1563239" url="https://pl.wikipedia.org/wiki?curid=1563239" title="Goce Dełczew">
Goce Dełczew

Goce Dełczew (cyryl. Гоце Дѣлчевъ, właśc. Georgi Nikołow Dełczew ; ur. 4 lutego 1872 w Kukuszu, zm. 4 maja 1903 w Banicy) – bułgarski przywódca ruchu wyzwoleńczego. Ważna postać XIX-wiecznej walki rewolucyjnej w Macedonii i Tracji pod panowaniem tureckim. Należał do grona przywódców Wewnętrznej Macedońskiej Organizacji Rewolucyjnej ("Wnatreszna Makedonska Rewolucionerna Organizacija" – WMRO). Ten paramilitarny związek wykazywał aktywność w okresie tureckiego panowania w Macedonii i Tracji na przełomie XIX i XX wieku. Pierwszy znany statut założycielski tej organizacji pochodzi z roku 1896. Nosiła ona początkowo nazwę Bułgarsko-Macedońskich Komitetów Rewolucyjnych w Adrianopolu (BMKRA). Później szyld grupy zmieniono na Tajną Macedońską Organizację Rewolucyjną w Adrianopolu.
Życiorys.
Urodził się 4 lutego 1872 r. w Kilkis (obecnie miasto w Grecji). Uczęszczał do miejscowej bułgarskiej szkoły podstawowej, a następnie do bułgarskiego gimnazjum męskiego im. „św. Cyryla i Metodego” w Salonikach. W roku 1891 wstąpił do akademii wojskowej w Sofii, skąd później został wyrzucony za związki z kręgami socjalistycznymi.
W roku 1894 Dełczew zatrudnił się jako nauczyciel języka bułgarskiego w bułgarskiej szkole w Sztipie. Poznał tam Dame Grujewa, przywódcę lokalnego komitetu BMKRA. W wyniku kontaktów z Grujewem, Dełczew wstąpił do organizacji w roku 1895 i za niedługo został jednym z jej głównych przywódców. Po przepracowaniu kolejnego roku szkolnego (1895/1896) na posadzie nauczyciela w mieście Bansko, przeprowadził się do Bułgarii, gdzie razem z Gjorcze Petrowem został przedstawicielem organizacji wewnętrznej w Księstwie Bułgarii.
Działalność Dełczewa w BMKRA okazała się istotnym wątkiem w historii macedońskiego ruchu wyzwoleńczego. Lata 1894-1903 to okres jego najbardziej intensywnego zaangażowania w ruchu rewolucyjnym. Dełczew walczył o autonomię dla Macedonii. Podobnie jak większość ówczesnych działaczy organizacji, Dełczew miał wizję niepodległej, wielonarodowej Macedonii. Pod względem swoich poglądów w kwestiach międzynarodowych Dełczew znacznie wyprzedzał swoje czasy. Można je streścić za pomocą jego krótkiej maksymy: „"Uważam świat wyłącznie za arenę kulturalnej rywalizacji pomiędzy narodami"”.
Treść jego korespondencji z innymi członkami BMKRA odkrywa wiele danych na temat źródeł, transportu i warunków przechowywania broni oraz amunicji w Macedonii. Dełczew przewidywał niezależną produkcję broni, wskutek czego otwarto wytwórnię bomb we wsi Sabler niedaleko Kiustendiłu w Bułgarii. Bomby przemycano później przez granicę turecką do Macedonii. Włączenie obszarów wiejskich do dystryktów organizacyjnych BKRA przyczyniło się do rozszerzenia organizacji i wzrostu jej liczebności. Tym samym pojawiły się okoliczności sprzyjające utworzeniu zbrojnego ramienia związku, którego Dełczew został doradcą militarnym (inspektorem), a także – szefem wszystkich wewnętrznych grup rewolucyjnych.
Zasadnicza kwestia dotycząca terminu wzniecenia powstania w Macedonii doprowadziła do nieporozumienia pomiędzy uczestnikami konferencji w Sofii w roku 1903. Dełczew sprzeciwiał się wywołaniu powstania, gdyż uważał, że organizacja nie jest jeszcze dostatecznie przygotowana. Delczew zginął 4 maja 1903 r. podczas starcia z turecką policją w okolicy wsi Banica w regionie Serres (obecnie w Grecji), prawdopodobnie po demaskacji przez miejscowych chłopów, gdy potwierdziły się pogłoski o przygotowaniach do powstania ilindeńskiego w Macedonii. Zwłoki Delczewa zostały przewiezione do Sofii podczas I wojny światowej, gdy Bułgaria kontrolowała część Macedonii Egejskiej. Pozostały tam aż do zakończenia II wojny światowej. Po roku 1944, bułgarska polityka odnośnie do kwestii macedońskiej zmieniła się zgodnie z trendami implikowanymi przez reżim komunistyczny. Dlatego, w roku 1946, rząd Ludowej Republiki Bułgarii zalecił likwidację Macedońskiego Instytutu Naukowego. 10 października 1946, całe zbiory muzeum, włącznie ze szczątkami Goce Dełczewa, przewieziono do powołanej niedawno Macedońskiej Republiki Ludowej. Następnego dnia zwłoki Dełczewa zostały złożone w marmurowym sarkofagu, który do dziś stoi na cmentarzu przy Cerkwi Wniebowstąpienia Pańskiego w Skopju.
Ocena działalności Dełczewa.
W Bułgarii Dełczew uważany jest za najważniejszego rewolucjonistę z drugiego pokolenia bojowników o wyzwolenie, którzy kontynuowali walkę o autonomię polityczną bądź niepodległość na obszarach Macedonii zamieszkanych przez Bułgarów oraz w okręgu adrianopolskim (po utworzeniu autonomicznego Księstwa Bułgarii w roku 1878). Pamięć o Dełczewie jest czczona szczególnie w kręgach potomków bułgarskich uchodźców z Macedonii Egejskiej oraz w bułgarskim Obwodzie Błagojewgrad. Jego nazwisko pobrzmiewa w narodowym hymnie Macedonii „"Denes nad Makedonija"”. Nazwiskiem Dełczewa nazwano dwa miasta w Bułgarii oraz Macedonii. W górach Tangra na Wyspie Livingstona w Szetlandach Południowych na Antarktydzie wznosi się Szczyt Dełczewa oraz Grań Dełczewa.
Jego imię nosi również macedoński uniwersytet w Sztipie.
Pochodzenie.
Podobnie jak większość wydarzeń w Macedonii w końcówce XIX stulecia, tak narodowa i etniczna przynależność Goce Dełczewa pozostaje kwestią sporną. Przez bułgarskich historyków uważany jest on za Bułgara. Podobnie stwierdza większość uczonych na świecie. Niemniej jednak, niektórzy współcześni historycy macedońscy, na czele z Iwanem Katardżiewem, dyrektorem Wydziału Nauk Historycznych w Departamencie Nauk Społecznych w Macedońskiej Akademii Nauk i Sztuk oraz doktorem filozofii Zoranem Todorowskim, zgadzają się z tezą o bułgarskiej świadomości narodowej Dełczewa.
Po ukończeniu gimnazjum męskiego w Salonikach, Dełczew był kadetem w szkole wojskowej w Sofii. Później pracował jako nauczyciel języka bułgarskiego w szkole w Sztipie (w Egzarchacie Bułgarskim). Również jego korespondencja (wszystkie jego listy i dokumenty bez wyjątku napisane są po bułgarsku) świadczą o jego bułgarskiej narodowości. W niektórych dokumentach zdefiniował on słowiańską ludność zamieszkującą Macedonię jako Bułgarów (np. w okólnikowym liście napisanym w marcu 1901). Według „"Wspomnień"” G'orcze Petrowa, Dełczew był współautorem statutu BMKRA w roku 1896, którego Art.3 rozdziału II brzmi: „"Członkiem BMKRA może być każdy Bułgar, niezależnie od płci, który nie splamił się nieuczciwym postępowaniem"” Przez wielu najbliższych przyjaciół, włącznie z Pejo Jaworowem, Dełczew uważany był jednoznacznie za rodowitego Bułgara. Jaworow był autorem jego pierwszej biografii, napisanej wkrótce po śmierci Dełczewa. Jaworow w swoim pamiętniku określał działalność swojego przyjaciela jako „"wschód bułgarskiego słońca nad wolnością Macedonii"”.
Dełczew był zwolennikiem idei utworzenia wspólnego macedońsko-adrianopolskiego regionu autonomicznego (tłumaczonego przez przywódców WMRO jako przejściowy krok w drodze do pełnego zjednoczenia z Bułgarią). Autonomię Bułgarii zagwarantował 23 artykuł Traktatu Berlińskiego z 1878 r. Macedończycy i Adrianopolitanie mieli zjednoczyć się bez względu na pochodzenie oraz religię. Dełczew nieprzychylnie odnosił się do idei bezpośredniego zaangażowania bułgarskich władz w walkę wyzwoleńczą w regionach Macedonii i Adrianopolu.
Niejednoznaczność niektórych wypowiedzi Dełczewa oraz jego prac poskutkowała traktowaniem go przez niektórych macedońskich historyków jak rodowitego Macedończyka. Wysuwanym przez nich argumentem na potwierdzenie tej tezy jest fakt, że użycie słowa „Bułgar” w przypadku do XIX-wiecznej Macedonii nie odnosi się do narodowości, ale jest synonimem słowa „chrześcijanin” bądź „Słowianin”. Natomiast historycy bułgarscy twierdzą, iż idea macedońskiej autonomii nie miała nigdy podłoża etnicznego. Głoszą również, że w początkach XX w. nie istniała rozbieżność pomiędzy terminem „Macedończyk” (określenie regionalne, ponadpaństwowe) a terminem „Bułgar” (nazewnictwo etniczne). Zwracają też uwagę, że w dokumentach organizacji BMKRA słowo „adrianopolitański” występuje zamiennie ze słowem „macedoński”.
Źródła i wzmianki.
Fikret Adanir, Die Makedonische Frage: ihre entestehung und etwicklung bis 1908., Wiesbaden 1979, p. 112.

</doc>
<doc id="1563240" url="https://pl.wikipedia.org/wiki?curid=1563240" title="Rejon snowski">
Rejon snowski

Rejon snowski – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1283 km². Siedzibą władz rejonu jest Snowśk.
Na terenie rejonu znajdują się 1 miejska rada i 24 silskie rady, obejmujące w sumie 55 wsi i 1 osadę.

</doc>
<doc id="1563244" url="https://pl.wikipedia.org/wiki?curid=1563244" title="Rejon tałałajiwski">
Rejon tałałajiwski

Rejon tałałajiwski – jednostka administracyjna wchodząca w skład obwodu czernihowskiego Ukrainy.
Rejon utworzony w 1933, ma powierzchnię 633 km² i liczy około 17 tysięcy mieszkańców. Siedzibą władz rejonu jest Tałałajiwka.
Na terenie rejonu znajdują się 1 osiedlowa rada i 13 silskich rad, obejmujących w sumie 42 wsie i 2 osady.

</doc>
<doc id="1563245" url="https://pl.wikipedia.org/wiki?curid=1563245" title="Rejon sribniański">
Rejon sribniański

Rejon sribniański – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 579 km² i liczy około 15 tysięcy mieszkańców. Siedzibą władz rejonu jest Sribne.
Na terenie rejonu znajdują się 2 osiedlowe rady i 11 silskich rad, obejmujących w sumie 28 wsi.

</doc>
<doc id="1563247" url="https://pl.wikipedia.org/wiki?curid=1563247" title="Dmytro Kłaczkiwskij">
Dmytro Kłaczkiwskij



</doc>
<doc id="1563249" url="https://pl.wikipedia.org/wiki?curid=1563249" title="Rejon sośnicki">
Rejon sośnicki

Rejon sośnicki – jednostka administracyjna wchodząca w skład obwodu czernihowskiego Ukrainy.
Rejon utworzony w 1935, ma powierzchnię 916 km² i liczy około 25 tysięcy mieszkańców. Siedzibą władz rejonu jest Sośnica.
Na terenie rejonu znajdują się 1 osiedlowa rada i 18 silskich rad, obejmujących w sumie 41 wsi i 1 osadę.

</doc>
<doc id="1563251" url="https://pl.wikipedia.org/wiki?curid=1563251" title="Drążyn zielony">
Drążyn zielony

Drążyn zielony ("Aulacobaris chlorizans") – gatunek chrząszcza z rodziny ryjkowcowatych (Curculionidae). Występuje na obszarze Europy Południowej (z wyjątkiem Hiszpanii) i Środkowej oraz zachodniej (europejskiej) części byłego ZSRR. W Polsce spotykany jest w środkowych i południowych okolicach, gdzie stał się dość uciążliwym szkodnikiem robiącym duże straty wśród rolników zakładających plantacje warzyw i roślin krzyżowych (kapustowatych). Powodują duże straty w zbiorach roślin.
Charakterystyka.
Wielkość 3–4 mm o ubarwieniu ciemnozielonym lub niebieskim z metalicznym połyskiem. Ryjek wydłużony, czułki i stopy w kolorze brunatnym.
Larwy nie posiadają nóg. Są koloru białawego w kształcie wygiętego łuku z wyraźną głową w kolorze brunatnym. Poczwarki są białawe, mało ruchliwe, wielkością zbliżone do dorosłych osobników.
Rozwój.
Chrząszcze zimują w glebie i w resztkach roślin. Na wiosnę udają się na tereny, gdzie odbywa się uprawa roślin. Tam samice składają jaja do łodygi w dolnych partiach ogonków liściowych jak również do szyjki korzeniowej. Rozwój ich odbywa się w tkance rośliny. Z końcem lata następuje u larw przepoczwarczenie. Odbywa to się w miejscu gdzie żerują w wydrążonych przez nich miejscach – kolebkach.
W okresie od sierpnia do października chrząszcze wychodzą na zewnątrz, aby ponownie po stosunkowo krótkim okresie żerowania schować się do kryjówek. Część chrząszczy w ogóle nie wychodzi na zewnątrz, żerując w miejscu lęgowym.
Zwalczanie.
Polega na jak najszybszym usunięciu zarażonych części roślin z terenu i spaleniu ich wraz ze szkodnikami. Teren zaatakowany przez szkodnika należy opryskać preparatami zawierającymi cypermetrynę.

</doc>
<doc id="1563252" url="https://pl.wikipedia.org/wiki?curid=1563252" title="Baris chlorizans">
Baris chlorizans



</doc>
<doc id="1563253" url="https://pl.wikipedia.org/wiki?curid=1563253" title="Gottfried Feder">
Gottfried Feder

Gottfried Feder (ur. 27 stycznia 1883 w Würzburgu, zm. 24 września 1941 w Murnau am Staffelsee) – niemiecki ekonomista oraz jeden z czołowych członków niemieckiej partii nazistowskiej (NSDAP) w początkowym okresie jej istnienia. Feder był partyjnym teoretykiem ekonomii. Podobno, to właśnie jego wykład wygłoszony w roku 1919 zachęcił Adolfa Hitlera, by wstąpić do DAP.
Przed I wojną światową i założeniem DAP.
Feder przyszedł na świat w Würzburgu (w Niemczech). Był synem państwowego urzędnika Hansa Federa oraz Matyldy Feder (z domu Luz). Po ukończeniu szkół humanistycznych w Ansbach i Monachium, podjął studia inżynieryjne w Berlinie oraz w Zurychu (w Szwajcarii). Po uzyskaniu dyplomu ukończenia uczelni, w roku 1908 założył firmę budowlaną. Spółka ta prowadziła szczególnie intensywną działalność na terenie Bułgarii, gdzie wzniosła kilka biurowców.
W roku 1917 Feder podjął na własną rękę naukę polityki finansowej oraz ekonomii. W okresie I wojny światowej wykrystalizowały się jego krytyczne poglądy odnośnie do klasy zamożnych bankierów. W roku 1919 napisał „"Manifest o zerwaniu kajdanów zysku"” („"Brechung der Zinsknechtschaft"”). Kolejnym krokiem Federa było utworzenie „jednostki specjalnej”, która domagała się nacjonalizacji wszystkich banków i odebraniu im zysków.
W tym samym roku Feder, wraz z Antonem Drexlerem, Dietrichem Eckartem oraz Karlem Harrerem, założyli Niemiecką Partię Robotniczą ("Deutsche Arbeiterpartei", DAP), która rok później przekształciła się w NSDAP.
Adolf Hitler zapoznał się z Federem latem 1919 r. Feder został jego nauczycielem i doradcą w sprawach finansowych i ekonomicznych. To właśnie za sprawą Federa Hitler stał się zagorzałym przeciwnikiem „żydowskiego kapitalizmu”.
Lata 20. XX wieku.
W lutym 1920 r., wraz z Adolfem Hitlerem oraz Antonem Drexlerem, Feder (który był jednocześnie członkiem okultystycznego Towarzystwa Thule) sporządził tzw. „"25 punktów"”, które reasumowały poglądy partii i wprowadzały do jej programu elementy antykapitalistyczne, przeforsowane przez Federa. W dniu ogłoszenia manifestu programowego partii, 24 lutego 1920r, na wiecu zgromadziło się ponad 2 tys. osób.
Feder uczestniczył w zorganizowanym przez Hitlera puczu monachijskim. Po aresztowaniu Hitlera, Feder pozostał na wolności i utrzymał się w gronie przywódców partii. W wyniku wyborów do Reichstagu, przeprowadzonych w roku 1924, zdobył miejsce w parlamencie. Feder utrzymał mandat poselski do roku 1936. W międzyczasie opowiadał się za zamrożeniem stóp procentowych oraz wywłaszczeniem obywateli pochodzenia żydowskiego. Feder ugruntował swoje stanowisko przedstawiciela antykapitalistycznego skrzydła partii nazistowskiej. Na przestrzeni lat 20. i 30. XX wieku opublikował kilka referatów, m.in.: „"Narodowe i społeczne podstawy państwa niemieckiego"” (1920), „"Program polityczny NSDAP i światopogląd, na którym jest on oparty"” („"Das Programm der NSDAP und seine weltanschaulichen Grundlagen"”, 1927) oraz „"Czego pragnie Adolf Hitler"” („"Was will Adolf Hitler"”, 1931).
Poglądy na sprawy finansowe i ekonomiczne wyrażane przez partię nazistowską, w początkowym okresie jej działalności, były dziełem Gottfrieda Federa. Jednak gdy w roku 1931 został on przewodniczącym partyjnej rady gospodarczej, poprzez swoje antykapitalistyczne poglądy doprowadził do wycofania się największych niemieckich przemysłowców z finansowania NSDAP. Za namową Walthera Funka, Alberta Voeglera, Gustava Kruppa, Friedricha Flicka, Fritza Thyssena, Hjalmara Schachta oraz Emile'a Kirdorfa, Hitler postanowił pozbawić Federa decydującej roli w polityce gospodarczej partii. W roku 1933, gdy Hitler otrzymał upragnione stanowisko kanclerza Rzeszy ("Reichskanzler"), mianował Federa podsekretarzem w ministerstwie gospodarki (lipiec 1933). Nominacja nie zaspokoiła ambicji Federa, gdyż liczył on na znacznie wyższe stanowisko.
W okresie panowania nazistów.
Po zwycięstwie wyborczym NSDAP, Feder nadal wydawał swoje publikacje, m.in.: „"Walkę ze światową finansjerą"” („"Kampf gegen die Hochfinanz"”, 1933) oraz antysemicki referat pt. „"Żydzi"” („"Die Juden"”, 1933). W roku 1934 objął stanowisko komisarza Rzeszy ("Reichskommissar").
W roku 1939 Feder napisał rozprawę pt. „"Nowe miasto"” („"Die Neue Stadt"”). Przedstawił w niej własną koncepcję miasta-ogrodu. Proponował tworzenie „zielonych miast”, zamieszkanych średnio przez 20 tys. ludzi. Miasta te miały być podzielone na dziewięć samodzielnych jednostek i otoczone terenami rolniczymi. Według jego zamysłu, każde z tych miast powinno być w pełni niezależne i samowystarczalne. Szczegółowe plany dotyczące codziennego życia w takich miejscowościach do dnia dzisiejszego są przedmiotem dyskusji. W przeciwieństwie do większości teoretyków idei miasta-ogrodu, Feder uważał, że obszary miejskie powinno się przekształcać poprzez podział istniejącej zabudowy na pomniejsze, samowystarczalne gminy. Koncepcja tworzenia samodzielnych osiedli, tworzących wspólnie średniej wielkości miasta, została zrealizowana w Japonii przez Uzo Nishiyamę. Zastosowano ją również w epoce budowy tzw. „nowych miast” w Japonii.
Po czystce partyjnej, która miała miejsce podczas tzw. nocy długich noży w czerwcu 1934 r. (gdy zamordowano przywódców SA, m.in. Ernsta Röhma i Gregora Strassera), Feder powoli wycofywał się z rządu. W grudniu 1936 r. podjął pracę wykładowcy w Wyższej Szkole Technicznej w Berlinie ("Technische Hochschule"). Na uczelni pracował właściwie do swojej śmierci w dniu 24 września 1941 r. w Murnau am Staffelsee.

</doc>
<doc id="1563256" url="https://pl.wikipedia.org/wiki?curid=1563256" title="Goce Delcev">
Goce Delcev



</doc>
<doc id="1563259" url="https://pl.wikipedia.org/wiki?curid=1563259" title="Granica Banacha">
Granica Banacha

Granica Banacha – liniowy i ciągły funkcjonał na przestrzeni formula_1 wszystkich ograniczonych ciągów liczbowych z normą supremum, naśladujący własności operacji brania granicy ciągu zbieżnego. W szczególności, granica Banacha ciągu zbieżnego jest równa jego granicy w zwykłym sensie. Dla dowodu istnienia granic Banacha potrzebne jest twierdzenie Hahna-Banacha (a więc pewna forma aksjomatu wyboru), stąd charakter tego pojęcia jest wyłącznie egzystencjonalny – granicy Banacha nie można skonstruować "krok po kroku". Użycie w dowodzie istnienia granicy Banacha twierdzenia Hahna-Banacha nie mówi nic o jednoznaczności istnienia funkcjonału o takich własnościach. Co więcej, każdemu ultrafiltrowi wolnemu w algebrze potęgowej formula_2 odpowiada dokładnie jedna granica Banacha.
Twierdzenie.
Istnieje ograniczony funkcjonał liniowy
mający następujące własności:
Funkcjonał formula_12 taki, jak wyżej nazywamy granicą Banacha.
Własności.
Niech formula_13 będzie granicą Banacha oraz formula_14 Wówczas:

</doc>
<doc id="1563261" url="https://pl.wikipedia.org/wiki?curid=1563261" title="Nigger">
Nigger

 (wymowa: , "slang." ) – rzeczownik w języku angielskim. Słowo funkcjonowało pierwotnie jako neutralne określenie przedstawicieli czarnej rasy (forma pochodna hiszpańskiego lub portugalskiego "negro", które z kolei pochodzi od łacińskiego przymiotnika „czarny”). Było w powszechnym użyciu, także wśród zwolenników równouprawnienia rasowego, posługiwał się nim np. przeciwnik rasizmu i zwolennik integracji rasowej, gubernator Luizjany Earl Long. Od połowy XX wieku często używane pogardliwie, zwłaszcza w Stanach Zjednoczonych, sugerowało, że osoba w ten sposób nazwana jest bardzo prosta. Sens wyrazu jest współcześnie pejoratywny i wyraża pogardę dla osób czarnoskórych.
Użycie słowa.
We współczesnej angielszczyźnie używanie wyrazu jest poważnym tabu językowym. Jego wypowiadanie jest powszechnie postrzegane jako poważne naruszenie norm i naraża autora wypowiedzi na posądzenie o rasizm. Neutralnie o słowie można mówić w związku z tym używając eufemizmu (dosł. „słowo na literę N”). 
Warto jednakże zauważyć, że Afroamerykanie między sobą używają słowa (zwłaszcza w slangowym wariancie zapisu: ) w znaczeniu dla nich pozytywnym i by podkreślić swoją tożsamość, a także nawiązać do historii niewolnictwa i „odzyskać” ten wyraz.
Kwestia słowa "niggard(ly)".
W języku angielskim istnieje także słowo "niggard," oznaczające skąpca i pochodzący od niego przysłówek "niggardly". Nie jest ono etymologicznie związane ze słowem "nigger," pochodzi prawdopodobnie ze Skandynawii, lecz bywa często mylone ze słowem "nigger". Znanych jest kilka przypadków, kiedy słowo "niggard(ly)" zostało omyłkowo utożsamione ze słowem "nigger". Na przykład 15 stycznia 1999 r. David Howard, pomocnik Anthony'ego A. Williamsa, burmistrza Waszyngtonu, użył słowa "niggardly" w odniesieniu do budżetu. Zdenerwowało to jednego z jego czarnoskórych kolegów, który źle zinterpretował to jako obelgę rasową i złożył skargę. W rezultacie 25 stycznia Howard złożył rezygnację, a Williams przyjął ją do wiadomości. Jednak pod naciskiem opinii publicznej dokonano wewnętrznej rewizji tej sprawy, a burmistrz zaoferował Howardowi szansę powrotu na stanowisko rzecznika publicznego 4 lutego. Howard odmówił, ale zamiast tego przyjął inne stanowisko u burmistrza, twierdząc, że nie czuł się ofiarą incydentu.

</doc>
<doc id="1563262" url="https://pl.wikipedia.org/wiki?curid=1563262" title="Goukouni Oueddei">
Goukouni Oueddei

Goukouni Oueddei (ur. 1944) – polityk czadyjski, prezydent Czadu w roku 1979 oraz ponownie w latach 1979-82. Obecnie przebywa na emigracji.
Życiorys.
Pochodzi z północnej części kraju. Jest synem Oueddeia Kichidemi, przywódcy ("derde") plemienia Tedega. Karierę polityczną rozpoczął w latach 60. XX w. jako bojownik Narodowego Frontu Wyzwolenia Czadu ("Front de Libération Nationale du Tchad", Frolinat), dowodzonego przez Abbę Siddicka. Frolinat sprzeciwiał się, popieranej przez ludność południowej części kraju, dominacji prezydenta François Tombalbaye'a i opowiadał się za współuczestnictwem ludów z północnych i środkowych terytoriów Czadu w sprawowaniu władzy. W roku 1975, po zabójstwie prezydenta Tombalbaye'a, napięcie polityczne i sprzeczności interesów pomiędzy dwiema połówkami kraju przerodziły się w wojnę domową, w którą zaangażowało się kilka czadyjskich stronnictw politycznych, a poza tym: Libia, Stany Zjednoczone oraz Francja. Konflikt trwał przez niemal całe lata 80. XX wieku. Goukouni uważał, że dyktatorskie rządy prezydenta Tombalbaye'a stanowiły pomost do przedłużenia francuskiej hegemonii w Czadzie.
W dniu 23 marca 1979 r. Goukouni zasiadł na stanowisku tymczasowego prezydenta Czadu. Został mianowany prezesem Tymczasowego Rządu Jedności Narodowej ("Gouvernement d'Union Nationale de Transition", GUNT). Tymczasowy rząd powołano dzięki pojednaniu pomiędzy skłóconymi frakcjami. 10 listopada 1979 r. ogłoszono ostateczny skład rządu. Prezydentem pozostał Goukouni, zwolennik zbliżenia politycznego z Libią i neutralności w kwestii zimnej wojny; posadę wiceprezydenta otrzymał Wadel Abdelkader Kamougué (umiarkowany polityk z południowego Czadu); stanowisko ministra obrony objął Hissène Habré (prozachodni polityk z północy); natomiast funkcję ministra spraw zagranicznych powierzono Acylowi Ahmatowi (zwolennikowi współpracy z Libią; pochodzenia arabskiego).
Konflikty osobiste pomiędzy członkami rządu (szczególnie pomiędzy dawnymi sojusznikami: Goukounim i Habre) ograniczały efektywność władzy i przyczyniły się do postrzegania Goukouniego jako bezwolnej marionetki przywódcy libijskiego, Muammara al-Kaddafiego. Władze Libii wysunęły nawet propozycję aneksji Czadu, która napotkała na sprzeciw ze strony wszystkich obozów ideologicznych. W ostatecznej próbie ratowania krytykowanego rządu, Goukouni mianował Djidingara Dono Ngardouma na stanowisko premiera (w dniu 19 maja 1982 roku) Niemniej jednak, 7 czerwca 1982 r.rząd tymczasowy został obalony przez oddziały zwolenników Habre'a. Goukouni uciekł z Ndżameny (stolicy Czadu) i schronił się w Kamerunie. Następnie udał się na emigrację do Trypolisu w Libii. Minister Acyl zginął w niewyjaśnionych okolicznościach, natomiast wiceprezydent Kamougué stracił większość swoich punktów oporu. Dzięki sukcesowi militarnemu Habre skupił w swoich rękach władzę dyktatorską.
Przed rokiem 1983, Goukouni powrócił do Czadu, wsparty przez znaczne siły libijskie, by zorganizować powstanie partyzanckie przeciwko reżimowi Habre. Goukouni uważany był za czołowego opozycjonistę. Jego poglądy cieszyły się znacznym poparciem w kraju. Mimo to, Habré zgodził się zaledwie na niewielkie ustępstwa, by złagodzić konflikt z Goukounim. Były prezydent podobno domagał się wprowadzenia nowej konstytucji, przywrócenia swobody działalności partii politycznych. Habré nie zgodził się przyjąć tych kluczowych warunków.
W październiku 1986 roku libijska policja aresztowała Oueddeia. Podczas procesu został on postrzelony w brzuch. W następstwie brutalnego traktowania ze strony władz libijskich, Oueddei zerwał stosunki z rządem libijskim i przeniósł się do Algierii (w lutym 1987 roku Jednak wielu specjalistów od politologii spierało się, czy Oueddei rzeczywiście poróżnił się ze swoimi dawnymi sprzymierzeńcami w Libii, aż do lipca 1987 r. gdy oświadczył on osobiście, że jest w dobrych stosunkach z rządem w Trypolisie.
17 kwietnia 2007 r. Goukouni spotkał się w stolicy Gabonu, Libreville, z obecnym prezydentem Czadu, Idrissem Débym, w celu uzgodnienia sposobów zakończenia trwającej aktualnie wojny pomiędzy Czadem a rebeliantami czadyjskimi, wspieranymi przez władze Sudanu. Stwierdziwszy, że Czad jest w śmiertelnym niebezpieczeństwie, Goukouni zadeklarował, że mógłby spróbować wykorzystać swój "autorytet moralny" dla ratowania kraju. Wyraził również chęć powrotu do Czadu z wygnania i w trakcie wywiadu powiedział, że prezydent Deby przychylił się do prośby o pozwolenie na jego repatriację. 19 kwietnia 2007 r. przywódcy dwóch ugrupowań powstańczych odrzucili propozycję mediacji, wysuniętą przez Goukouniego.
Goukouni, wraz z blisko dwudziestoma innymi przeciwnikami reżimu, powrócił do Czadu 30 lipca 2007 roku. Uczestniczył w dyskusji z prezydentem Deby na temat rebelii oraz sposobów złagodzenia sytuacji wewnętrznej kraju. Tego samego dnia, wraz ze swoimi zwolennikami, były prezydent wyjechał z Czadu do Libreville.
4 marca 2008 r. spotkał się on z prezydentem Nigru, Mamadou Tandją. Celem konferencji było omówienie sytuacji w Czadzie po bitwie pod Ndżameną, stoczonej w lutym 2008 r.

</doc>
<doc id="1563265" url="https://pl.wikipedia.org/wiki?curid=1563265" title="Mark Dindal">
Mark Dindal

Mark Dindal (ur. Columbus, w stanie Ohio, USA) – amerykański reżyser.

</doc>
<doc id="1563267" url="https://pl.wikipedia.org/wiki?curid=1563267" title="Herb gminy Jabłonka">
Herb gminy Jabłonka

Herb gminy Jabłonka przedstawia idącego niedźwiedzia pomiędzy drzewami, na tle ciemnozielonego lasu i ośnieżonej góry (Babia Góra). U podstawy napis "Orawa" a pod nim faliste linie symbolizujące rzekę Orawa.
Podobny znak używany jest na Słowacji, jako nieoficjalny symbol Orawy.
Herb gminy Jabłonka nawiązuje do herbu węgierskiego komitatu Arva, nadanego w 1837 roku przez cesarza Ferdynanda I (na Węgrzech panował jako król Ferdynand V).

</doc>
<doc id="1563269" url="https://pl.wikipedia.org/wiki?curid=1563269" title="Herb gminy Łapsze Niżne">
Herb gminy Łapsze Niżne

Herb gminy Łapsze Niżne – symbol gminy Łapsze Niżne, przedstawiający w polu błękitnym zielone trójwzgórze z wspiętym kozłem, flankowanym przez złote słońce, gwiazdę i półksiężyc srebrne.
Herb gminy nawiązuje do herbu węgierskiej rodziny Berzeviczych, właścicieli od XIV wieku Zamagurza Spiskiego i zamku niedzickiego. Opis herbu znajduje się w Statucie gminy Łapsze Niżne (§6, punkt 1, i załącznik nr 4).
Jako herb gminy w użyciu od 1996 r.
Godło herbu Berzeviczych znajdowało się też w polu czwartym, wielopolowego herbu węgierskiego komitatu Szepes (pol. Spisz).

</doc>
<doc id="1563271" url="https://pl.wikipedia.org/wiki?curid=1563271" title="Kateřina Smutná">
Kateřina Smutná

Kateřina Smutná (ur. 13 czerwca 1983 w Jabloncu nad Nysą, Czechosłowacja) – czeska biegaczka narciarska od 2006 do 2016 roku reprezentująca Austrię. Od sezonu zimowego 2016/2017 ponownie reprezentuje reprezentację Czech. Zwyciężczyni klasyfikacji generalnej cyklu biegów długodystansowych Visma Ski Classics.
Kariera.
Po raz pierwszy na arenie międzynarodowej Kateřina Smutná pojawiła się w lutym 2001 roku, podczas mistrzostw świata juniorów w Szklarskiej Porębie, gdzie zajęła między innymi 41. miejsce w biegu na 5 km techniką klasyczną. Najlepszy wynik w tej kategorii wiekowej osiągnęła na rozgrywanych rok później mistrzostwach świata juniorów w Schonach, gdzie w biegu na 15 km klasykiem była trzynasta. Startowała także na mistrzostwach juniorów w Sollefteå w 2003 roku, zajmując szesnaste miejsce w biegu na 5 km stylem klasycznym oraz osiemnaste miejsce w sprincie stylem dowolnym.
W Pucharze Świata zadebiutowała 23 listopada 2002 roku w Kirunie, zajmując 65. miejsce w biegu na 5 km stylem dowolnym. Pierwsze pucharowe punkty wywalczyła dopiero 25 listopada 2006 roku w Ruce, kiedy zajęła 22. miejsce w sprincie stylem klasycznym. W sezonie 2006/2007 punktowała jeszcze parę razy, najlepsze wyniki osiągając 28 stycznia w Otepää i 14 marca 2007 roku w Drammen, gdzie zajmowała dziesiąte miejsca w sprintach techniką klasyczną. W klasyfikacji generalnej zajęła ostatecznie 41. miejsce. Jak dotąd najlepsze wyniki w Pucharze Świata osiągnęła w sezonie 2008/2009, który ukończyła na 24. pozycji. W zawodach pucharowych najlepszy wynik osiągnęła 16 stycznia 2009 roku w Vancouver i 6 lutego 2010 roku w Canmore, gdzie była czwarta w sprincie klasykiem.
Pierwszą duża imprezą w kategorii seniorów były dla niej mistrzostwa świata w Val di Fiemme w 2003 roku. Wystąpiła tam tylko w biegu na 10 km klasykiem, który ukończyła na 51. pozycji. Najlepiej wypadła podczas mistrzostw świata w Sapporo w 2007 roku, gdzie sprincie techniką klasyczną była jedenasta. Jej największym sukcesem olimpijskim jest zajęcie jedenastego miejsca w tej samej konkurencji na igrzyskach olimpijskich w Vancouver w 2010 roku.
W kwietniu 2021 r. ogłosiła zakończenie kariery.

</doc>
<doc id="1563273" url="https://pl.wikipedia.org/wiki?curid=1563273" title="Celiprolol">
Celiprolol

Celiprolol, (łac. "Celiprololum") - kardioselektywny lek należący do grupy β1-blokerów trzeciej generacji.
Częściowy selektywny agonista receptora β2, wywiera obwodowe działanie hamujące receptor α2 i przyczynia się do uwalniania EDRF.
Wykazuje słabe działanie naczynio rozszerzające i rozszerzające oskrzela ze względu na wewnętrzną aktywność sympatykomimetyczną w stosunku do receptora β2.
Przeciwwskazania.
W przypadku astmy i skłonności do stanów skurczowych oskrzeli powinien być stosowany ostrożnie. Lek może nasilać dolegliwości bólowe w chorobach naczyń obwodowych. Niewskazane jest stosowanie go u kobiet w ciąży i podczas karmienia piersią. Nie zaleca się podawania leku dzieciom.
Preparaty handlowe.
Przykładowe preparaty handlowe: "Celipres 100", "Celipres 200".

</doc>
<doc id="1563274" url="https://pl.wikipedia.org/wiki?curid=1563274" title="Katerina Smutna">
Katerina Smutna



</doc>
<doc id="1563277" url="https://pl.wikipedia.org/wiki?curid=1563277" title="Takashi Hara">
Takashi Hara

 – japoński polityk. Od 29 września 1918 r. do 4 listopada 1921 r. pełnił urząd premiera Japonii. Był pierwszą osobą w historii spoza stanu szlacheckiego, którą desygnowano na to stanowisko, oraz pierwszym chrześcijaninem na tym stanowisku. Jego hasło polityczne brzmiało: „Jestem premierem z niższych sfer”.
Młodość.
Takashi Hara przyszedł na świat w feudalnej posiadłości Morioka w prowincji Mutsu (obecnie Morioka w prefekturze Iwate). Wychował się w rodzinie wywodzącej się z klasy samurajów, która nieprzychylnie odnosiła się do restauracji Meiji oraz do powołania nowej formy rządów. Ze względu na powiązania z klanem wrogo nastawionym do nowego rządu cesarskiego, zdominowanego przez feudalne klany Chōshū i Satsuma, Takashi Hara długo pozostawał poza centrum sceny politycznej.
W wieku 15 lat opuścił rodzinny dom i na pokładzie łodzi udał się do Tokio. Nie udało mu się zdać egzaminu wstępnego do prestiżowej Japońskiej Cesarskiej Akademii Morskiej. Zapisał się więc do założonego przez Francuzów Seminarium Morskiego, bezpłatnej szkoły religijnej. W trakcie nauki w seminarium nauczył się płynnie języka francuskiego. Wkrótce potem zapisał się do szkoły prawniczej, podległej Ministerstwu Sprawiedliwości. Nie ukończył jej jednak, gdyż odszedł na znak protestu przeciwko polityce dyrekcji.
W wieku 17 lat Takashi Hara przyjął chrzest w Kościele rzymskokatolickim. Przyjął imię Dawid. Chociaż podejrzewano go, że ochrzcił się dla osobistych korzyści, to jednak otwarcie i publicznie przyznawał się do swojej wiary praktycznie aż do śmierci. W wieku 19 lat Takashi Hara wyrzekł się swego szlacheckiego pochodzenia i wybrał przynależność do niższych klas społecznych. Później, w różnych momentach jego kariery politycznej, składano mu propozycję nobilitacji, jednak Hara odrzucał je wszystkie, gdyż nie chciał psuć dobrych relacji z proletariatem, któremu zawdzięczał miejsce w Izbie Reprezentantów.
W roku 1879 Hara podjął pracę reportera prasowego, którą wykonywał przez trzy lata. Odszedł z redakcji wówczas, gdy jej zarząd podjął decyzję o uczynieniu z gazety organu konserwatywnej partii Rikken Kaishintō (Konstytucyjna Partia Reform, 1882–1896), kierowanej przez Shigenobu Ōkumę.
Urzędnik państwowy.
W 1882 r. Hara podjął pracę w Ministerstwie Spraw Zagranicznych, na prośbę ministra Kaoru Inoue. Na podstawie dobrego wrażenia, jakie na ministrze wywarł Hara w toku dyskusji odnośnie do wizji przyszłej polityki Japonii, które prowadzili podczas podróży do Korei w 1884 r., Inoue postanowił mianować Harę konsulem generalnym w Tianjinie, w Chinach. Później Hara objął posadę sekretarza Ambasady Japonii w Paryżu. Za kadencji ministra Munemitsu Mutsu pełnił urząd wiceministra spraw zagranicznych oraz ambasadora w Korei. Następnie odszedł na pewien czas z polityki i przez kilka lat pracował jako dziennikarz. Wkrótce potem objął stanowisko szefa codziennej gazety "Mainichi Shimbun" w Osace.
Kariera polityczna.
W roku 1900 Hara powrócił na arenę polityczną. Wstąpił do nowo utworzonej partii o nazwie Rikken Seiyūkai (Konstytucyjne Stowarzyszenie Przyjaciół Polityki, 1900–1940), założonej przez Hirobumiego Itō. Hara objął funkcję sekretarza generalnego tego stronnictwa.
Z powodzeniem ubiegał się o miejsce w niższej izbie japońskiego Zgromadzenia Narodowego. W czwartym rządzie premiera Itō stanął na czele Ministerstwa Komunikacji. W kilku kolejnych gabinetach (w latach 1906–1913) piastował urząd ministra spraw wewnętrznych.
Hara zdawał sobie sprawę z faktu, że podstawową kwestią polityczną w Japonii są napięcia pomiędzy wybranym przez naród rządem a mianowaną biurokracją. Z tego powodu poświęcił swoją kadencję na osłabienie znaczenia wpływowych biurokratów, którzy piastowali swoje stanowiska od wielu lat. Jako minister spraw wewnętrznych, usuwał ze stanowisk lokalnych urzędników na każdym szczeblu administracji. Wszystkich pracowników publicznych, co do których kompetencji miał zastrzeżenia, Hara zastępował ludźmi posiadającymi odpowiednie kwalifikacje, bez względu na osobiste sympatie. W ten sposób stworzył system, w którym ludzie zdolni mogli wspiąć się na szczyt lokalnej administracji, niezależnie od pochodzenia czy przynależności politycznej. Hara dobrze rozumiał, że utrzymanie przez rząd zwierzchnictwa nad obranymi urzędnikami lokalnymi zależy od zdolności rządu do rozwoju państwowej infrastruktury oraz od opracowania długofalowego planu gospodarczego, który byłby korzystny zarówno dla regionalnych, jak i dla państwowych interesów.
W roku 1914, po gorącej debacie, Hara otrzymał stanowisko prezesa partii Rikken Seiyūkai. Zastąpił starzejącego się przywódcę ugrupowania, Kinmochiego Saionji. Ówczesny okres w historii Japonii (lata 1912–1926) nosił miano Taishō. Trendy polityczne odchodziły wówczas od tradycyjnego japońskiego systemu rządowego i skłaniały się ku demokracji parlamentarnej. Pod przywództwem Hary stronnictwo Rikken Seiyūkai zdobywało coraz większe poparcie społeczne i już w roku 1917 było ono najsilniejszą partią w Zgromadzeniu Narodowym.
Hara miał zdecydowane poglądy na temat swoich przeciwników, przywódców wojskowych oraz polityków, pochodzących z prefektur Kagoshima i Yamaguchi, czyli dawnych klanów Satsuma i Chōshū.
Na stanowisku premiera.
W 1918 r. premier Masatake Terauchi został zmuszony do dymisji na skutek zamieszek. W dniu 28 września 1918 r. jego następcą został Takashi Hara. Był on pierwszym premierem, wywodzącym się z niższych sfer społecznych. Co więcej, był on jedynym premierem w okresie przed 1945 r., który był członkiem Zgromadzenia Narodowego i przywódcą największej partii w parlamencie, a nie – szlachcicem, urzędnikiem, czy wojskowym. Hara to również pierwszy w historii Japonii cywilny zwierzchnik sił zbrojnych – podczas nieobecności ministra marynarki wojennej, admirała Tomosaburō Katō, który udał się na konferencję waszyngtońską, Hara tymczasowo przejął jego obowiązki w Ministerstwie Marynarki.
Jako premier Hara stopniowo tracił popularność. Szczególnie krytykowano go, gdy odmówił wykorzystania posiadanej większości w niższej izbie Zgromadzenia do uchwalenia powszechnego prawa wyborczego. Ostrożność Hary w kwestii rozszerzenia praw wyborczych spotkała się z nieprzychylną reakcją liberałów i socjalistów, którzy oskarżali premiera o celowe opóźnianie wprowadzenia powszechnego prawa wyborczego, które mogło osłabić jego pozycję. Jako polityk silnie związany ze swoją partią, Hara nigdy nie cieszył się poparciem konserwatystów, urzędników, ani wojskowych, a zagorzali nacjonaliści jawnie go lekceważyli.
W trakcie jego kadencji Japonia uczestniczyła w konferencji pokojowej w Paryżu (po I wojnie światowej) i wstąpiła do Ligi Narodów jako jeden z członków założycieli. W Korei Japonia wykorzystała swoje siły zbrojne do stłumienia powstania niepodległościowego. Później jednak złagodziła swoją politykę na półwyspie, aby zmniejszyć niezadowolenie ludności koreańskiej z japońskiej okupacji.
Po powstaniu koreańskim z roku 1919, Hara postanowił prowadzić ugodową politykę względem kolonii, a szczególnie – Korei. Zaproponował swojemu sprzymierzeńcowi politycznemu, Makoto Saitō, politykowi o umiarkowanych poglądach, posadę generalnego gubernatora Korei. Wprowadził on administrację kolonialną złożoną głównie z urzędników cywilnych, zwiększył swobodę kulturową w Korei; zezwolił na wprowadzenie pierwszego programu nauczania, który uwzględniał naukę języka i historii koreańskiej. Zamierzał również zezwolić na ograniczoną samorządność Korei (która jednak w dalszym ciągu miała znajdować pod kontrolą cesarza japońskiego). Jego polityka zyskała jednak niewielu zwolenników wśród Koreańczyków i Japończyków; ci pierwsi uważali, że ustępstwa są niedostateczne; ci drudzy – że są nadmierne.
W roku 1921 Takashi Hara został zasztyletowany przez zwrotniczego kolejowego, Kon’ichiego Nakaokę, związanego z prawicą, na dworcu kolejowym w Tokio. Nakaoka wyszedł na wolność 13 lat po dokonaniu zabójstwa.
W przeciwieństwie do wielu współczesnych mu polityków japońskich, Hara wiódł względnie skromne życie w wynajętym domu położonym niedaleko parku Shiba w centrum Tokio. Pozostawił po sobie niewielki majątek, w tym swój pamiętnik. W testamencie napisał: „W ciągu kilka lat po mojej śmierci mój pamiętnik powinien zostać opublikowany. To mój najcenniejszy skarb, dlatego musi być chroniony”. Zgodnie z ostatnią wolą polityka, pamiętnik został opublikowany. Zawiera on jedną z najcenniejszych relacji dotyczących sceny politycznej ówczesnej epoki. Opis życia codziennego Hary jest przeplatany opiniami i przemyśleniami na temat japońskich polityków. Pamiętnik liczy kilka tysięcy stron. Odkrywa wiele istotnych informacji, o których historycy wcześniej nie mieli pojęcia.

</doc>
<doc id="1563279" url="https://pl.wikipedia.org/wiki?curid=1563279" title="Okuma Shigenobu">
Okuma Shigenobu



</doc>
<doc id="1563280" url="https://pl.wikipedia.org/wiki?curid=1563280" title="One More Chance (singel Michaela Jacksona)">
One More Chance (singel Michaela Jacksona)

One More Chance – singiel Michaela Jacksona z albumu kompilacyjnego "Number Ones". Jest to jedyny nowy utwór na płycie, napisał go R. Kelly.
Historia.
Utwór znalazł się na australijskiej, francuskiej i szwedzkiej wersji składanki "King of Pop" oraz na japońskiej limitowanej edycji boxu "The Ultimate Collection".
Teledysk.
Planowana była promocja utworu teledyskiem jednak podczas kręcenia go Michael Jackson został aresztowany w związku z domniemanym molestowaniem seksualnym 14-letniego Gavina Avizo. W związku z tym klip został zastąpiony zlepkiem materiałów z koncertów i teledysków Jacksona. Oryginalna wersja teledysku ujrzała światło dzienne dopiero po śmierci artysty, w box secie Michael Jackson’s Vision wydanym w listopadzie 2010 roku.

</doc>
<doc id="1563284" url="https://pl.wikipedia.org/wiki?curid=1563284" title="Zygmunt Mogiła-Lisowski">
Zygmunt Mogiła-Lisowski

Zygmunt Leopold Mogiła-Lisowski (ur. 15 listopada 1928 w Romanówce w powiecie łuckim, zm. 9 lipca 2016 w Warszawie) – polski działacz kresowy, przewodniczący Towarzystwa Miłośników Wołynia i Polesia, poseł na Sejm w latach 1991–1993.
Życiorys.
Syn Stanisława i Aleksandry. W 1954 ukończył chemię na Wydziale Matematyczno-Przyrodniczym Uniwersytetu Marii Curie-Skłodowskiej w Lublinie. Później kształcił się m.in. na Politechnice Warszawskiej, gdzie ukończył studia podyplomowe dla rzeczoznawców.
W 1991 został wybrany na posła I kadencji z ramienia Wyborczej Akcji Katolickiej z listy ogólnopolskiej kandydatów w okręgu chełmsko-zamojskim. Należał do Klubu Parlamentarnego Zjednoczenia Chrześcijańsko-Narodowego. W wyborach w 1993 bezskutecznie ubiegał się o reelekcję z ramienia komitetu NOT-Stowarzyszenie Techników w okręgu warszawskim.
Kilkakrotnie bez powodzenia kandydował w kolejnych wyborach parlamentarnych. Z ramienia AWS ubiegał się o mandat poselski w wyborach w 1997 w województwie lubelskim. W wyborach w 2001 kandydował na senatora w okręgu podwarszawskim z ramienia Polskiego Stronnictwa Ludowego, a cztery lata później z poparciem Prawa i Sprawiedliwości w okręgu chełmskim.
W 2006 znalazł się wśród inicjatorów powołania Instytutu Kresowego w Warszawie. Był także prezesem zarządu Towarzystwa Miłośników Wołynia i Polesia oraz członkiem komitetu poparcia Bronisława Komorowskiego przed wyborami prezydenckimi w 2010 i w 2015. W wyborach do Parlamentu Europejskiego w 2014 został kandydatem Ruchu Narodowego, jednak został skreślony z listy po wydruku kart do głosowania.
Odznaczenia.
W 1998, "za wybitne zasługi dla niepodległości Rzeczypospolitej Polskiej, za działalność na rzecz pojednania polsko-ukraińskiego", został odznaczony przez prezydenta Aleksandra Kwaśniewskiego Krzyżem Oficerskim Orderu Odrodzenia Polski. W 2007, "za wybitne zasługi dla niepodległości Rzeczypospolitej Polskiej, za działalność na rzecz organizacji kombatanckich", prezydent Lech Kaczyński nadał mu Krzyż Komandorski tego orderu.
W 2011 w uznaniu zasług dla Stolicy Rzeczypospolitej Polskiej uhonorowany został Nagrodą Miasta Stołecznego Warszawy. 9 stycznia 2012 w Pałacu na Wodzie w Łazienkach Królewskich w Warszawie, podczas uroczystości wręczenia odznaczeń, został uhonorowany Medalem „Pro Patria” nadanym przez Kierownika Urzędu do Spraw Kombatantów i Osób Represjonowanych "za szczególne zasługi w kultywowaniu pamięci o walce o niepodległość Ojczyzny".

</doc>
<doc id="1563288" url="https://pl.wikipedia.org/wiki?curid=1563288" title="Krzemienica (archeologia)">
Krzemienica (archeologia)

Krzemienica - termin archeologiczny; nazwa zaproponowana przez Stefana Krukowskiego. Niektóre stanowiska późnopaleolityczne i mezolityczne występują w postaci izolowanych, jednoczasowych skupień materiału krzemiennego. Wcześniej te skupienia zwano "gniazdami". Jest to pozostałość osadnictwa małej grupy ludzkiej (rodziny), niekiedy może być traktowana jako warsztat krzemieniarza, co potwierdzają wykonane składanki odłupanych krzemieni. Termin upowszechnił się także w anglojęzycznej literaturze naukowej (kshemenitsa).

</doc>
<doc id="1563289" url="https://pl.wikipedia.org/wiki?curid=1563289" title="Alnwick">
Alnwick

Alnwick – miasto w Wielkiej Brytanii, w Anglii, w regionie North East England, w hrabstwie Northumberland. W 2001 r. miasto to zamieszkiwało 7 600 osób.
Urodził się tu Sir George Biddell Airy — angielski astronom.
W Alnwick znajduje się XI-wieczny zamek ("Alnwick Castle"), a także ogród botaniczny, w którym zebrano najniebezpieczniejsze rośliny świata. Część roślin (ze względu na ryzyko wyrwania) zamknięto w klatkach.

</doc>
<doc id="1563290" url="https://pl.wikipedia.org/wiki?curid=1563290" title="Myszak">
Myszak

Myszak ("Peromyscus") – rodzaj ssaka z podrodziny nowików (Neotominae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Ameryce Północnej i Środkowej.
Morfologia.
Długość ciała (bez ogona) 70–165 mm, długość ogona 40–180 mm, długość ucha 10–32 mm, długość tylnej stopy 15–38 mm; masa ciała 13–90 g.
Systematyka.
Podział systematyczny.
Do rodzaju należą następujące występujące współczesnie i wymarłe po 1500 roku gatunki:
Opisano również gatunki wymarłe w czasach prehistorycznych:

</doc>
<doc id="1563291" url="https://pl.wikipedia.org/wiki?curid=1563291" title="The Girl Is Mine 2008">
The Girl Is Mine 2008

The Girl Is Mine 2008 – singel Michaela Jacksona z albumu "Thriller 25". Na wydanym w roku 2008 jubileuszowym wznowieniu "Thrillera" znajdziemy zremasterowaną i zremiksowaną wersję demo piosenki „The Girl Is Mine” z początków lat 80., na której Michael śpiewa wszystkie partie. Dodatkowo swój wokal dograł raper will.i.am, odpowiedzialny za produkcję mającego się ukazać albumu Jacksona.
Lista utworów.
CD
Promo CD

</doc>
<doc id="1563293" url="https://pl.wikipedia.org/wiki?curid=1563293" title="Proces fluwialny">
Proces fluwialny



</doc>
<doc id="1563294" url="https://pl.wikipedia.org/wiki?curid=1563294" title="Daniel Barenboim">
Daniel Barenboim

Daniel Barenboim (ur. 15 listopada 1942 w Buenos Aires) – dyrygent i pianista pochodzenia żydowskiego.
Życiorys.
Młodość.
Urodził się w Argentynie. Jego dziadkowie byli aszkenazyjskimi Żydami, pochodzącymi z Rosji. Pierwsze lekcje gry na fortepianie zaczął pobierać w wieku pięciu lat od swojej matki, a później i ojca, Enrique. Pierwszy publiczny koncert dał w Buenos Aires mając siedem lat.
W 1952 rodzina wyjechała do Izraela. W tym samym roku Daniel debiutował jako pianista w Wiedniu i Rzymie. Dwa lata później, w lecie 1954, rodzice zabrali go do Salzburga, gdzie wziął udział w mistrzowskich lekcjach dyrygentury u Igora Markevitcha. Tego lata poznał też Wilhelma Furtwänglera, który usłyszawszy jego grę, zaproponował mu wykonanie "I koncertu fortepianowego" Beethovena z Berliner Philharmoniker. Ojciec Daniela nie zgodził się na to, argumentując że ze względu na niedawne wydarzenia II wojny światowej występ żydowskiego chłopca w Berlinie nie zostałby dobrze przyjęty. Furtwängler pozostał jednak mentorem Barenboima i wywarł ogromny wpływ na jego rozwój muzyczny.
Kariera.
W 1954 dwunastoletni Barenboim dokonał pierwszego nagrania płytowego. W 1955 podjął naukę teorii i kompozycji u Nadii Boulanger w Paryżu. W 1956 zadebiutował jako pianista w Londynie, a w 1957 w Nowym Jorku pod batutą Leopolda Stokowskiego. Następstwem tych sukcesów były tournées koncertowe po Europie, Ameryce Północnej i Południowej, Australii i Dalekim Wschodzie.
W 1966 debiutował jako dyrygent z English Chamber Orchestra w Londynie. Po tym wydarzeniu otrzymał wiele zaproszeń od orkiestr w Europie i Ameryce, a w roku 1975 został dyrektorem artystycznym Orchestre de Paris. Pozostał nim do 1989, kładąc duży nacisk na repertuar współczesny.
Jako dyrygent operowy debiutował w 1975, prowadząc "Don Giovanniego" Mozarta na Edinburgh Festival. W latach 1981–1999 występował regularnie na festiwalach w Bayreuth.
Od 1991 do 2006 był dyrektorem muzycznym Chicagowskiej Orkiestry Symfonicznej. Jego obowiązki w Ameryce były jednak na tyle absorbujące, że zrezygnował z posady. Od 1992 pełni funkcję dyrektora muzycznego Staatsoper Unter den Linden w Berlinie.
W 2001 roku, jako dojrzały i poważany muzyk, podczas koncertu z berlińską orkiestrą w Izraelu, przed wykonaniem drugiego bisu zapytał publiczność, czy może wykonać fragment opery Wagnera "Tristan i Izolda". W Izraelu panował niepisany zakaz wykonywania muzyki Wagnera ze względu na jego antysemickie poglądy, oraz fakt bycia ulubionym kompozytorem nazistów i samego Hitlera. Podczas emocjonującej trzydziestominutowej debaty słychać było krzyki „faszysta” oraz „muzyka obozów”, ostatecznie duże grono opuściło salę. Ci którzy zostali i wysłuchali bisu nagrodzili dyrygenta stojącą owacją, która poruszyła go do łez. Po koncercie spłynęła na niego duża fala krytyki, zwłaszcza ze strony izraelskich muzyków, wielu jednak doceniło jego próbę przełamania tabu i pokazania Wagnera jako genialnego kompozytora, a nie antysemity.
1 stycznia 2009, 2014 i 2022 prowadził koncert noworoczny w sali Musikverein w Wiedniu.
Od 2011 do końca 2014 był dyrektorem artystycznym mediolańskiej La Scali.
W 2009 został laureatem prestiżowej duńskiej Nagrody Fundacji Muzycznej Léonie Sonning.
Życie prywatne.
W latach 1967–1987 był żonaty z brytyjską wiolonczelistką, Jacqueline du Pré. Koncertowali na całym świecie – Barenboim występował z du Pré zarówno jako dyrygent, jak i pianista. Tragiczny wymiar nadała temu związkowi choroba du Pré – zdiagnozowano u niej stwardnienie rozsiane. W 1973, poruszająca się na wózku inwalidzkim, zmuszona była całkowicie porzucić karierę muzyczną. Na początku lat 80. Barenboim związał się z pianistką Jeleną Baszkirową. Bezskutecznie ukrywał ten fakt przed du Pré. Wkrótce Baszkirowa urodziła mu dwoje dzieci: Davida (1982) i Michaela (1985). Barenboim i du Pré pozostali formalnie małżeństwem aż do jej śmierci w 1987. Rok później poślubił Baszkirową.
Daniel Barenboim posiada obywatelstwa Izraela i Argentyny oraz honorowe – Hiszpanii i Autonomii Palestyńskiej.

</doc>
<doc id="1563296" url="https://pl.wikipedia.org/wiki?curid=1563296" title="Lars Emil Johansen">
Lars Emil Johansen

Lars Emil Johansen (ur. 24 września 1946 w Uummannaq) – grenlandzki polityk.
Od 1973 do 1979 po raz pierwszy był członkiem Folketingetu. Ponownie został wybrany do niego w 2001. W latach 1979-1997 zasiadał w parlamencie Grenlandii Landstingu. Od 1987 do 1997 zajmował stanowisko przewodniczącego partii Siumut. W latach 1991-1997 pełnił funkcję premiera Grenlandii.

</doc>
<doc id="1563298" url="https://pl.wikipedia.org/wiki?curid=1563298" title="Proces eoliczny">
Proces eoliczny



</doc>
<doc id="1563300" url="https://pl.wikipedia.org/wiki?curid=1563300" title="Taisuke Itagaki">
Taisuke Itagaki

 – hrabia, japoński polityk, przywódca Ruchu na rzecz Wolności i Praw Człowieka ("Jiyū-minken-undō"), który przekształcił się w pierwszą japońską partię polityczną.
Młodość.
Taisuke Itagaki urodził się w średniozamożnej rodzinie wywodzącej się z klasy samurajów prowincji Tosa (obecnie prefektura Kōchi). Po studiach w Kōchi i Edo (obecnie Tokio), został doradcą ("soba-yōnin") "daimyō" prowincji Tosa, Toyoshige Yamauchiego. 
W 1861 r. przejął odpowiedzialność za sprawy wojskowe w przedstawicielstwie swojej prowincji w stolicy Edo. Sprzeciwiał się oficjalnej polityce swojej domeny, zmierzającej do porozumienia pomiędzy dworem cesarskim a siogunami z rodu Tokugawa. Z tego też powodu oraz pod wpływem spotkań z Takamorim Saigō z prowincji Satsuma, poparł wykorzystanie sił zbrojnych prowincji Tosa do obalenia siogunatu. W trakcie wojny boshin, stał się jedną z najważniejszych postaci politycznych z prowincji Tosa. Po upadku siogunatu, wszedł w skład rządu Meiji.
Od urzędnika w rządzie Meiji do zwolennika liberalizmu.
W 1869 r. Itagaki został powołany do Rady Państwa. Uczestniczył w pracach nad kilkoma istotnymi reformami, np. nad ustawą znoszącą system feudalny (likwidacja lenn) w roku 1871. Podczas tzw. misji Iwakury (podróży dyplomatycznej szefa rządu po świecie), Itagaki kierował pracami rządu.
Jednak, w 1873 r. odszedł z rządu Meiji w przejawie protestu przeciwko rządowej polityce sankcji wobec Korei, a także - przeciwko dominacji w rządzie polityków z prowincji Chōshū i Satsuma.
W 1874 r. Itagaki, wspólnie z: Shōjirō Gotō, Shimpei Etō oraz Taenomi Soejimą, założył Powszechną Partię Patriotów ("Aikoku-kōtō"). Na konferencji założycielskiej oświadczył:
""My, trzydzieści milionów Japończyków, jesteśmy w równym stopniu obdarzeni pewnymi niezbywalnymi prawami, wśród których można wymienić: prawo do radości i ochrony życia oraz wolności, prawo do nabywania i posiadania majątku, prawo do godziwych zarobków oraz dążenia do szczęścia. Natura obdarzyła tymi prawami wszystkich ludzi, dlatego nie mogą być one odebrane przez żadną władzę ludzką"."
Powyższe antyrządowe stanowisko zyskało poparcie przedstawicieli klasy samurajów, wiejskiej arystokracji (która sprzeciwiała się scentralizowanemu systemowi podatkowemu) oraz chłopów (którzy byli niezadowoleni z wysokich cen produktów żywnościowych oraz niskich płac). Działalność Itagaki'ego na rzecz liberalizmu sprawiła, że stał się on równoprawną ideologią na japońskiej scenie politycznej. Itagaki stanął na czele demokratycznych przemian. 
Taisuke Itagaki oraz jego zwolennicy powołali szereg organizacji, które starały się połączyć etos (kodeks) samurajski z zachodnim liberalizmem. Poza tym, jego partia domagała się utworzenia Zgromadzenia Narodowego, uchwalenia pisanej konstytucji oraz ograniczenia samowoli rządu w sprawowaniu władzy. Do stowarzyszeń, które popierały postulaty Itagaki'ego, należały: Stowarzyszenie Zdeterminowanych ("Risshi-sha") i Społeczność Patriotów ("Aikoku-sha"). Po wydobyciu się z początkowej stagnacji, w 1878 r. "Aikoku-sha" rozpoczęli aktywną działalność polityczną, jako ugrupowanie wchodzące w skład Ruchu na rzecz Wolności i Praw Człowieka. Działalność Ruchu spotkała się z ostrą krytyką ze strony rządu oraz jego zwolenników. W 1882 r. członek prawicowej organizacji bojowej próbował zgładzić Taisuke Itagakiego. Po nieudanym zamachu japoński liberał podobno powiedział, że "Itagaki może umrzeć, ale wolność - nigdy!"
Przywództwo w Partii Liberalnej.
Członkowie rządu spotkali się na konferencji w Osace w roku 1875. Udało im się namówić Taisuke Itagakiego, aby powrócił do Rady Państwa. Jednak kilka miesięcy później zrezygnował on ze stanowiska, w proteście przeciwko nadmiernej koncentracji władzy w rękach Rady Starszych ("Genrō-in"). 
W 1881 r. Taisuke Itagaki, wraz z Morikazu Numą, założyli Partię Liberalną ("Jiyū-tō"). Stronnictwo to, razem z Partią Reform Ustrojowych ("Rikken-kaishin-tō"), stało na czele ogólnokrajowych protestów w latach 1880–1884. 
W tym okresie doszło w partii do rozdźwięku pomiędzy przedstawicielami klasy niższej a arystokratycznym kierownictwem ugrupowania. Przedmiotem kontrowersji stała się również podróż Taisuke Itagakiego do Europy. Opinia publiczna uważała, że wyprawę sfinansował rząd. Później okazało się, że koszty podróży pokryła spółka "Mitsui". Mimo to, pozostały podejrzenia, że Itagaki utrzymuje nieoficjalne kontakty z rządem. W rezultacie, wyłoniły się różne radykalne odłamy partii, które zburzyły jedność w ugrupowaniu i w całym ruchu liberalnym. W 1884 r., gdy w Japonii wprowadzono nowy system tytułów szlacheckich ("kazoku"), Taisuke Itadakiemu zaproponowano tytuł hrabiego ("hakushaku"). Itagaki zgodził się przyjąć nobilitację pod warunkiem, że tytuł nie zostanie odziedziczony przez jego potomków.
Partia Liberalna rozwiązała się 20 października 1884 r. Została odtworzona (pod szyldem "Rikken-jiyū-tō") na krótko przed ustanowieniem Zgromadzenia Narodowego w 1890 r. 
W kwietniu 1896 r. Itagaki został zaprzysiężony w drugim rządzie premiera Hirobumiego Itō. Piastował w nim stanowisko ministra spraw wewnętrznych. W 1898 r., Itagaki poparł wizję utworzenia Partii Konstytucjonalistów ("Kensei-tō"; 1898-1900), przedstawioną przez Shigenobu Ōkumę. 
Wkrótce powołano pierwszy w Japonii rząd, złożony wyłącznie z przedstawicieli partii politycznych. Ōkuma objął urząd premiera, natomiast Itagaki pozostał na stanowisku ministra spraw wewnętrznych. Gabinet upadł po kilku miesiącach rządów, na skutek kłótni pomiędzy frakcjami. Klęska rządu wykazała niedojrzałość ówczesnej demokracji parlamentarnej w Japonii.
Itagaki wycofał się z życia publicznego w 1900 r. i poświęcił pisarstwu, choć po odbyciu dwóch podróży na Tajwan w 1914 r. zaangażował się w walkę o prawa polityczne dla mieszkańców wyspy i był współzałożycielem Tajwańskiego Stowarzyszenia na rzecz Asymilacji. Zmarł w 1919 r.
Dorobek.
Itagaki jest uważany za pierwszego przywódcę partyjnego w Japonii (w okresie restauracji Meiji). Był też jednym z głównych przedstawicieli ruchu liberalnego w tym kraju. Pośmiertnie uhonorowano go szlacheckim tytułem hrabiego ("hakushaku").
Podobizna Itagakiego widniała na, emitowanych przez Bank Japonii, starych banknotach o nominale 50 senów oraz 100 jenów.

</doc>
<doc id="1563302" url="https://pl.wikipedia.org/wiki?curid=1563302" title="Wyspa Girdley">
Wyspa Girdley



</doc>
<doc id="1563303" url="https://pl.wikipedia.org/wiki?curid=1563303" title="Wanna Be Startin’ Somethin’ 2008">
Wanna Be Startin’ Somethin’ 2008

Wanna Be Startin’ Somethin’ 2008 – singiel Michaela Jacksona z albumu "Thriller 25". Jest to nowa wersja utworu nagrana duecie z Akonem, zawiera kilka sekund nowego wokalu Jacksona.

</doc>
<doc id="1563309" url="https://pl.wikipedia.org/wiki?curid=1563309" title="2009 w literaturze">
2009 w literaturze



</doc>
<doc id="1563310" url="https://pl.wikipedia.org/wiki?curid=1563310" title="Port lotniczy Czojbalsan">
Port lotniczy Czojbalsan

Port Lotniczy Czojbalsan (IATA: COQ, ICAO: ZMCD) – port lotniczy w Czojbalsanie, stolicy ajmaku wschodniego, w Mongolii. Został otwarty w 2001.

</doc>
<doc id="1563311" url="https://pl.wikipedia.org/wiki?curid=1563311" title="Rejon reszetyliwski">
Rejon reszetyliwski

Rejon reszetyliwski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1000 km2 i liczy około 30 tysięcy mieszkańców. Siedzibą władz rejonu jest Reszetylówka.
W skład rejonu wchodzą 1 osiedlowa rada oraz 18 silskich rad, obejmujących 81 wsi.

</doc>
<doc id="1563314" url="https://pl.wikipedia.org/wiki?curid=1563314" title="Wojna bengalska">
Wojna bengalska



</doc>
<doc id="1563315" url="https://pl.wikipedia.org/wiki?curid=1563315" title="Procesy glacjalne">
Procesy glacjalne

Procesy glacjalne – proces rzeźbotwórczy związany z działalnością lodowców i lądolodów. Polega na niszczeniu i przeobrażaniu podłoża oraz transportacji materiału skalnego, a także budowania nowych form rzeźby terenu. Efektem procesów glacjalnych jest powstanie rzeźby glacjalnej. Procesy te zachodziły powszechnie w przeszłości i zachodzą obecnie we wszystkich obszarach zlodowacenia.
Zaliczany jest do najważniejszych procesów morfogenetycznych.

</doc>
<doc id="1563316" url="https://pl.wikipedia.org/wiki?curid=1563316" title="Rejon połtawski">
Rejon połtawski

Rejon połtawski – jednostka administracyjna w składzie obwodu połtawskiego Ukrainy.
Powstał w 1925. Ma powierzchnię 1300 km2 i liczy około 66 tysięcy mieszkańców. Siedzibą władz rejonu jest Połtawa.
W skład rejonu wchodzi 24 silskie rady, obejmujące 149 wsi.

</doc>
<doc id="1563317" url="https://pl.wikipedia.org/wiki?curid=1563317" title="Feldzeugmeister">
Feldzeugmeister

Feldzeugmeister (skrót: FZM, pol. "generał artylerii", węg. "táborszernagy") – ranga generalska w wojskach Świętego Cesarstwa (do 1806) i Austro-Węgier (do 1918), mn.w. odpowiednik generała broni.
Zarys historyczny.
Pojęcie „Feldzeugmeister” (po polsku mn. w. generał – cejgmistrz) pojawiło się po raz pierwszy w roku 1510 za czasów cesarza Maksymiliana I, który stworzył urząd cejgmistrza generalnego i czterech cejgmistrzów krajów austriackich, tzw. habsburskich krajów dziedzicznych. Pochodzi od francuskiego pojęcia "Grand maitre de l'artillerie", znanego już w XIV wieku i oznaczającego wówczas oficera zarządzającego machinami oblężeniczymi. Z biegiem czasu "Feldzeugmeister" otrzymał znaczne przywileje: był dowódcą całej artylerii w danej armii, jednym z trzech (obok głównodowodzącego i feldmarszałka) członków rady wojennej z pełnym głosem, posiadał własny regiment i profosa, miał prawo rekwizycji całej amunicji zdobytej w oblężonej twierdzy. Do roku 1691 "Feldzeugmeister" miał wyłączne prawo obsadzania wszystkich stanowisk oficerskich w artylerii, potem mianować mógł już tylko niższych oficerów.
Posiadaczom rangi przysługiwał tytuł „ekscelencja”.
Od XIX wieku "Feldzeugmeister" stał się wysoką szarżą generalską armii monarchii habsburskiej, niższą tylko od feldmarszałka, a wyższą niż Feldmarschalleutnant, nadawaną generałom piechoty, artylerii i wojsk technicznych, od 1908, gdy stworzono obok istniejącej od dawna rangi „generała kawalerii” stopień „generała piechoty”, przysługującą już tylko generałom artylerii i wojsk technicznych.
W 1898 także Prusy stworzyły stopień Feldzeugmeister, odpowiadający w ich armii generałowi dywizji, który zajmował się zaopatrzeniem.
W Armii Imperium Rosyjskiego stopień ros. "Генерал-фельдцейхмейстер" przysługiwał głównodowodzącemu artylerią.

</doc>
<doc id="1563319" url="https://pl.wikipedia.org/wiki?curid=1563319" title="Rejon pyriatyński">
Rejon pyriatyński

Rejon pyriatyński – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 864 km² i liczy około 37 tysięcy mieszkańców. Siedzibą władz rejonu jest Pyriatyn.
W skład rejonu wchodzą 1 miejska rada oraz 13 silskich rad, obejmujących 51 wsi.

</doc>
<doc id="1563322" url="https://pl.wikipedia.org/wiki?curid=1563322" title="Port lotniczy Singapur-Seletar">
Port lotniczy Singapur-Seletar

Port lotniczy Singapur-Seletar – drugi co do wielkości port lotniczy Singapuru. Został otwarty w roku 1928 jako pierwsze lotnisko tego kraju. Początkowo było to lotnisko wojskowe.

</doc>
<doc id="1563323" url="https://pl.wikipedia.org/wiki?curid=1563323" title="Rejon krzemieńczucki">
Rejon krzemieńczucki

Rejon krzemieńczucki () – jednostka administracyjna w składzie obwodu połtawskiego Ukrainy.
Powstał w 1939. Ma powierzchnię 1200 km² i liczy około 43 tysięcy mieszkańców. Siedzibą władz rejonu jest Krzemieńczuk.
W skład rejonu wchodzi 19 silskich rad, obejmujących 73 wsie.

</doc>
<doc id="1563324" url="https://pl.wikipedia.org/wiki?curid=1563324" title="Żywotnikowiec japoński">
Żywotnikowiec japoński

Żywotnikowiec japoński ("Thujopsis dolabrata" L.f.) – gatunek drzewa z rodziny cyprysowatych ("Cupressaceae"), reprezentujący monotypowy rodzaj żywotnikowiec ("Thujopsis"). Pochodzi z wilgotnych, górskich lasów z wysp Hokkaido, Honsiu i Kiusiu w Japonii. Tworzy lasy na wysokościach od 600 do 1600 m n.p.m., w których rośnie razem z jodłą nikko, żywotnikiem japońskim i choiną różnoigłową. Dostarcza cenionego drewna wykorzystywanego w budowie statków, odpornego na gnicie. Do Europy sprowadzony w połowie XIX wieku.
Systematyka i zmienność.
Jedyny znany gatunek swego rodzaju, który jest siostrzany dla rodzaju żywotnik ("Thuja") w obrębie podrodziny "Cupressoideae" w rodzinie cyprysowatych ("Cupressaceae"). W obrębie gatunku wyróżnia się jedną odmianę biologiczną i szereg uprawnych.
Odmiana Hondy – var. "hondae" Makino 1901: wyróżnia się bardziej zagęszczoną koroną i ulistnieniem, mniejszymi łuskami o prostych końcach, szyszkami osiągającymi do 20 mm średnicy z łuskami zgrubiałymi i pozbawionymi wyrostków. Występuje od środkowej części Honsiu po Hokkaido, tj. w północnej części zasięgu gatunku.
Zastosowanie.
Drzewo ozdobne sadzone w parkach i ogrodach. Dostarcza cenionego, odpornego na gnicie drewna wykorzystywanego w budowie statków, mebli i jako drewno konstrukcyjne.
Uprawa.
Gatunek źle znosi suszę i mrozy, bardzo dobrze natomiast rośnie w cieniu. W warunkach Europy Środkowej najlepiej rośnie na obszarach pod większym wpływem klimatu morskiego.

</doc>
<doc id="1563325" url="https://pl.wikipedia.org/wiki?curid=1563325" title="Lars-Emil Johansen">
Lars-Emil Johansen



</doc>
<doc id="1563327" url="https://pl.wikipedia.org/wiki?curid=1563327" title="Thujopsis dolabrata">
Thujopsis dolabrata



</doc>
<doc id="1563328" url="https://pl.wikipedia.org/wiki?curid=1563328" title="Rejon kozelszczyński">
Rejon kozelszczyński

Rejon kozelszczyński – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 900 km2 i liczy około 25 tysięcy mieszkańców. Siedzibą władz rejonu jest Kozelszczyna.
W skład rejonu wchodzą 2 osiedlowe rady oraz 12 silskich rad, obejmujących 78 wsi.

</doc>
<doc id="1563329" url="https://pl.wikipedia.org/wiki?curid=1563329" title="Daniel Berenboim">
Daniel Berenboim



</doc>
<doc id="1563335" url="https://pl.wikipedia.org/wiki?curid=1563335" title="Elżbieta Miłanczówna">
Elżbieta Miłanczówna

Elżbieta Miłanczówna (ur. 8 lipca 1921 w Pułtusku, zm. 11 lutego 2003) – polska poetka.
Studiowała filologię polską na Uniwersytecie Wrocławskim. Lata wojny i okupacji spędziła w Warszawie. Od 1945 roku przebywała we Wrocławiu. Debiutowała jako poetka na łamach prasy w 1949 roku. Pracowała jako redaktorka Polskiego Radia, a od 1953 była redaktorką Wydawnictwa Ossolineum.

</doc>
<doc id="1563336" url="https://pl.wikipedia.org/wiki?curid=1563336" title="Rynek Kościuszki w Białymstoku">
Rynek Kościuszki w Białymstoku

Rynek Kościuszki – reprezentacyjna promenada położona w centrum Białegostoku, ciągnąca się od placu Jana Pawła II, przechodząca w pierzeję południową z ul. Suraską natomiast pierzeja północna w ul. Lipową od skrzyżowania z ul. Spółdzielczą. Pierzeję zachodnią Rynku Kościuszki tworzą linię zabudowy budynków pomiędzy ul. Suraską, a ul. Lipową na wysokości ul. Spółdzielczej.
Położenie.
Wizytówką miasta Białegostoku jest zespół architektoniczny, który tworzą park miejski – Planty, zespół pałacowo-parkowy Branickich oraz pasaż – Rynku Kościuszki z jego zabudową, wspólnie tworzące w centrum miasta specyficzne miejsce kulturalno-wypoczynkowe.
W przyszłości ma być połączony przez ul. Suraską, plac Uniwersytecki z parkiem Centralnym na terenie, którego oprócz terenów zielonych znajduje się między innymi Teatr Lalek, amfiteatr miejski oraz cerkiew św. Marii Magdaleny. Na terenie parku znajduje się zespół Opery i Filharmonii Podlaskiej – Europejskiego Centrum Sztuki w Białymstoku oddane do użytku w 2010 r.
Historia Rynku.
Przy wschodniej stronie Rynku stoi najstarszy zachowany zabytek w mieście – kościół (ukończony w 1621 r.) ufundowany przez Piotra Wiesiołowskiego – młodszego. W czasach Jana Klemensa Branickiego dokonano przebudowy obiektu, dzięki której wnętrze uzyskało wystrój rokokowy. Szczególną uwagę zwracają osiemnastowieczne organy, a także pomnik Jana Klemensa Branickiego wystawiony w 1775 r. przez Izabelę Branicką; jest to jeden z najpiękniejszych przykładów rzeźby nagrobkowej 2. połowy XVIII wieku.
Nad starym kościołem Wiesiołowskiego dominuje neogotycki kościół dobudowany na początku XX wieku według projektu Józefa Piusa Dziekońskiego. Oryginalna, pierwotna część tej budowli wygląda przy późniejszej o dwieście lat przybudówce jak skromny kościółek. W roku 1899 po 39 latach oczekiwań, mieszkańcy Białegostoku doczekali się pomyślnej decyzji ówczesnych władz guberni carskiej: wyrażono zgodę na postawienie przybudówki do istniejącego budynku, chociaż mieszkańcy starali się o nowy kościół. Jednak dzięki umiejętnie skrywanym pracom budowlanym udało się wznieść trzynawowy neogotycki kościół z charakterystycznej czerwonej cegły. W ten sposób ominięto carski zakaz budowy nowej świątyni katolickiej. Tak powstała jedyna w Polsce całość – „murowany komentarz” do dziejów prześladowań polskości przez zaborców rosyjskich w XIX w.
Po pożarze miasta w roku 1753 ówczesny właściciel Białegostoku Jan Klemens Branicki dokonał przebudowy. Z tamtego okresu pozostało na rynku tylko kilka budynków. W centrum znajduje się ratusz z wieżą zegarową. Jego budowę ukończono w 1761 roku. Do II wojny światowej rynek pełnił jeszcze funkcje handlowe: mieściły się tu kramy kupieckie, natomiast wieża była wykorzystywana jako punkt obserwacyjny straży pożarnej. W 1939 roku, po wkroczeniu do Polski Armii Czerwonej, Rosjanie rozebrali budynek, a nawet zamierzali w tym miejscu postawić pomnik Stalina. W latach 1954–1958 odbudowano obiekt. Obecnie jest siedzibą Muzeum Okręgowego, posiadającego bogate zbiory z dziedziny sztuki, etnografii i archeologii.
Otoczenie.
Przy Rynku Kościuszki znajduje się szereg budynków i budowli posiadających wartości nie tylko historyczne, ale i zabytkowe.
Pierzeja północna.
Pierzeja północna (w części wschodniej) rozpoczyna się od placu Jana Pawła II do przecięcia się z ul. H. Sienkiewicza. Reprezentacyjna promenada zachowana w formie ulicy.
Pierzeja północna (w części zachodniej) Rynku Kościuszki zaczyna się od ul. H. Sienkiewicza i biegnie w kierunku ul. Lipowej (do skrzyżowania z ul. Spółdzielczą).
Pierzeja zachodnia.
Spośród trzech pierzei Rynku Kościuszki najbardziej efektowna jest zachodnia, którą tworzy linię zabudowy pomiędzy ul. Suraską a ul. Lipową na wysokości ul. Spółdzielczej. Za kolorowymi fasadami odbudowanych po wojnie kamieniczek, pod którymi przez wszystkie letnie miesiące wystawiają na sprzedaż swoje dzieła białostoccy i przyjezdni malarze, znalazła pomieszczenia galeria, salonik prasowy Ruch, kawiarnia Wedel (dawniej była tu ulubiona kawiarnia plastyków o nazwie Marszand), księgarnia i kawiarnia Akcent.
Elewacje kamieniczek zdobione są przez dekoracje wykonane techniką sgraffito. Obok elementów roślinnych, wizerunków zwierząt, postaci muz są umieszczone portrety ludzi zasłużonych dla regionu:
Komunikacja miejska.
Rynek Kościuszki jest wyłączony z ruchu kołowego, z wyjątkiem przecinającej go ulicy H. Sienkiewicza, po której m.in. kursują autobusy komunikacji miejskiej. Ponadto z wielu stron w pobliżu Rynku znajdują się przystanki autobusowe umożliwiające dojazd (dotarcie) do tej części miasta.

</doc>
<doc id="1563337" url="https://pl.wikipedia.org/wiki?curid=1563337" title="Zygmunt Mikulski">
Zygmunt Mikulski

Zygmunt Mikulski (ur. 25 lipca 1920 w miejscowości Smogorzew koło Kozienic, zm. 11 lutego 1998 w Lublinie) – polski poeta i eseista.
Studiował na Wydziale Filozoficznym KUL. Debiutował jako poeta w 1937 roku na łamach tygodnika „Sport Szkolny”. Był długoletnim redaktorem dwutygodnika „Kamena”.

</doc>
<doc id="1563340" url="https://pl.wikipedia.org/wiki?curid=1563340" title="Żywotnikowiec">
Żywotnikowiec



</doc>
<doc id="1563341" url="https://pl.wikipedia.org/wiki?curid=1563341" title="Thujopsis">
Thujopsis



</doc>
<doc id="1563344" url="https://pl.wikipedia.org/wiki?curid=1563344" title="Rama III">
Rama III

Poramin Maha Dżessadabodindra, Phra Nangklao Chaoyuhua (ur. 31 marca 1787, zm. 2 kwietnia 1851), oficjalnie zwany Ramą III, był trzecim królem Syjamu (Tajlandii) z dynastii Czakri. Panował w okresie od 21 lipca 1824 r. do 2 kwietnia 1851 r. Objął tron Syjamu po śmierci swego ojca, Buddhy Loetla Nabhalai. Sukcesja Dżessadabodindry wzbudziła kontrowersje, gdyż był synem konkubiny króla. W drodze do tronu uprzedził księcia Mongkuta, pełnoprawnego następcę tronu i syna królowej Srisurijendry.
W czasie rządów Dżessadabodindry Syjam uzyskał dominację w rejonie Indochin. Toczył wojny w Laosie, Kambodży i Wietnamie. Dżessadabodindra słynął z upodobania do kultury chińskiej. Jako młody książę prowadził korzystne interesy handlowe z Chinami, dzięki którym wzbogacił skarbiec królewski.
Młodość.
Książę Tub urodził się w roku 1787. Jego rodzicami byli książę Isarasundhorn oraz jedna z jego konkubin, Chao Chom Manda Riam. Po koronacji księcia Isarasundhorn na władcę Syjamu w roku 1809, książę Kszatrijanuczit wzniecił powstanie w celu obalenia nowego króla i przejęcia władzy. Książę Tub otrzymał misję stłumienia powstania. Z powodzeniem wywiązał się z zadania, czym zyskał sobie uznanie ojca. Król mianował go księciem Dżessadabodindra i powierzył mu stanowisko ministra handlu i spraw zagranicznych. W czasie pełnienia funkcji ministra, książę zdobył wprawę w handlu zagranicznym i zainteresował się kulturą chińską. Architektura chińska wywarła wpływ na wygląd świątyń, które wznoszono w czasie jego rządów.
Sukcesja.
Gdy Dżessadabodindra troszczył się o sprawy handlowe, jego przyrodni brat, książę Mongkut, prowadził wojnę religijną. Został mnichem buddyjskim w roku 1824. W tym samym roku zmarł król Buddha Loetla Nabhalai, nie zostawiwszy wytycznych odnośnie do sukcesji tronu. Zgodnie z tradycją, insygnia królewskie powinien otrzymać syn królowej, czyli książę Mongkut. Jednak kolegium szlacheckie doszło do wniosku, że odpowiedniejszym kandydatem jest książę Dżessadabodindra, bardziej doświadczony w kontaktach z sąsiednimi państwami.
Dżessadabodindra przyjął namaszczenie na monarchę. Jego koronacja odbyła się w roku 1824. Jego matce, Riam, przyznano honorowy tytuł Księżnej Matki Srisuralai. Tymczasem książę Mongkut zdecydował się poświęcić swoje życie stanowi duchownemu i nie mieszać się w sprawy polityczne.
Traktat z Brytyjczykami.
W roku 1823 wybuchła pierwsza wojna angielsko-birmańska. Rok później Brytyjczycy poprosili Tajlandię o wsparcie. Dżessadabodindra zaoferował wojskom angielskim pomoc tajskich okrętów oraz dostarczenie im słoni, które mogłyby przedzierać się przez birmańskie puszcze. Również armia Syjamu brała udział w inwazji na Birmę. W zamian Brytyjczycy obiecali królowi przyłączenie części zdobytych ziem do Tajlandii.
Książę Phraya Chumporn wydał rozkaz ewakuacji birmańskiego miasta Mergui (w Azji Południowo-wschodniej zwyczajowa praktyka w stosunku do nowo-zdobytych terytoriów), które zostało podbite przez Brytyjczyków. Brytyjczycy skrytykowali postępowanie Phraya Chumporna, wskutek czego we wzajemnych relacjach pojawiły się niesnaski. W celu uniknięcia konfliktu, Dżessadabodindra nakazał wycofanie armii tajskiej z Birmy.
W roku 1825, pod przewodnictwem emisariusza brytyjskiej Kompanii Wschodnioindyjskiej odbyły się negocjacje porozumień pokojowych. Traktat Burneya to pierwszy pakt podpisany przez rząd Tajlandii z państwami zachodnimi w okresie Rattakosin. Na jego mocy, w Tajlandii wprowadzono wolny rynek i obniżono cła dla zagranicznych statków handlowych.
Rebelia Anouvonga.
W roku 1778 przyszły król Tajlandii, Buddha Yodfa Chulalok, podbił trzy laotańskie królestwa (Wientian, Luang Prabang, Czampasak) i uczynił je lennami Syjamu. Wziął przy tym za jeńca syna króla Wientianu, Anouvonga. Zakładnik przebywał w Tajlandii przez blisko trzydzieści lat. W czasie wojny z Birmą walczył w szeregach armii tajskiej. W roku 1805 Anouvong wrócił do Wientianu i koronował się na króla.
W roku 1824 zmarł król Buddha Loetla Nabhalai. Tajlandia uwikłała się w konflikt z Imperium Brytyjskim. Anouvong postanowił wykorzystać zamieszanie polityczne, by wyzwolić swoje królestwo spod dominacji Bangkoku. W roku 1825, po powrocie z pogrzebu króla Tajlandii, Anouvong zdobył miasto Korat i zmusił je do ewakuacji. Niespodziewanie, jeńcy z Koratu pod dowództwem żony władcy Koratu, Mo, zbuntowali się przeciwko zdobywcy miasta. Pokonany Anouvong zdecydował się wycofać do Wientianu.
Dżessadabodindra wyprawił armię swojego brata, Maha Sakdi Ponsepa, do prowincji Isan, gdzie miała ona stoczyć walkę z Anouvongiem. Kampania zakończyła się sukcesem, a Anouvong uciekł do Wietnamu. Wojska tajskie zdobyły Wientian, po czym zarządziły ewakuację miasta.
W roku 1827 król Dżessadabodindra nakazał zrównanie Wientianu z ziemią. Anouvong wrócił na arenę walki, wsparty przez armię wietnamską. Oddziałami tajskimi dowodził Maha Sakdi Ponsepa. Do decydującej bitwy doszło pod Nongkai. Anouvong został po raz kolejny pokonany i pojmany w trakcie próby ucieczki. Wientian obrócono w ruinę. Dwieście lat rozwoju miasta odeszło tym samym w niepamięć. Anouvong został uwięziony w metalowej klatce, którą wystawiono przed zamkiem Suthaisawan. Zmarł w roku 1828.
Nazewnictwo królestwa.
Gdy proklamowano królestwo w Bangkoku, żadnego z królów Tajlandii nie nazywano zgodnie z tradycją królewską. Rządy dziadka Dżessadabodindry Tajlandczycy ogłosili "pierwszym królestwem", a rządy jego ojca – "średnim królestwem". Okres panowania Dżessadabodindry nosił miano "ostatniego królestwa", co niektórzy współcześni uważali za zwiastun końca dynastii Czakri.
Dżessadabodinra kazał wyrzeźbić dwa posągi Buddy, które przedstawiały podobizny jego ojca i dziadka. Dlatego obaj władcy otrzymali przydomki ""Budda". Po śmierci Dżessadabodindry, jego brat i następca tronu, Mongkut, określił go przydomkiem "Nangklao"". Ponadto wprowadził nową, systematyczną nomenklaturę królewską.
Wietnam i Kambodża.
W roku 1810 wojny domowe w Kambodży zmusiły dwóch książąt z tego kraju, Ang Ima i Ang Duonga, do ucieczki do Bangkoku. Khmerski król Ottejradża zwrócił się do władcy Wietnamu, Gia Longa, o pomoc w walce z innymi książętami. Władze Tajlandii uznały, że interwencja wietnamska w Kambodży zagraża ich własnym interesom w tym regionie.
W roku 1833 w Wietnamie wybuchło powstanie przeciwko królowi Minh Mạngowi. Przywódca powstania, Lê Văn Khôi, zwrócił się do Tajlandii z prośbą o wsparcie militarne. Dżessadabodindra rozważał wypowiedzenie wojny Wietnamowi, odkąd wpływy tego kraju w Kambodży zaczęły wzrastać. Zamierzał wykorzystać powstanie Lê Văn Khôia jako okazję do osadzenia na tronie Kambodży swojego zwolennika.
Książę Rajasupawadi, awansowany na Chao Phraya Bodindecha, otrzymał misję przejęcia kontroli nad Sajgon, gdzie miał do niego dołączyć dowódca floty – minister handlu i spraw zagranicznych ("Krom Tha"). W ekspedycji wzięli udział również dwaj książęta kambodżańscy – Ang Im oraz Ang Duong. Bodinecha zdobył Udongk, natomiast flota sforsowała port Bantey Mas, po czym została odparta pod Sajgonem.
Bodinecha wziął szturmem stolicę Kambodży, Phnom Penh. Ponowny atak lądowy na Wietnam przypuścił w roku 1842. W 1845 r. armia wietnamska odbiła z rąk syjamskich Phnom Penh, jednak Bodinecha zdołał ocalić Udongk. W roku 1847, w odpowiedzi na politykę wietnamskiego cesarza Thiệu Trị wobec chrześcijańskich misjonarzy, Francja dokonała inwazji na Wietnam. Zagrożenie ze strony europejskiego mocarstwa skłoniło Wietnam do negocjacji pokojowych z Tajlandią. Na mocy podpisanego porozumienia na tronie Kambodży zasiadł Ang Duong, a wpływ na jego politykę miały na równych prawach rządy: tajski i wietnamski.
Wierzący król.
Król Dżessadabodindra ("Nangklao") słynął z wierności zasadom buddyzmu. Odkąd został księciem, codziennie udzielał jałmużny biedakom i uwalniał zwierzęta na każde święta. Podczas jego rządów zbudowano i odrestaurowano ponad 50 świątyń, włącznie z pierwszą świątynią w stylu chińskim w Rajaorasa, najwyższym obeliskiem w Wat Arun, Złotą Górą w Wat Sraket, metalową świątynią w Wat Ratchanadda oraz ze świątynią Chetupol w Wat Pho. Wat Pho jest również siedzibą pierwszego uniwersytetu w Tajlandii.
Śmierć i ocena panowania.
Panowanie Dżessadabodindry przyczyniło się do odnowienia kontaktów z zachodem. Pierwsza amerykańska delegacja, na czele z prezydentem Andrew Jacksonem, zawitała do Tajlandii w roku 1832. Amerykański fizyk Dan Beach Bradley był najbardziej znaną w Bangkoku postacią ze świata zachodniego. Zrewolucjonizował on miejscowe techniki drukarskie i wprowadził powszechne szczepienia.
Dżessadabodindra zmarł w roku 1851. Nie pozostawił wytycznych odnośnie do wyboru następcy. Wobec tego prawa do tronu przekazano jego przyrodniemu bratu, Mongkutowi. W czasie swoich rządów, Dżessadabodindra nie mianował królową żadnej ze swoich żon.
Krążą legendy, że na łożu śmierci Dżessadabodindra udzielił Tajlandczykom przestrogi:
"Nasze wojny w Birmą i Wietnamem zakończyły się, pozostało tylko zagrożenie ze strony państw zachodnich. Powinniśmy poznać ich naukę i technikę dla naszego własnego dobra. Nigdy nie powinniśmy jednak popadać na tym punkcie w obsesję lub stan uwielbienia dla nich."
Po śmierci Dżessadabodindry, pod rządami Mongkuta, Tajlandia znalazła się pod silnym wpływem państw zachodnich. Przewidywał, że sąsiednie królestwa Birmy i Wietnamu popadną w zależność kolonialną od państw europejskich. Ostatnie oświadczenie Dżessadabodindry świadczy o tym, że król spodziewał się zagrożenia ze strony Europejczyków. Niemniej jednak był do nich nastawiony przychylnie, w przeciwieństwie do większości ówczesnych władców azjatyckich.

</doc>
<doc id="1563345" url="https://pl.wikipedia.org/wiki?curid=1563345" title="Wojna indyjsko-pakistańska (1947–1948)">
Wojna indyjsko-pakistańska (1947–1948)

Pierwsza wojna indyjsko-pakistańska (również I wojna o Kaszmir) – wojna pomiędzy Indiami a Pakistanem, trwająca od 22 października 1947 do 31 grudnia 1948 roku. Wojna wybuchła wkrótce po ogłoszeniu niepodległości przez oba państwa i była pierwszą z czterech wojen indyjsko-pakistańskich. Przyczyną wojny był spór o przynależność Dżammu i Kaszmiru. Tereny te były mieszanką religijną i kulturową. Kwestią problematyczną był fakt, że panujący tam maharadża Hari Singh nie ogłosił akcesji, do któregokolwiek z nowo powstałych państw na subkontynencie. W dniu 22 października plemiona pasztuńskie wspierane przez Pakistan dokonały inwazji na tereny Kaszmiru. Z tego powodu Hari Singh ostatecznie zdecydował się na wydanie aktu o akcesji do państwa indyjskiego. Armia indyjska wkroczyła na tereny Dżammu i Kaszmiru rozpoczynając walki z pasztuńskimi wojownikami. Wojna zakończyła się zawieszeniem broni, osiągniętym przy udziale ONZ, oraz planowanym plebiscytem, do którego jednak nie doszło. W momencie podpisywania porozumień siły pakistańskie kontrolowały 27% spornego terytorium, natomiast armia indyjska 73%.

</doc>
<doc id="1563346" url="https://pl.wikipedia.org/wiki?curid=1563346" title="Nangkao">
Nangkao



</doc>
<doc id="1563347" url="https://pl.wikipedia.org/wiki?curid=1563347" title="I wojna indyjsko-pakistańska">
I wojna indyjsko-pakistańska



</doc>
<doc id="1563348" url="https://pl.wikipedia.org/wiki?curid=1563348" title="Ernest Buchta">
Ernest Buchta

Ernest Buchta (ur. 24 września 1897 w Dąbrowie, zm. 27 września 1944 w Oflagu VI B Dössel) – major dyplomowany piechoty Wojska Polskiego.
Życiorys.
Urodził się 24 września 1897 roku w Dąbrowie, pow. frysztackim, na Śląsku Cieszyńskim w ewangelickiej rodzinie Jana i Joanny z Tomanków. W 1909 roku rozpoczął naukę w ośmioklasowym Realnym Gimnazjum w Orłowej, w trakcie której, wiosną 1912 roku wstąpił do organizacji skautowej, a w kwietniu 1913 roku do drużyny strzeleckiej. Po wybuchu I wojny światowej od 6 sierpnia do 5 października 1914 roku ochotniczo służył w tzw. Śląskim Batalionie Legionów Polskich, na stanowisku podoficera instrukcyjnego. 1 sierpnia 1916 roku został powołany do służby w armii austro-węgierskiej z przydziałem do Kadry Zapasowej 20. Pułku Piechoty. Od 1 października do 9 grudnia 1916 roku przebywał w c.k. Oficerskiej Szkole Rezerwy w Opawie. W 1917 roku kontynuował w trybie indywidualnym naukę oraz zdał egzamin dojrzałości w Realnym Gimnazjum w Orłowej. Następnie z własnym pułkiem walczył na frontach austriacko-rosyjskim na Bukowinie, później austriacko-włoskim. 19 sierpnia 1917 roku dostał się do niewoli włoskiej, w której przebywał do maja 1918. Od czerwca do 23 grudnia 1917 roku służył w Polskim Oddziale Wywiadowczym (dowodzonym przez por. Stefana Kluczyńskiego) przy sztabie włoskiej 4. Armii. 1 grudnia 1918 roku w stopniu sierżanta wstąpił do Wojska Polskiego. Od 23 grudnia 1918 do 17 lutego 1919 roku był instruktorem i brał udział w formowaniu we Włoszech 4. Pułku Strzelców Polskich im. Francesco Nullo. Od 22 lutego 1919 roku w stopniu podporucznika przydzielony do 8. Pułku Strzelców Polskich im. Francesco Nullo w składzie nowo formowanej 3. Dywizji Strzelców Polskich Armii Polskiej we Francji. Ernest Buchta od 23 sierpnia do listopada 1919 roku ze swoim pułkiem (od 1 września 1919 roku nazwany 50. Pułkiem Piechoty Strzelców Kresowych) uczestniczył w walkach polsko-ukraińskich na froncie galicyjskim i wołyńskim.
3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 2032. lokatą w korpusie oficerów piechoty, a jego oddziałem macierzystym był 42 pułk piechoty.
Z dniem 4 stycznia 1932 roku został powołany do Wyższej Szkoły Wojennej w Warszawie, w charakterze słuchacza dwuletniego kursu 1931/1933 . Z dniem 1 października 1933 roku, po ukończeniu kursu i otrzymaniu tytułu naukowego oficera dyplomowanego, został przeniesiony do Dowództwa Okręgu Korpusu Nr IV w Łodzi. 7 czerwca 1934 roku został przeniesiony do dowództwa 10 Dywizji Piechoty w Łodzi, w którym zastąpił kapitana Antoniego Barana na stanowisku oficera sztabu. 27 czerwca 1935 roku został mianowany majorem ze starszeństwem z dniem 1 stycznia 1935 roku i 56. lokatą w korpusie oficerów piechoty. Od 22 października 1935 do 7 grudnia 1938 roku pełnił służbę na stanowisku szefa sztabu 10 DP. Następnie został przeniesiony do 58 pułku piechoty w Poznaniu w celu odbycia stażu liniowego.
W kampanii wrześniowej 1939 roku walczył na stanowisku szefa Oddziału IV Sztabu Armii „Modlin”. Wzięty do niewoli, pięć lat spędził w niemieckich obozach jenieckich. Początkowo trafił do Stalagu IX A Ziegenhain (nr jeniecki 876), następnie kolejno do: Oflagu IX B Weilburg, Oflagu XI A Osterode, Oflagu X C Lübeck i Oflagu VI B Dössel (nr jeniecki 876/IX A), gdzie pomagał w przygotowywaniu ucieczek. Zginął 27 września 1944 roku, gdy w nocy bombowce brytyjskie, mając za cel stację kolejową w Nörde, omyłkowo zrzuciły jedną bombę na obóz, zabijając 90 oficerów. Pochowany na cmentarzu w Dössel (płyta A7). Grób symboliczny znajduje się na Cmentarzu komunalnym w Krośnie (sektor B2-A-5).
Był żonaty z Michaliną, z którą miał córkę Barbarę Antoninę (ur. 1924).

</doc>
<doc id="1563349" url="https://pl.wikipedia.org/wiki?curid=1563349" title="Saint-Loup-de-la-Salle">
Saint-Loup-de-la-Salle



</doc>
<doc id="1563351" url="https://pl.wikipedia.org/wiki?curid=1563351" title="Pierwsza wojna indyjsko-pakistańska">
Pierwsza wojna indyjsko-pakistańska



</doc>
<doc id="1563352" url="https://pl.wikipedia.org/wiki?curid=1563352" title="Pierwsza wojna o Kaszmir">
Pierwsza wojna o Kaszmir



</doc>
<doc id="1563353" url="https://pl.wikipedia.org/wiki?curid=1563353" title="I wojna o Kaszmir">
I wojna o Kaszmir



</doc>
<doc id="1563354" url="https://pl.wikipedia.org/wiki?curid=1563354" title="New Yorker">
New Yorker

Inne:

</doc>
<doc id="1563355" url="https://pl.wikipedia.org/wiki?curid=1563355" title="Nangklao">
Nangklao



</doc>
<doc id="1563356" url="https://pl.wikipedia.org/wiki?curid=1563356" title="Michael Jait">
Michael Jait

Michael Jait (ur. 1902, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 1937 i Waffen-SS od maja 1939. W lutym 1940 rozpoczął służbę w kompleksie obozowym Mauthausen jako strażnik w podobozie "Gusen", następnie w lipcu 1942 został przeniesiony do podobozu "Ternberg". Od grudnia 1942 do sierpnia 1943 ponownie był strażnikiem w "Gusen", skąd przydzielono go do podobozu "Wiener-Neudorf", gdzie pozostał
do kwietnia 1944. Wreszcie od kwietnia 1944 do maja 1945 Jait kierował komandem więźniarskim w podobozie "Ebensee".
W procesie załogi Mauthausen-Gusen (US vs. Andreas Battermann i inni) został skazany na karę 10 lat pozbawienia wolności za skatowanie dwóch więźniów narodowości polskiej.

</doc>
<doc id="1563359" url="https://pl.wikipedia.org/wiki?curid=1563359" title="Andreas Battermann">
Andreas Battermann

Andreas Battermann (ur. 1908, data śmierci nieznana) - zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 1937 i Waffen-SS od 7 listopada 1939. Od stycznia 1940 do 3 kwietnia 1945 pełnił służbę w kompleksie obozowym "Gusen". W procesie załogi Mauthausen-Gusen (US vs. Andreas Battermann i inni) został skazany przez amerykański Trybunał Wojskowy w Dachau na karę 3 lat pozbawienia wolności za znęcanie się nad więźniami obozu. 

</doc>
<doc id="1563361" url="https://pl.wikipedia.org/wiki?curid=1563361" title="Otto Kleinert">
Otto Kleinert

Otto Richard Kleinert (ur. 1898, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
29 kwietnia 1943 wstąpił do Luftwaffe. Od 14 kwietnia 1944 do 5 maja 1945 pełnił służbę jako strażnik w "Gusen", początkowo jeszcze jako członek Luftwaffe, ale 1 września 1944 wcielono go do Waffen-SS. W procesie załogi Mauthausen-Gusen (US vs. Andreas Battermann i inni) został skazany na karę 2 lat pozbawienia wolności za znęcanie się nad więźniami obozu.

</doc>
<doc id="1563362" url="https://pl.wikipedia.org/wiki?curid=1563362" title="Władysław Milczarek">
Władysław Milczarek

Władysław Milczarek (ur. 14 grudnia 1916 w miejscowości Równe na Wołyniu – zm. 18 września 1993 w Warszawie) – polski poeta i prozaik.
Studiował ekonomię w Szkole Nauk Politycznych w Warszawie. Debiutował jako poeta w 1934 roku, wydając tomik "Wieża Babel". Brał udział w kampanii wrześniowej, był jeńcem oflagów Osterode i Woldenberg. Był członkiem tajnej grupy poetyckiej "Zaułek". Od 1945 r. przebywał w Warszawie. Był redaktorem gazety "Rzeczpospolita" oraz długoletnim redaktorem Polskiego Radia. 

</doc>
<doc id="1563363" url="https://pl.wikipedia.org/wiki?curid=1563363" title="Jerzy Ciruk">
Jerzy Ciruk

Jerzy Ciruk (ur. 20 czerwca 1965 w Zambrowie) – polski szachista, mistrz FIDE od 1998 roku.
Kariera szachowa.
W roku 1984 wygrał międzynarodowy turniej szachowy im. Ludwika Zamenhofa w Białymstoku. W roku 1997 podzielił I miejsce w szachowym turnieju międzynarodowym rozegranym w Austrii, w miejscowości Linz. Do roku 2004 zawodnik klubu szachowego "Hańcza" Suwałki. Zdobył w drużynowych Mistrzostwach Polski srebrny medal w roku 1996 w Augustowie oraz medal brązowy w roku 1991 w Mikołajkach.
Najwyższy ranking w karierze osiągnął 1 stycznia 1998 r., notowany był wówczas z wynikiem 2320 punktów.

</doc>
<doc id="1563364" url="https://pl.wikipedia.org/wiki?curid=1563364" title="Witold Kula">
Witold Kula

Witold Kula (ur. 18 kwietnia 1916 w Warszawie, zm. 12 lutego 1988 tamże) – polski historyk, w latach 1950–1986 profesor Uniwersytetu Warszawskiego. Przedstawiciel polskiej szkoły historii społeczno-gospodarczej.
Życiorys.
Jego rodzicami byli Jan Kula i Jadwiga z domu Liwska. Uczęszczał do Gimnazjum im. Reja w Warszawie, gdzie w 1934 zdał maturę. W tym samym roku rozpoczął studia historyczne na Uniwersytecie Warszawskim, a następnie ekonomiczne w Wolnej Wszechnicy Polskiej. Był uczniem Natalii Gąsiorowskiej. W 1939 obronił na UW doktorat, którego promotorem był Stanisław Arnold.
W czasie II wojny światowej żołnierz Armii Krajowej, współpracownik Biura Informacji i Propagandy oraz uczestnik tajnego nauczania. Brał aktywny udział w akcjach ratowania Żydów. Po upadku powstania warszawskiego, jako podporucznik, trafił na siedem miesięcy do oflagu Grossborn.
Po wojnie podjął pracę na Uniwersytecie Łódzkim, gdzie habilitował się w 1947. W 1950 objął profesurę na UW. Członek Marksistowskiego Zrzeszenia Historyków. Od 1979 członek korespondent, od 1986 członek rzeczywisty Polski Akademii Nauk. Wykładał również w Instytucie Kształcenia Kadr Naukowych, a od 1959 do 1960 był kierownikiem Zakładu Historii Gospodarczej Świata Wyższej Szkoły Nauk Społecznych przy KC PZPR.
Był współorganizatorem i profesorem (1953–1968) Instytutu Historii PAN, w latach 1968–1970 prezes Międzynarodowego Stowarzyszenia Historii Gospodarczej, którego był później prezesem honorowym, zaś w latach 1974–1983 – wiceprzewodniczący Międzynarodowej Komisji Metrologii Historii. Członek Polskiej Akademii Nauk. Zajmował się badaniem dziejów gospodarczo-społecznych Polski, metodologią historii oraz metrologią pojmowaną jako oddzielna dziedzina nauki. 20 sierpnia 1980 podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Jego pracę naukową odznaczało interdyscyplinarne podejście oraz nowatorstwo teoretyczne. Wychodząc z tradycji marksistowskich udało mu się stworzyć oryginalne koncepcje początków polskiego kapitalizmu, zaproponować model funkcjonowania peryferyjnego feudalizmu na ziemiach polskich w XVI–XVII wieku, co znalazło odzwierciedlenie zwłaszcza w przetłumaczonej na wiele języków pracy "Teoria ekonomiczna ustroju feudalnego. Próba modelu" (Warszawa 1962). Najpopularniejszą jego pracą są "Miary i ludzie" (Warszawa 1970).
Od lat 60. współpracował blisko z historykami francuskiej Szkoły Annales. Jego prace były cytowane m.in. przez wybitnego przedstawiciela tej szkoły oraz jednego z najwybitniejszych historyków europejskich XX wieku Ferdynanda Braudela.
Żoną Witolda Kuli była Nina Assorodobraj-Kula, socjolog, profesor UW, a synem Marcin Kula. Jest pochowany na cmentarzu reformowanym przy ul. Żytniej w Warszawie (kwatera 2-5-4).
Uczniowie.
Witold Kula wychował wielu uczniów, spośród których najbardziej znani to: Jerzy Jedlicki, Andrzej Jezierski, Jacek Kochanowicz, Janina Leskiewiczowa, Tadeusz Łepkowski.

</doc>
<doc id="1563366" url="https://pl.wikipedia.org/wiki?curid=1563366" title="Adolf Mohr">
Adolf Mohr

Adolf Mohr (ur. 1898, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 1 maja 1937 i Waffen-SS od listopada 1939. W marcu 1940 rozpoczął służbę w "Gusen" jako strażnik. Następnie od stycznia 1943 do 15 stycznia dowodził w tym podobozie oddziałem wartowniczym. W procesie załogi Mauthausen-Gusen (US vs. Andreas Battermann i inni) został skazany na karę 2 lat pozbawienia wolności za znęcanie się nad więźniami obozu.

</doc>
<doc id="1563367" url="https://pl.wikipedia.org/wiki?curid=1563367" title="Ostatni Most">
Ostatni Most



</doc>
<doc id="1563370" url="https://pl.wikipedia.org/wiki?curid=1563370" title="Hans Freyholdt">
Hans Freyholdt

Hans Freyholdt (ur. 1900, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Od 14 lipca 1944 do 2 maja 1945 pełnił służbę w "Steyr", podobozie KL Mauthausen, między innymi jako kierownik komanda więźniarskiego. Maltretował podległych mu więźniów, za co w procesie załogi Mauthausen-Gusen (US vs. Willi Auerswald i inni) skazany został na 15 lat pozbawienia wolności.

</doc>
<doc id="1563371" url="https://pl.wikipedia.org/wiki?curid=1563371" title="Alwin Schiller">
Alwin Schiller

Alwin Schiller (ur. 1920, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Z zawodu farmer. Od kwietnia 1942 pełnił służbę w kompleksie obozowym Mauthausen, początkowo jako strażnik w obozie głównym do grudnia 1942. Następnie został przeniesiony do podobozu St. Lambrecht, gdzie pozostał do czerwca 1943. Wreszcie od czerwca 1943 Schiller pełnił służbę w podobozie Steyr jako kierownik komanda więźniarskiego i zastępca "Rapportführera".
Za nieustanne maltretowanie więźniów został skazany w procesie załogi Mauthausen-Gusen (US vs. Willi Auerswald i inni) na 10 lat pozbawienia wolności.

</doc>
<doc id="1563372" url="https://pl.wikipedia.org/wiki?curid=1563372" title="Karl Kolbe">
Karl Kolbe

Karl Kolbe (ur. 1922, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Przed wstąpieniem do SS służył w Luftwaffe. Od końca września 1944 do 1 kwietnia 1945 był strażnikiem w "Steyr", podobozie KL Mauthausen. Następnie został przeniesiony do służby frontowej. Za maltretowanie więźniów został skazany w procesie załogi Mauthausen-Gusen (US vs. Willi Auerswald i inni) na 5 lat pozbawienia wolności.

</doc>
<doc id="1563373" url="https://pl.wikipedia.org/wiki?curid=1563373" title="Primera División (2004/2005)">
Primera División (2004/2005)

Primera División 2004/2005 – 74. edycja tych rozgrywek w historii. Brało w nich udział 20 drużyn. Pierwszy mecz rozegrano 28 sierpnia 2004, natomiast ostatni – 29 maja 2005.
Mistrzostwo Hiszpanii zdobył FC Barcelona, dla którego był to 17. tytuł w historii. Tytułu mistrzowskiego bronił Valencia CF. Do Segunda División spadły Levante UD, CD Numancia oraz Albacete Balompié.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1563374" url="https://pl.wikipedia.org/wiki?curid=1563374" title="Antoni Józef Mars">
Antoni Józef Mars

Antoni Józef Mars herbu Noga (ur. 3 grudnia 1819 w Strzyżowicach, zm. 3 grudnia 1905) – administrator majątków ziemskich, właściciel Starej Wsi (pow. limanowski), działacz gospodarczy, społecznik.
Życiorys.
Urodził się w Strzyżowicach jako syn Kaspra Marsa (1781-1865), właściciela majątku Strzyżowice i Elżbiety z Chodakowskich. Marsowie należą do szlachty siewierskiej. Po sekularyzacji Księstwa Siewierskiego otrzymali polski indygenat. Za zasługi, jakie jeden z Marsów oddał polskiej flocie morskiej na Bałtyku, otrzymali herb Noga. Antoni Józef od 1834 roku chodził do Gimnazjum św. Anny w Krakowie. Dzięki kursowi pedagogicznemu mógł odciążyć rodziców, rozpoczynając pracę nauczycielską w prywatnych pensjonatach. Podejmował studia na wydziałach UJ: filozofii, medycyny i fizyki, w końcu zatęsknił za wsią i wrócił do Strzyżowic. Tak jak brat Leopold Mars pomagał w majątku stryja Antoniego w Malinowicach. Po ślubie i krótkim pobycie w Dębnikach pod Krakowem u Żelechowskich, znalazł zatrudnienie w dobrach Henryka Potockiego w Chrząstowie. Przez sześć lat pracy dał się poznać jako administrator zaniedbanych dóbr ziemskich i reorganizator fabryk, szczególnie cukrowni. Przeprowadzając skomplikowane działy i spłaty rodzinne, został właścicielem 2/3 dóbr limanowskich, a po śmierci swej szwagierki i jej męża Jana bar. Borowskiego został właścicielem Limanowej w całości. Od tamtej jednak pory Limanowa została w rękach Marsów do reformy rolnej w 1945. Po rodzinnych działach swe zainteresowania skierował na sprawy społeczne, a wśród nich najwięcej uwagi poświęcał „Organizacji Pokojowej”, której był przywódcą w powiecie limanowskim. Hasło tej organizacji: „oświata, moralność, wolność, narodowość” wskazywało drogę społeczeństwu Galicji ku życiu rodzinnemu i społecznemu, które z kolei miało podnosić kraj duchowo i materialnie. Do „Organizacji” należeli ziemianie będący członkami tow. rolniczych, zajmujący ważne stanowiska państwowe, politycy lokalni i parlamentarzyści. Członkowie „Organizacji” postulowali rozpoczęcie intensywnej pracy na każdym polu: politycznym, ekonomicznym, prawnym, gospodarczym i społecznym. Zajął się prawem cywilnym, w szczególności kwestią procesów, przeważnie majątkowych, które komplikowały zarówno gospodarowanie na roli, jak i stosunki międzyludzkie, a nawet rodzinne. Dlatego też zainicjował (przedkładając dokładny projekt) powstanie „Sądów Polubownych”, które miały m.in. zastąpić kosztowne i długotrwałe sądy państwowe. Sądy Polubowne zajmowały się sporami w gronie ziemian, ale i nieporozumieniami z włościanami, mieszczanami czy Żydami. Antoni Józef Mars był też inicjatorem rozwoju gospodarczego powiatu limanowskiego; założył tow. zaliczkowe czyli instytucję pożyczkową. Kierował nim przez wiele lat nie pobierając wynagrodzenia, a na siedzibę przeznaczył własny lokal. Z ziemianami: Marcelim Żukiem-Skarszewskim i Maksymilianem Marszałkowiczem założyli „Dom Zleceń”, który ratował wielu chłopów i mieszczan przed wysokimi procentami od pożyczek dawanych przez Żydów. W okresie powstania styczniowego w „Domu Zleceń” szyto odzież dla powstańców i magazynowano broń. A.M. prześladowany przez władze zaborcze zmuszony był „Dom Zleceń” zamknąć. Instytucja ta nie byłaby w stanie pomagać ludziom, gdyby nie kredyt zaciągnięty w Krakowie w banku Kirchmayera. Pożyczkę tę żyrował A.M. i wobec zamknięcia „Domu Zleceń” z własnych funduszy musiał ją spłacić. To stanowiło ogromne obciążenie dla jego limanowskiego majątku. Mimo kłopotów z władzą udało się wrócić do działalności „Domu Zleceń”, ale pod innym szyldem, powstał „Dom Rolniczo-Komisowy Józef Mars i Spółka”. Instytucja ta przyczyniła się ponadto do ożywienia rolnictwa, gdyż rolnicy (ziemianie i chłopi) dostawali w niej na dogodnych warunkach kredyty produkcyjne. Dom ponadto zajmował się zbytem płodów rolnych z pominięciem wielu pośredników. Antoni Józef ratował też z opresji ziemian. Doprowadził np. do uwolnienia majątków od niesprawiedliwej pożyczki rządowej, którą pobierano od właścicieli ziemskich. Ponadto uregulował zadłużenie majątku Tymbark braci Sławikowskich, przeprowadzając umiejętnie rozmowy z wierzycielami żydowskimi i nakłaniając właścicieli majątku do poprawy relacji finansowych wewnątrz rodziny. Powołał Towarzystwo Ochrony Własności Ziemskiej, którego celem było ratowanie zadłużonych gospodarstw przed nieuczciwymi wierzycielami. Towarzystwo to w ciągu 12 lat uregulowało interesy 19 majątków ziemskich i 441 gospodarstw chłopskich. Część limanowskiego majątku Mars dzierżawił mieszczanom, zaś browar Żydom. Od 1865 gospodarstwem zajął się sam, wynajmując do pracy włościan, którzy w ten sposób mieli zapewnioną stałą pracę. W 1890 (wobec złej gospodarki dzierżawców) przejął we własne władanie także browar, który rozbudował i wyposażył w nowe urządzenia. Doprowadził wodociąg, zbudował tzw. maszynownię z wysokim kominem, górującym nad Limanową do dziś. Browar należał do najlepszych w kraju, piwo sprzedawano na terenie powiatów: nowosądeckiego, limanowskiego i myślenickiego, a także eksportowano na Węgry. Był kolatorem limanowskiego kościoła. W 1891 wszedł do Komitetu Budowy Kościoła w Limanowej.
Antoni Józef Mars z małżeństwa z Franciszką z Żelechowskich, córką Pawła, miał liczne potomstwo:

</doc>
<doc id="1563375" url="https://pl.wikipedia.org/wiki?curid=1563375" title="Johann Kroner">
Johann Kroner

Johann Kroner (ur. 1903, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Z zawodu robotnik. Członek NSDAP i SS od 1 stycznia 1939. 7 listopada 1939 wstąpił do Waffen-SS. W lutym 1940 rozpoczął służbę w kompleksie obozowym Mauthausen jako strażnik w podobozie "Gusen", gdzie pozostał do sierpnia 1943. Następnie był kierownikiem komanda więźniarskiego w podobozie "Wiener-Neudorf" od sierpnia 1943 do marca 1944. Wreszcie od kwietnia 1944 do maja 1945 Kroner był strażnikiem w podobozie "Ebensee". Znęcał się nad podległymi mu więźniami i skazywał ich na okrutne kary, z karą chłosty włącznie.
Za wyżej wymienione zbrodnie Johann Kroner skazany został w procesie załogi Mauthausen-Gusen (US vs. Ernst Walter Dura i inni) na 20 lat pozbawienia wolności.

</doc>
<doc id="1563377" url="https://pl.wikipedia.org/wiki?curid=1563377" title="John Chilembwe">
John Chilembwe

John Chilembwe (ur. 1871; zm. 3 lutego 1915) – duchowny baptystyczny i pedagog, kluczowa postać w walce przeciwko kolonializmowi w Nyasalandzie (obecnie Malawi). Obecnie Chilembwe uważany jest za bohatera walk o niepodległość Malawi, a święto na jego cześć obchodzone jest corocznie w dniu 15 stycznia.
Życiorys.
Około 1890 uczestniczył w działalności misyjnej prowadzonej przez Kościół Szkocji w Nyasalandzie. W roku 1892 wstąpił do miejscowego sztabu Josepha Bootha, misjonarza baptystycznego. Booth krytykował misje prezbiteriańskie w Nyasalandzie. Postanowił więc samemu założyć Misję Protestancką Zambezi ("Zambezi Industrial Mission"). Nauczanie Bootha bazowało na idei równości każdego człowieka w społeczeństwie – w kolonialnej Afryce była to idea radykalna.
W 1897 Chilembwe wraz z Boothem udali się do Lynchburgu w stanie Wirginia w USA, gdzie uczęszczali do Wirgińskiego Koledżu Teologicznego, niewielkiego afrykańsko-amerykańskiego seminarium duchownego. Tam Chilembwe zapoznał się z pracami Johna Browna, Bookera T. Washingtona oraz innych abolicjonistów. W roku 1900 wrócił on do Nyasalandu już jako ordynowany pastor baptystyczny. Współpracując z Amerykańską Narodową Konwencją Baptystyczną, założył Protestancką Misję Opatrzności ("Providence Industrial Mission"), z której wykształciło się siedem osobnych szkół. Do roku 1912 zgromadziły one 1000 uczniów oraz 800 dorosłych studentów. Chilembwe starał się zaszczepić słuchaczom wartości ciężkiej pracy, dostrzegania znaczenia i możliwości własnej osoby oraz wzajemnej pomocy w lokalnej społeczności.
W roku 1913 w południową Afrykę nawiedziła klęska głodu. Mieszkańcy Mozambiku masowo migrowali do Nyasalandu. Chilembwe sprzeciwiał się wyzyskiwaniu jego parafian oraz uchodźców przez właścicieli plantacji. Pracownikom obcinano wynagrodzenia i bito ich. William Jervis Livingstone, jeden z plantatorów, nakazał podpalić kilka wiejskich kościołów i szkół założonych przez pastora Chilembwe. Duchownego dotknęła także kwestia poboru mieszkańców jego gminy do angielskiego wojska. Oddziały tubylców z angielskich kolonii walczyły z Niemcami w Tanzanii podczas I wojny światowej. Rząd w Londynie nie zaoferował im w zamian za służbę żadnych widocznych korzyści. Chilembwe oskarżał Brytyjczyków o rasizm i wyzysk.
23 stycznia 1915 roku Chilembwe wzniecił powstanie: wraz z 200 swoimi zwolennikami zaatakował miejscowe plantacje, na których uciskano afrykańskich robotników. Chilembwe planował zgładzenie wszystkich mężczyzn pochodzenia europejskiego. Powstańcy wymordowali personel trzech plantacji, włącznie z Livingstone’em, któremu ścięto głowę w obecności jego żony i małej córeczki. Zabito również kilku afrykańskich robotników, którzy nie poparli buntu i stawiali opór. Zgodnie z rozkazem pastora Chilembwe nie krzywdzono kobiet ani dzieci. Gdy powstanie nie uzyskało poparcia lokalnych plemion, Chilembwe próbował zbiec do Mozambiku; po drodze został schwytany przez dostojników wojskowych i zabity 3 lutego 1915 roku. Chociaż Chilembwe wysyłał wcześniej listy do sąsiednich prowincji Zomba i Ncheu, w których nawoływał ich ludność do jednoczesnej organizacji powstań w kilku regionach, jego słowa dotarły na miejsce za późno. Gdy 25 stycznia wreszcie dostarczono listy do przedstawicieli ludności regionów Zomba i Ncheu, urzędnicy kolonialni wiedzieli już o przygotowywanym spisku. Wskutek tego, pospiesznie zorganizowane powstania szybko upadły. Z rozkazu urzędników zamordowano też pewną liczbę zwolenników Chilembwy. 
Ofiarami największych represji stało się 175 Malawijczyków, których nazwiska znajdowały się w tzw. „"Rejestrze wojennym"” powstania. Szykany objęły również miejscowych baptystów (ok. 1160 osób).
Malawi ostatecznie uzyskało niepodległość dopiero wskutek przemian geopolitycznych po kolejnej wojnie światowej, w 1964 roku.

</doc>
<doc id="1563378" url="https://pl.wikipedia.org/wiki?curid=1563378" title="Fritz Nitschke">
Fritz Nitschke

Fritz Nitschke (ur. 1903, zm. ?) – zbrodniarz hitlerowski, członek załogi niemieckich obozów koncentracyjnych Neuengamme i Mauthausen-Gusen oraz SS-Oberscharführer.
Życiorys.
Członek NSDAP od 1 sierpnia 1932 i SS 1 sierpnia 1933. 1 lutego 1940 wstąpił, po krótkiej służbie w Wehrmachcie, do Waffen-SS. Od czerwca 1940 do 15 sierpnia 1944 pełnił służbę w obozie Neuengamme jako dowódca plutonu wartowniczego i strażnik odpowiedzialny za psy strażnicze. Następnie od 12 sierpnia 1944. Nitschke pełnił służbę w kompleksie obozowym Mauthausen. Od 5 października 1994 do 1 kwietnia 1945 był strażnikiem odpowiedzialnym za psy strażnicze w podobozie "Wiener-Neudorf". Podobną funkcję pełnił w "Gusen" do 5 maja 1945. Brał udział w ewakuacji podobozu "Wiener-Neudorf" do obozu głównego Mauthausen w dniach 2–12 kwietnia 1945.
Nitszke współodpowiadał za zamordowanie dwóch jeńców radzieckich schwytanych podczas nieudanej próby ucieczki oraz za morderstwa popełnione podczas marszu śmierci z Wiener-Neudorf. W procesie załogi Mauthausen-Gusen (US vs. Ernst Walter Dura i inni) wymierzono mu karę 20 lat pozbawienia wolności.

</doc>
<doc id="1563379" url="https://pl.wikipedia.org/wiki?curid=1563379" title="Stanisław Misakowski">
Stanisław Misakowski

Stanisław Misakowski (ur. jako Władimir Fieofanowicz Diemianok, 8 maja 1917 w siole Nowowozniesienskoje, chersońskiej guberni na Ukrainie, zm. 9 lipca 1996 w Żyrardowie) – polski poeta pochodzenia ukraińskiego, prozaik, dramaturg, działacz kultury.
Ukończył Wyższą Szkołę Rolniczą w Stawropolu 1939, "Stawropolski Sielskochaziajstwiennyj Institut". W czasie wojny przebywał na robotach przymusowych w Niemczech. Po wojnie znalazł się w nowych granicach Polski. Na początku przebywał na Lubelszczyźnie, następnie wyjechał na Pomorze. Mieszkał kolejno w Kołaczu pod Połczynem Zdrojem, w Świdwinie i w Słupsku. W 1986 przeniósł się do Żyrardowa.
W latach 1964-1968 Stanisław Misakowski przyczynił się do odbudowy z ruin czternastowiecznego gotycko-barokowego zamku w Świdwinie. Został kierownikiem Wydziału Kultury i Sztuki Prezydium PRN w Świdwinie. Był inicjatorem i organizatorem ogólnopolskich imprez kulturalnych, m.in.: 
Od 1964 był członkiem Związku Literatów Polskich, (czł. ZG 1980-1983, założycielem i prezesem Oddziału w Słupsku w latach 1980-1983). W 1969 został prezesem powołanej do życia grupy twórczej "Baszta", skupiającej poetów, plastyków i fotografików. Od 1980 był członkiem Stowarzyszenia Autorów ZAiKS. W 1978 został wpisany w poczet The International Academy of Poets (Cambridge, England), w 1980 w Science Fiction Poetry Association. Otrzymał wiele nagród i wyróżnień: Nagroda Województwa Koszalińskiego 1974, Nagroda tygodnika "Fakty" 1978, Odznaka "Zasłużony Popularyzator Wiedzy", Honorowy Obywatel Zamku Świdwińskiego. 
Jako poeta zadebiutował w 1938 roku na łamach prasy radzieckiej, w roku 1956 w prasie polskiej. Pozostawił po sobie wiersze, prozę i dramat. Napisał kilkanaście zbiorów poetyckich, był tłumaczony na kilka języków, w tym na niemiecki (poemat "Sydonia") oraz rosyjski ("Nie powiedziałem, Я не сказал" – wybór wierszy z lat 1957-1990 w tłumaczeniu na rosyjski Andrieja Bazylewskiego, Вахазар (1992) oraz "Zmarznięta ziemia," "Замерзшая земля -" wybór utworów z lat 1959-1996 w tłumaczeniu na rosyjski Andrieja Bazylewskiego, Wydawnictwo Adam Marszałek, Toruń 2004, Wydawnictwo Вахазар, Moskwa 2004). Ostatnie lata życia poświęcił na pisanie wspomnień pod tytułem "WFD, czyli człowiek, który nie wie kim jest," wydanych przez Wydawnictwo Adam Marszałek w 2017 roku. 
Stanisław Misakowski zmarł w wieku 79 lat po kilkumiesięcznej chorobie. Został pochowany na Cmentarzu Parafialnym w Żyrardowie. Od 2004 roku jedna z ulic w Żyrardowie nosi jego imię. 
Uchwałą Nr XXXII/259/17 z dnia 27 września 2017 roku Rada Miasta Świdwin nadała Stanisławowi Misakowskiemu "za wybitne zasługi dla miasta Świdwin w dowód uznania za wkład w rozwój i sławę" tytuł "Honorowy Obywatel Miasta Świdwin". W tym samym roku została odsłonięta na Zamku w Świdwinie pamiątkowa tablica upamiętniająca Stanisława Misakowskiego, poetę - pisarza - działacza kultury.
Na Zamku w Świdwinie co roku odbywa się finał Konkursu Poetyckiego im. Stanisława Misakowskiego "O złoty Gont".

</doc>
<doc id="1563380" url="https://pl.wikipedia.org/wiki?curid=1563380" title="Alfred Kuhnert">
Alfred Kuhnert

Alfred Kuhnert (ur. 1897, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 15 sierpnia 1932 i SS od 1 września 1933. 10 listopada 1939 wstąpił do Waffen-SS. 1 marca 1940 został przydzielony do służby w kompleksie obozowym Mauthausen. Początkowo był strażnikiem w "Gusen" do 1 sierpnia 1943. Od 2 sierpnia 1943 był kierownikiem komanda więźniarskiego w podobozie "Wiener-Neudorf". Wreszcie w kwietniu 1944 przydzielono go do podobozu "Ebensee", gdzie był strażnikiem do lutego 1945.
Alfred Kuhnert skazany został w procesie załogi Mauthausen-Gusen (US vs. Ernst Walter Dura i inni) na 3 lata pozbawienia wolności za udział w zbrodniach popełnionych w obozie.

</doc>
<doc id="1563382" url="https://pl.wikipedia.org/wiki?curid=1563382" title="Jeszcze sen (EP)">
Jeszcze sen (EP)

Jeszcze sen – minialbum muzyczny Czesława Niemena zrealizowany z zespołem Niebiesko-Czarni i wydany w 1965 roku nakładem wytwórni Pronit.
Lista utworów.
Lista według Discogs:

</doc>
<doc id="1563383" url="https://pl.wikipedia.org/wiki?curid=1563383" title="Otto Schrader">
Otto Schrader

Otto Schrader (ur. 1893, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer.
Członek NSDAP od 1 maja 1937 i Waffen-SS od 12 grudnia 1944. Od 25 lipca 1944 do 11 grudnia 1944 był żołnierzem Luftwaffe. 16 sierpnia 1944 rozpoczął służbę w "Wiener-Neudorf", podobozie KL Mauthausen. Początkowo do 30 września 1944 sprawował funkcję kierownika komanda więźniarskiego, następnie jako podoficer w służbach wartowniczych do stycznia 1945 i wreszcie jako sierżant kompanii wartowniczej do 5 maja 1945.
Otto Schrader skazany został w procesie załogi Mauthausen-Gusen (US vs. Ernst Walter Dura i inni) na 2 lata i 7 miesięcy pozbawienia wolności za udział w zbrodniach popełnionych w obozie.

</doc>
<doc id="1563384" url="https://pl.wikipedia.org/wiki?curid=1563384" title="Larry Nance">
Larry Nance

Larry Donnell Nance (ur. 12 lutego 1959 w Anderson) – amerykański koszykarz, występujący na pozycji silnego skrzydłowego. 
W NBA rozegrał 13 sezonów (1981-1994) jako gracz Phoenix Suns i Cleveland Cavaliers. 
Został wybrany z 20. miejsca w drafcie 1981 przez Phoenix Suns. W pierwszych 11 sezonach zdobywał średnio 16 punktów i 8 zbiórek na mecz. Jego najlepszym sezonem w NBA okazały się rozgrywki 1986/87, kiedy zdobywał średnio 22,5 punktu na grę. W 1988 roku przeniósł się z Phoenix Suns do Cleveland Cavaliers. 
Nance w karierze zawodowej rzucił 15687 punktów oraz zaliczył 7352 zbiórek w 920 meczach, ale znany jest bardziej jako zwycięzca pierwszego w historii Slam Dunk Contest (1984). W sezonach 1984/85, 1988/89 i 1992/93 był wybierany do spotkań gwiazd NBA.

</doc>
<doc id="1563386" url="https://pl.wikipedia.org/wiki?curid=1563386" title="Rozalia Szafraniec">
Rozalia Szafraniec

Rozalia Szafraniec (ur. 28 lutego 1910 w Siekiernie, zm. 1 marca 2001 w Krakowie) – polska matematyk i astronom, specjalizująca się w badaniach gwiazd zmiennych zaćmieniowych.
Życiorys.
Pochodziła z rodziny chłopskiej, gdy miała trzy lata, zmarł jej ojciec, matka samotnie prowadziła pięciohektarowe gospodarstwo i wychowywała siedmioro dzieci. W 1929 roku ukończyła Państwowe Gimnazjum Błogosławionej Kingi w Kielcach, a następnie podjęła studia matematyczne na Uniwersytecie Warszawskim, które ukończyła w 1934 roku.
Przez rok pracowała jako asystent-obserwator w Stacji Obserwacyjnej na Lubomirze. W 1936 r. ukończyła kurs nauczycielski w Studium Pedagogicznym i podjęła pracę nauczyciela matematyki w Gimnazjum i Liceum w Mysłowicach.
W czasie II wojny światowej wróciła do Siekierna. Od stycznia 1942 roku działała w ZWZ, a potem w AK, używając pseudonimów "Ażur" i "Zur".
Po wojnie uczyła matematyki w szkołach w Bodzentynie, Kielcach, a od 1947 roku w Państwowym Liceum i Gimnazjum im. króla Jana Sobieskiego w Krakowie, równocześnie z pracą naukową w obserwatorium astronomicznym Uniwersytetu Jagiellońskiego. W 1950 roku uzyskała stopień doktora filozofii, od 1951 do 1973 roku pracowała na stanowisku adiunkta na UJ.
Zajmowała się obserwacjami wizualnymi oraz fotoelektrycznymi gwiazd zmiennych zaćmieniowych. Wykonywała także fotograficzne obserwacje pozycyjne komet i planetoid oraz Księżyca i zakryć gwiazd przez niego.

</doc>
<doc id="1563387" url="https://pl.wikipedia.org/wiki?curid=1563387" title="Max Kramer">
Max Kramer

Max Kramer (ur. 1920, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Z zawodu introligator. Członek NSDAP i SS. Pełnił służbę jako "Blockführer" w podobozie KL Mauthausen – Ebensee od 19 listopada 1943 do 5 maja 1945. Brał udział w katowaniu więźniów, w kilku przypadkach ze skutkiem śmiertelnym.
Max Kramer skazany został w procesie załogi Mauthausen-Gusen (US vs. Hans Joachim Geiger i inni) na 20 lat pozbawienia wolności.

</doc>
<doc id="1563388" url="https://pl.wikipedia.org/wiki?curid=1563388" title="Czas jak rzeka (EP)">
Czas jak rzeka (EP)

Czas jak rzeka – minialbum muzyczny Czesława Niemena z 1964 roku nagrany z zespołem Niebiesko-Czarni.
Lista utworów.
Lista według Discogs:

</doc>
<doc id="1563389" url="https://pl.wikipedia.org/wiki?curid=1563389" title="Lothar Kobilke">
Lothar Kobilke

Lothar Kobilke (ur. 1902, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Z zawodu młynarz. Członek SS. Pełnił służbę jako strażnik w podobozie KL Mauthausen – "Ebensee" od 26 grudnia 1943 do 5 maja 1945. Kobilke maltretował więźniów (także tych, którzy pracowali w obozowych kamieniołomach) i składał na nich raporty, w związku z czym nakładano na nich okrutne kary.
Został skazany w procesie załogi Mauthausen-Gusen (US vs. Hans Joachim Geiger i inni) na 15 lat pozbawienia wolności.

</doc>
<doc id="1563390" url="https://pl.wikipedia.org/wiki?curid=1563390" title="Adolf Momot">
Adolf Momot

Adolf Momot (ur. 22 sierpnia 1931 w Hamerni, zm. 6 kwietnia 2005 w Szczecinie) – polski poeta i prozaik.
Życiorys.
W czasie okupacji służył w Armii Krajowej. Po wojnie był represjonowany i więziony przez władze komunistyczne do 1950 roku. Od 1952 roku mieszkał w Szczecinie.
Ukończył filologię polską w Wyższej Szkole Nauczycielskiej, studiował na UAM.
W 1959 roku debiutował jako poeta na łamach prasy literackiej. Otrzymał nagrodę im. Stanisława Piętaka za powieść "Tyle słońca" w 1967 roku.
Został pochowany na Cmentarzu Centralnym w Szczecinie.

</doc>
<doc id="1563391" url="https://pl.wikipedia.org/wiki?curid=1563391" title="Max Grutzi">
Max Grutzi

Max Grutzi (ur. 1905, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Obywatel austriacki, zawodu szewc. Członek NSDAP i SS. Pełnił służbę jako strażnik w podobozie KL Mauthausen – "Ebensee" od kwietnia 1944 r. do 5 maja 1945 r. Znęcał się nad więźniami bijąc ich kolbą karabinu. Grutzi został skazany w procesie załogi Mauthausen-Gusen (US vs. Hans Joachim Geiger i inni) na 10 lat pozbawienia wolności.

</doc>
<doc id="1563392" url="https://pl.wikipedia.org/wiki?curid=1563392" title="Mistrzostwa Świata w Piłce Siatkowej Mężczyzn 2010 (eliminacje strefy CEV)">
Mistrzostwa Świata w Piłce Siatkowej Mężczyzn 2010 (eliminacje strefy CEV)

Eliminacje strefy CEV do Mistrzostw Świata w Piłce Siatkowej Mężczyzn 2010 odbywających się we Włoszech rozegrane zostały pomiędzy 2 stycznia a 16 sierpnia 2009 roku. Składały się one z trzech rund. Na mistrzostwa awansowało 8 reprezentacji narodowych.
Ze strefy CEV bezpośredni awans jako organizator uzyskała reprezentacja Włoch.
System rozgrywek.
W pierwszej rundzie kwalifikacyjnej reprezentacje zajmujące najniższe pozycje w rankingu FIVB lub w nim nieklasyfikowane podzielone zostały na cztery grupy (A i B - 3-drużynowe, C i D - 4-drużynowe), z których awans uzyskały drużyny z pierwszych miejsc. 
Z drugiej rundy kwalifikacyjnej awans uzyskało 10 reprezentacji (z grup E i F - po dwie drużyny, z grup G i H - po trzy drużyny). 
Dołączyły one do sześciu zespołów. 
Na mistrzostwa awansowały po dwie najlepsze drużyny z grup I, J, K i L.

</doc>
<doc id="1563393" url="https://pl.wikipedia.org/wiki?curid=1563393" title="Paul Bizenbach">
Paul Bizenbach

Paul Bizenbach (ur. 1892, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Scharführer.
Z zawodu młynarz. Członek NSDAP i SS. 13 stycznia 1944 rozpoczął służbę w kompleksie Mauthausen jako strażnik w podobozie "Ebensee", gdzie pozostał do 15 stycznia 1945. Następnie od 15 stycznia do końca kwietnia 1945 był strażnikiem w podobozie "Melk". Bizenbach był zastępcą dowódcy ewakuacji "Melk" w kwietniu 1945. Przez krótki jeszcze czas przebywał w "Ebensee" do wyzwolenia obozu.
Został skazany w procesie załogi Mauthausen-Gusen (US vs. Hans Joachim Geiger i inni) na 3 lata pozbawienia wolności. 

</doc>
<doc id="1563394" url="https://pl.wikipedia.org/wiki?curid=1563394" title="Koncert noworoczny Filharmoników Wiedeńskich">
Koncert noworoczny Filharmoników Wiedeńskich

Koncert noworoczny Filharmoników Wiedeńskich (niem. "Neujahrskonzert der Wiener Philharmoniker") – rokroczna inicjatywa muzyczna, zapoczątkowana przez Josepha Goebbelsa, ministra propagandy i oświecenia publicznego III Rzeszy, (po anschlusie Austrii w 1938), który chciał uczynić nazistowski już wtedy Wiedeń miastem kultury i muzyki. W 1938 roku Filharmonicy Wiedeńscy byli już „oczyszczeni z Żydów” ("judenrein") – orkiestra pozbyła się kilkunastu muzyków „niewłaściwego pochodzenia”, a w 1942 roku na stu dwudziestu trzech członków orkiestry sześćdziesięciu należało do NSDAP. Koncert jest wykonywany przez Filharmoników Wiedeńskich od 31 grudnia 1939 roku (sylwester 1939).
Koncert poświęcony jest głównie kompozytorom z rodziny Straussów (Johannom Straussom ojcu i synowi, oraz Józefowi i Eduardowi), ale zawiera także utwory innych kompozytorów. Sam koncert wzbogacany bywa występami zespołu baletowego Opery Wiedeńskiej, a także pewnymi elementami żartobliwymi, w tym z udziałem publiczności inspirowanej przez dyrygenta. Od 1959 transmitowany jest, w ramach odpowiednio Euroradia oraz Eurowizji, przez liczne stacje radiowe i telewizyjne. W Polsce koncert transmitowany jest przez Program Drugi Polskiego Radia, Program Drugi Telewizji Polskiej, oraz TVP Kultura. Wieloletnim komentatorem transmisji telewizyjnej był Bogusław Kaczyński.
Pierwszy raz koncert wykonany był w sylwestra 1939, następne – począwszy od roku 1941 odbywały się w Nowy Rok. Tradycyjnie wykonywane są podczas tego koncertu walc „Nad pięknym modrym Dunajem” (od 1945) i „Marsz Radetzky’ego” (od 1946). Sala koncertowa przystrajana jest kwiatami. W latach 1980-2013 były one przekazywane w darze z włoskiego miasta San Remo, zaś od 2014 pochodzą one z ogrodów miejskich Wiednia.
Bilety.
Miejsca w Filharmonii na Koncert Noworoczny rezerwowane są nie mniej niż rok naprzód. 
W rzeczywistości odbywają się trzy koncerty o takim samym repertuarze.
Najsłynniejszy z nich to Koncert Noworoczny (1 stycznia), wcześniej ma miejsce Koncert Sylwestrowy (31 grudnia), a 30 grudnia ma miejsce koncert próbny.
Na każdy z powyższych koncertów można wylosować bilety, jedynym warunkiem jest wypełnienie odpowiedniego formularza na stronie Filharmoników Wiedeńskich. Formularz taki pojawia się w styczniu bądź lutym na rok przed daną serią „koncertów noworocznych”. Formularz jest dostępny w języku niemieckim i angielskim. Na każdy z trzech wymienionych koncertów należy wypełnić osobny formularz. Ceny biletów zależą od rodzaju koncertu. Bilety na koncert noworoczny wahają się od 35 do 1200 euro, za koncert sylwestrowy – od 25 do 860 euro, a za koncert próbny – od 20 do 495 euro.
Osoby, którym powiedzie się w trakcie losowania, otrzymują w lutym lub marcu listowne zawiadomienie o wygranych biletach, należy zapłacić za nie przelewem do końca czerwca danego roku. Osoby, którym się nie powiodło, otrzymują zawiadomienie drogą elektroniczną (e-mail).

</doc>
<doc id="1563395" url="https://pl.wikipedia.org/wiki?curid=1563395" title="Paul Deistler">
Paul Deistler

Paul Deistler (ur. 1904, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Członek NSDAP i SS. Od 12 stycznia 1944 do 5 maja pełnił służbę jako strażnik w "Ebensee", podobozie KL Mauthausen. Za znęcanie się nad więźniami pracującymi w obozowych kamieniołomach został skazany w procesie załogi Mauthausen-Gusen (US vs. Hans Joachim Geiger i inni) na 3 lata pozbawienia wolności. 

</doc>
<doc id="1563396" url="https://pl.wikipedia.org/wiki?curid=1563396" title="Albert Wiener">
Albert Wiener

Albert Wiener (ur. 1918, zm. ?) – zbrodniarz hitlerowski, członek załogi niemieckich obozów koncentracyjnych Mauthausen-Gusen i Dachau oraz SS-Rottenführer.
Obywatel rumuński, narodowości niemieckiej. Członek SS. W okresie od maja 1943 do października 1944 pełnił służbę w podobozach Mauthausen, kolejno: "Gusen", "Gross-Raming", "Wiener-Neudorf" i "Ebensee". Następnie został przeniesiony do obozu Dachau.
W procesie załogi Mauthausen-Gusen (US vs. Hans Joachim Geiger i inni) Wiener został skazany na 3 lata pozbawienia wolności.

</doc>
<doc id="1563397" url="https://pl.wikipedia.org/wiki?curid=1563397" title="Niemen (EP)">
Niemen (EP)

Niemen – minialbum muzyczny Czesława Niemena z 1966 roku.
Lista utworów.
Lista według Discogs:

</doc>
<doc id="1563399" url="https://pl.wikipedia.org/wiki?curid=1563399" title="Ernst Reichert">
Ernst Reichert

Ernst Reichert (ur. 1887, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Hauptscharführer.
Członek NSDAP i Waffen-SS (od 29 sierpnia 1939). 29 sierpnia 1939 rozpoczął służbę w kompleksie obozowym Mauthausen, gdzie pozostał do 1 maja 1945. Początkowo był wartownikiem w obozie głównym, następnie 28 czerwca 1941 przeniesiono go do podobozu "Gusen". Tu początkowo dowodził oddziałami wartowniczymi w komandzie "Lungitz" do 15 marca 1942 i taką same stanowisko piastował w komandzie "St. Georgen" do 1 sierpnia 1943. Wreszcie od 1 sierpnia 1943 do 1 maja 1945 był "Blockführerem" w "Gusen" (kierował blokiem trzecim). Reichert brał udział w tzw. "Totbadeaktionen", podczas których eksterminowano niezdolnych do dalszej pracy więźniów. Oprócz tego nieustannie maltretował podległych mu więźniów.
Reichert został skazany w procesie załogi Mauthausen-Gusen
(US vs. Georg Bach i inni) na dożywocie. W wyniku rewizji wyroku karę zamieniono na 12 lat pozbawienia wolności.

</doc>
<doc id="1563400" url="https://pl.wikipedia.org/wiki?curid=1563400" title="Klon wieczniezielony">
Klon wieczniezielony

Klon wieczniezielony ("Acer sempervirens") – gatunek z rodziny mydleńcowatych ("Sapindaceae"). W obrębie rodzaju klasyfikowany do sekcji "Acer" i serii "Monspessulana". Występuje naturalnie w południowo-wschodniej Europie oraz w południowo-zachodniej Azji. Głównie na terenie Grecji i Turcji.
Ekologia.
Drzewo to jest bardzo odporne na suszę, rośnie na umiarkowanych i średnich wysokościach, zazwyczaj na skalistym, nachylonym, często zerodowanym, wapiennym podłożu. Może występować pojedynczo we fryganie lub wchodzić w skład zarośli makii. W górach Krety buduje wraz z cyprysem wieczniezielonym "Cupressus sempervirens", dębem skalnym "Quercus coccifera" i miejscami z brzostownicą kreteńską "Zelkova abelicea" (endemit występujący tylko w górach Krety) mało zwarte lasy ze związku "Acero-Cupression" (siedlisko Natura 2000 o kodzie 9290).

</doc>
<doc id="1563401" url="https://pl.wikipedia.org/wiki?curid=1563401" title="Josef Latsel">
Josef Latsel

Josef Latsel (ur. 1903, zm. ?) − zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberschütze.
Z zawodu murarz. Członek NSDAP i Waffen-SS (od 11 maja 1942). Od stycznia 1942 do 5 maja pracował jako murarz w kamieniołomach w podobozach KL Mauthausen – "St. Georgen" i "Gusen". Składał raporty na więźniów, którzy jego zdaniem nie pracowali wystarczająco ciężko, co skutkowało kierowaniem ich do kompanii karnej i skazywaniem ich na inne okrutne kary.
Josef Latsel został skazany w procesie załogi Mauthausen-Gusen (US vs. Georg Bach i inni) na dożywocie. W wyniku rewizji wyroku karę zamieniono na 5 lat pozbawienia wolności.

</doc>
<doc id="1563402" url="https://pl.wikipedia.org/wiki?curid=1563402" title="Christoph Pfaffenberger">
Christoph Pfaffenberger

Christoph Pfaffenberger (ur. 1903, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Scharführer.
Życiorys.
Członek NSDAP i Waffen-SS (od 28 marca 1940). Od 14 maja 1940 do 8 maja 194 sprawował różne funkcje w "Gusen I", podobozie KL Mauthausen. Początkowo do 30 sierpnia 1941 pełnił służbę jako strażnik, następnie od 16 grudnia 1941 do 19 marca 1943 dowodził oddziałem wartowniczym. Od marca do sierpnia 1943 Pfaffenberger dowodził plutonem wartowniczym i szkolił rekrutów SS. Wreszcie od września 1943 do 8 maja 1945 był sierżantem w kompanii wartowniczej. Wielokrotnie znęcał się nad więźniami i schwytanymi spadochroniarzami amerykańskimi, bijąc ich między innymi kijem. Niektóre z jego ofiar były pobite tak ciężko, iż musiały być hospitalizowane.
Za znęcanie się nad podległymi mu więźniami Pfaffenberger został skazany w procesie załogi Mauthausen-Gusen (US vs. Georg Bach i inni) na 10 lat pozbawienia wolności.

</doc>
<doc id="1563403" url="https://pl.wikipedia.org/wiki?curid=1563403" title="Niemen &amp; Akwarele">
Niemen &amp; Akwarele

Niemen &amp; Akwarele – minialbum Czesława Niemena i towarzyszącego mu zespołu Akwarele, wydany w 1967 roku nakładem wytwórni Polskie Nagrania „Muza”.
Lista utworów.
Lista według Discogs:

</doc>
<doc id="1563404" url="https://pl.wikipedia.org/wiki?curid=1563404" title="Himantolophus mauli">
Himantolophus mauli

Himantolophus mauli – gatunek ryby głębinowej z rodziny maszkarowatych i rzędu żabnicokształtnych. Występuje we wschodnim Atlantyku.

</doc>
<doc id="1563405" url="https://pl.wikipedia.org/wiki?curid=1563405" title="Heinrich Stumpf">
Heinrich Stumpf

Heinrich Stumpf (ur. 1898, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer (nr identyfikacyjny w SS: 100869).
Członek NSDAP i Waffen-SS (od 15 maja 1940). Od 7 kwietnia 1941 do końca wojny pełnił służbę w "Gusen I", podobozie KL Mauthausen. Początkowo do lutego 1943 pełnił służbę wartowniczą, następnie sprawował funkcję "Blockführera" oraz kierował więźniarskim komandem budowlanym. Stumpf maltretował podległych mu więźniów, wykonując między innymi na nich ciężkie kary, takiej jak kara chłosty.
Heinrich Stumpf został skazany w procesie załogi Mauthausen-Gusen (US vs. Georg Bach i inni) na 10 lat pozbawienia wolności.

</doc>
<doc id="1563406" url="https://pl.wikipedia.org/wiki?curid=1563406" title="Pięciostawiańska Kopa">
Pięciostawiańska Kopa

Pięciostawiańska Kopa (słow. "Pfinnova kopa", "Pfinova kopa", "Pfinnovo vyhľadisko", "Pfinnov vyhľad", niem. "Pfinnkuppe", "Pfinn-Aussicht", węg. "Pfinn-kilátó") – bula kończąca grzbiet Lodowej Grani oddzielający Dolinę Pięciu Stawów Spiskich od Dolinki Lodowej (dwie odnogi górnej części Doliny Małej Zimnej Wody) w słowackich Tatrach Wysokich. Wznosi się na wysokość 2121 m n.p.m. i od sąsiedniej Pięciostawiańskiej Czuby oddzielona jest Skrajnym Lodowym Przechodem. U wschodnich jej podnóży znajduje się Wielki Staw Spiski.
Słowacka nazwa szczytu upamiętnia Jozefa Pfinna – inżyniera kolejnictwa, propagatora turystyki tatrzańskiej, autora kontrowersyjnego pomysłu kolejki zębato-linowej na Rysy na przełomie XIX i XX wieku.
Pierwsze wejścia:
Szlaki turystyczne.
Stokami Pięciostawiańskiej Kopy prowadzą dwa szlaki turystyczne.

</doc>
<doc id="1563407" url="https://pl.wikipedia.org/wiki?curid=1563407" title="Georg Bach">
Georg Bach

Georg Bach (ur. 1903, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP i Waffen-SS (od 7 listopada 1939, nr identyfikacyjny w SS: 123082). Od 10 stycznia 1940 do kwietnia 1945 pełnił służbę w "Gusen I", podobozie KL Mauthausen. Sprawował tam następujące funkcje: zajmował się rachunkowością, kierował komandem więźniów w magazynie zaopatrzeniowym i odpowiadał za koszary SS.
Za znęcanie się nad podległymi mu więźniami został skazany w procesie załogi Mauthausen-Gusen (US vs. Georg Bach i inni) na 3 lata pozbawienia wolności. 

</doc>
<doc id="1563411" url="https://pl.wikipedia.org/wiki?curid=1563411" title="Piotr Kaszubowski">
Piotr Kaszubowski

Piotr Marcin Kaszubowski (ur. 16 lipca 1969 w Warszawie) – historyk, etnograf, regionalista, animator kultury, publicysta, poeta.
Życiorys.
Absolwent Liceum Ogólnokształcącego im. Komisji Edukacji Narodowej w Przasnyszu (matura 1988) oraz Wydziału Historycznego Uniwersytetu Warszawskiego (Katedra Etnologii i Antropologii Kulturowej). Dyplom magistra etnologii uzyskał w 1997 r. na podstawie pracy "Krzyże, kapliczki i figury przydrożne z okolic Przasnysza – ich fundacje i funkcjonowanie", napisanej pod kierunkiem prof. dr. hab. Mariana Pokropka. 4 lipca 2019 r. na Wydziale Historycznym Akademii Humanistycznej im. Aleksandra Gieysztora w Pułtusku obronił pracę doktorską nt. "Dekanat przasnyski w latach 1914–1945" (promotor: prof. dr hab. Janusz Szczepański). W latach 2000–2010 był kierownikiem Muzeum Historycznego w Przasnyszu, obecnie pracuje w Muzeum Szlachty Mazowieckiej w Ciechanowie.
W latach 2011-2021 prezes Towarzystwa Przyjaciół Ziemi Przasnyskiej, obecnie wiceprezes (2006–2011 członek zarządu TPZP), prezes Oddziału Północno-mazowieckiego Polskiego Towarzystwa Ludoznawczego (2017-2019 i od 2021; w latach 2011-2017 oraz 2019-2021 wiceprezes)), sekretarz Związku Literatów na Mazowszu (2014-2018 i od 2021; w latach 2018-2021 członek zarządu ZLM). Członek Rady Programowej Lokalnej Organizacji Turystycznej Północnego Mazowsza (od 2008 r.), członek zarządu Oddziału Ciechanowskiego Polskiego Towarzystwa Historycznego (2009), członek założyciel Związku Literatów na Mazowszu (2009) oraz Mazowiecko-Podlaskiego Towarzystwa Naukowego (2009). Sekretarz Klubu „Gazety Polskiej” w Przasnyszu, były sekretarz kapituły Medalu Stanisława Ostoja-Kotkowskiego (2005–2011). Od 2019 członek Rady Dziedzictwa Regionalnego w Przasnyszu i Klubu Literackiego „Jantar”.
Współorganizator życia literackiego w rejonie Przasnysza, sesji popularnonaukowych, wystaw historycznych, Galerii Św. Stanisława Kostki w Rostkowie (2000). Autor kilkuset artykułów naukowych i popularnonaukowych w prasie lokalnej, regionalnej i ogólnopolskiej, periodykach naukowych i literackich oraz pracach zbiorowych. W latach 1995–1996 redaktor naczelny miesięcznika samorządowego "Ziemia Przasnyska". Inicjator oraz przewodniczący Rady Redakcyjnej "Rocznika Przasnyskiego". Współpracuje z redakcjami kwartalnika "Wyklęci" oraz "Ciechanowskiego Pisma Historycznego „Reduta”". Uczestniczył w pracach Teatru Trzech Pokoleń i Teatru nad Węgierką przy TPZP. Syn Zdzisława i Anny z Brzostowskich, brat Michała i Tomasza, prawnuk Wincentego Brzostowskiego.

</doc>
<doc id="1563412" url="https://pl.wikipedia.org/wiki?curid=1563412" title="Sen srebrny Salomei (singel)">
Sen srebrny Salomei (singel)

Sen srebrny Salomei – singel Czesława Niemena z 1978 roku, zawierający fragmenty muzyki do dramatu Juliusza Słowackiego pod tym samym tytułem.
Lista utworów.
Lista według Discogs:

</doc>
<doc id="1563414" url="https://pl.wikipedia.org/wiki?curid=1563414" title="Wacław Starzyński">
Wacław Starzyński

Wacław Starzyński (ur. 8 października 1910 w Pułtusku, zm. 20 sierpnia 1976 w Warszawie) – polski kolarz szosowy, olimpijczyk.
Startował w latach 1928–1948 (z przerwą w okresie wojny). Był mistrzem Polski w wyścigu przełajowym w 1936, a także w drużynowym wyścigu szosowym w 1938 (w barwach Syreny Warszawa) oraz w wyścigu torowym na 4000 m na dochodzenie (1937, 1938 i 1939, także w zespole Syreny).
W 1935 zajął 3. miejsce w "Wyścigu Warszawa – Berlin". Startował na igrzyskach olimpijskich w Berlinie w 1936, gdzie zajął 16.–37. miejsce w wyścigu indywidualnym na szosie (168 km), a w klasyfikacji drużynowej reprezentacja Polski zajęła 6.–17. miejsce. Wystąpił na Mistrzostwach Świata w 1938 w Valkenburgu w wyścigu indywidualnym amatorów, ale go nie ukończył.
Był zawodnikiem klubów warszawskich: Legii, Fortu Bema, Syreny, a po wojnie BOS i Gwardii.
Był zawodowym kierowcą, m.in. w Radzie Państwa. Odznaczony Krzyżem Kawalerskim Orderu Odrodzenia Polski. Pochowany na cmentarzu Bródnowskim (kwatera 57K-3-26).

</doc>
<doc id="1563415" url="https://pl.wikipedia.org/wiki?curid=1563415" title="Klemens Bąkowski">
Klemens Bąkowski

Klemens Bąkowski (ur. 23 listopada 1860 w Krakowie, zm. 22 sierpnia 1938 tamże) – polski prawnik, adwokat, literat, znawca historii Krakowa, współzałożyciel Towarzystwa Miłośników Historii i Zabytków Krakowa. 
Życiorys.
W latach 1867-1871 uczęszczał do szkoły podstawowej mającej siedzibę w pałacu Larischa. W 1879 zdał maturę w Gimnazjum św. Anny w Krakowie. W latach 1879–1883 studiował prawo na Uniwersytecie Jagiellońskim, uzyskując w 1885 tytuł doktora. Należał do chóru akademickiego i Czytelni Akademickiej.
Podczas studiów pracował jako aplikant w kierowanym przez Michała Bobrzyńskiego Archiwum Akt Grodzkich i Ziemskich. Po obronieniu doktoratu został zatrudniony jako koncypient w kancelarii Karola Pieniążka. W latach 1891-1906 prowadził kancelarię adwokacką w Krzeszowicach. W 1902 został radnym Krakowa, który to urząd pełnił do 1907. W 1907 objął urząd radcy prawnego krakowskiej gminy miejskiej. Był ponadto radcą krakowskiego oddziału Banku Gospodarstwa Krajowego.
W 1896 współzakładał Towarzystwo Miłośników Historii i Zabytków Krakowa. W latach 1897–1913 był sekretarzem Towarzystwa, a od 1916 r. członkiem honorowym. W 1912 zakupił kamienicę Krauzowską przy ul. św Jana. Cały swój majątek, m.in. kamienicę, przekazał TMHiZK. Członek Komitetu Obywatelskiego Polskiego Skarbu Wojskowego w sierpniu 1914 Od 1918 do śmierci należał do Komitetu Kopca Kościuszki.
27 listopada 1929 r. został odznaczony Krzyżem Oficerskim Orderu Odrodzenia Polski.
Był autorem licznych książek i artykułów z zakresu historii Polski, dziejów Krakowa, sądownictwa. Publikowanie zaczął od ok. 1891 przyczynkami w „Czasie”. W latach następnych publikował m.in. w „IKC”, „Kalendarzu Krakowskim”, „Nowej Reformie”, „Roczniku Krakowskim”. Pisał monografie historyczne publikowane w serii Biblioteki Krakowskiej. Z „Kurierzem Warszawskim” i „Polską Zbrojną” korespondował pod pseudonimem "Cracoviensis". Był autorem powiastek, parodii, utworów komediowych i satyr na krakowskie środowisko miejskie. Zajmował się rysowaniem karykatur i malowaniem akwarel.
Upamiętnienie.
Od 1995 Towarzystwo Miłośników Historii i Zabytków Krakowa przyznaje Nagrodę im. Klemensa Bąkowskiego – za prace naukowe i działania na rzecz Krakowa.

</doc>
<doc id="1563417" url="https://pl.wikipedia.org/wiki?curid=1563417" title="Interviu">
Interviu



</doc>
<doc id="1563426" url="https://pl.wikipedia.org/wiki?curid=1563426" title="Johnson Aguiyi-Ironsi">
Johnson Aguiyi-Ironsi

Johnson Thomas Umunnakwe Aguiyi-Ironsi (ur. 3 marca 1924 w stanie Umuahia-Ibeku, zm. 29 lipca 1966 w Lalupon w stanie Oyo) – nigeryjski generał major, pełnił funkcję głowy państwa nigeryjskiego od 16 stycznia 1966 aż do obalenia i zabójstwa 29 lipca 1966.
Młodość.
Thomas Umunnakwe Aguiyi-Ironsi przyszedł na świat w rodzinie Mazi oraz Ezugo Aguiyi w Umuahia-Ibeku. W wieku ośmiu lat przeprowadził się wraz ze starszą siostrą, Anyammą, do stolicy prowincji – Umuahii. Zmiana miejsca zamieszkania związana była ze ślubem Anyammy Aguiyi-Ironsi z dyplomatą ze Sierra Leone, Theophiliusem Johnsonem. Ironsi przyjął nazwisko po swoim szwagrze, który faktycznie zastępował mu ojca. W wieku 18 lat, pomimo przestróg siostry, Ironsi zaciągnął się do armii nigeryjskiej.
Kariera wojskowa.
Aguiyi-Ironsi wyróżniał się błyskawicznymi postępami w trakcie szkolenia wojskowego w Eaton Hall w Anglii. W czerwcu 1949 został powołany na oficera. Niedługo potem wrócił do Nigerii, gdzie objął stanowisko adiutanta generalnego gubernatora kraju, Johna Macphersona. W trakcie kryzysu kongijskiego w latach 60. XX w., sekretarz generalny ONZ, Dag Hammarskjöld, poprosił rząd nigeryjski o wysłanie sił zbrojnych do Kongo (dzisiejsze Kongo Demokratyczne). Podpułkownik Ironsi wprowadził swój 5. batalion do kongijskich prowincji Kivu oraz Leopoldville. Podległa mu jednostka odegrała istotną rolę w międzynarodowej misji stabilizacyjnej, dzięki czemu wkrótce Ironsi został mianowany dowódcą Operacji Narodów Zjednoczonych w Kongo. W 1964 powrócił do Nigerii. W tym czasie trwał proces przejmowania instytucji rządowych przez rodowitych Nigeryjczyków po uzyskaniu niepodległości od Wielkiej Brytanii w 1960. Brytyjski Naczelny Dowódca Armii Nigeryjskiej, generał Welby-Everard miał ustąpić ze najwyższego wojskowego stanowiska w kraju na rzecz nigeryjskiego oficera. Ironsi należał do grona kandydatów ubiegających się o funkcję Naczelnego Dowódcy. Na skutek kompromisu, osiągniętego w koalicji rządowej, złożonej z Kongresu Ludów Północy ("Northern People's Congress", NPC) oraz Narodowej Rady Obywateli Nigerii ("National Council of Nigerian Citizens", NCNC), 9 lutego 1965 stanowisko Naczelnego Dowódcy Armii Nigeryjskiej powierzono Ironsiemu.
Polityka.
Kryzys polityczny w niepodległej Nigerii przyczynił się do wybuchu zamieszek i eskalacji przestępczości w niektórych prowincjach kraju. Okazana przez premiera Tafawę Balewę niezdolność do opanowania sytuacji w Nigerii skłoniła wyższych wojskowych do obalenia rządów cywilnych na drodze zamachu stanu, który przeprowadzono 14 stycznia 1966. Rewolucjoniści, dowodzeni przez majora Chukwumę Kadunę Nzeogwu, pochodzącego z plemienia Igbo (z Okpanam nieopodal Asaby; obecnie w stanie Delta), zlikwidowali szereg najbardziej wpływowych polityków z północnych i zachodnich prowincji Nigerii. Jednak Ironsi, którego nazwisko również znajdowało się na liście osób do zamordowania, zdołał przechytrzyć rebeliantów w Lagos, Federalnym Terytorium Stołecznym. Z popiołów Pierwszej Republiki Ironsi wyszedł jako pierwszy wojskowy przywódca państwa. Pełniący obowiązki prezydenta Nwafor Orizu oficjalnie przekazał mu władzę w państwie.
194 dni przy władzy.
Ironsi przejął władzę nad Nigerią w momencie, gdy była ona podzielona na tle sporów etnicznych i religijnych. Fakt, że żadna z publicznie znanych ofiar zamachu stanu z 1966 nie pochodziła z plemienia Igbo oraz że największe korzyści z puczu odnieśli członkowie ludu Igbo, wywołał u plemion Hausa i Joruba wrażenie, że plemię Igbo dąży do zagarnięcia dla siebie absolutnej władzy w Nigerii. W reakcji na wzrost niezadowolenia społecznego, Ironsi postanowił wyjść naprzeciw roszczeniom pokrzywdzonych grup etnicznych i mianować ich przedstawicieli na stanowiska rządowe oraz urzędnicze. Jednak nieudana próba ukarania organizatorów zamachu stanu oraz ogłoszenie niesławnego Dekretu nr 1, który zamieniał strukturę federalną kraju na ustrój jednolity, podziałały na korzyść teorii spiskowej.
Odwet przeciwko puczystom i zabójstwo Ironsiego.
29 lipca 1966 Ironsi spędzał noc w izbie rządowej w Ibadanie. Przebywał tam w ramach swojej podróży po kraju. Jego gospodarz, podpułkownik Adekunle Fajuyi, wojskowy zarządca Zachodniej Nigerii, ostrzegł go przed możliwością wybuchu buntu w wojsku. Ironsi podjął desperacką próbę skontaktowania się z szefem sztabu armii, Yakubu Gowonem, ten był jednak wówczas niedostępny. Wczesnym rankiem budynek rządowy w Ibadanie został otoczony przez żołnierzy dowodzonych przez Theophilusa Danjumę. Danjuma aresztował Ironsiego i przesłuchał go w sprawie domniemanego współudziału w zamachu stanu, w którym zginął dziedzic prowincji Sokoto, Ahmadu Bello. Chociaż niektórzy uważali, że celem buntowników nie było schwytanie Fajuyiego, Danujuma, Walbe oraz inni przywódcy rebelii publicznie oświadczyli, że chcieli go przesłuchać podobnie jak Aguiyi-Ironsiego, jego zwierzchnika. Fajuyiego uważano za tak zwanego "postępowca", który wspierał pucz Nzeogwu w styczniu tego samego roku. Podziurawione kulami zwłoki Ironsiego oraz Fajuyiego znaleziono później w pobliskim lesie. Po śmierci Ironsiego stanowisko wojskowego przywódcy państwa objął Yakubu Gowon.

</doc>
<doc id="1563433" url="https://pl.wikipedia.org/wiki?curid=1563433" title="Tomasz Kaszubowski">
Tomasz Kaszubowski

Tomasz Maciej Kaszubowski (ur. 5 listopada 1973 w Warszawie), polski muzyk, gitarzysta klasyczny.
Życiorys.
Absolwent Liceum Ogólnokształcącego w Przasnyszu (matura 1992), Państwowej Szkoły Muzycznej I st. im. Stanisława Moniuszki w Ciechanowie (dyplom 1992), Państwowej Szkoły Muzycznej II st. im. Fryderyka Chopina w Warszawie (dyplom 1998) oraz Akademii Muzycznej im. Fryderyka Chopina w Warszawie (dyplom 2002). Uczeń Cezarego Kosturkiewicza, Ryszarda Bałauszko i Leszka Potasińskiego. 
Uczestnik licznych festiwali muzycznych w kraju i za granicą. Współorganizator koncertów piosenki religijnej "Wesoło a nabożnie" w kościele oo. pasjonistów w Przasnyszu (1993-96), kierownik artystyczny Mazowieckich Spotkań Gitarowych w Modlinie (2001-02). Współpracował m.in. z Estradą Kameralną Filharmonii Narodowej w Warszawie, Filharmonią im. Romualda Traugutta w Warszawie, Warszawskim Towarzystwem Muzycznym, Teatrem Narodowym w Warszawie, muzykami: , Leszkiem Potasińskim, Ryszardem Bałauszko, Piotrem Tomaszewskim, Anną Korybut-Daszkiewicz, Adamem Tkaczykiem, Jorge Castañedą, aktorami: Carmen Azuar, Cezarym Domagałą, Krzysztofem Gosztyłą, Krzysztofem Janczarem, Haliną Rowicką, Tomaszem Stockingerem. Obecnie prowadzi klasę gitary w Państwowej Szkole Muzycznej I i II st. im. Ignacego Jana Paderewskiego w Żyrardowie. Brat Piotra.

</doc>
<doc id="1563442" url="https://pl.wikipedia.org/wiki?curid=1563442" title="Parki Narodowe Południowej Afryki">
Parki Narodowe Południowej Afryki

W Południowej Afryce znajduje się 18 parków narodowych.

</doc>
<doc id="1563447" url="https://pl.wikipedia.org/wiki?curid=1563447" title="Riven">
Riven

Riven (również jako Riven: The Sequel to Myst) – sequel gry przygodowej typu wskaż i kliknij pt. "Myst" i druga część serii. Tak jak poprzednio została stworzona przez Cyan Worlds. Początkowo, 29 października 1997 r., wydało ją Brøderbund Software i była rozpowszechniana na pięciu płytach CD. Później został wydany na pojedynczej płycie DVD-ROM, w wersji z poprawioną grafiką oraz z 14-minutowym filmem „making-of”.
Fabuła "Rivena" rozpoczyna się zaraz po zakończeniu historii z części pierwszej. Ocalony przed knowaniami swoich synów, główny bohater gry Atrus prosi gracza o pomoc w uratowaniu swojej żony przed jego żądnym władzy ojcem Gehnem. W przeciwieństwie do "Mysta", który przenosił gracza do kilku światów, zwanych Wiekami, połączonymi ze sobą specjalnymi księgami, akcja "Rivena" ma miejsce prawie wyłącznie w tytułowym Wieku Riven, który powoli rozpada się przez rządy Gena i jego ingerencję w Wiek.
Produkcję "Rivena" rozpoczęto krótko po sukcesie "Mysta", trwała ona ponad trzy lata. Do stworzenia odmiennego stylu graficznego dyrektor Robyn Miller i jego brat, producent Rand Miller zatrudnili byłego projektanta filmu "Aladyn" Richarda Vandera Wende’a jako współdyrektora. Kampania reklamowa kosztowała 10 milionów dolarów, co zaowocowało tym, że przez pierwszy rok sprzedano 1,5 miliona sztuk.
Recenzenci chwalili "Rivena" za profesjonalizm wykonania. Redaktorzy z Salon.com stwierdzili, że „jest niemalże dziełem sztuki”. Krytycy docenili zagadki i przeżycia podczas gry, chociaż zdaniem niektórych natura gry typu wskaż i kliknij mocno ogranicza tytuł. Po wydaniu gry bracia Millerowie rozdzielili się: Robyn Miller założył własne studio, a jego starszy brat, Rand, pozostał w Cyan Worlds i kontynuował prace nad produktami związanymi z serią "Myst", włączając w to powieść '. Następna gra z serii, ', została wyprodukowana przez Presto Studios i wydana przez Ubisoft.

</doc>
<doc id="1563450" url="https://pl.wikipedia.org/wiki?curid=1563450" title="Wbrew przykazaniom">
Wbrew przykazaniom

Wbrew przykazaniom (oryg. "Commandments") – film z 1997 roku w reżyserii Daniela Taplitza.

</doc>
<doc id="1563451" url="https://pl.wikipedia.org/wiki?curid=1563451" title="Mokume-gane">
Mokume-gane

 – stara japońska technologia łączenia metali, wywodząca się z XVII w. metod produkcji mieczy samurajskich - katan. Nazwa pochodzi od "moku" (drewno), "me" (oko), "gane" (metal) i odpowiada wzorom zbliżonym do słoi drewna, które uzyskuje się poprzez tę metodę. 
W tej technologii stosuje się metale o różnych kolorach: platyna, pallad, srebro, złoto i jego stop, miedź oraz jej stopy, np. mosiądz, stop "shakudo" (75% Cu, 25% Au) i stop "shibuichi" (75% Cu, 5–25% Ag). Warstwy metali przenikają przez całą objętość, dlatego nie ulegają wytarciu.
Jest to trudna technologia, pozostawiająca sporo trudnych do rozdzielenia odpadów. Przedmioty uzyskane w ten sposób mają unikalną wartość, bowiem nigdy nie ma dwóch takich samych wzorów. Występują także różne style tej metody: itame, masame, mokume, ayasugi.

</doc>
<doc id="1563452" url="https://pl.wikipedia.org/wiki?curid=1563452" title="Digital object identifier">
Digital object identifier



</doc>
<doc id="1563454" url="https://pl.wikipedia.org/wiki?curid=1563454" title="Doi">
Doi



</doc>
<doc id="1563457" url="https://pl.wikipedia.org/wiki?curid=1563457" title="B.Braun Melsungen">
B.Braun Melsungen



</doc>
<doc id="1563462" url="https://pl.wikipedia.org/wiki?curid=1563462" title="Smokiem i mieczem">
Smokiem i mieczem

Smokiem i mieczem (oryg. "George and the Dragon") – film z 2004 roku w reżyserii Toma Reeve.
Opis fabuły.
Akcja filmu toczy się w średniowiecznej Anglii. Skończyła się pierwsza krucjata ku odkupieniu Świętego Kraju. Wszyscy rycerze, giermkowie, i mnisi wracają przez Europę do swojego kraju. Wśród nich znajduje się także Jerzy. Po przeżyciach związanych z Palestyną postanawia schować swój miecz i zacząć prowadzić spokojne życie bez walk. Jego plan przechodzi w niepamięć, gdy wkracza na ziemię króla Edgaar'a i dowiaduje się, że królewska córka zaginęła. Nie zastanawiając się ani chwili dłużej postanawia wyruszyć na poszukiwania.

</doc>
<doc id="1563465" url="https://pl.wikipedia.org/wiki?curid=1563465" title="Ortega">
Ortega



</doc>
<doc id="1563468" url="https://pl.wikipedia.org/wiki?curid=1563468" title="Idealnie niedobrana para">
Idealnie niedobrana para

Idealnie niedobrana para (oryg. "Perfect Opposites" lub "A Piece of My Heart") – film z 2004 roku w reżyserii Matta Coopera.

</doc>
<doc id="1563469" url="https://pl.wikipedia.org/wiki?curid=1563469" title="Plan dla Europejskich Państw Współpracujących">
Plan dla Europejskich Państw Współpracujących

Plan dla Europejskich Państw Współpracujących (ang. "Plan for European Cooperating State", PECS) − specjalny status europejskiego państwa współpracującego, które ma przygotować się do członkostwa w ESA - przedsiębiorstwa z tych państw mogą brać udział w programach kosmicznych Europejskiej Agencji Kosmicznej. Umożliwia to - obok istniejącej już współpracy naukowej - także kooperację firm państwa z PECS z europejskim przemysłem kosmicznym.
PECS zaproponowany został Czechom, Węgrom, Polsce i Rumunii. Polska, nie będąc formalnie członkiem ESA, co wiąże się ze znaczną składką, zyskuje specjalny status państwa współpracującego, stwarzający znacznie większe możliwości niż dotychczasowe porozumienie o współpracy naukowej. PECS oferuje nowy etap współpracy -integrację technologiczną, z czym wiąże się dostęp do kontraktów przy realizacji różnych przedsięwzięć ESA. Takie kontrakty były zastrzeżone wyłącznie dla państw członkowskich.
Status ten może mieć bardzo szeroki zakres tematyczny w zależności od zaangażowania i zainteresowania danego kraju. W pierwszej kolejności to szeroko pojęte badania przestrzeni kosmicznej - zagadnienia astronomii i astrofizyki, eksploracji Systemu Słonecznego, związków Słońce-Ziemia i związany z tymi badaniami rozwój różnych nowych technologii. Następnie prace z zakresu satelitarnych obserwacji Ziemi, w szczególności monitorowania środowiska oraz meteorologii, aeronomii i geodezji. Ujęte one zostały w ramy Globalnego Monitoringu Środowiska i Bezpieczeństwa (GMES). Osobny dział to telekomunikacja i nawigacja satelitarna.
Polska w PECS działa od początku 2007 roku. Ponieważ program przed wstąpieniem do ESA musi trwać minimum 5 lat, Polska będzie posiadała ten status minimum do 2012 roku.

</doc>
<doc id="1563470" url="https://pl.wikipedia.org/wiki?curid=1563470" title="Cerapterus">
Cerapterus

Cerapterus – rodzaj myrmekofilnego chrząszcza z podrodziny Paussinae, rodziny biegaczowatych. Należy do plemienia Paussini. Opisano 32 gatunki tego rodzaju. Zasięg występowania obejmuje Afrykę tropikalną, krainę orientalną i południowo-wschodnią część Palearktyki. Chrząszcze te nie mają trichom, ich aparat gębowy przystosowany jest do pobierania płynnego pokarmu; larwy nie są znane.
Gatunki:

</doc>
<doc id="1563471" url="https://pl.wikipedia.org/wiki?curid=1563471" title="Parafia Bożego Ciała w Busku-Zdroju">
Parafia Bożego Ciała w Busku-Zdroju

Parafia Bożego Ciała w Busku-Zdroju – została powołana do istnienia 18 maja 1989. dekretem ordynariusza diecezji kieleckiej, ks. biskupa dr Stanisława Szymeckiego. Okręg parafialny wydzielono z parafii Niepokalanego Poczęcia NMP. Wcześniej działał na tym terenie samodzielny ośrodek duszpasterski utworzony w czerwcu 1988. Proboszczem biskup mianował ks. Mariana Janika.
W parafii prowadzone są księgi metrykalne ochrzczonych, zaślubionych i zmarłych od 1988.
Zasięg parafii.
Do parafii należą wierni wyznania rzymskokatolickiego będący mieszkańcami osiedli: Sikorskiego i Orła Białego; ulic: Objazdowej, Partyzantów, Batorego, Kazimierza Wielkiego, Ks. kard. Wyszyńskiego, Ładnej, Słowackiego, Widuchowskiej oraz wsi: Owczary, Bronina i Zbrodzice.

</doc>
<doc id="1563473" url="https://pl.wikipedia.org/wiki?curid=1563473" title="Fałszywa dwunastka II">
Fałszywa dwunastka II

Fałszywa dwunastka II (oryg. "Cheaper by the Dozen 2") – film z 2005 roku w reżyserii Adama Shankmana.

</doc>
<doc id="1563474" url="https://pl.wikipedia.org/wiki?curid=1563474" title="Marek Jastrzębiec-Mosakowski">
Marek Jastrzębiec-Mosakowski

Marek Jastrzębiec-Mosakowski (pseudonim Mosak lub M"œusi") (ur. 1962 w Bartoszycach) – polski prozaik, krytyk literacki, eseista, literaturoznawca, tłumacz literatury francuskiej i profesor nadzwyczajny Uniwersytetu Gdańskiego.
Życiorys.
Jest absolwentem Liceum Ogólnokształcącego w Sztumie. Ukończył filologię polską na Uniwersytecie Gdańskim. Mieszkał w Nowym Jorku, gdzie był asystentem na wydziale języków romańskich w Hunter College. 1 maja 2008 roku na UG uzyskał stopień naukowy doktora habilitowanego nauk humanistycznych w zakresie literaturoznawstwa, na podstawie oceny ogólnego dorobku naukowego i rozprawy habilitacyjnej pod tytułem "Strategie wymazywania. Kobiece bohaterki w męskich tekstach francuskiego Oświecenia".
Popularność zyskał w połowie lat 90., głównie dzięki "Wschodniopruskiej trylogii", której pierwsza część "Ślady na piasku" (1994) została w 1994 nagrodzona w Konkursie Literackim Miasta Gdańska. Druga część, "Pory roku", ukazała się w 1996, a trzecia, "Vox lucis", w 1999.
Jego liczne artykuły i fragmenty prozy ukazały się w „Odrze”, „Czasie Kultury”, „Ex Librisie”, „Borussii”, „Kresach”, „Kwartalniku Artystycznym”, „Przeglądzie Politycznym”, „Krytyce Politycznej” oraz w nowojorskim tygodniku „Przegląd Polski”.
Związany z Trójmiastem. Obecnie jest pracownikiem naukowym w Katedrze Filologii Romańskiej Uniwersytetu Gdańskiego oraz nauczycielem w III Liceum Ogólnokształcącym im. Bohaterów Westerplatte w Gdańsku.

</doc>
<doc id="1563482" url="https://pl.wikipedia.org/wiki?curid=1563482" title="United States Department of the Interior">
United States Department of the Interior



</doc>
<doc id="1563483" url="https://pl.wikipedia.org/wiki?curid=1563483" title="Jean Chalopin">
Jean Chalopin

Jean Chalopin (ur. 31 maja 1950 w Tours) – francuski producent i scenarzysta związany z DIC Entertainment. Wielokrotnie współpracował z Bruno Bianchi.

</doc>
<doc id="1563486" url="https://pl.wikipedia.org/wiki?curid=1563486" title="Betaksolol">
Betaksolol

Betaksolol − kardioselektywny lek należący do grupy β1-blokerów pozbawiony wewnętrznej aktywności sympatykomimetycznej (ISA) i właściwości stabilizujących błonę komórkową. Dawkowany doustnie zmniejsza zapotrzebowanie serca na tlen, spowalnia akcję serca w spoczynku i w czasie wysiłku, redukuje ilość krwi tłoczonej przez serce do naczyń krwionośnych oraz obniża skurczowe i rozkurczowe ciśnienie tętnicze. Stosowany miejscowo w postaci kropli do oczu obniża ciśnienie wewnątrz gałki ocznej.
Preparaty handlowe.
Przykładowe preparaty handlowe: "Lokren 20".

</doc>
<doc id="1563487" url="https://pl.wikipedia.org/wiki?curid=1563487" title="Betaxolol">
Betaxolol



</doc>
<doc id="1563488" url="https://pl.wikipedia.org/wiki?curid=1563488" title="Koniec niewinności">
Koniec niewinności

Koniec niewinności (oryg. "Now and Then") – film z 1995 roku w reżyserii Lesli Linki Glatter.
Opis fabuły.
Cztery przyjaciółki z dzieciństwa: Samantha, Teeny, Chrissy i Roberta, mając dwanaście lat, złożyły przysięgę, że będą zawsze dla siebie ("Now and then") w momencie, gdy będą siebie potrzebować. Ten czas nadszedł po latach.
Film opowiada o czterech przyjaciółkach, które już jako dorosłe kobiety spotykają się ponownie po latach. Wspomnieniami wracają do wydarzeń z wakacji w latach 70., kiedy to miały po dwanaście lat. Wydarzenia z tamtych wakacji przerwało im beztroskie świat. Odkrywają, że dorośli potrafią mocno ranić, a także okłamywać najbliższych, a życie wcale nie jest bezbolesne. Stąd polskie tłumaczenie: "Koniec niewinności", albowiem odwołuje się do przełomowego momentu w życiu nastolatek, kiedy zaczynają być świadome i pozbawione złudzeń co do świata.
Każda z nich posiada inną osobowość, a także model rodziny. Rodzice Samanthy jako pierwsi w ich małym miasteczku się rozwodzą, czego dziewczynka się wstydzi i nie rozumie. Teeny jest jedynaczką, której rodzice nie dostrzegają. Chrissy jest "chowaną pod kloszem" córeczką mamusi, która wyjaśniając Chrissy w wieku dwunastu lat, czym jest seks, opisuje je jako "podlewanie ogródka". Zaś chłopczyca-Roberta żyje z czterema braćmi i ojcem - mama Roberta zginęły, gdy ta była jeszcze dzieckiem. W dorosłym życiu Samantha zostaje pisarką, Teeny staje się sławną aktorką i obydwie wyjeżdżają z miasta, Chrissy i Roberta natomiast zostają w prowincjonalnym miasteczku, w którym się wychowały wszystkie cztery. Chrissy wyrasta na konserwatywną panią domu i wkrótce spodziewa się dziecka, Roberta zaś zostaje doktorem.
Film ten łączy elementy dramatu, filmu obyczajowego, a także przyjemnej, momentami wręcz błyskotliwej komedii.

</doc>
<doc id="1563492" url="https://pl.wikipedia.org/wiki?curid=1563492" title="SexiPistols">
SexiPistols

SexiPistols (oryg. "Bandidas") – amerykański film komediowy z 2005 roku w reżyserii Joachima Roenninga i Espena Sandberga.
Fabuła.
Dwie dziewczyny postanawiają walczyć z niesprawiedliwością na świecie napadając na banki, zrabowane pieniądze rozdają ubogim.
Zdjęcia.
Zdjęcia do filmu realizowane były na terenie Meksyku (Sombrerete, Durango – stan, San Luis Potosí – stan).

</doc>
<doc id="1563493" url="https://pl.wikipedia.org/wiki?curid=1563493" title="Wilhelm von Biela">
Wilhelm von Biela

Wilhelm von Biela (19 marca 1782 w Roßla w Harzu, zm. 18 lutego 1856 w Wenecji) – kapitan Armii Cesarstwa Austriackiego i astronom amator.
Życiorys.
Wilhelm von Biela był kapitanem armii austriackiej, biorącym udział w wojnach napoleońskich w roku 1805, 1809 i latach późniejszych. W 1830 pełnił służbę w Czeskim Pułku Piechoty Nr 18. 
Amatorsko zajmował się astronomią, między innymi obserwacjami komet. W 1826 roku potwierdził, że nazwana jego imieniem kometa 3D/Biela jest kometą okresową. Zaobserwował też kilka innych komet, jednak w tych przypadkach został wyprzedzony przez innych astronomów, którzy dokonali niezależnych odkryć.
W uznaniu jego zasług jedną z planetoid nazwano (2281) Biela.

</doc>
<doc id="1563496" url="https://pl.wikipedia.org/wiki?curid=1563496" title="Protopaussus">
Protopaussus

Protopaussus – rodzaj myrmekofilnego chrząszcza z podrodziny Paussinae, rodziny biegaczowatych. Stanowi jedyny rodzaj w plemieniu Protopaussini. Opisano dziewięć gatunków "Protopaussus", w tym jeden wymarły, znany z inkluzji w dominikańskim bursztynie. Obecny zasęg występowania rodzaju obejmuje krainę orientalną i południowo-wschodnią część Palearktyki. Larwy tych chrząszczy nie są znane, a myrmekofilny tryb życia przypuszcza się na podstawie adaptacji morfologicznych, a nie obserwacji przyżyciowych.

</doc>
<doc id="1563497" url="https://pl.wikipedia.org/wiki?curid=1563497" title="Patricia Castaneda">
Patricia Castaneda



</doc>
<doc id="1563498" url="https://pl.wikipedia.org/wiki?curid=1563498" title="Victoriapithecidae">
Victoriapithecidae

Victoriapithecidae – rodzina wymarłych afrykańskich małp makakokształtnych, siostrzany takson koczkodanowateych (Cercopithecidae). Pierwsze szczątki, opisane w 1918 pod nazwą "Prohylobates tandyi", odkryto na stanowisku Wadi Moghara w Egipcie. Morfologia czaszki Victoriapithecidae wykazuje cechy pośrednie pomiędzy ostatnim wspólnym przodkiem małp człekokształtnych (Hominoidea) i małp Starego Świata (Cercopithecoidea), a małpami Nowego Świata (Platyrrhini). Żyły od 19–12,5 mln lat temu. Prowadziły naziemny tryb życia. Prawdopodobnie były owocożerne. Szacuje się, że osiągały masę ciała od 3 do 5 kg.

</doc>
<doc id="1563501" url="https://pl.wikipedia.org/wiki?curid=1563501" title="Common LISP Object System">
Common LISP Object System



</doc>
<doc id="1563502" url="https://pl.wikipedia.org/wiki?curid=1563502" title="Jonathan Edwards (teolog)">
Jonathan Edwards (teolog)

Jonathan Edwards (ur. 5 października 1703 w East Windsor, zm. 22 marca 1758 w Princeton) – amerykański kolonialny kaznodzieja protestancki nurtu kongregacjonalistycznego, teolog i ewangelista. Kluczowa postać ewangelikalizmu. Uważany za najwybitniejszego amerykańskiego teologa. Zasłynął jako jeden z najbardziej wszechstronnych amerykańskich teologów i filozofów oświecenia. Jego dorobek obejmuje bardzo różne dziedziny, jednak Edwardsa najczęściej kojarzy się z obroną teologii kalwinistycznej, metafizyką teologicznego determinizmu oraz dziedzictwem purytańskim. W swoim słynnym kazaniu "Grzesznicy w rękach rozgniewanego Boga" położył nacisk na gniew Boga wobec grzechu. Edwards skontrastował tu wizję surowego Boga z tezą o Bogu-zbawicielu. Siła oddziaływania niektórych kazań była tak dotkliwa, że niektórzy słuchacze mdleli. Przykre reakcje słuchaczy na słowa kaznodziei wywołały kontrowersje wokół „cielesnych skutków” obecności Ducha Świętego.
Młodość.
Był synem Timothy’ego Edwardsa (1668–1759), pastora w East Windsor w stanie Connecticut (obecnie South Windsor), który dorabiał udzielając korepetycji uczniom koledżu. Matka Edwardsa, Esther Stoddard, córka wielebnego Solomona Stoddarda, uważana była za osobę obdarzoną rzadkimi przymiotami moralnymi i niezależnością charakteru.
Jonathan, był jedynym synem spośród jedenaściorga dzieci (miał 6 młodszych i 4 starsze siostry). Do koledżu został przygotowany przez ojca i starsze siostry. Wszystkie z nich były znakomicie wykształcone. W wieku dziesięciu lat Edwards napisał pół-humorystyczny traktat na temat niematerialności duszy. Interesował się dziejami przyrody. W wieku 11 lat napisał esej o zachowaniach „latającego pająka”.
W 1716, w wieku niespełna 13 lat, został przyjęty na Uniwersytet Yale. Rok później zapoznał się z "Rozważaniami dotyczącymi rozumu ludzkiego", autorstwa Johna Locke’a, który miał na niego znaczny wpływ. W czasie studiów prowadził notesy oznaczone tytułami "Umysł" ("The Mind"), "Nauki przyrodnicze" ("Natural Science") (zawierające rozprawę nt. teorii atomistycznej), "Księgi święte" ("Scriptures") oraz "Rozmaitości" ("Miscellanies"). Edwards planował pracę nad filozofią umysłu; opracował sobie ramy kompozycyjne rozprawy na ten temat. Jeszcze przed ukończeniem studiów, we wrześniu 1720, miał dość dobrze sprecyzowaną filozofię. Po zakończeniu nauki na Uniwersytecie Yale spędził kolejne dwa lata nad studiami teologicznymi w New Haven.
Przez osiem miesięcy, na przełomie lat 1722 i 1723, pełnił tymczasową posługę duchownego (z prawem do głoszenia kazań, ale jeszcze bez święceń na pastora) w kościele prezbiteriańskim w Nowym Jorku. Zbór prosił go po zakończeniu tego okresu o pozostanie, jednak Edwards odmówił. Po dwóch latach nauki w domu (1724–1726), został on jednym z dwóch wykładowców na Uniwersytecie Yale. Dzięki nieugiętej lojalności wobec uczelni oraz jej ortodoksyjnego nauczania, zyskał on sobie miano „filaru” tej uczelni (podczas gdy nawet rektor Timothy Cutler przeniósł się do Kościoła Episkopalnego). Lata 1720–1726 zostały częściowo opisane w jego pamiętniku oraz w wytycznych dla własnego postępowania, które w tym czasie sporządził. Przez długi czas zajmował się badaniem problemu zbawienia i nie był w pełni przekonany co do swego nawrócenia, aż do ostatniego roku nauki w kolegium, gdy opuściło go uczucie, że wybór niektórych ludzi do zbawienia a innych do wiecznego potępienia jest „okrutną doktryną”. Wskutek przeżytego doświadczenia uznał to nawet za „akt niezmiernie miły, jasny i słodki”. Radość zaczęło sprawiać mu podziwianie piękna przyrody. Rozkoszował się alegoryczną interpretacją „Pieśni nad Pieśniami” Salomona. Zrównoważenie tych mistycznych doznań jest najsolidniejszym fundamentem jego "Postanowień", w których propaguje niemal ascetyczną gorliwość we wstrzemięźliwości i prowadzeniu surowego życia. By nie marnować czasu, proponował przestrzegać ścisłego umiaru w jedzeniu i piciu.
15 lutego 1727 Edwards otrzymał ordynację na pastora w Northampton. Został zastępcą swojego dziadka, Solomona Stoddarda. Obowiązkowo musiał uczyć się przez trzynaście godzin dziennie. W tym samym roku poślubił Sarę Pierpont. Miała ona wówczas siedemnaście lat. Była córką Jamesa Pierponta (1659–1714), założyciela Collegiate School of Connecticut. Już wtedy, gdy Sarah Pierpont miała lat trzynaście, Edwards wiedział o jej pobożności i ogromnej miłości do Boga. Podobno wierzyła ona również, że Bóg darzy ją miłością osobistą. Edwards opisał jej przypadek z duchowym entuzjazmem. Wykazywała ona pogodne i wesołe usposobienie. Była poza tym praktyczną gospodynią, przykładną żoną i matką jedenaściorga dzieci. Solomon Stoddard zmarł 11 lutego 1729 zostawiwszy swemu wnukowi trudne zadanie – samodzielnego sprawowania posługi pastora w największej i najbogatszej kongregacji w kolonii. Kongregacja ta cieszyła się bardzo dobrą reputacją.
Wielkie przebudzenie.
8 lipca 1731 Edwards wygłosił w Bostonie tak zwany wykład publiczny, który został później opublikowany pod tytułem "Bóg pochwalony – w uniżoności człowieka". Kazanie to było pierwszym publicznym atakiem na arminianizm. Przewodnią myślą wykładu była całkowita władza Boga w dziele zbawienia. Chociaż Bogu zależało na uczynieniu człowieka czystym i bezgrzesznym, to już od jego „dobrej woli” oraz od jego „dobrowolnej łaski” zależało obdarzenie danej osoby wiarą niezbędną, by zbliżyć ją do świętości. Według Edwardsa Bóg może odmówić komuś tej łaski bez utraty żadnego ze swych boskich przymiotów. W 1733 w Northampton rozpoczął się okres odrodzenia religijnego. Nowy prąd zyskał taką intensywność, że zimą 1734 oraz wiosną następnego roku, zagroził on interesom miasta. W ciągu sześciu miesięcy, blisko trzysta osób przyjęto na łono Kościoła. Odrodzenie religijne dało Edwardsowi szansę zbadania procesu nawrócenia w każdej z jego faz i w każdym rodzaju. Z psychologiczną szczegółowością zapisał on swoje obserwacje w "Wiernej opowieści o zdumiewającym bożym dziele nawrócenia setek dusz w Northampton" (1737). Rok później wydał "Dyskursy na różne ważne tematy" – zbiór pięciu kazań, które skutecznie przyczyniły się do odrodzenia religijnego. Najskuteczniejszy był dyskurs pt. "Boża sprawiedliwość w potępieniu grzeszników" z tekstem "Każde usta mogą zostać uciszone". Kolejne kazanie, opublikowane w 1734 pt. "Rzeczywistość duchowej światłości" dotyczyło podstawowej reguły odrodzenia duchowego – doktryny specjalnej łaski nagłego, nadprzyrodzonego boskiego oświecenia duszy.
Na wiosnę 1735 ruch zaczął słabnąć – ale okres reakcji był krótki. W latach 1739 i 1740, po odrodzeniu w Northampton, które wkrótce rozprzestrzeniło się na całą dolinę Connecticut i o którym wieści dotarły do Anglii i Szkocji, nastąpiło pod przewodnictwem Edwardsa tak zwane wielkie przebudzenie. W tym czasie Edwards zapoznał się z George’em Whitefieldem. W 1741 w Connecticut Edwards wygłosił swoje najsłynniejsze kazanie, pod tytułem "Grzesznicy w rękach rozgniewanego Boga". Wydanie pisemne kazania było wielokrotnie wznawiane jako przykład kaznodziejstwa „ognia i siarki” w społecznościach kolonialnych.
Ruch napotkał na sprzeciw konserwatywnych pastorów kongregacji. W 1741 Edwards opublikował obronę ruchu odrodzeniowego "Rozpoznawanie znaków działalności Ducha Bożego". W traktacie tym położył szczególny nacisk na najostrzej krytykowane zjawiska: omdlenia, wybuchy krzyku i konwulsje. Wyjaśniał on, że tych „efektów cielesnych” działalności Ducha Bożego nie da się w konkretny sposób zinterpretować. W bardziej surowych kościołach purytańskich nastroje wobec fenomenu odrodzenia były tak nieprzychylne, że w 1742 Edwards postanowił napisać drugą obronę pt. "Rozważania nad Odrodzeniem w Nowej Anglii". Jego głównym argumentem był rozwój moralny kraju. Bronił poza tym odwołania do uczuć oraz stosowania nauczania przez strach w stosunku do dzieci, które z bożego punktu widzenia "jeśli nie należą do Chrystusa, są zwyczajnymi młodymi żmijami". Przypadki „skutków cielesnych” przypisał rzeczywistej działalności Boga. Mistyczna dewocja Edwardsa i doświadczenia jego żony w czasie Przebudzenia (które opisuje on szczegółowo) skłoniły go ku poglądowi, że Duch Boży w czasie nawiedzenia człowieka przejmuje kontrolę nad jego ciałem. Na poparcie swojej teorii Edwards cytował Pismo Święte. W 1743, w odpowiedzi na pisma Edwardsa, Charles Chauncy wydał "Stosowne przemyślenia na temat stanu religii w Nowej Anglii". W tym samym roku anonimowo opublikował "Rozważania na temat ostatniego poruszenia religijnego w Nowej Anglii". W tych dwóch dziełach przekonywał on, że jedynym sprawdzianem ludzkiego nawrócenia jest postępowanie człowieka. Kongres generalny pastorów prowincji Zatoka Massachusetts protestował przeciwko „nieporządkowi w praktykach religijnych, który ostatnio występuje w różnych częściach kraju”.
Mimo udanego pamfletu Edwardsa w okolicy rozpowszechniło się wrażenie, że inspiratorzy wielkiego przebudzenia uważają „cielesne skutki” działania Ducha Bożego za wiarygodne i dostateczne przejawy nawrócenia. Dla sprostowania w latach 1742 i 1743 Edwards nauczał mieszkańców w Northampton w serii kazań opublikowanych w zbiorze pt. "Uczucia religijne" (1746), ponownie objaśniając, w bardziej filozoficznym i ogólnym tonie, swoją ideę „rozpoznawania znaków”. W 1747 Edwards przyłączył się do zawiązanego w Szkocji towarzystwa, zwanego „wspólnotą w modlitwie”. W tym samym roku wydał "Skromną próbę krzewienia szczerego porozumienia i widocznej wspólnoty Ludu Bożego w nadzwyczajnej modlitwie o odrodzenie religijne oraz nastanie Królestwa Chrystusowego na Ziemi". W 1749 opublikował wspomnienie o swoim przyjacielu, Davidzie Brainerdzie, który przez kilka miesięcy mieszkał z jego rodziną i który zmarł w Northampton w 1747. Brainerd spotykał się z córką Edwardsa, Jerushą i prawdopodobnie miał się z nią zaręczyć, chociaż nie ma na to niepodważalnych dowodów. W trakcie rozwijania swoich teorii na temat nawrócenia, Edwards „wykorzystywał” pastora Brainerda jako „przedmiot swoich badań”. Sporządzał dla siebie obszerne notatki na temat nawrócenia i spowiedzi niedoszłego zięcia.
Nauka i estetyka.
Edwards fascynował się odkryciami Izaaka Newtona i innych naukowców jego epoki. Zanim podjął pracę pastora w Northampton „na pełnym etacie”, pisał prace na tematy związane z filozofią przyrody, traktujące m.in. o „latających pająkach”, świetle i optyce. Niepokoił się przy tym z powodu oddzielania materializmu od wiary przez niektórych współczesnych mu naukowców. Edwards uważał, że prawa przyrody pochodzą od Boga i świadczą o jego mądrości oraz trosce o świat. Dlatego odkrycia nauki nie szkodziły jego wierze. Nie widział on sprzeczności pomiędzy światem duchowym a materialnym.
Edwards pisał również kazania i traktaty filozoficzne sławiące Boga oraz podkreślające znaczenie estetyki w życiu duchowym. Pod względem poglądów na ten temat, wyprzedził on dwudziestowieczny prąd w estetyce teologicznej, reprezentowany m.in. przez Hansa Ursa von Balthasara.
W 1748 nastąpił kryzys w relacjach Edwardsa z kongregacją. Połowiczne Przymierze, przyjęte przez synody z lat 1657 i 1662, uczyniło chrzest wystarczającym warunkiem do otrzymania cywilnych przywilejów członkostwa w Kościele, ale nie – do uczestnictwa w sakramencie eucharystii.
Solomon Stoddard, dziadek Edwardsa i jego poprzednik na stanowisku pastora, był od niego bardziej liberalny, gdyż uważał przyjęcie eucharystii za dowód nawrócenia. Natomiast chrzest traktował jako upoważnienie do przyjmowania wszelkich sakramentów Kościoła. Już w 1744 Edwards w swoich kazaniach na temat Uczuć Religijnych jednoznacznie oznajmił swoją niechęć wobec tych praktyk. W tym samym roku, w trakcie zjazdu kościelnych dostojników, wymienił nazwiska młodych ludzi, członków Kościoła, których oskarżano o czytanie zakazanych książek oraz nazwiska świadków w tej sprawie. Często kwestionowano fakt, że nazwiska oskarżonych i świadków znalazły się na liście, i że wywołało to wśród kongregacji wzburzenie. Jednak badania prowadzone przez Patricię Tracy podały w wątpliwość tę wersję wydarzeń. Tracy twierdziła, że na liście odczytanej przez Edwardsa zostały wymienione nazwiska konkretnych osób. Oskarżonych ostatecznie ukarano raczej za brak szacunku wobec śledczych niż za pierwotny występek. W każdym razie, incydent w czasie kazania tylko pogorszył stosunki pomiędzy Edwardsem a kongregacją. W okresie znacznego wzburzenia kulturowego, Edwards związał się ze „starą gwardią”.
Nauczanie Edwardsa stało się niepopularne. Przez cztery lata praktycznie nikt nie pojawiał się w zborze. Gdy w 1748 pewna osoba zdecydowała się odwiedzić miejsce kultu, Edwards poddał ją subtelnemu sprawdzianowi, jak to później opisał w "Rozpoznawaniu Znaków" i w "Warunkach pełnego uczestnictwa w komunii" (1749). Kościół odwrócił się od Edwardsa, nie akceptował jego twierdzeń. Nie zezwolono mu nawet na wyjaśnienie jego poglądów z ambony. Mógł publicznie wypowiadać się tylko w czwartkowe popołudnia. Frekwencja na jego kazaniach wciąż była spora, ale nie uczestniczyli w nich członkowie jego własnej kongregacji. Kwestię komunii, pomiędzy pastorem a ludem, miała rozstrzygnąć powołana w tym celu rada. Kongregacja nominowała połowę składu rady, a drugą połowę wybrał Edwards. Kongregacja ograniczyła obszar wyboru do terytorium jednego hrabstwa, gdzie większość duchownych opowiadała się przeciwko Edwardsowi. Rada kościelna przegłosowała zerwanie stosunków z Edwardsem. Członkowie kościoła, w stosunku głosów 200 do 23, ratyfikowali decyzję rady. Zwołane zgromadzenie miejskie uchwaliło zakaz głoszenia kazań dla Edwardsa. Jednak pozostał on w mieście i na życzenie kongregacji nadal nauczał w kościele aż do października 1751 r. Nie okazywał on żadnej urazy ani złości. Jego "Kazanie pożegnalne" było poważne i stonowane. Oparł je na rozdziałach 1–14 z "Drugiego Listu do Koryntian". Mówił słuchaczom o dalekiej przyszłości, gdy pastor i jego lud staną przed obliczem Boga. W późniejszym liście do Szkocji, wystosowanym po jego dymisji, Edwards wyraził swój podziw dla kościoła prezbiteriańskiego. Tłumaczył się jednak, że zmiana jego preferencji nie wynika z urazy dla kongregacji. W tym czasie stanowisko Edwardsa cieszyło się umiarkowanym poparciem w Nowej Anglii. Jego doktryna, głosząca iż eucharystia nie jest przyczyną odrodzenia duchowego i stanowiąca, że osoby przyjmujące komunię powinny być zdeklarowanymi chrześcijanami, stała się w niedługim czasie jednym z fundamentów nowo-angielskiego kongregacjonalizmu (w dużej mierze dzięki staraniom Josepha Bellamy’ego – ucznia Edwardsa).
Edwards ze swoją wielką rodziną tułali się po świecie, jednak szybko dotarło do nich wsparcie. Otrzymał on posadę w zborze Virginia w Szkocji. W 1750 odrzucił ofertę posady pastora w zborze w Stockbridge oraz udziału w misji chrystianizacyjnej wśród Indian. Edwards później nauczał Indian za pośrednictwem tłumacza. Bronił także ich interesów poprzez słowne ataki na białych urzędników, którzy wyzyskiwali Indian w celu powiększenia prywatnych majątków. W Stockbridge napisał "Skromną relację", zwaną także "Odpowiedzią dla Williamsa" (1752), która stanowiła polemikę dla Solomona Williamsa (1700–1776), zagorzałego przeciwnika Edwardsa w kwestii warunków pełnego uczestnictwa w eucharystii. W czasie pobytu w Stockbridge napisał również kilka rozpraw, które wywarły przemożny wpływ na jego wizerunek jako teologa. Do dzieł tych należy m.in. esej o grzechu pierworodnym, "Rozprawa dotycząca natury prawdziwej cnoty", "Rozprawa dotycząca celu stworzenia świata przez Boga" oraz słynna rozprawa na temat woli, redagowana przez cztery i pół miesiąca, i opublikowana w 1754 pod tytułem "Spojrzenie na powszechne wyobrażenie o wolnej woli, którą uważa się za podstawę moralnego działania".
W 1757, po śmierci wielebnego Aarona Burra, który pięć lat wcześniej poślubił córkę Edwardsa, Esther, i który był ojcem przyszłego wiceprezydenta Stanów Zjednoczonych, Aarona Burra, Edwards niechętnie zgodził się zastąpić swojego zmarłego zięcia na stanowisku rektora kolegium w New Jersey (obecnie Uniwersytet w Princeton). Został zaprzysiężony 16 lutego 1758.
Niedługo po objęciu funkcji rektora zapadł na ospę, której epidemia rozszalała się w Princeton w prowincji New Jersey, i zmarł. Pochowano go na cmentarzu w Princeton. Pozostawił w żałobie trzech synów i osiem córek.
Dziedzictwo.
Zwolennicy i uczniowie Jonathana Edwardsa zyskali miano pastorów nowo-kalwinistycznych. Do najbardziej znanych uczniów Edwardsa należeli: Samuel Hopkins, Joseph Bellamy, Jonathan Edwards Jr oraz Gideon Hawley. Dzięki taktyce odbywania praktyk w zborach kierowanych przez pastorów staro-kalwinistycznych, zwolennicy Edwardsa wkrótce stanęli na czele większości zborów w Nowej Anglii. Wielu potomków Jonathana i Sary Edwardsów zapisało się w historii Stanów Zjednoczonych, m.in. wiceprezydent Aaron Burr oraz rektorzy uniwersyteccy: Timothy Dwight, Jonathan Edwards junior i Merrill Edwards Gates. Państwo Edwards byli również przodkami pierwszej damy Edith Roosevelt, pisarza Williama Sydneya Portera (ps. O. Henry), wydawcy Franka Nelsona Doubledaya oraz poety Roberta Lowella.
Pisma i poglądy Edwardsa do dnia dzisiejszego wywierają wpływ na ludzi i stowarzyszenia. Misjonarze należący do Amerykańskiej Rady Komisarzy ds. Misji Zagranicznych ("American Board of Commissioners for Foreign Missions", ABCFM) dużo zawdzięczali dziełom Edwardsa. Jego poglądy znalazły odbicie w tekstach publikowanych przez pismo „The Missionary Herald”, związane z ABCFM.
Amerykański historyk Perry Miller przyczynił się do odnowienia zainteresowania poglądami Edwardsa w kręgach naukowców po zakończeniu II wojny światowej.
Ewangelickie wydawnictwo "Banner of Truth Trust" publikuje przedruki dzieł Edwardsa. Większość z jego dzieł została również wydana przez Yale University Press. Każdą z prac amerykańskiego teologa opatrzono wstępem redakcyjnym. Uniwersytet Yale udostępnił prace Edwardsa także w Internecie. Pisarka i nauczycielka, Elisabeth Woodbridge Morris, upamiętniła swojego przodka w dwóch książkach: "The Jonathon Papers" (1912) oraz "More Jonathon Papers" (1915).
Polskie tłumaczenie antologii tekstów Edwardsa, "Jonathan Edwards. Wybór Pism" ukazało się w 2014 r. nakładem wydawnictwa Credo, w serii monografii Ewangelikalnej Wyższej Szkoły Teologii we Wrocławiu. Polski przekład bazuje na wydanej przez Uniwersytet Yalentologii "Jonathan Edwards. Reader". Tłumaczenie pod redakcją Joela Burnella przygotowali Michał Choiński, Piotr Kwiatkowski i Zunanna Sierotnik.
W Instytucie Filologii Angielskiej Uniwersytetu Jagiellońskiego prowadzone są badania stylometryczne nad językiem kazań Edwardsa.
Część kościołów luterańskich wspomina Edwardsa jako wybitnego kaznodzieję i misjonarza w dniu 22 marca.

</doc>
<doc id="1563503" url="https://pl.wikipedia.org/wiki?curid=1563503" title="Helen Suzman">
Helen Suzman

Helen Suzman z d. Gavronsky (ur. 7 listopada 1917 w Germiston, zm. 1 stycznia 2009 w Johannesburgu) – południowoafrykańska polityk, działaczka polityczna i społeczna, przeciwniczka apartheidu.
Życiorys.
Suzman była córką litewsko-żydowskich emigrantów – Samuela i Friedy Gavronskich. Studiowała ekonomię na Uniwersytecie Witwatersrand. Poślubiła Mojżesza Suzmana, znacznie od niej starszego. Byli małżeństwem 20 lat i mieli dwie córki. W 1953 została deputowaną do Parlamentu Republiki Południowej Afryki jako członek Zjednoczonej Partii ("Verenigde Party"). Pracowała w parlamencie przez 35 lat.
Helen Suzman była często prześladowana przez policję. Miała specjalne techniki do posługiwania się telefonem, w którym policja umieściła urządzenie podsłuchowe w celu monitorowania jej rozmów.
Została uhonorowana 27 razy tytułem doktora honoris causa przez uniwersytety z całego świata. Była dwukrotnie nominowana do Pokojowej Nagrody Nobla i otrzymała wiele innych nagród od różnych kościołów oraz organizacji praw człowieka na całym świecie. 
Zmarła w Nowy Rok, 1 stycznia 2009.

</doc>
<doc id="1563506" url="https://pl.wikipedia.org/wiki?curid=1563506" title="Pjus">
Pjus

Pjus, właściwie Karol Jerzy Nowakowski (ur. 31 marca 1982 we Wrocławiu, zm. 12 stycznia 2022 w Warszawie) – polski raper, felietonista i copywriter. Od 2001 roku związany z zespołem 2cztery7 z Warszawy, gdzie mieszkał od 1993 roku. W 2009 roku ukazał się pierwszy album solowy rapera zatytułowany "Life After Deaf". W latach 2002 – 2009 wystąpił także gościnnie na jedenastu albumach – współpracował ponadto z takimi wykonawcami jak: Ten Typ Mes, Numer Raz, Molesta Ewenement, DJ Decks, Pezet, Eldo czy Flexxip.
Życiorys.
Działalność artystyczna.
Karol Nowakowski działalność artystyczną rozpoczął na początku XXI wieku. W 2002 roku wraz z Ten Typ Mes i Stasiak stworzył zespół 2cztery7, który zadebiutował na kompilacji "Junoumi Records EP Vol.1". Lata 2003–2004 to m.in. gościnne występy na płytach Eldo "Eternia", Dizkret/Praktik "IQ".
W 2005 roku nakładem wytwórni muzycznej Embargo Nagrania ukazał się pierwszy album 2cztery7 pt. "Funk – dla smaku". Gościnnie na płycie wystąpili m.in.: Emil Blef, Magda Kujawska, Lerek i Noon. W 2006 roku Nowakowski wystąpił gościnnie na płycie Molesta "Nigdy nie mów nigdy", a w 2007 roku rapera Eldo zatytułowanej "27".
3 marca 2008 roku nakładem wytwórni muzycznej Fonografika ukazał się drugi album 2cztery7 zatytułowany "Spaleni innym słońcem". W nagraniach gościnnie wzięli udział Małolat, Pelson, Flow i Eldo. Natomiast za produkcję nagrań odpowiedzialni byli m.in. Ten Typ Mes, Donatan, Zielas, Eten, Stona i Święty. W ramach promocji wydawnictwa został zrealizowany teledysk do utworu „Złe nawyki” w reżyserii Witka Michalaka. Tego samego roku Pjus wystąpił gościnnie na albumach: Jeżozwierz pt. "Jebać yytuł"; Cfany Gapa pt. "Płyta pożegnalna," Dixon 37 "Lot na całe życie" oraz Molesta Ewenement "Molesta i kumple".
5 grudnia tego samego roku nakładem Alkopoligamia.com ukazał się pierwszy Album solowy rapera zatytułowany "Life After Deaf". W ramach promocji wydawnictwa zostały zrealizowane teledyski do utworów „Nie mówię szeptem” w reżyserii Filipa Kabulskiego i Witka Michalaka oraz „Głośniej od bomb” w reżyserii Witka Michalaka. Cytat z „Antologii polskiego rapu”:
Po długiej przerwie spowodowanej m.in. postępująca chorobą słuchu i mowy zdecydował się na powrót do działalności artystycznej i stworzył nietypowy projekt – album muzyczny "Słowowtóry" (neologizm będący połączeniem wyrażeń sobowtóry i słowotwórstwo), na którym raperzy i wokaliści będą wykonywali gotowe teksty, których wyłącznym autorem jest Pjus. Nowakowski komentuje zapowiedziany na jesień 2017 roku album: 
Choroba i śmierć.
W 2004 roku u Nowakowskiego została zdiagnozowana rzadka choroba, neurofibromatoza typu 2. Choroba dotknęła m.in. nerwy słuchowe rapera, na których powstały zmiany nowotworowe. W ramach akcji charytatywnej All4Pjus zostały zebrane środki finansowe, dzięki którym została przeprowadzona pierwsza operacja usunięcia guzów nerwu słuchowego po prawej stronie z jednoczesnym wszczepieniem implantu pniowego. W 2008 roku wykonano kolejną operację narządu słuchu po stronie lewej oraz usunięcie guza kręgosłupa. W wyniku przebytych zabiegów raper utracił zmysł słuchu, który został przywrócony dzięki obustronnym implantom pniowym – tym samym Nowakowski został pierwszym na świecie człowiekiem z cyfrowym słuchem.
W 2021 roku Nowakowski kilka miesięcy przebywał w szpitalu. 12 stycznia 2022 roku przechodził kolejną operację, w trakcie której doszło do zatrzymania akcji serca i muzyk zmarł w wieku 39 lat.
Pochowany został na Powązkach Wojskowych w Warszawie.

</doc>
<doc id="1563507" url="https://pl.wikipedia.org/wiki?curid=1563507" title="Zmęczenie materiału (film)">
Zmęczenie materiału (film)

Zmęczenie materiału (oryg. "Pushing Tin") – film z 1999 roku w reżyserii Mike’a Newella na podstawie artykułu Darcy Frey.
Opis fabuły.
Nick Falzone (John Cusack) jest kontrolerem lotu w nowojorskiej przestrzeni powietrznej, rzekomo (według słów bohaterów filmu) najbardziej zapełnionemu samolotami miejscu na Ziemi. Nick jest wesołym, szanowanym i lubianym przez kolegów po fachu człowiekiem. Ma kochającą, piękną żonę Connie (Cate Blanchett) i ogromną satysfakcję z pracy (jeden z najlepiej płatnych zawodów w USA - również według słów bohaterów). Jego jedyną, drobną wadą jest fakt, iż gotów jest zrobić niemalże wszystko, by utrzymać palmę najlepszego kontrolera lotów w ośrodku, na którą pieczołowicie pracował latami.
Idylla i sielanka zostają nagle przerwane, gdy do zespołu dołącza ekscentryczny Russell Bell (Billy Bob Thornton), oddelegowany z innego ośrodka kontroli lotów z nie do końca wyjaśnionych powodów. O tym, jak wyjątkowy (czy wręcz szalony) jest to człowiek, koledzy po fachu dowiadują się od pierwszych chwil. Szef ośrodka prezentuje im film wideo nakręcony amatorską kamerą, na którym widać Bella stojącego na pasie startowym, kilkadziesiąt metrów od miejsca przyziemienia Boeinga 747 i dającego się następnie porwać wirującej strudze powietrza powstającej za lądującym samolotem.
Od pierwszego dnia narasta konflikt między Nickiem Falzone a Russelem Bellem, który jest przez tego pierwszego postrzegany jako konkurent-pretendent usiłujący zdetronizować go z piedestału najlepszego kontrolera lotu. Sytuacja zaognia się, gdy Falzone i jego koledzy poznają, podczas rytualnie organizowanego co kilka tygodni barbecue, żonę Bella - Mary (Angelina Jolie), równie piękną i seksowną, co ekscentryczną, a dziwnością sądów i zachowań dorównującą, jeśli nie przewyższającą swojego męża. Mary swoim zachowaniem zaskakuje, czy wręcz szokuje wszystkich, a przy okazji wychodzi na jaw, że jest uzależniona od alkoholu, a przynajmniej solidnie go nadużywająca.
Któregoś feralnego dnia Nick spotyka w hipermarkecie zapłakaną i lekko już wstawioną Mary. Zaprasza ją na wspólną kolację, której finał da się przewidzieć - oboje lądują w łóżku. Jakby tego wszystkiego było mało, Mary Bell już następnego dnia wyznaje mężowi całą prawdę o zdradzie.
W tym momencie następuje apogeum kryzysu zawodowego i życiowego Nicka Falzone. W pracy zaczyna wpadać w paranoje, których głównym bohaterem jest Russell Bell. Doprowadza go to do popełnienia drugiego z dwóch dopuszczalnych błędów zbliżenia dwóch prowadzonych samolotów na odległość kolizyjną. Zostaje po tym wysłany na przymusowy urlop, a jego dalsza kariera w zawodzie staje na krawędzi. Żona, która również po czasie dowiaduje się o zdradzie, opuszcza go i wyprowadza się razem z dziećmi. Życie Nicka popada w ruinę.
Wyjście z tej trudnej sytuacji, choć bardzo trudne, jest możliwe, a zawiera w sobie długą podróż przez Stany Zjednoczone, dość szczerą rozmowę między zawodowymi rzekomymi rywalami oraz nietypową wycieczkę na pewien pas startowy.

</doc>
<doc id="1563508" url="https://pl.wikipedia.org/wiki?curid=1563508" title="Sakai">
Sakai



</doc>
<doc id="1563509" url="https://pl.wikipedia.org/wiki?curid=1563509" title="Sielsawiet">
Sielsawiet



</doc>
<doc id="1563511" url="https://pl.wikipedia.org/wiki?curid=1563511" title="Neue Sachlichkeit">
Neue Sachlichkeit



</doc>
<doc id="1563512" url="https://pl.wikipedia.org/wiki?curid=1563512" title="Kościół św. Katarzyny Męczennicy w Poddębicach">
Kościół św. Katarzyny Męczennicy w Poddębicach

Kościół pw. Świętej Katarzyny Męczennicy w Poddębicach – kościół parafialny w archidiecezji łódzkiej, fara, siedziba dekanatu poddębickiego, najważniejszy kościół ziemi poddębickiej. Jego patronką jest św. Katarzyna Aleksandryjska z Egiptu.
Przykład architektury odrodzenia. Stanowi, obok tutejszego pałacu dużą atrakcję turystyczną, a także pielgrzymkową. Jest jednym z najważniejszych obiektów zabytkowych leżących na Szlaku pieszym im. Marii Konopnickiej, Szlaku rowerowym „Do gorących źródeł” oraz Szlaku Po Ziemi Poddębickiej. Tutaj odbywają się najważniejsze uroczystości o charakterze religijno-historyczno-patriotycznym, rocznice, spotkania i przeglądy muzyczne ziemi poddębickiej. Jedną z nich były obchody uroczystości związanych ze setną rocznicą napisania przez Marię Konopnicką „Roty” (2 grudnia 2008). Obchodom patronował prezydent RP Lech Kaczyński.
Położenie.
Zabytek położony jest północnej pierzei poddębickiego rynku – placu Tadeusza Kościuszki, u zbiegu ulicy Jana Kilińskiego (od zachodu) i ulicy Kazimierza Pułaskiego (od wschodu). Od północy teren kościoła okala aleja parkowa. Od strony Placu Tadeusza Kościuszki znajduje się skwer z pomnikiem św. Józefa.
Kościół usytuowany jest w centrum miasta, na najwyższym wzniesieniu Poddębic (skarpa). Punkt, który wyznacza sygnaturka z zegarem, jest także najwyższym punktem miasta, punktem orientacyjnym, ponieważ poddębicką farę widać z każdego miejsca w Poddębicach, a także daleko za granicami miasta. Wraz z rynkiem i pobliskimi ulicami Sienkiewicza, Kilińskiego, Pułaskiego, Wodną, Nadbrzeżną, Łódzką, Kaliską, Narutowicza i Mickiewicza tworzy całość architektoniczno-urbanistyczną.
Historia.
Z najwcześniejszego okresu pochodziła pierwotna świątynia, która została zastąpiona przez obecną. Kościół znajduje się na terenie dawnego grodziska, na który składał się kościół prywatny z drewna, dwór właścicieli Poddębic (Poddębskich, Pomianów, Chebdów) oraz wał ziemno-palisadowy. Wokół rozbudowała się osada chłopsko-rzemieślnicza. Fundatorem parafii był dziekan gnieźnieński – Jan (Jarandus) Chebda, zostawił on zapis na utworzenie altarii przy tym kościele i wykonanie tego polecił krewnym. Sukcesorowie nie śpieszyli się z wykonaniem woli zmarłego i w 1461 roku Jan Odrowąż ze Sprowy – arcybiskup gnieźnieński poświęca ołtarz NMP i św. Katarzyny. Parafia Świętej Katarzyny Dziewicy i Męczennicy erygowana została 21 października 1443 przez arcybiskupa Wincentego Kota. Patronką parafii została dziedziczka Poddębic – Catarina – Katarzyna z Chebdów. Fundatorem kościoła był Zygmunt Grudziński herbu Grzymała – , senator, wojewoda rawski, jedne z przywódców rokoszu Zebrzydowskiego i to on rozpoczął budowę pałacu i kościoła w 1610 roku. Powstałemu kościołowi szczególnie patronowała jego żona Barbara Grudzińska z Karsznickich herbu Jastrzębiec, (zm. po 1625 r.). Budowy jednonawowej świątyni na miejscu starego drewnianego kościoła w stylu późnego renesansu według projektu Jerzego Hoffmana rozpoczęto w 1610 roku. Budowy zarówno pałacu, jak i kościoła dokończy ich syn Stefan Grudziński (zm. w 1640 r.) – starosta ujski, pilecki i bolimowski. W 1895 z inicjatywy księdza Wyrzykowskiego, miejscowego proboszcza i dziedzica majątku Poddębice, hrabiego Napoleona Zakrzewskiego, dobudowano nawy boczne, chór, skarbczyk oraz kaplicę Zakrzewskich. W XIX wieku kościół palił się kilkakrotnie: w 1881, 1894 i 1900 roku.
W "Słowniku geograficznym Królestwa Polskiego i innych krajów słowiańskich" można przeczytać: "W początku XVII wieku Poddębice przeszły w ręce Grudzińskich, matka Stefana Grudzińskiego, starosty ujskiego i pilskiego, z domu Karśnicka, podkomorzanka łęczycka, wystawiła w roku 1610 na miejsce starego, drewnianego kościoła, nowy murowany, dotąd trwający..."
Architektura i wnętrze.
Kościół zbudowany został w stylu późnego renesansu. Pierwotnie świątynia była jednonawowa, z wielobocznie zamkniętym prezbiterium. Nawy boczne zostały dobudowane w końcu XIX wieku. Od północy przy prezbiterium znajduje się prostokątna zakrystia, skarbiec i kaplica na planie kwadratu nakryta eliptyczną kopułą. Przy nawie wybudowana została okrągła wieżyczka z klatką schodową na chór i nad sklepienia. Ściany wnętrza rozczłonkowane są pilastrami dźwigającymi belkowanie z wydatnym gzymsem. Sklepienia kolebkowe z lunetami, w prezbiterium zachowały się pierwotne, w nawie były rekonstruowane. Okna są wysokie, zamknięte półkoliście, w tarczach lunet okrągłe. W prezbiterium widoczna jest późnorenesansowa dekoracja stiukowa złożona z cienkich wałków i rozet. W narożnych kartuszach znajdują się monogramy Jezusa i Maryi oraz herby fundatorów: Grzymała, Lubicz, Pomian i Poraj oraz napisem ZSGWR i BSGWR. Oprawa plastyczna jest bardzo bogata. Ołtarz główny pochodzi z pierwszej połowy XVII wieku. Znajdujące się w nim rzeźby świętych mają dużą wartość artystyczną. Trzynawowa świątynia zamknięta jest od strony wschodniej wielobocznym prezbiterium z renesansowym sklepieniem kolebkowym z lunetami. Na dachu kościoła umieszczona jest stylizowana sygnaturka z zegarem.
Do najcenniejszych zabytków należy bogato zdobiony i złocony ołtarz z przełomu XVII i XVIII wieku z rzeźbami świętych: Wojciecha i Stanisława (patronów Rzeczypospolitej), Barbary (patronki fundatorki) i Katarzyny (patronki kościoła) oraz obrazami Bogurodzicy i św. Katarzyny. Na uwagę zwraca reprezentatywna fasada z elementami barokowymi (woluty, spływy) oraz renesansu (attyka). Po prawej stronie XVII-wieczna kaplica z domniemanymi freskami i zabytkowym ołtarzem. Godnym obejrzenia jest również bogato inkrustowana ambona z postaciami czterech ewangelistów i motywami roślinnymi oraz kamienny ołtarz z obrazem Matki Boskiej. Większość rzeźb i obrazów pochodzi z XVII-XIX wieku. Obok kościoła stoi murowana dzwonnica z XVII wieku i kaplica Zakrzewskich.

</doc>
<doc id="1563515" url="https://pl.wikipedia.org/wiki?curid=1563515" title="Wyżnia Granacka Szczerbina">
Wyżnia Granacka Szczerbina

Wyżnia Granacka Szczerbina (słow. "Horná Granátova štrbina", niem. "Obere Granatenwandscharte", węg. "Felső Gránátfalcsorba") – przełęcz w bocznej grani odchodzącej na południowy wschód od Staroleśnego Szczytu, w słowackich Tatrach Wysokich. Znajduje się pomiędzy Rogatą Turnią (ściślej Granackim Rogiem) a Małą Granacką Turnią. Należy do grupy Granackich Turni – wyższej z dwóch części Granatów Wielickich.
Wyżnia Granacka Szczerbina stanowi najniższe obniżenie grani pomiędzy tymi szczytami, a zarazem jedną z najważniejszych przełęczy masywu Granatów Wielickich. W kierunku Doliny Wielickiej opada spod niej długi Granacki Żleb. Nie prowadzą na nią żadne znakowane szlaki turystyczne.
Historia.
Pierwsze wejścia turystyczne:

</doc>
<doc id="1563520" url="https://pl.wikipedia.org/wiki?curid=1563520" title="Pallas Atena i centaur">
Pallas Atena i centaur

Pallas Atena i centaur, też "Pallas Medicea" () – obraz autorstwa Sandra Botticellego namalowany ok. 1485 roku.
Obraz, odnaleziony w 1895 roku, został namalowany na zlecenie Wawrzyńca Wspaniałego. Ze spisu sporządzonego w 1499 roku (odnalezionego w 1979 roku) wynika, iż znajdował się w willi Villa Medicea di Castello, która należała do Lorenza i Giovanniego di Perifrancesca, obok innego obrazu tego samego autora, "Wiosna".
Dzieło przedstawia dwie postacie – Atenę lub Minerwę, boginię mądrości, a jednocześnie Kamilę, bohaterkę "Eneidy" Wergiliusza. Drugą postacią jest Centaur. Obraz jest alegorią triumfu cnoty nad przywarą. Mądrość Ateny lub czystość Kamilii poskramia zawstydzonego Centaura będącego chciwą mieszanką człowieka i zwierzęcia. Alegoryczny i duchowy wymiar potęguje i odzwierciedla tło obrazu – popękane skały i sielankowy krajobraz.
Symbolizm obrazu.
Centaur był ważną postacią w kulcie Dionizosa. Centaur Falos strzegł wazy obrzędowej, symbolu bożka. W średniowieczu centaur był kojarzony ze zmysłowością. W epoce odrodzenia uchodził za symbol nieczystości i ślepoty równoznacznej z ignorancją. Atena na obrazie trzyma Centaura za kosmyk włosów. Włosy były symbolem mądrości lub siły. Gest bogini oznacza przeniesienie wiedzy ze sfery misteriów i Dionizji do rozumu.

</doc>
<doc id="1563523" url="https://pl.wikipedia.org/wiki?curid=1563523" title="Bujdy na resorach">
Bujdy na resorach

Bujdy na resorach (ang. "Cars Toons: Mater's Tall Tales") — amerykańska seria krótkich filmów edytowanych komputerowo przez wytwórnię Pixar. Pierwszy serial z serii "Cars Toons", kontynuowany w mini serii Opowieści z Chłodnicy Górskiej. Głównymi postaciami są Złomek, a także Zygzak McQueen z filmów z serii "Aut". Larry the Cable Guy oraz Witold Pyrkosz podkładają głos Złomkowi, natomiast Keith Ferguson oraz Piotr Adamczyk podkładają głos Zygzakowi.
Pierwsza emisja serii rozpoczęła się 27 października 2008 roku na kanałach Toon Disney, Disney Channel i ABC Family, a w Polsce — 16 grudnia 2008 roku w Disney Channel. Niektóre odcinki miały swoją premierę na Blu-ray i DVD, czy w różnych kinach.
Fabuła.
Seria opowiada o przygodach Złomka i McQueena znanych z filmu "Auta". W każdej historyjce Złomek opowiada McQueenowi pewną historię, która mu się przydarzyła. Kiedy Zygzak ma wątpliwości co do prawdziwości historii, ten wplątuje w opowieść McQueena i kontynuuje ją. Na końcu każdej historii, gdy Zygzak ponownie powątpiewa w prawdziwość historii, opowieść Złomka z reguły uwiarygadnia pojawiająca się znienacka drugoplanowa postać jego historii.
Wersja polska.
Wersja Polska: na zlecenie Disney Character Voices International – Sun Studio Polska/SDI Media Polska
Reżyseria: Waldemar Modestowicz
Dialogi: Maciej Wysocki
Dźwięk i montaż: Filip Krzemień i Jarek Wójcik
Opieka artystyczna: Michał Wojnarowski
Wystąpili:
i inni
Lektor: Dariusz Odija, Paweł Bukrewicz

</doc>
<doc id="1563524" url="https://pl.wikipedia.org/wiki?curid=1563524" title="Carlos Henrique dos Santos">
Carlos Henrique dos Santos



</doc>
<doc id="1563525" url="https://pl.wikipedia.org/wiki?curid=1563525" title="Macidula">
Macidula

Macidula (łatkorka, sznurkorka, sznurkarz) – postać występująca w grupie przebierańców noworocznych z okolic Żywca (Dziady Żywieckie).
Jej strój składa się z drewnianej maski i ubrania ponaszywanego miejsce przy miejscu kolorowymi frędzlami z pasków materiału. Jej rekwizytem jest wypchany królik, którym uderza napotykanych mieszkańców.

</doc>
<doc id="1563526" url="https://pl.wikipedia.org/wiki?curid=1563526" title="Motywy zbrodni">
Motywy zbrodni

Motywy zbrodni (oryg. "Mortal Thoughts") – film z 1991 roku w reżyserii Alana Rudolpha.
Motywy zbrodni to mroczny dramat w gwiazdorskiej obsadzie, opowiadający o przyjaźni, zbrodni i przemocy w rodzinie.
Fabuła.
Joyce (Glenne Headly) i Cynthia (Demi Moore) przyjaźnią się od dzieciństwa. Wybrały ten sam zawód i teraz pracują jako fryzjerki w salonie piękności, który prowadzi Joyce. Nie mają przed sobą tajemnic, często rozmawiają o swoich kłopotach. Joyce źle wybrała kandydata na męża. Jimmy (Bruce Willis) jest agresywnym prostakiem, który wykorzystuje żonę i nadużywa alkoholu. Joyce wielokrotnie odgraża się, że zabije go. Mąż Cynthii jest może nudny, ale kocha swoją żonę i dzieci i jest dobrym człowiekiem. Kiedy pewnego dnia Jimmy zostaje zamordowany, detektyw John Woods (Harvey Keitel) rozpoczyna poszukiwania zabójcy od najbliższego kręgu rodziny i znajomych. W czasie długotrwałych przesłuchań na jaw wychodzi nieoczekiwany motyw zbrodni.

</doc>
<doc id="1563532" url="https://pl.wikipedia.org/wiki?curid=1563532" title="Aleksandr Wiesiełowski">
Aleksandr Wiesiełowski

Aleksander Nikołajewicz Wiesiełowski (ros. Александр Николаевич Веселовский; ur. 16 lutego 1838 w Moskwie, zm. 23 października 1906 w Petersburgu) – jeden z czołowych teoretyków literatury w carskiej Rosji. Jego prace leżały u podstaw studiów komparatystycznych. Był przedstawicielem szkoły historyczno-kulturowej, której metodologię wzbogacił przez zastosowanie metody komparatystycznej w badaniach literackich.

</doc>
<doc id="1563535" url="https://pl.wikipedia.org/wiki?curid=1563535" title="Juan Pablo Duarte">
Juan Pablo Duarte

Juan Pablo Duarte y Diez urodził się 26 stycznia 1813 r. w Santo Domingo w kolonii hiszpańskiej (obecnie stolicy Republiki Dominikańskiej) w okresie zwanym „"Erą Głupiej Hiszpanii"” lub ("España Boba"). Zmarł 15 lipca 1876 r. Był XIX-wiecznym idealistą i myślicielem liberalnym. Razem z Francisco del Rosario Sanchezem oraz Ramónem Matíasem Mellą uważany jest za architekta Republiki Dominikańskiej i uzyskania przez nią niepodległości od rządów haitańskich w roku 1844. Jego zamierzeniem względem hiszpańskojęzycznej części wyspy Hispaniola było powołanie opartego na ideałach liberalnych demokratycznego rządu i uzyskanie przez mieszkańców wyspy samodzielności. Najwyższy szczyt na Karaibach (Pico Duarte), park w Nowym Jorku oraz wiele ważnych obiektów przyrodniczych w Ameryce nosi jego imię. Jego wizja państwa została niebawem zrujnowana przez elity konserwatywne, które dążyły do sprzymierzenia narodu z władzami kolonialnymi oraz do powrotu do tradycyjnego regionalizmu. Niemniej jednak, jego demokratyczne idee, chociaż niesprecyzowane w szczegółach, służyły za główne wytyczne, przynajmniej w teorii, dla większości rządów dominikańskich. Porażki Duarte uczyniły go w oczach późniejszych pokoleń „męczennikiem politycznym”.
Młodość.
W roku 1802, rodzice Juana Pablo Duarte, Juan José Duarte i Manuela Díez Jiménez wyemigrowali z hiszpańskiej kolonii Hispaniola do Mayaguez na wyspie Portoryko. Wymknęli się spod francuskiej władzy rozszerzającej się na wschodnią część wyspy. Zmiana przynależności kolonialnej wyspy ujawniła się, gdy Toussaint L’Ouverture, gubernator francuskiej kolonii Saint Domingue (zajmującej zachodnią część wyspy) przejął kontrolę również nad częścią hiszpańską. W tym czasie, Francja i Saint Domingue przechodziły burzliwy okres ruchów społecznych – rewolucję francuską i haitańską. W trakcie okupacji hiszpańskich terytoriów wyspy, słynny „czarny gubernator” wykonywał zalecenia uzgodnione pomiędzy rządami francuskim i hiszpańskim na mocy pokoju w Bazylei w 1795 r. Po przybyciu na Santo Domingo, L’Ouverture niemal natychmiast ograniczył niewolnictwo (zostało ono całkowicie zniesione na wschodniej Hispanioli w roku 1822). Poza tym zaczął zastępować stare hiszpańskie instytucje kolonialne zarządami Francji Rewolucyjnej, kierowanej przez rząd liberalny. Portoryko, wciąż pozostające kolonią hiszpańską, wraz z miastem Mayaguez, było położone na tyle blisko Hispanioli (za cieśniną Mona), że stało się azylem dla hiszpańskich kolonistów, którzy nie akceptowali nowego, francuskiego zwierzchnictwa.
Większość historyków zajmujących się dziejami Dominikany uważa, że pierwszy syn rodziny Duarte, Vicente Celestino, urodził się właśnie na wschodnim brzegu cieśniny Mona. Rodzina Duarte powróciła do Santo Domingo w roku 1809, po sukcesie Rekonkwisty, gdy wschodnia strona Hispanioli ponownie stała się kolonią hiszpańską, aczkolwiek bez większego zainteresowania ze strony madryckiej metropolii. Państwo Duarte zamieszkali na zachodnim brzegu rzeki Ozama, w strefie La Atarazana, która dzisiaj leży w granicach administracyjnych stolicy Dominikany, Santo Domingo.
Walka o niepodległość.
W roku 1821, gdy Juan Pablo Duarte miał osiem lat, wpływowi Kreole ogłosili niepodległość wyspy i przemianowali ją na Haiti Hiszpańskie. Głównym przywódcą rewolty przeciwko rządowi kolonialnemu był jeden z dawnych zwolenników rządu, José Núñez de Cáceres. Grupa wpływowych i uprzywilejowanych Kreolów, której Núñez de Cáceres był przedstawicielem, miała dość ignorancji ze strony króla hiszpańskiego i niepokoiła się politycznym zwrotem ku liberalizmowi w Madrycie. Ich czyn nie był wydarzeniem odosobnionym. Lata 20. XIX w. to okres gruntownych przemian politycznych w całym hiszpańskim imperium. Wpłynęły one bezpośrednio na życie przedstawicieli niższej klasy średniej. Przemiany zapoczątkował demoralizujący konflikt pomiędzy hiszpańskimi rojalistami a liberałami na Półwyspie Iberyjskim, który przerodził się w hiszpańską wojnę domową (lata 1820-23). Bojownicy o niepodległość krajów Ameryki Łacińskiej, na czele z Simonem Bolivarem, wykorzystali destabilizację w metropolii jako okoliczność sprzyjającą wyparciu żołnierzy hiszpańskich z terytoriów kolonialnych. Przykładami jego udanych akcji są: bitwa pod Carabobo oraz decydująca bitwa pod Ayacucho. Nawet elity konserwatywne w Nowej Hiszpanii (m.in. Agustín de Iturbide w Meksyku), obawiające się rządów hiszpańskich antyklerykałów, zerwały współpracę z monarchią hiszpańską. Jednak ruchy wyzwoleńcze w roku 1821 na Santo Domingo tym różniły się od podobnych organizacji na kontynencie południowoamerykańskim, że poniosły one klęskę. Obecnie historycy określają tymczasową suwerenność wyspy mianem „efemerycznej niepodległości”. Chociaż Juan Pablo Duarte, ze względu na swój młody wiek nie orientował się w ówczesnych wydarzeniach politycznych, później powracał do nich z nostalgią.
Tymczasowy rząd Caceresa domagał się wsparcia od nowego republikańskiego rządu Simona Bolivara. Jego apel został jednak zignorowany. Sąsiednie Haiti, wyzwolone spod zwierzchnictwa francuskiego, postanowiło podbić hiszpańską część wyspy. Taktyka władz Haiti polegała na przejęciu całej wyspy z rąk europejskich potęg imperialnych, by na trwałe ocalić zdobycze rewolucji haitańskiej. Prezydent Haiti, Jean-Pierre Boyer przeprowadził udaną inwazję na wschodnią (hiszpańską) część wyspy Hispaniola. Rząd Haiti całkowicie zniósł niewolnictwo. Republika Haiti wchłonęła Santo Domingo. Walki pomiędzy Boyerem a starą elitą kolonialną przyczyniły się do masowej migracji plantatorów. Doprowadziły również do zamknięcia uniwersytetu i ostatecznie do likwidacji elity kolonialnej oraz wykształcenia się nowej klasy burżuazyjnej, związanej z liberalnym rządem Haiti.
Zgodnie z burżuazyjnym zwyczajem wysyłania zdolnych dzieci do szkół zagranicznych, państwo Duarte wyprawili Juana Pablo do Stanów Zjednoczonych, a następnie, w roku 1828 – do Europy.
16 lipca 1838 r. Duarte wraz ze swoimi przyjaciółmi utworzył tajne patriotyczne stowarzyszenie, zwane "La Trinitaria", które brało udział w zwalczaniu haitańskiej okupacji. Do pierwszych członków stowarzyszenia należeli: Juan Pablo Duarte, Juan Isidro Pérez, Pedro Alejandro Pina, Jacinto de la Concha, Félix María Ruiz, José María Serra, Benito González, Felipe Alfau oraz Juan Nepomuceno Ravelo. Później, założyciele "La Trinitarii" powołali do życia nową organizację, zwaną "La Filantropica". Jej działacze, z pomocą licznych ochotników przeciwnych dominacji haitańskiej, doprowadzili do proklamacji niepodległości przez Dominikanę w dniu 27 lutego 1844r (wojna o niepodległość Dominikany).
Jednak już rok wcześniej, z powodu swojej działalności powstańczej, Duarte udał się na wygnanie do Caracas. Stamtąd korespondował ze swoją rodziną oraz działaczami ruchu niepodległościowego. Walki zakończyły się ocaleniem niepodległości Dominikany. Utworzono rząd republikański, kładąc w ten sposób podwaliny pod ustrój demokratyczny, w którym (przynajmniej w teorii) każdy obywatel miał cieszyć się wolnością i równością wobec prawa.
Duarte, jako jeden z głównych autorów niepodległości Dominikany, miał duże poparcie w wyborach na pierwszego prezydenta Dominikany. Niektórzy zwolennicy Juana Pablo Duarte proponowali mu, by samowolnie ogłosił się prezydentem. On jednak zadeklarował, iż zostanie prezydentem tylko wówczas, gdy wybierze go większość mieszkańców Dominikany. Tymczasem, na wyspie istniało wciąż silne stronnictwo, popierające zwierzchnictwo hiszpańskie. Jego przywódcy uważali, że rząd hiszpański to jedyna potęga, będąca w stanie ochronić Dominikanę przed zagrożeniem i inwazją ze strony Haiti. Generał Pedro Santana, plantator ze wschodnich rubieży wyspy, poprowadził swoją armię na Santo Domingo. Duarte został pojmany, a następnie wygnany z Dominikany. W roku 1845 Santana wygnał z wyspy całą rodzinę Duarte. Santana został uhonorowany przez hiszpańską królową, Izabelę II, tytułem markiza de las Carreras.
Po śmierci Santany, Juan Pablo Duarte otrzymał posadę konsula Dominikany w Wenezueli. W ramach rekompensaty za poświęcenie w walce o niepodległość otrzymywał świadczenia pieniężne. Nie nacieszył się on długo nowym stanowiskiem. W wieku 63 lat Juan Pablo Duarte – poeta, filozof, pisarz, aktor, żołnierz, generał i bohater narodowy Dominikany – zmarł w Caracas. Jego szczątki zostały przewiezione do Dominikany w roku 1884 przez prezydenta Ulisesa Heureaux (pochodzenia haitańskiego). Pochowano go w mauzoleum w Santo Domingo.

</doc>
<doc id="1563538" url="https://pl.wikipedia.org/wiki?curid=1563538" title="Tobermory">
Tobermory

Miejscowości:
Inne znaczenia:

</doc>
<doc id="1563539" url="https://pl.wikipedia.org/wiki?curid=1563539" title="Ulica Suraska w Białymstoku">
Ulica Suraska w Białymstoku

Ulica Suraska – reprezentacyjna ulica w centrum Białegostoku, ciągnąca się od rynku Kościuszki do placu Niezależnego Zrzeszenia Studentów.
Pochodzenie nazwy.
Nazwa ulicy pochodzi od miejscowości Suraż, który od XV wieku był miastem grodzkim i obok Drohiczyna (stolicy województwa podlaskiego w czasach I Rzeczypospolitej) został włączony do Korony Polskiej w roku 1520.
Historia ulicy.
Z rynku Kościuszki na plac Niezależnego Zrzeszenia Studentów prowadzi krótka ulica Suraska. Kończy się ona w północno-wschodnim rogu placu, między gmachem prokuratury a budynkiem zajmowanym między innymi przez dużą Księgarnię Rolniczą. Pod adresem Suraska 1 wisi na ścianie tablica upamiętniająca śmierć 3000 Żydów spalonych żywcem w Wielkiej Synagodze zamordowanych przez Niemców podczas likwidacji żydowskiej dzielnicy Chanajki. Na zapleczu ulicy, obok budynku PZU i BGŻ, odsłonięty został w roku 1995 pomnik składający się z obelisku i fragmentów wielkiej kopuły synagogi. W miejscu tym stała w latach 1913–1941 jedna z głównych bożnic Białostocczyzny. Była to okazała, dwukondygnacyjna budowla, pokryta dachem z trzema kopułami. W sali na parterze, przeznaczonej dla mężczyzn, mogło jednocześnie przebywać 600 osób, w babińcu na piętrze – 500 kobiet. Synagoga ta, wypełniona około 700 Żydami została spalona przez Niemców 27 czerwca 1941 roku.
Otoczenie.
Przy ulicy Suraskiej znajdują się m.in.: 

</doc>
<doc id="1563542" url="https://pl.wikipedia.org/wiki?curid=1563542" title="Kwiaty zła (album)">
Kwiaty zła (album)

Kwiaty zła – trzeci solowy album białostockiego rapera Piha, wydany 22 grudnia 2008. Jest to pierwszy album wydany przez wytwórnię Step Records.
Zostało nakręcone sześć teledysków promujących płytę (do piosenek: „Semper fidelis”, „Im mniej wiesz, tym lepiej śpisz”, „W górze szkła (wódka)”, „Rosyjska ruletka”, „Nigdy jak niewolnik, zawsze jak król/Veni vidi vici”, „Dobry wieczór Polska”).
Pochodząca z albumu piosenka „Wersy nocą” znalazła się na liście 120 najważniejszych polskich utworów hip-hopowych według serwisu T-Mobile Music.
W 2012 roku album uzyskał status platynowej płyty w Polsce.
Lista utworów.
Opracowano na podstawie materiału źródłowego.

</doc>
<doc id="1563543" url="https://pl.wikipedia.org/wiki?curid=1563543" title="Zubin Mehta">
Zubin Mehta

Zubin Mehta (ur. 29 kwietnia 1936 w Bombaju) – indyjski dyrygent muzyki poważnej. 
Życiorys.
Wielokrotnie prowadził koncert noworoczny w Wiedniu. Przez ponad 50 lat był związany z Izraelską Orkiestrą Symfoniczną w Tel Awiwie, a w latach 1981–2019 pełnił funkcję jej dyrektora. Dyrygował na koncertach trzech tenorów – Plácido Domingo, Luciano Pavarottiego i José Carrerasa. W 2005 zorganizował w Madras koncert wspomagający ofiary tsunami. W 2007 wystąpił w Polsce z orkiestrą florenckiego Teatru Muzycznego.
W 1966 został odznaczony Orderem Padma Bhushan, a w 2001 – Orderem Padma Vibhushan. Jest laureatem japońskiej Praemium Imperiale 2008.
Jego ojcem był Mehli Mehta, indyjski dyrygent i skrzypek, a nauczycielem Hans Swarowsky.

</doc>
<doc id="1563544" url="https://pl.wikipedia.org/wiki?curid=1563544" title="Krążownik Agano">
Krążownik Agano



</doc>
<doc id="1563545" url="https://pl.wikipedia.org/wiki?curid=1563545" title="DBSK">
DBSK



</doc>
<doc id="1563546" url="https://pl.wikipedia.org/wiki?curid=1563546" title="Pance Kumbev">
Pance Kumbev



</doc>
<doc id="1563548" url="https://pl.wikipedia.org/wiki?curid=1563548" title="Dbsk">
Dbsk



</doc>
<doc id="1563549" url="https://pl.wikipedia.org/wiki?curid=1563549" title="Clitocybe nebularis">
Clitocybe nebularis



</doc>
<doc id="1563550" url="https://pl.wikipedia.org/wiki?curid=1563550" title="Następny piątek">
Następny piątek

Następny piątek (oryg. "Next Friday") – film z 2000 roku w reżyserii Steve’a Carra.

</doc>
<doc id="1563551" url="https://pl.wikipedia.org/wiki?curid=1563551" title="Heinrich Wagner">
Heinrich Wagner

Heinrich Wagner (ur. 1912, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek SS od 1 listopada 1934 i NSDAP od 1938. Do Waffen-SS należał od 1 listopada 1940 i w tym samym dniu rozpoczął służbę w kompleksie obozowym Mauthausen. Początkowo był strażnikiem w podobozie "Gusen", gdzie pozostał do kwietnia 1943. Od kwietnia do listopada 1943 pełnił służbę wartowniczą w podobozie "Wiener-Neudorf". Następnie przeniesiono go do podobozu "Dippolsau", skąd w kwietniu 1944 przydzielony został do służby w podobozie "Ebensee". Wagner był tu strażnikiem odpowiedzialnym za psy strażnicze do kwietnia 1945. Ze szczególnym okrucieństwem znęcał się nad więźniami pracującymi w obozowych kamieniołomach, szczując ich psem i bijąc kijem. W jednym przypadku skończyło się to śmiercią więźnia narodowości żydowskiej.
W procesie załogi Mauthausen-Gusen (US vs. Hans Giovanazzi i inni) skazany został na dożywotnie pozbawienie wolności.

</doc>
<doc id="1563552" url="https://pl.wikipedia.org/wiki?curid=1563552" title="Baniopień Lütkego">
Baniopień Lütkego

Baniopień Lütkego ("Nereocystis luetkeana") – gatunek morskiej brunatnicy z rodziny lessoniowatych ("Lessoniaceae") występującej w Oceanie Spokojnym w przybrzeżnej strefie Ameryki Północnej, od Alaski (Wyspy Aleuckie) na północy po wybrzeże Półwyspu Kalifornijskiego na południu.
Glon przyczepiony do podłoża za pomocą korzeniokształtnych chwytników, o plesze sporofitu brunatnej lub oliwkowej. Długością dochodzi do 30 metrów.
Gatunek ten jest wykorzystywany do pozyskiwania soli potasowej, jodu i kwasu alginowego. Świeże plechy są używane jako nawóz.

</doc>
<doc id="1563553" url="https://pl.wikipedia.org/wiki?curid=1563553" title="Nereocystis luetkeana">
Nereocystis luetkeana



</doc>
<doc id="1563554" url="https://pl.wikipedia.org/wiki?curid=1563554" title="Mogami">
Mogami



</doc>
<doc id="1563555" url="https://pl.wikipedia.org/wiki?curid=1563555" title="Florian Stütz">
Florian Stütz

Florian Stütz (ur. 1924, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
4 kwietnia 1942 wstąpił do Waffen-SS. Od 25 lipca 1942 do 9 kwietnia 1945 pełnił służbę w kompleksie obozowym Mauthausen. W obozie głównym oraz podobozach "Gusen" i "Wien-Schwechat" był między innymi posłańcem, kierowcą, strażnikiem i zastępcą "Blockführera". Stütz pełnił także funkcję wartownika podczas czterech transportów więźniów między wrześniem 1943 a wrześniem 1944.
W procesie załogi Mauthausen-Gusen (US vs. Hans Giovanazzi i inni) skazany został na 30 lat pozbawienia wolności w związku z ciężkim pobiciem kilku więźniów. W wyniku rewizji karę zamieniono na 5 lat pozbawienia wolności.

</doc>
<doc id="1563558" url="https://pl.wikipedia.org/wiki?curid=1563558" title="Baniopień Lutkiego">
Baniopień Lutkiego



</doc>
<doc id="1563559" url="https://pl.wikipedia.org/wiki?curid=1563559" title="Łańcuch szczęścia">
Łańcuch szczęścia

Łańcuch szczęścia (oryg. "Chain of Fools") – film z 2000 roku w reżyserii Pontusa Löwenhielma i Patricka von Krusenstjerna.

</doc>
<doc id="1563560" url="https://pl.wikipedia.org/wiki?curid=1563560" title="Podhalańska Państwowa Wyższa Szkoła Zawodowa w Nowym Targu">
Podhalańska Państwowa Wyższa Szkoła Zawodowa w Nowym Targu



</doc>
<doc id="1563561" url="https://pl.wikipedia.org/wiki?curid=1563561" title="Czarnoksiężnik z Oz">
Czarnoksiężnik z Oz

Czarnoksiężnik z Oz (ang. "Wizard of Oz", znany również pod nazwą Czarnoksiężnik z krainy Oz) – amerykański film familijny, fantastyczno-przygodowy musical z 1939 roku produkcji Melvyna LeRoya, przeważnie w reżyserii Victora Fleminga. Film jest adaptacją powieści dla dzieci "Czarnoksiężnik z Krainy Oz" autorstwa L. Franka Bauma. 
W roku 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne. W roku 2007 film został wpisany na listę UNESCO "Pamięć Świata".
Fabuła.
Główną bohaterką jest 12-letnia Dorotka Gale, która mieszka z ciotką i wujkiem na farmie w Kansas, a jej najbliższym przyjacielem jest piesek Toto. Połowa farmy należy jednak do pani Gulch, która nie należy do sympatycznych osób. Kiedy pewnego dnia Toto gryzie kobietę w nogę, ta postanawia go uśpić. Dorotka uważa, że jedynym sposobem na uratowanie czworonoga będzie ucieczka. Jednak spotkany przypadkiem profesor Marvel przekonuje nieświadomie dziewczynkę do powrotu do domu. Gdy Dorotka i Toto wracają tam, w dom z ogromną mocą uderza dużych rozmiarów trąba powietrzna i porywa dziewczynkę wraz z psem i całym budynkiem.
Tornado przenosi Dorotkę i Toto do fantastycznej krainy Oz, znajdującej się "po drugiej stronie tęczy". Nowa przygoda rozpoczyna się od śmierci Złej Czarownicy ze Wschodu, której siostra – Zła Czarownica z Zachodu – poprzysięga zemstę na dziewczynce. Dorotka postanawia udać się do Szmaragdowego Grodu, stolicy krainy Oz, aby odnaleźć jej władcę, potężnego czarownika, i prosić o pomoc w powrocie do domu.
Podczas wyprawy dziewczynka poznaje nowych przyjaciół – Blaszanego Drwala, Stracha na Wróble i Tchórzliwego Lwa, którzy przyłączają się do Dorotki i Toto. Nowi towarzysze również pragną poznać czarnoksiężnika i poprosić go o spełnienie własnych marzeń: Blaszany Drwal chciałby mieć prawdziwe serce, Tchórzliwy Lew – odwagę, a Strach na Wróble – mądrość. Plany Dorotki i jej przyjaciół stara się jednak usilnie pokrzyżować Zła Czarownica z Zachodu.
Produkcja.
Rolę Dorotki miała zagrać Shirley Temple, jednak ostatecznie w postać tę wcieliła się aktorka i piosenkarka Judy Garland, która miała wówczas 17 lat.
Z filmu pochodzi piosenka „(Somewhere) Over the Rainbow”, która stała się przebojem muzyki rozrywkowej.
Nawiązania i kontynuacje.
"Czarnoksiężnik z krainy Oz" po sukcesie produkcji LeRoya był jeszcze wielokrotnie przenoszony na ekrany kin i telewizorów: jako "Czarnoksiężnik z krainy Oz" ("The Wiz", 1978) Sidneya Lumeta, "Powrót do Krainy Oz" ("Return to Oz", 1985) Waltera Murcha i poważniejszy w tonacji miniserial "Blaszany bohater" ("Tin Man", 2007). Do "Czarnoksiężnika..." nawiązują m.in. "Muppety w krainie Oz" (2005) Kirka Thatchera.
W "Australii" (USA, Australia, 2008) lady Ashley, chcąc nawiązać kontakt z Nullah, opowiada mu o "Czarnoksiężniku z Oz" i śpiewa piosenkę „Over the Rainbow”. Z kolei podczas balu u Kinga Carneya bohaterowie oglądają film.
W "Prezencie pod choinkę" (USA, 1983), którego akcja dzieje się w latach 40. XX wieku, trwa kampania reklamowa filmu, a Ralphie w swoich wyobraźni obsadza niektóre osoby z jego otoczenia w postacie filmu.
W skeczu brytyjskiego programu komediowego "The Benny Hill Show" „WonderGran Meets Dr. Jackal and Mr. Hyde”, gdy pan Hyde zaprzyjaźnia się z gangiem złodziei, w tle leci muzyka „We’re Off to See the Wizard”.

</doc>
<doc id="1563562" url="https://pl.wikipedia.org/wiki?curid=1563562" title="Alois Panhans">
Alois Panhans

Alois Panhans (ur. 1911, zm. ?) – zbrodniarz hitlerowski, członek załogi niemieckich obozach koncentracyjnych Mauthausen-Gusen i Buchenwald oraz SS-Unterscharführer.
Z zawodu nauczyciel. Członek NSDAP od 1938 i SS od 1 listopada 1938. Do Waffen-SS należał od 13 listopada 1939. Służbę obozową rozpoczął w Stutthofie. Następnoie pełnił służbę w "Gusen", podobozie KL Mauthausen, jako urzędnik w magazynie, w którym składowano mienie zrabowane więźniom od 13 marca 1941 do 31 stycznia 1944. Następnie został przeniesiony do obozu w Buchenwaldzie. Panhans znęcał się nad więźniami, bijąc ich i wykonując na nich okrutne kary, w tym karę chłosty. 
W procesie załogi Mauthausen-Gusen (US vs. Hans Giovanazzi i inni) skazany został na 20 lat pozbawienia wolności. Karę zamieniona na 10 lat pozbawienia wolności w wyniku rewizji wyroku.

</doc>
<doc id="1563563" url="https://pl.wikipedia.org/wiki?curid=1563563" title="Richard Nuszkowski">
Richard Nuszkowski

Richard Nuszkowski (ur. 1903, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 1941 i Waffen-SS od 25 maja 1941. W styczniu 1943 przydzielono go do służby w "Gusen", podobozie KL Mauthausen. Był tam strażnikiem i dowódcą oddziału wartowniczego do przełomu marca i kwietnia 1945.
W procesie załogi Mauthausen-Gusen (US vs. Hans Giovanazzi i inni) skazany został na 10 lat pozbawienia wolności. W wyniku rewizji karę zamieniono na 3 lata pozbawienia wolności.

</doc>
<doc id="1563564" url="https://pl.wikipedia.org/wiki?curid=1563564" title="Port lotniczy Chaur">
Port lotniczy Chaur

Port lotniczy Chaur (ICAO OTBK) – drugi co do wielkości katarski port lotniczy. Mieści się w mieście Al-Chaur.

</doc>
<doc id="1563565" url="https://pl.wikipedia.org/wiki?curid=1563565" title="Leopold Winter">
Leopold Winter

Leopold Winter (ur. 1898, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Scharführer.
15 sierpnia 1939 wstąpił do Luftwaffe. Od 1939 był członkiem NSDAP, a od 12 grudnia 1944 również Waffen-SS. Od 3 września 1944 był kierownikiem komanda więźniarskiego w "Wiener-Neudorf", podobozie KL Mauthausen. Od 2 kwietnia 1944 uczestniczył w ewakuacji tego podobozu, a od 15 kwietnia do 3 maja 1945 Winter pełnił służbę wartowniczą w podobozie "Gusen".
W procesie załogi Mauthausen-Gusen (US vs. Hans Giovanazzi i inni) skazany został na 10 lat pozbawienia wolności. W wyniku rewizji karę zamieniono na 3 lata pozbawienia wolności.

</doc>
<doc id="1563567" url="https://pl.wikipedia.org/wiki?curid=1563567" title="Robert Schäfer">
Robert Schäfer

Robert Schäfer (ur. 1905, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 1933 i Waffen-SS od 1 stycznia 1940. Od 1 lutego 1941 pełnił służbę w "Gusen", podobozie KL Mauthausen, jako strażnik. 1 marca 1942 został maszynistą w kamieniołomie w komandzie "St. Georgen" i funkcję tę sprawował do wyzwolenia obozu. Schäfer bił więźniów i składał na nich raporty, za co skazywani oni byli na różne kary.
W procesie załogi Mauthausen-Gusen (US vs. Hans Giovanazzi i inni) skazany został na 5 lat pozbawienia wolności.

</doc>
<doc id="1563569" url="https://pl.wikipedia.org/wiki?curid=1563569" title="Bąkowski Klemens">
Bąkowski Klemens



</doc>
<doc id="1563571" url="https://pl.wikipedia.org/wiki?curid=1563571" title="Mogami (krążownik)">
Mogami (krążownik)

Dwa krążowniki Japońskiej Cesarskiej Marynarki Wojennej noszące nazwę rzeki Mogami:

</doc>
<doc id="1563572" url="https://pl.wikipedia.org/wiki?curid=1563572" title="Agaricaceae">
Agaricaceae



</doc>
<doc id="1563574" url="https://pl.wikipedia.org/wiki?curid=1563574" title="Polski Fiat 125p Coupé">
Polski Fiat 125p Coupé

Polski Fiat 125p Coupé – prototyp polskiego samochodu sportowego opracowany w warszawskiej Fabryce Samochodów Osobowych w roku 1971.
Historia i opis pojazdu.
Nadwozie typu coupé zostało opracowane przez Zbigniewa Wattsona. Kabina pasażerska zapewniała miejsce na podróż dla czterech pasażerów, przy czym na tylnej kanapie było ono dość ograniczone. Ponieważ samochód wyposażony był w dwudrzwiowe nadwozie, dostęp do tylnej kanapy możliwy był po odchyleniu foteli kierowcy lub pasażera do przodu. Wnętrze zostało zaprojektowane w sposób zapewniający stosunkowo dobrą widoczność we wszystkich kierunkach. Polski Fiat 125p Coupé charakteryzował się dość pojemnym jak na swoją klasę bagażnikiem. Znaną wadą prototypu były tylne resory piórowe, wystające poza obrys nadwozia.
W stosunku do Polskiego Fiata 125p, na którym przy konstrukcji prototypu się opierano, zmniejszono koło kierownicy, zwiększono szerokość ogumienia oraz zamontowano mocniejszy silnik.
Jedyny powstały egzemplarz 125p Coupé znajduje się w Muzeum Motoryzacji w Warszawie, przy ulicy Filtrowej.

</doc>
<doc id="1563576" url="https://pl.wikipedia.org/wiki?curid=1563576" title="Pam Ferris">
Pam Ferris

Pam Ferris (ur. 11 maja 1948 w Hanowerze) – brytyjska aktorka urodzona w Niemczech. Występowała jako Ma Larkin w "The Darling Buds of May", jako Laura Thyme w "Rosemary &amp; Thym"e oraz jako Agata Pałka w filmie "Matylda". Zagrała również Marge Dursley w trzeciej części Harry’ego Pottera.
Życiorys.
Ferris urodziła się w Hanowerze, Dolnej Saksonii, Niemczech, kiedy jej ojciec służył w Królewskich Siłach Lotniczych. Jej ojciec, Fred Ferris był policjantem a jej matka, Ann Perkins, prowadziła rodzinną piekarnię. Jej rodzina wyemigrowała do Nowej Zelandii, kiedy Pam miała 13 lat. Ferris powróciła do Wielkiej Brytanii zaraz po ukończeniu dwudziestego roku życia. W 1986 poślubiła aktora Rogera Frosta. Była bliską przyjaciółką Catherine Zety-Jones (jej ekranowej córki w Darling "Buds of May"), ale w 2010 roku ujawniła, że od czasu jej przeprowadzki do Hollywood ich przyjaźń uległa rozluźnieniu.

</doc>
<doc id="1563577" url="https://pl.wikipedia.org/wiki?curid=1563577" title="TPE">
TPE



</doc>
<doc id="1563579" url="https://pl.wikipedia.org/wiki?curid=1563579" title="Port lotniczy Mbabane">
Port lotniczy Mbabane



</doc>
<doc id="1563582" url="https://pl.wikipedia.org/wiki?curid=1563582" title="Kakuca Czolokaszwili">
Kakuca Czolokaszwili

Kaichosro Czolokaszwili, powszechnie znany jako Kakuca (ur. 14 lipca 1888, zm. 27 czerwca 1930) – gruziński szlachcic oraz dowódca wojskowy, uważany za bohatera narodowego Gruzji.
Pułkownik w armii Imperium Rosyjskiego oraz armii Demokratycznej Republiki Gruzji; weteran I wojny światowej. Na początku lat 20. XX wieku prowadził partyzancką walkę przeciw rządom bolszewików, ustanowionym w roku 1921 przez Armię Czerwoną Rosji Sowieckiej. Po nieudanym powstaniu sierpniowym przeciw Związkowi Radzieckiemu w roku 1924, Czolokaszwili wyjechał do Francji, gdzie zmarł na gruźlicę. Jego szczątki przewieziono do Panteonu Pisarzy i Osób Publicznych w Mtacminda w stolicy Gruzji - Tbilisi w roku 2005.
Młodość i początki kariery.
Czolokaszwili urodził się w szanowanej rodzinie arystokratycznej. Był synem księcia Joseba Czolokaszwilego, przyszedł na świat w majątku rodzinnym w Matani, w prowincji Kachetia we wschodniej Gruzji (wtenczas była to część guberni tyfliskiej carskiej Rosji).
W 1907 r. Czolokaszwili ukończył szlacheckie gimnazjum w Tyflisie, następnie zaciągnął się do carskiej armii. Po zakończeniu służby w pułku dragonów w Twerze, przeszedł do rezerwy w 1912 r. i wrócił do Gruzji, gdzie rok później poślubił księżną Nino (z domu Megwinetuchucesi). Po wybuchu I wojny światowej w 1914r, został ponownie powołany do czynnej służby. Oddano mu w dowodzenie szwadron kawalerii, walczący na froncie austriackim. Po odniesieniu ran jeszcze w tym samym roku, został przeniesiony na front kaukaski. Podczas bitwy pod Sarikamis w grudniu 1914 r. dowodził on szwadronem kawalerii, wchodzącym w skład korpusu dowodzonego przez generała Gabaszwilego. Odznaczył się wówczas zdobyciem i obroną strategicznego „orlego gniazda” przed przeważającymi siłami tureckimi. Po raz kolejny odniósł wtedy poważne rany. Za jego postawę, wyróżniono go złotą szablą. Po kuracji medycznej w szpitalu św. Niny w Tyflisie, został zaciągnięty do formowanego właśnie Gruzińskiego Legionu Kawalerii, który w 1915 r. maszerował na Iran w ramach ekspedycji generała Baratowa. Wykonał rajd na Mezopotamię, gdzie w 1916 r. połączył się z brytyjskim korpusem ekspedycyjnym.
Po rewolucji październikowej w Rosji, Czolokaszwili wrócił do Gruzji, gdzie zaangażował się w działalność gruzińskiego ruchu wyzwoleńczego. W połowie roku 1917 wstąpił do Narodowej Partii Demokratycznej Gruzji. Na początku 1918 r. współpracował przy organizacji oddziałów narodowej kawalerii. 26 maja 1918 r. Gruzja ogłosiła swoją niepodległość. Przyjęła nazwę Demokratycznej Republiki Gruzji. Czolokaszwili uzyskał awans na pułkownika. Podczas wojen z Armenią (1918) oraz Rosją Sowiecką (1921) dowodził dywizją konnicy. Przez pewien okres w roku 1919, pełnił urząd zastępcy ministra obrony Gruzji.
Przywódca partyzantów.
Sowiecka inwazja na początku 1921 r. doprowadziła do upadku niepodległej Gruzji i utworzenia Gruzińskiej Socjalistycznej Republiki Radzieckiej, rządzonej przez Bolszewicki Komitet Rewolucyjny ("Rewkom"). Czolokaszwili, w przeciwieństwie do wielu innych działaczy niepodległościowych, nie udał się na emigrację, lecz wycofał się w góry Kaukazu, gdzie zorganizował partyzancki opór skierowany przeciwko nowemu reżimowi. W marcu 1921 r. dowodził niewielką partyzancką grupą znaną jako „Konspiratorzy Gruzji”, która wzięła udział w serii potyczek z Armią Czerwoną oraz oddziałami WCZk (sowieckiego organu bezpieczeństwa) w swoim rodzinnym regionie Kachetia. Po starciu pod Sighnaghi w czerwcu 1922r, Czolokaszwili przeniósł się do górskiego dystryktu Chewsureti, gdzie zjednoczył miejscowych chłopów przeciwko rządowi bolszewickiemu. Armia Czerwona, wspierana przez lotnictwo, opanowała terytorium, jednak Czolokaszwilemu udało się przedostać do sąsiedniej Czeczenii, skąd w listopadzie 1922 r. prowadził najazdy na Gruzję. Jego brat, Simon, zginął w trakcie akcji, a pozostałych członków rodziny aresztowano. Jego teść został później zamordowany przez WCzk.
Najbardziej intensywne walki rozgorzały podczas powstania sierpniowego w 1924 r. Czolokaszwili był jednym z jego przywódców. Na drodze niespodziewanego ataku w dniu 29 sierpnia opanował miasto Manglisi. Jako że nie dotarły do niego posiłki, przeniósł się w góry we wschodniej Gruzji, gdzie przejął kontrolę nad Duszeti i rozbił jednostki Armii Czerwonej pod Swimoniant-Chewi 3 września. Chociaż powstanie było nieskuteczne i zostało brutalnie stłumione, Czolokaszwili odmówił poddania się i bezowocnie kilka razy próbował przeprowadzić wypad na Tbilisi. Swoją ostatnią bitwę stoczył w połowie września pod Chew-Grdzela w prowincji Kachetia. Pomimo miażdżącej przewagi Armii Czerwonej oraz ostrzału ze strony radzieckiej artylerii, Czolokaszwilemu udało się uciec. Niebawem okazało się, że oddziały partyzanckie są wyczerpane, wobec czego Czolokaszwili musiał uciekać do Turcji, gdzie dołączyło do niego kilku emigrantów. Razem przenieśli się do Francji.
Jego życie we Francji było ciężkie. Zmarł na gruźlicę w roku 1930. Początkowo pochowano go na cmentarzu św. Audoena w Paryżu. Później jego grób przeniesiono na cmentarz w Leuville-sur-Orge, gdzie chowano gruzińską emigrację.
Dziedzictwo.
Postać Czolokaszwilego została zapomniana w czasie blisko 70-letniej przynależności Gruzji do ZSRR. Razem z przypływem nastrojów narodowo-liberalnych pod koniec lat 80. XX wieku, postać Czolokaszwilego uznano za wiodący symbol gruzińskiego patriotyzmu i narodowego oporu wobec rządów radzieckich. Jego portrety pojawiały się na wszystkich manifestacjach protestacyjnych. Zainteresowanie osobą Czolokaszwilego wzrosło szczególnie w roku 1990, po powrocie do kraju jego towarzysza broni, Aleksandra Sulkaniszwilego, ze sztandarem powstańczym Kakucy.
W dniach 20-21 listopada 2005r, zwłoki Czolokaszwilego przewieziono do Panteonu Mtatsminda w Tbilisi. W uroczystym pogrzebie uczestniczyły najważniejsze osobistości życia publicznego Gruzji oraz tysiące mieszkańców kraju z różnych regionów. Jego portret zdobi również nowy banknot o nominale 200 lari. Imieniem Czolokaszwilego nazwano jedną z ulic w popularnym dystrykcie Wake w Tbilisi, w którym znajduje się ambasada rosyjska.
Bibliografia.
"Artykuł został przetłumaczony z angielskiej edycji Wikipedii."

</doc>
<doc id="1563587" url="https://pl.wikipedia.org/wiki?curid=1563587" title="Mahdi (imię)">
Mahdi (imię)

Mahdi (arab. ﻣﻬﺪﻱ, transkrypcja francuska Mehdi) jest męskim imieniem arabskim. Pochodzi od słowa "al-hidaja" (arab. ﺍﻟﻬﺪﺍﻳﺔ) znaczącego „sprawiedliwa/praworządna droga“, oznacza więc osobę sprawiedliwą/praworządną albo kroczącą drogą praworządności/sprawiedliwości.
Zdrobnienie brzmi "Midu" (arab. ﻣﺪﻭ).
Istnieje również forma żeńska "Mahdiya" (arab. ﻣﻬﺪﻳﺔ).

</doc>
<doc id="1563588" url="https://pl.wikipedia.org/wiki?curid=1563588" title="Matheus Meier">
Matheus Meier

Matheus Meier (ur. 1903, zm. ?) – kapo w obozie koncentracyjnym Mauthausen-Gusen i zbrodniarz wojenny.
Z zawodu mleczarz. Jako więzień funkcyjny piastował stanowisko naczelnego kapo w "Welz", podobozie KL Mauthausen. Znęcał się nad więźniami żydowskimi, katując ich różnymi narzędziami. W 1947 w procesie załogi Mauthausen-Gusen (US vs. Hans Joachim Geiger i inni) przed amerykańskim Trybunałem Wojskowym w Dachau Meier skazany został na karę 20 lat pozbawienia wolności.

</doc>
<doc id="1563589" url="https://pl.wikipedia.org/wiki?curid=1563589" title="Karl Bolle">
Karl Bolle

Karl Bolle vel Carl Bolle (ur. 20 czerwca 1893 w Berlinie, zm. 9 października 1955 tamże) – as lotnictwa niemieckiego z 36 zwycięstwami w I wojnie światowej. W czasie II wojny światowej doradca Luftwaffe.
Przebieg służby.
Urodzony w Berlinie w rodzinie właściciela sklepu spożywczego studiował ekonomię na Uniwersytecie w Oksfordzie. Po powrocie do Prus w 1913 roku wstąpił do wojska i w stopniu porucznika służył w 7 Pułku Huzarów von Seydlitz. W pułku walczył najpierw na froncie zachodnim w Belgii i Francji, gdzie brał m.in. udział w I bitwa nad Marną. Następnie wraz z pułkiem został przerzucony na front wschodni najpierw na tereny współczesnej Polski, a później Łotwy. W końcu 1915 roku został odznaczony Krzyżem Żelaznym II klasy.
W lutym 1916 roku został przeniesiony do Luftstreitkräfte. Po odbyciu szkolenia od lipca 1916 służył w Kampfgeshwader 4, a potem w Kasta 23. W Kasta 23 latał w jednej załodze wówczas z obserwatorem Lotharem von Richthofen. W październiku 1916 roku został ranny. Po wyleczeniu ran do służby wrócił dopiero w lecie 1917 roku. Został przydzielony do Jasta 28, w której odniósł swoje pierwsze zwycięstwo powietrzne 8 sierpnia 1917 roku. Do stycznia 1918 roku odniósł kolejne 4 zwycięstwa.
20 lutego 1918 roku został przeniesiony od Jasta 2 na stanowisko dowódcy, które zajmował do końca wojny. W eskadrze odniósł 31 zwycięstw. W dniu sierpniu 1918 roku został odznaczony orderem Pour le Mérite.
Po I wojnie światowej.
Po zakończeniu wojny Karl Bolle przeniósł się do lotnictwa cywilnego. Na początku 1920 roku został mianowany dyrektorem niemieckiej szkoły pilotażu transportowego (Deutschen Flugtransportschule). W latach trzydziestych został doradcą Luftwaffe bezpośrednio podlegającym Hermannowi Göringowi.

</doc>
<doc id="1563591" url="https://pl.wikipedia.org/wiki?curid=1563591" title="Tobermory (Ontario)">
Tobermory (Ontario)

Tobermory – miejscowość w gminie Northern Bruce Peninsula, prowincji Ontario, w Kanadzie.
Położenie.
Tobermory leży na północnym skrawku półwyspu Bruce'a, rozdzielającego wielką Zatokę Georgian od właściwego jeziora Huron, ok. 300 km na północny zachód od Toronto. Najbliższym miastem jest Owen Sound, leżący 100 km na południe od Tobermory.
Nazwa.
Nazwę „Tobermory” nadano miejscowości z uwagi na podobieństwo tutejszej zatoki portowej do tej, jaka znajduje się w Tobermory na wyspie Mull leżącej w paśmie Hebrydów Wewnętrznych w Szkocji.
Historia.
Latem 1871 r. kapitan statku, pływającego po Huronie, John Charles Earl, osiadł nad głęboką zatoką na północnym krańcu Półwyspu Bruce’a, która dziś zwie się Big Tub Harbour. Głęboka i osłonięta od wiatrów zatoka była doskonałym schronieniem dla statków, przemierzających wody przesmyku między Georgian Bay a właściwym jeziorem Huron. Aby ułatwić jej odnalezienie, J. C. Earl zaczął zawieszać wieczorem zapaloną lampę olejową na wysokim drzewie na cyplu, ograniczającym zatokę od północy. Po pewnym czasie rząd prowincji Ontario uznał tę działalność za służbę publiczną i rozpoczął wypłacanie panu Earlowi pensji w wysokości 30 dolarów rocznie. W 1885 r. wybudowano na wspomnianym cyplu, kosztem 675 dolarów, drewnianą, sześciokątną latarnię wysokości 13 m, której czerwone światło było widoczne w promieniu 8 mil. Funkcjonowała ona do 1952 r., a ostatnim latarnikiem był Thomas Andrew Hopkins. Latarnia istnieje do dziś, będąc ulubionym celem spacerów turystów.
Jeszcze w tym samym roku 1871 po drugiej stronie dzisiejszego miasteczka, nad zatoką Dunk's Bay, pojawił się drugi osadnik. Już w następnym roku Cockwell &amp; Grant zbudowali duży tartak z wytwórnią gontów nad niedaleką Crane River. W 1881 r. kolejny tartak powstał w samym Tobermory, a wkrótce przybyły dwa następne. W tym samym roku uruchomiona została poczta, a dwa lata później szkoła. Nowa osada stała się punktem, w którym krzyżowały się szlaki żeglugowe biegnące wzdłuż brzegu Georgian Bay oraz wzdłuż brzegu otwartego jeziora. Była także portem macierzystym sporej flotylli kutrów rybackich, której szczyt rozwoju przypadł na lata 30. XX w. Samo osiedle wypełniło się drewnianymi domkami, usytuowanymi wokół portowej zatoczki Little Tub, z których kilka dotrwało do naszych czasów.
Współcześnie.
Tobermory jak i jej okolice są dziś popularnym kierunkiem wakacyjnych wycieczek. Miejscowość jest rajem dla fanów nurkowania ze względu na wielką ilość wraków, spoczywających w okolicznych wodach. Z tego powodu nazywana jest "słodkowodną światową stolicą nurkowania".
Tobermory jest siedzibą dwóch kanadyjskich parków narodowych: Narodowy Park Morski Fathom Five oraz Park Narodowy Bruce Peninsula, ustanowionych w 1987 r. W 2006 r. na skraju miasteczka otwarty został nowoczesny "Visitors Centre" – ośrodek informacyjno-wystawienniczy wspólny dla obu parków. Zaaranżowane w nim bardzo interesujące ekspozycje przedstawiają przyrodę i historię Półwyspu Bruce’a.
W Tobermory znajduje się koniec najstarszego i najdłuższego znakowanego szlaku turystycznego w Kanadzie, zwanego Bruce Trail.
St. Edmunds Township Museum.
Muzeum znajduje się ok. 3 km na południe od portu w Tobermory, po wschodniej stronie drogi nr 6, tuż przed skrzyżowaniem z Warner Bay Road (biegnącą w kierunku zachodnim) i Little Cove Road (w kierunku wschodnim). Ulokowane jest w murowanym budynku dawnej szkoły, pochodzącym z 1898 r. Otwarte zostało w maju 1967 r. i jest utrzymywane staraniem lokalnego stowarzyszenia pn. "The Northern Bruce Peninsula History Comittee".
Ekspozycje przedstawiają historię północnej części Półwyspu Bruce’a oraz życie zagospodarowujących go społeczności ludzkich. Na parterze dotyczą ona głównie użytkowania lasu, pozyskiwania drewna i jego obróbki. Na piętrze zgromadzone są eksponaty związane z jeziorem i żeglugą po nim: dawne mapy, modele i ilustracje dawnych statków oraz pamiątki ze spoczywających w okolicznych wodach 22 wraków. Obok budynku muzeum znajduje się drewniana, zrębowa chałupa, pochodząca z 1875 r., a przeniesiona w obecne miejsce w roku 1971. W jej wnętrzu prezentowane jest wyposażenie typowego domu z tej części Kanady z drugiej połowy XIX w.

</doc>
<doc id="1563593" url="https://pl.wikipedia.org/wiki?curid=1563593" title="Bedłka lśniąca">
Bedłka lśniąca



</doc>
<doc id="1563594" url="https://pl.wikipedia.org/wiki?curid=1563594" title="Agano (krążownik)">
Agano (krążownik)



</doc>
<doc id="1563595" url="https://pl.wikipedia.org/wiki?curid=1563595" title="Carl Bolle">
Carl Bolle



</doc>
<doc id="1563596" url="https://pl.wikipedia.org/wiki?curid=1563596" title="Pieczarka lśniąca">
Pieczarka lśniąca



</doc>
<doc id="1563597" url="https://pl.wikipedia.org/wiki?curid=1563597" title="Szejma">
Szejma

Szejma (arab. ﺷﻴﻤﺎﺀ, tr. Şeyma, transkrypcja francuska Chaymae) jest żeńskim imieniem arabskim. Pochodzi od słowa "asz‑szyjam" (arab. ﺍﻟﺸﻴﻢ) oznaczającego dobry charakter, dobre wychowanie lub zdyscyplinowanie, oznacza więc osobę o dobrym wychowaniu, charakterze lub zdyscyplinowaną.
Zdrobnienie arabskie brzmi "Szemszem" lub "Szemsiem" (arab. ﺷﻤﺸﻢ), polskie "Szejmuś" lub "Szejmusia".
Istnieje również forma męska "Szyjam" (arab. ﺷﻴﻢ).

</doc>
<doc id="1563598" url="https://pl.wikipedia.org/wiki?curid=1563598" title="Jakub Sokołowski">
Jakub Sokołowski

Jakub Sokołowski herbu Pomian (zm. 1483) – kanonik włocławski.
Był bliskim krewnym Świętosława z Wrzący i Jałbrzyka Jana Sokołowskiego. Od 1464 roku wraz ze Świętosławem i jego bratankiem Janem z Wrzący Wielkiej i Sokołowa uczestniczył regularnie w posiedzeniach kapituły katedralnej włocławskiej, należąc do jej najbardziej wpływowych członków. Od 1475 roku aż do śmierci występował jako oficjał włocławski z ramienia biskupa Zbigniewa Oleśnickiego. W 1472 r. był notariuszem królewskim, a w 1479 poborcą cyzy na Kujawach i cła wodnego w Bobrownikach.

</doc>
<doc id="1563600" url="https://pl.wikipedia.org/wiki?curid=1563600" title="Lauriano Navas">
Lauriano Navas

Lauriano Navas (ur. 1919, zm. ?) – hiszpański kapo w obozie koncentracyjnym Gusen, zbrodniarz wojenny.
Od 27 stycznia 1941 był więźniem Mauthausen. 30 czerwca 1941 przeniesiono go do podobozu "Gusen", gdzie został ustanowiony kapo w komandzie zajmującym się naprawą torów kolejowych w "Kastenhofen". Navas nieustannie katował podległych mu więźniów, czasem ze skutkiem śmiertelnym.
Navas został za swoje zbrodnie skazany w procesie załogi Mauthausen (US vs. Lauriano Navas i inni) przez amerykański Trybunał Wojskowy w Dachau na dożywotnie pozbawienie wolności.

</doc>
<doc id="1563601" url="https://pl.wikipedia.org/wiki?curid=1563601" title="Theodor Brorsen">
Theodor Brorsen

Theodor Johann Christian Ambders Brorsen (ur. 29 lipca 1819 w Nordborg, zm. 31 marca 1895 tamże) – duński astronom.
Życiorys.
Uczęszczał do szkoły prowadzonej przez braci morawskich w Christiansfeld, a następnie do łacińskiej szkoły we Flensburgu. Studiował prawo w Kilonii, Berlinie i Heidelbergu. W 1844 roku zdecydował się na studia astronomiczne w Kilonii.
Pracował w obserwatoriach w Kilonii (1846) i Altonie (obecnie część Hamburga, 1847). W późniejszym czasie przyjął ofertę barona Johna Parisha von Senftenberg, który zatrudnił go w swoim prywatnym obserwatorium w Senftenbergu (obecnie Žamberk w Czechach).
W 1870 powrócił do Nordborg, który był już wówczas pruskim miastem, zajmował się w tym czasie meteorologią oraz botaniką.
W czasie prowadzenia obserwacji astronomicznych odkrył pięć komet (1846 III, 1846 VII, 1847 V, 1851 III i 1851 IV), dwie z nich 5D/Brorsen oraz 23P/Brorsen-Metcalf (ponownie zaobserwowana przez Joela Hastingsa Metcalfa w 1919 roku) zostały nazwane jego imieniem. Odkrył także jeden obiekt, który znalazł się w katalogu New General Catalogue – gromadę kulistą NGC 6539 w 1856 roku.
Jego imieniem została nazwana również planetoida (3979) Brorsen.

</doc>
<doc id="1563602" url="https://pl.wikipedia.org/wiki?curid=1563602" title="Port lotniczy Salto">
Port lotniczy Salto

Port lotniczy Salto-Nueva Hesperides – jeden z urugwajskich portów lotniczych. Mieści się w mieście Salto.

</doc>
<doc id="1563603" url="https://pl.wikipedia.org/wiki?curid=1563603" title="Granica polsko-słowacka">
Granica polsko-słowacka

Granica polsko-słowacka – granica między Rzecząpospolitą Polską a Republiką Słowacką istniejąca formalnie we współczesnym kształcie od 1 stycznia 1993 roku, tj. od momentu rozpadu Czechosłowacji na dwa niezależne państwa. Przed rozpadem Czechosłowacji obecna granica ze Słowacją stanowiła jej część i miała prawie identyczny przebieg (w późniejszych latach dokonano drobnych korekt).
Obecny przebieg.
Przebieg granicy.
Granica ze Słowacją przebiega od Jaworzynki Trzycatka przez Przełęcz Zwardońską, Wielką Raczę, Wielką Rycerzową, przełęcz Glinkę, Pilsko, przełęcz Glinne, Babią Górę, Chyżne, przecina dolinę Orawy, główny grzbiet Tatr, biegnie doliną Białki wzdłuż doliny Dunajca, przez Pieniny, doliną Popradu, przez Muszynę, Przełęczą Tylicką, Dukielską i Łupkowską, do szczytu Krzemieniec, nad Przełęczą Użocką.
Korekta granicy w 2005 roku.
Na mocy umowy zawartej pomiędzy Rzeczpospolitą Polską a Republiką Słowacką sporządzonej w Lubowli 29 lipca 2002 roku i ratyfikowanej w 2005 roku:
Łącznie Polska przekazała Słowacji, a Słowacja Polsce terytoria o powierzchni 2969 m² (blisko 0,30 ha).
Historyczny przebieg.
Granica polsko-słowacka przed II wojną światową.
Kiedy 14 marca 1939 roku została utworzona Republika Słowacka (państwo oficjalnie niezależne, jednak kontrolowane przez III Rzeszę), przestała istnieć granica polsko-czechosłowacka, która stała się na pewnym swym odcinku granicą polsko-czeską (z Protektoratem Czech i Moraw), granicą polsko-słowacką i granicą polsko-węgierską.
Ówczesna granica polsko-słowacka swój bieg rozpoczynała 0,55 kilometra na zachód od góry Mały Połom (Trojačka, 1058 m n.p.m.), następnie biegła w kierunku wschodnim przez górę Vel. Polom (1067 m n.p.m.), na południe od Przełęczy Jabłonkowskiej, na północ od Czacy i Czarnego, następnie przez Wielką Raczę, Pilsko, Babią Górę, Chyżne, przecinała dolinę Orawy i główny grzbiet Tatr. Dalej biegła doliną Białki wzdłuż doliny Dunajca, przez Pieniny, doliną Popradu, przez Muszynę i kończyła swój bieg na szczycie Czerenin (Černiny, 929 m n.p.m.) w okolicach Łupkowa, gdzie znajdował się trójstyk granic Polski, Słowacji i Węgier.
Granica polsko-słowacka przetrwała faktycznie do 28 września 1939 roku, formalnie zaś do 1958, gdyż dopiero 13 czerwca tego roku rządy PRL i CSRS podpisały porozumienie zamykające spory graniczne.

</doc>
<doc id="1563604" url="https://pl.wikipedia.org/wiki?curid=1563604" title="Kurt Koffka">
Kurt Koffka

Kurt Koffka (ur. 18 marca 1886 w Berlinie, zm. 22 listopada 1941 w Northampton) − niemiecki psycholog, uczeń Carla Stumpfa.
W 1909 roku uzyskał tytuł doktora. Oprócz studiów w Berlinie kształcił się także przez jeden rok na Uniwersytecie Edynburskim w Szkocji. Tam uzyskał biegłość w języku angielskim, która później pomogła mu w spopularyzownaiu psychologii Gestalt poza granicami Niemiec. Pracował na Uniwersytecie we Frankfurcie. Niedługo po podjęciu pracy na tym uniwersytecie pojawiła się nowa propozycja pracy na Uniwersytecie w Gießen, czterdzieści mil od Frankfurtu, gdzie pozostał do 1924 roku. Wyjechał do Stanów Zjednoczonych, gdzie wizytował na uniwersytetach Cornell oraz Wisconsin-Madison. Ostatecznie w 1927 roku przyjął stanowisko w Smith College w Northampton w Massachusetts, gdzie pozostał aż do śmierci w 1941 roku.

</doc>
<doc id="1563606" url="https://pl.wikipedia.org/wiki?curid=1563606" title="Lampka">
Lampka



</doc>
<doc id="1563607" url="https://pl.wikipedia.org/wiki?curid=1563607" title="Komisja Winograda">
Komisja Winograda

Komisja Winograda (hebr. ועדת וינוגרד; oficjalna nazwa komisji: הוועדה לבדיקת ארועי המערכה בלבנון 2006 – Komisja śledcza ds. wydarzeń podczas militarnego zaangażowania w Libanie w 2006) – komisja śledcza powołana w 2006 r. przez rząd izraelski, działająca pod kierownictwem emerytowanego sędziego Elijjahu Winograda, która badała postępowanie władz państwa żydowskiego tuż przed i podczas kryzysu izraelsko-libańskiego w lecie 2006 r. Pierwsze posiedzenie organu miało miejsce 18 września 2006 roku, a przesłuchania świadków rozpoczęły się 2 listopada 2006 r. 30 kwietnia 2007 r. komisja wydała wstępny raport, ostro krytykujący osoby, które zadecydowały o rozpoczęciu konfliktu.
Komisja Winograda była szeroko chwalona, jako przykład istnienia realnych mechanizmów demokratycznej kontroli w izraelskim systemie politycznym, jak również przejaw samokrytycyzmu władz Izraela. Pod wrażeniem jej działalności był nawet lider Hezbollahu, szejk Hasan Nasr Allah. Ostateczny raport komisji został ogłoszony w jerozolimskim międzynarodowym centrum konferencyjnym Binjanej Ha-Uma 30 stycznia 2008 r.
Utworzenie komisji.
21 sierpnia 2006 r. grupa złożona ze zdemobilizowanych izraelskich rezerwistów oraz rodziców żołnierzy zabitych podczas konfliktu izraelsko-libańskiego w 2006 r. wezwała premiera Izraela Ehuda Olmerta do rezygnacji i powołania komisji śledczej mające zbadać nieprawidłowości, jakie ich zdaniem miały miejsce podczas wojny. Rozpoczęli oni protest przed gmachem Knesetu, rozbiwszy przed nim namiot. 25 sierpnia grupa miała już ponad 2 tys. członków, włączając w to wpływowy Ruch na Rzecz Dobrego Rządu. 28 sierpnia Olmert poinformował, że nie powstanie jedna komisja śledcza, ale dwie mniejsze. Pierwsza z nich zajęła się sprawami związanymi z działalnością polityków przed i podczas konfliktu, druga – poczynaniem wojskowych. Zdecydowano, że na ich czele staną – odpowiednio – były dyrektor Mosadu Nahum Admoni i były szef sztabu generalnego izraelskich sił zbrojnych Amnon Lipkin-Szachak. 11 października zadecydowano, że Admoniego zastąpi emerytowany sędzia Elijjahu Winograd, a status jego zespołu zostanie podwyższony – organ stał się oficjalną rządową komisją.
Raport.
W raporcie komisji Winograda konflikt z Libanem określony został jako "zaprzepaszczona szansa". Jak napisano w dokumencie, "Izrael rozpoczął długą wojnę, która zakończyła się bez jednoznacznego militarnego zwycięstwa". Według twórców raportu: "Paramilitarna organizacja złożona z kilku tysięcy ludzi stawiała opór, przez kilka tygodni, najsilniejszej armii na Bliskim Wschodzie, która cieszyła się pełnym panowaniem w powietrzu oraz przewagą liczebną i technologiczną". Ponadto, komisja zauważyła, że ataki rakietowe Hezbollahu były przeprowadzane przez cały okres konfliktu, a IDF nie udzielił żadnej efektywnej odpowiedzi na te działania. Skrytykowano zbyt późną ofensywę lądową armii izraelskiej: "Nie osiągnęła ona celów militarnych i nie została zakończona".
W raporcie można przeczytać także, że reakcja na porwanie przez Hezbollah dwóch izraelskich żołnierzy musiał być wyborem pomiędzy "a) krótkim, bolesnym i nieoczekiwanym ciosem w Hezbollah (...), b) działaniem mającym przynieść znaczącą zmianę w rzeczywistości południowego Libanu, z dużą lądową operacją, (...) [okupacją] południa Libanu i oczyszczeniem go [z Hezbollahu]. (...) Fakt, że Izrael wyruszył na wojnę przed zadecydowaniem, którą opcję wybrać, przy braku strategii zakończenia konfliktu, wskazuje na znaczne nieprawidłowości w procesie decyzyjnym".
Przy tak opisanych niedociągnięciach, komisja zauważyła, że "Rezolucja 1701 Rady Bezpieczeństwa ONZ i jej jednogłośne przyjęcie, były sukcesem Izraela".
Członkowie.
Skład komisji na 18 września 2006:

</doc>
<doc id="1563608" url="https://pl.wikipedia.org/wiki?curid=1563608" title="Granica polsko-czeska">
Granica polsko-czeska

Granica czesko-polska – granica międzypaństwowa pomiędzy Republiką Czeską a Rzeczpospolitą Polską.
Czechy są jednym z siedmiu państw graniczących obecnie z Polską. Stan ten utrzymuje się od 1 stycznia 1993 roku, gdy doszło do rozpadu Czechosłowacji. Obecna granica z Czechami stanowiła część granicy z Czechosłowacją i miała identyczny przebieg.
Obecny przebieg.
Przebieg granicy.
Granica polsko-czeska biegnie od doliny Żytawy, na południe od Bogatyni do Zawidowa, przez Góry Izerskie, doliną Izery, Przełęczą Szklarską, grzbietem Karkonoszy, Przełęczą Lubawską, Górami Stołowymi, przecina Kudowę-Zdrój, przechodzi między Górami Bystrzyckimi i Górami Orlickimi, wzdłuż doliny Orlicy, Przełęczą Międzyleską, Masywem Śnieżnika, Górami Złotymi, w pobliżu Złotego Stoku, przez Głuchołazy na południe do Prudnika, doliną Opawicy i Opawy, przecina dolinę Odry, biegnie wzdłuż doliny Olzy, przez Cieszyn, grzbietem masywu Czantorii i Stożka w Beskidzie Śląskim, do doliny Olzy i dalej do punktu styku granic Polski, Czech i Słowacji w Jaworzynce-Trzycatku, na Trójstyku.
Regulacje granic.
Podczas wytyczania granicy w 1958 roku Polska przekazała Czechosłowacji 1205,9 ha, natomiast Czechosłowacja Polsce 837,46 ha. Powstał tzw. dług graniczny, tytułem którego do Polski powinno być jeszcze przekazane 368,44 ha. Regulacją tzw. długu zajmuje się od 1992 roku Stała Polsko-Czeska Komisja Graniczna przy Ministerstwie Spraw Wewnętrznych w Warszawie, obecnie resorty przy Ministerstwie Spraw Zagranicznych.
7 kwietnia 2011 roku czeskie radio poinformowało, że Ministerstwo Spraw Wewnętrznych Republiki Czeskiej planuje oddać Polsce 365 ha gruntów, tj. fragment kraju libereckiego, leżących na tzw. cyplu frydlanckim, między Świeradowem-Zdrojem a Bogatynią. 8 kwietnia polski minister Jerzy Miller sprostował, że planowana regulacja linii granicznej nie jest związana z tzw. długiem granicznym, a z procedurami administracyjnymi wynikłymi ze zmian koryt rzek. Obecnie pod uwagę brane są między innymi tereny w okolicach Vidnavy, ziemi jesenickiej oraz w tzw. worku frýdlanckim.
Długość granicy.
Obecnie długość granicy z południowym sąsiadem wynosi 796 km.
Historyczny przebieg.
Granica Polski z Protektoratem Czech i Moraw.
Granicą polsko-czeską nazwać także można granicę istniejącą przez kilka miesięcy w 1939 roku.
16 marca 1939 roku Rzesza Niemiecka, po ogłoszeniu przez Słowację niepodległości (w rzeczywistości była ona zależna od III Rzeszy), utworzyła z terenów okupowanych Czech, Moraw i Śląska Czeskiego, które nie zostały wprost przyłączone do Niemiec jako Kraj Sudetów lub do Polski jako Zaolzie, Protektorat Czech i Moraw. Stanowił on autonomiczną niemiecką jednostkę administracyjną, która graniczyła z Polską na odcinku 66 kilometrów, a granica pokrywała się z fragmentem wcześniejszej granicy polsko-czechosłowackiej
Granica ta przestała istnieć 28 września 1939 roku, kiedy to, po agresji Niemiec i ZSRR na Polskę, wojska obu państw w całości zajęły terytorium II RP, w wyniku czego władze niemieckie i radzieckie podpisały "pakt o granicach i przyjaźni", który wyznaczał granicę niemiecko-sowiecką na okupowanym terytorium Polski.

</doc>
<doc id="1563610" url="https://pl.wikipedia.org/wiki?curid=1563610" title="Kompleks polski">
Kompleks polski

Kompleks polski – powieść Tadeusza Konwickiego, opublikowana w Zapisie w 1977. Była to pierwsza polska powieść wydana w obiegu niezależnym.
Historia wydania.
Początkowo Konwicki planował wydać "Kompleks..." w wydawnictwie "Czytelnik", jednak zniechęcony zmianami, jakie próbowała wprowadzić cenzura, ostatecznie zdecydował się na publikację utworu w obiegu niezależnym. Przekazał więc utwór Niezależnej Oficynie Wydawniczej. Powieść ukazała się w trzecim numerze "Zapisu", jako pierwsza polska powieść wydana w drugim obiegu. Równocześnie utwór został wydany w nowoczesnej wówczas technice offsetowej w nakładzie 3,5 tysiąca egzemplarzy. Ponieważ w tym samym roku 1977 pisarz został objęty zakazem publikacji w obiegu państwowym, a jego nazwisko nie mogło być wymieniane w oficjalnej prasie i publikacjach, Konwicki przez długi czas publikował odtąd w obiegu niezależnym.
Fabuła utworu.
Akcja utworu dzieje się w latach 70. w Wigilię. Grupa osób oczekuje pod sklepem jubilerskim na dostawę radzieckich złotych obrączek. Wśród oczekujących są m.in.: Tadeusz Konwicki, Tadeusz Kojran (niegdyś próbujący zabić Konwickiego na zlecenie podziemia), pan Duszek (ubek, który kiedyś przesłuchiwał Kojrana), pan Grzesio (donosiciel). Kiedy wreszcie pojawia się wyczekiwana dostawa, okazuje się, że nie przywieziono obrączek, ale rosyjskie samowary wraz z losami umożliwiającymi wyjazd do ZSRR. Wygrywa Kojran, który jednak ma akurat przy sobie amerykańską wizę. Tymczasem Konwicki omdlewa i zostaje zaniesiony na zaplecze, gdzie przeżywa romans z ekspedientką. Kolejka rozchodzi się. Bohaterowie przebaczają sobie nawzajem dawne przewinienia.
W ramach utworu narrator snuje refleksje na temat polskości: o literaturze, mówiącej zawsze o sprawach narodowych, o niewoli narodowej i zmarnowaniu przez Polskę szans na utworzenie silnego państwa. Ponadto w tok narracji wplecione są 2 opowiadania:
Powieść uzupełnia również list posiadany przez głównego bohatera. Dostał on go od swojego przyjaciela – emigranta. Nadawca pisze o swoim pobycie w nieokreślonym kraju (opis pasuje do dowolnego kraju w Europie wschodniej) napadniętym przez sąsiada, który wprowadza ustrój totalitarny z jedną partią i przywódcą, otoczonym boskim kultem. List zawiera również nostalgiczny i wyidealizowany obraz Polski jako raju i ojczyzny wolności. Ten list, w zestawieniu z rzeczywistością kolejkową, nabierał wydźwięku ironicznego.
Spektakl Teatru Telewizji.
26 kwietnia 1995 roku w Teatrze Telewizji odbyła się premiera inscenizacji powieści Konwickiego w reżyserii Jerzego Markuszewskiego.

</doc>
<doc id="1563611" url="https://pl.wikipedia.org/wiki?curid=1563611" title="Dąb węgierski">
Dąb węgierski

Dąb węgierski ("Quercus frainetto" Ten.) – gatunek roślin z rodziny bukowatych ("Fagaceae" Dumort.). Występuje naturalnie w środkowej i południowej części Włoch, na Bałkanach po Rumunię i Węgry oraz w Azji Mniejszej (południowe wybrzeże Morza Czarnego). Epitet gatunkowy "frainetto" pochodzi z języka włoskiego – słowo „franetto” oznacza „drzewo”.
Biologia i ekologia.
Występuje na wysokości do 800 m n.p.m. Jest gatunkiem mrozoodpornym – znosi spadki temperatury do -15 °C. Preferuje stanowiska w pełnym nasłonecznieniu. Dobrze rośnie na wszystkich typach gleb, lecz preferuje dobrze przepuszczalne podłoże. Charakteryzuje się szybkim tempem wzrostu. Kwitnie w maju (według innych źródeł w czerwcu). Jest rośliną wiatropylną. Owoce dojrzewają w tym samym roku.

</doc>
<doc id="1563612" url="https://pl.wikipedia.org/wiki?curid=1563612" title="Theodor Johan Christian Ambders Brorsen">
Theodor Johan Christian Ambders Brorsen



</doc>
<doc id="1563613" url="https://pl.wikipedia.org/wiki?curid=1563613" title="Granica polsko-rumuńska">
Granica polsko-rumuńska

Granica polsko-rumuńska − istniejąca w okresie międzywojennym granica państwowa o długości 338 km pomiędzy II Rzeczpospolitą i Królestwem Rumunii.
Kształtowanie się granicy.
Rumuńska armia zajęła dawny habsburski kraj koronny, Bukowinę oraz południowo-wschodnią część Galicji, ograniczoną linią łączącą rzeki Dniestr i Cisa, do końca maja 1919 roku (zob. Okupacja Pokucia przez Rumunię). Bukowina była zamieszkana przez Rumunów i Ukraińców, natomiast południowo-wschodnia Galicja była ukraińskojęzyczna, z wyjątkiem polskiego osadnictwa w miastach. Wojska polskie opanowały natomiast pozostałe terytorium Galicji Wschodniej ze Stanisławowem włącznie do połowy lipca 1919. W ramach regulowania granicy w sierpniu 1919 Rumuni przekazali Polsce kontrolowane przez siebie terytoria galicyjskie. Granica pomiędzy obu państwami miała przebieg taki jak przedwojenna granica między krajami koronnymi Przedlitawii – Galicją i Bukowiną.
Przebieg granicy.
Granica polsko-rumuńska rozpoczynała się od trójstyku polsko-czechosłowacko-rumuńskiego, położonego na szczycie Stogu (1653 m n.p.m.) w Karpatach Marmaroskich. Dalej podążała na wschód grzbietem tego masywu aż do położonego na Przełęczy Banulskiej źródła potoku Munczelus (Menczył). Od tego miejsca granica skręcała na północ i biegła wzdłuż Munczelusu, następnie Perkałabu, Białego Czeremoszu i Czeremoszu aż dochodziła do jego ujścia do Prutu. Potem wędrowała na północ, wprost do Dniestru. Trójstyk polsko-rumuńsko-radziecki, będący ostatnim punktem granicy polsko-rumuńskiej, znajdował się u ujścia Zbruczu do Dniestru. Dokładnie opisana w Końcowym Protokole Delimitacyjnym między Polską a Rumunią podpisanym 17 maja 1935 roku.
Wyznaczenie granicy z Rumunią przeciągnęło się do lat trzydziestych. Było trudne ze względu na pretensje Rumunów do południowej, górskiej części Pokucia. Polacy odrzucili pomysł wymiany terytorium Bukowiny za południowe Pokucie, m.in. z powodu odkrytych złóż mineralnych Gór Czywczyńskich.
Granicę wyznaczały żeliwne słupy graniczne – mniejsze, zwieńczone sześcianem z literami P i R, oraz większe, z godłami na tabliczkach ponad sześcianami. Granica państwowa przebiegała wzdłuż południowych granic województwa stanisławowskiego i województwa tarnopolskiego.
Przejścia graniczne.
W okresie międzywojennym na granicy funkcjonowało kilka przejść granicznych, z których najważniejsze znajdowały się na Dniestrze w Zaleszczykach oraz w dolinie Prutu za Śniatynem. Szczególnie to pierwsze odegrało bardzo dużą rolę we wrześniu 1939 roku – wtedy to oddziały polskie przechodziły "zaleszczycki most" w nadziei kontynuowania walki z Niemcami i Sowietami przy boku zachodnich sojuszników – Francji i Anglii. Nadzieje te okazały się złudne, gdyż żołnierze zostali internowani i przewiezieni do obozów w Dobrudży.
Konwencja z 7 grudnia 1929 roku pomiędzy Polską i Rumunią ustaliła następujące przejścia graniczne:

</doc>
<doc id="1563614" url="https://pl.wikipedia.org/wiki?curid=1563614" title="Moises Fernandez">
Moises Fernandez

Moises Fernandez (ur. 30 lipca 1912, zm. 25 czerwca 1952 w Landsberg am Lech) – hiszpański kapo w obozie koncentracyjnym Gusen i zbrodniarz wojenny.
Od grudnia 1940 był więźniem w Mauthausen, w styczniu 1942 został przeniesiony do podobozu "Steyr". Wreszcie pod koniec wojny znalazł się w podobozie "Gusen". Jako kapo w "Steyr" (od 1943) znęcał się nad więźniami, bijąc ich kijem.
Moises Fernandez został skazany w procesie załogi Mauthausen (US vs. Lauriano Navas i inni) przez amerykański Trybunał Wojskowy w Dachau na 20 lat pozbawienia wolności. W więzieniu ciężko chorował na gruźlicę i choroby reumatyczne. Zmarł na niewydolność serca i został pochowany na cmentarzu przy więzieniu Landsberg.

</doc>
<doc id="1563615" url="https://pl.wikipedia.org/wiki?curid=1563615" title="Cosmic Gate">
Cosmic Gate

Cosmic Gate – niemiecki zespół trance – progressive trance, który tworzą dwaj muzycy: Claus Terhoeven i Stefan Bossems. 

</doc>
<doc id="1563616" url="https://pl.wikipedia.org/wiki?curid=1563616" title="Ircle">
Ircle

IRCle – program klient IRC dla systemu Mac OS napisany w roku 1993 w Pascalu przez Olafa Titza i początkowo był programem dostępnym na licencji GNU General Public License. Po ukazaniu się wersji oznaczonej numerem 1 Titz sprzedał kod aplikacji Tijdgatowi, który przepisał go w języku C, rozwinął i udostępnił później jako shareware (na licencji komercyjnej).

</doc>
<doc id="1563617" url="https://pl.wikipedia.org/wiki?curid=1563617" title="Gąsówka mglista">
Gąsówka mglista



</doc>
<doc id="1563618" url="https://pl.wikipedia.org/wiki?curid=1563618" title="Granica polsko-węgierska">
Granica polsko-węgierska

Granica polsko-węgierska − granica państwowa pomiędzy Polską a Węgrami, istniejąca od czasów Bolesława Chrobrego (około 1000 roku) do włączenia Węgier w skład państwa habsburskiego (XVI wiek) oraz ponownie w II RP. Na przestrzeni lat zmieniał się jej przebieg, ale oba państwa zawsze pozostawały w dość dobrych stosunkach.
Granica polsko-węgierska w II RP.
W okresie II RP granica polsko-węgierska istniała kilkukrotnie.
1918.
W początkowym okresie istnienia II RP granica polsko-węgierska istniała od przejęcia władzy nad Galicją przez Polską Komisję Likwidacyjną w dniu 31 października 1918 do zawarcia porozumienia między węgierskim ministrem Albertem Bartha i ambasadorem Czechosłowacji Milanem Hodžą przekazującego obszar Górnych Węgier Czechosłowacji w dniu 6 grudnia 1918, wskutek czego granica polsko-węgierska na całej swojej długości stała się granicą polsko-czechosłowacką. 
1919.
W późniejszym okresie granica polsko-węgierska wróciła na krótki okres podczas ofensywy Węgierskiej Republiki Rad na ziemie Słowacji w dniu 16 czerwca 1919 na krótkim, ok. 5-kilometrowym odcinku w rejonie Bardiowa po węgierskiej stronie i Muszyny po polskiej stronie. W dniu 7 lipca 1919 wojska węgierskie zostały wycofane z terenów Słowacji.
1939.
W wyniku postanowień układu monachijskiego z 30 września 1938 roku, które osłabiły rząd centralny w Pradze, przedstawiciele wszystkich niepodległościowych stronnictw Rusi Zakarpackiej 8 października ogłosili autonomię tego kraju w ramach Republiki Czesko-Słowackiej. Jednakże 2 listopada 1938 roku Węgry, działając na podstawie pierwszego arbitrażu wiedeńskiego, zajęły południową część Rusi Zakarpackiej z dwoma największymi miastami – stołecznym Użhorodem i Mukaczewem. W odpowiedzi na działania Węgrów, 22 listopada Zgromadzenie Narodowe Republiki Czesko-Słowackiej uchwaliło nową konstytucję, przyznającą Rusi Zakarpackiej autonomię (jako "Ukraina Karpacka").
Dalsze losy Rusi Zakarpackiej zostały rozstrzygnięte przez politykę wielkich mocarstw. Dążenia władz węgierskich do przyłączenia tych terenów skłoniły III Rzeszę do zgody na anektowanie przez Węgry całej Rusi Zakarpackiej. Odpowiednie porozumienie podpisano 11 marca 1939 roku. Jednak po ogłoszeniu niepodległości przez Słowację 14 marca, również Ruś Zakarpacka, w nocy z 14 na 15 marca ogłosiła niepodległość jako Karpato-Ukraina. Wskutek zbrojnej interwencji Węgier do 18 marca 1939 roku powstający organizm państwowy Karpato-Ukrainy został całkowicie zlikwidowany. 16 marca odbyły się na Przełęczy Tucholskiej (Wereckiej) uroczystości spotkania wojsk polskich oraz węgierskich i stworzenia wspólnej granicy.
Granica przebiegała identycznie jak fragment granicy polsko-czechosłowackiej sprzed 1938 roku od okolic Solinki (góra Czerenin), do szczytu Stoh w Karpatach Marmaroskich.

</doc>
<doc id="1563619" url="https://pl.wikipedia.org/wiki?curid=1563619" title="Lepista nebularis">
Lepista nebularis



</doc>
<doc id="1563620" url="https://pl.wikipedia.org/wiki?curid=1563620" title="Port lotniczy Guarani">
Port lotniczy Guarani

Port lotniczy Guarani (IATA: AGT, ICAO: SGES) – jeden z paragwajskich portów lotniczych, zlokalizowany w mieście Ciudad del Este.

</doc>
<doc id="1563623" url="https://pl.wikipedia.org/wiki?curid=1563623" title="Piłka siatkowa na Letniej Uniwersjadzie 2007">
Piłka siatkowa na Letniej Uniwersjadzie 2007

Piłka siatkowa na Letniej Uniwersjadzie 2007 odbywała się w dniach 9 - 19 sierpnia. 

</doc>
<doc id="1563624" url="https://pl.wikipedia.org/wiki?curid=1563624" title="Szejma (imię)">
Szejma (imię)



</doc>
<doc id="1563625" url="https://pl.wikipedia.org/wiki?curid=1563625" title="Jarosław Kaniecki">
Jarosław Kaniecki

Jarosław Kaniecki (ur. 11 maja 1967 w Bydgoszczy) – polski lekkoatleta, sprinter.
Kariera.
Startował w mistrzostwach świata w 1991 w Tokio w biegu na 200 metrów, w którym odpadł w ćwierćfinale, zaś w sztafecie 4 × 100 metrów odpadł w eliminacjach. Wystąpił w sztafecie 4 × 100 metrów w Superlidze Pucharu Europy w 1993 w Rzymie zajmując 7. miejsce. Na mistrzostwach świata juniorów w 1986 w Atenach zdobył wraz z kolegami (Tomasz Jędrusik, Jacek Konopka, Marek Parjaszewski) brązowy medal w sztafecie 4 × 100 metrów, a w biegu na 200 metrów zajął 6. miejsce. Był zawodnikiem BKS Bydgoszcz i AZS AWF Gdańsk.
Mistrzostwa Polski.
Był pięciokrotnym mistrzem Polski: w biegu na 100 metrów i w biegu na 200 metrów w 1991 oraz w sztafecie 4 × 100 metrów w 1991, 1992 i 1993. Był także wicemistrzem Polski w biegu na 100 metrów w 1992. Zdobył halowe mistrzostwo Polski w 1991 w biegu na 200 metrów oraz wicemistrzostwo na tym dystansie w 1988 i 1990, a w biegu na 60 metrów był halowym wicemistrzem Polski w 1991 oraz brązowym medalistą w 1987 i 1989.

</doc>
<doc id="1563627" url="https://pl.wikipedia.org/wiki?curid=1563627" title="FK Bordżomi">
FK Bordżomi



</doc>
<doc id="1563629" url="https://pl.wikipedia.org/wiki?curid=1563629" title="Indywidualne Mistrzostwa Australii na Żużlu 2009">
Indywidualne Mistrzostwa Australii na Żużlu 2009

Indywidualne Mistrzostwa Australii 2009
Zasady.
Podczas mistrzostw rozegrane zostaną trzy rundy – w Newcastle, Mildurze i Adelaide. Zawody będą rozgrywane według tradycyjnej, 20-biegowej tabeli. Trzech najlepszych zawodników fazy zasadniczej awansuje bezpośrednio do finału. Stawkę finalistów uzupełni zwycięzca półfinału, w którym pojadą jeźdźcy z miejsc 4-7. Mistrzem Australii zostanie żużlowiec, który w trzech rundach zgromadzi najwięcej punktów (za każde miejsce będzie określona liczba pkt). Tytułu broni Chris Holder z Nowej Południowej Walii.
Zawodnicy.
W kwalifikacjach pojadą:
Arlo Bugeja, Mitchell Davey, Tom Hedley, Jay Herne, Lee Herne, James Holder, Sam Masters, Michael Penfold, Justin Sedgmen, Ryan Sedgmen, Hugh Skidmore, Kurt Shields, Kozza Smith, Aaron Summers, Richard Sweetman i Darcy Ward. Rezerwowi: Alex Davies, Todd Kurtz, Taylor Poole i Jake Anderson
Zawodnicy rozstawieni w mistrzostwach:
Leigh Adams, Troy Batchelor, Jason Doyle, Cory Gathercole, Josh Grajczonek, Chris Holder, Tyron Proctor,
Rory Schlein, Davey Watt i Cameron Woodward.
Terminarz.
Terminarz IM Australii:
Wyniki.
Runda kwalifikacyjna.
Zwycięstwem Kozzy Smitha zakończył się piątkowy turniej kwalifikacyjny Indywidualnych Mistrzostw Australii w Gosford. Pozostałe miejsca na podium zajęli Aaron Summers i Darcy Ward. Awans do mistrzostw uzyskali też Jay Herne, Justin Sedgmen i Lee Herne
Uwaga! Jake Anderson zastąpił Toma Hedleya
Rundy finałowe.
(1) Newcastle.
Zwycięstwem Leigha Adamsa zakończyła się rozegrana na torze w Newcastle pierwsza runda Indywidualnych Mistrzostw Australii. Zawodnik reprezentujący w polskiej lidze barwy Unii Leszno w biegu finałowym pokonał Rory’ego Schleina, Chrisa Holdera i Jasona Doyle’a.
Tor w Newcastle ma 440 metrów długości i w związku z tym zawodnicy ścigali się na dystansie trzech okrążeń. Wyjątkiem był bieg finałowy, kiedy odjechano cztery „kółka”.
Bieg bo biegu
(2) Mildura.
Leigh Adams z kompletem punktów wygrał drugą rundę Indywidualnych Mistrzostw Australii w Mildurze. Kolejne miejsca na podium zajęli Chris Holder i Troy Batchelor. Leigh Adams podobnie jak w Newcastle nie miał sobie równych i odniósł sześć biegowych zwycięstw. Chris Holder po raz drugi do finału A awansował, wygrywając bieg barażowy (finał B). Druga lokata w Mildurze pozwoliła Holderowi awansować na drugą pozycję w klasyfikacji generalnej. W „generalce” prowadzi Adams. Podczas ostatniej rundy mistrzostw w Adelaide Adamsowi wystarczy czwarte miejsce by przypieczętować dziesiąty w karierze tytuł IM Australii.
Biorący udział w finale zawodów – Jason Doyle upadł na tor i został przewieziony do pobliskiego szpitala. Żużlowiec przeszedł rutynowe badania i lekarze dokonali prześwietlenia ramienia Jasona. Według pierwszych raportów on nie doznał żadnych poważniejszych obrażeń i wiele wskazuje na to, że weźmie udział w ostatniej już rundzie IMA, która rozegrana zostanie 10 stycznia. Po kolejnych dokładnych badaniach lekarze stwierdzili, iż „Doyley” uszkodził ścięgno i mięśnie w lewym ramieniu. W efekcie sympatycznego zawodnika nie zobaczymy w trzeciej rundzie IMA, która rozegrana zostanie w Adelaide. Oznacza to także koniec marzeń Doyle’a o miejscu na podium. Po dwóch rundach Doyle zajmował czwarte miejsce w klasyfikacji generalnej mistrzostw (32 punkty) i tracił tylko „jedno oczko” do trzeciego Rory Schleina.
Bieg po biegu:
(3) Adelajda.
10 stycznia w Adelaide rozegrana została trzecia, ostatnia runda Indywidualnych Mistrzostw Australii. W zawodach zwyciężył Leigh Adams, który tym samym zapewnił sobie dziesiąty tytuł w karierze. Drugi w turnieju był Troy Batchelor, a na trzeciej pozycji sklasyfikowany został Chris Holder, który zdobył srebrny medal. Na najniższym stopniu podium stanął Rory Schlein. W wielkim finale wystartował również Davey Watt, który w klasyfikacji generalnej zajął czwartą pozycję.
Dobry występ w Adelajdzie zaliczył najmłodszy turnieju 16-letni Darcy Ward. W turnieju nie wystartował kontuzjowany Jason Doyle, który po dwóch rundach zajmował czwarte miejsce.
Uwaga!: James Holder zastąpił kontuzjowanego Jasona Doyle’a
Bieg po biegu:
Tabela punktowa.
Warto dodać, iż zgodnie z regulaminem trójka najlepszych zawodników IMA nominowana jest do udziału w kwalifikacjach do cyklu Grand Prix 2010. Jako że Leigh Adams jest już stałym uczestnikiem cyklu, nominację otrzyma czwarty w IMA – Troy Batchelor.

</doc>
<doc id="1563635" url="https://pl.wikipedia.org/wiki?curid=1563635" title="2009 w muzyce">
2009 w muzyce



</doc>
<doc id="1563636" url="https://pl.wikipedia.org/wiki?curid=1563636" title="Port lotniczy La Chinita">
Port lotniczy La Chinita

Aeropuerto Internacional La Chinita – port lotniczy zlokalizowany w mieście Maracaibo w Wenezueli.

</doc>
<doc id="1563639" url="https://pl.wikipedia.org/wiki?curid=1563639" title="Kowari pustynny">
Kowari pustynny

Kowari pustynny, kowari ("Dasyuroides byrnei") – gatunek ssaka z podrodziny niełazów (Dasyurinae) w rodzinie niełazowatych (Dasyuridae).
Nazewnictwo.
W polskiej literaturze zoologicznej gatunek "Dasyuroides byrnei" był oznaczany nazwą „kowari”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „kowari pustynny”, rezerwując nazwę „kowari” dla rodzaju tych torbaczy.
Systematyka.
Gatunek ten jest jedynym żyjącym współcześnie przedstawicielem rodzaju kowari ("Dasyuroides").
Występowanie i biotop.
Południowo-zachodni Queensland i północno-wschodnia Australia Południowa. Zamieszkuje suche obszary ubogie w roślinność. 
Morfologia.
Długość ciała (bez ogona) samic 13,5–16 cm, samców 14–18 cm, długość ogona samic i samców 11–16 cm; masa ciała samic 70–140 g, samców 85–175 g. Wierzch ciała jest szarawy do brązowego, spód nieco jaśniejszy. Długi ogon na końcu z gęstą szczotką czarnych włosów. Głowa o dużych uszach i oczach. Tylne łapy mają tylko cztery palce.
Ekologia.
Tryb życia.
Kowari są aktywne nocą i unikają dziennego światła, chroniąc się w wykopanych przez siebie norach lub wykorzystując schronienia innych zwierząt, np. wielkoucha króliczego. Przebywa w grupach rodzinnych, które zamieszkują znakowane zapachowo rewiry. Kowari poluje na owady, płazy, małe gady, ptaki i ssaki. Nie gardzi również znalezioną padliną. 
Rozród.
Okres godowy i rozrodczy trwa od maja do grudnia. Ciąża u samic trwa 30-35 dni. Po tym okresie na świat przychodzi 6-7 młodych. Jeśli urodzi się więcej niż sześć młodych nie wszystkie mogą przeżyć, gdyż samica posiada tylko trzy pary sutek. Młode w torbie przez 56 dni są sztywno przytwierdzone do sutek, po 75 dniach otwierają oczy. Zaczynają opuszczać torbę i przyjmować stały pokarm po około 95 dniach. Młode przejawiają wówczas zachowania społeczne. Dojrzałość płciową osiągają w 11 miesiącu życia.
Znaczenie.
Na kowari polują najprawdopodobniej koty i lisy.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii narażony na wyginięcie VU. Intensywny wypas zwierząt gospodarskich spowodował spadek bezkręgowców i małych kręgoowców na które polowały kowari. Ssaki te giną też na drogach pod kołami samochodów.

</doc>
<doc id="1563642" url="https://pl.wikipedia.org/wiki?curid=1563642" title="Dasyuroides byrnei">
Dasyuroides byrnei



</doc>
<doc id="1563645" url="https://pl.wikipedia.org/wiki?curid=1563645" title="Dasyuroides">
Dasyuroides



</doc>
<doc id="1563647" url="https://pl.wikipedia.org/wiki?curid=1563647" title="María Luisa Cáceres Díaz de Arismendi">
María Luisa Cáceres Díaz de Arismendi

María Luisa Cáceres Díaz de Arismendi (ur. 25 września 1799, zm. 28 czerwca 1866) była bohaterką wojny o niepodległość Wenezueli.
Gdy wybuchła wojna....
Luisa Caceres urodziła się w obecnej stolicy Wenezueli, Caracas. Jej rodzice byli zamożnymi Kreolami. Ze strony ojca była Kanaryjką. Ochrzczono ją w kościele św. Róży w Caracas. Jej ojciec był historykiem i profesorem łaciny. Nauczył on swoją córkę czytać i pisać, i zaszczepił jej miłość do ojczyzny. Gdy Luisa była młodą dziewczyną, Hiszpania została podbita przez Napoleona, który umieścił swojego brata, Józefa, na hiszpańskim tronie. Nie tylko mieszkańcy Hiszpanii, ale również kolonii, postanowili go obalić. W 1808 r. wybuchła wojna o niepodległość Hiszpanii. Na terenie Wenezueli hiszpańscy koloniści dostrzegli słabość swojego kraju i dogodną okazję do wyłamania się spod egidy Madrytu. W dążeniu do niepodległości wzniecili serię powstań. Przewodził im wenezuelski marszałek Francisco de Miranda, który wcześniej uczestniczył w rewolucji francuskiej oraz wojnie o niepodległość Stanów Zjednoczonych. Wenezuela jednostronnie proklamowała niepodległość 5 lipca 1811 r. Zdarzenie to było iskrą, która wznieciła wojnę o niepodległość kraju. W roku 1812 Caracas nawiedziło potężne Trzęsienie ziemi i kompletnie zniszczyło miasto. Z powodu kataklizmu oraz rebelii wenezuelskich "llaneros", pierwsza Republika Wenezueli upadła. Drugą republikę ogłoszono 7 sierpnia 1831 r. Przetrwała ona zaledwie kilka miesięcy.
24 grudnia 1813 r. Luisa Caceres spotkała się z generałem Juanem Baptistą Arismendi, potomkiem sławnego rodu Arismendi. Generał był zafascynowany prezencją i inteligencją dziewczyny. 6 marca 1814 r. żołnierze rojalisty Francisca Rosete zaatakowali gminę Ocumare, zabijając jej ojca, który udał się tam w odwiedziny do swojego przyjaciela, Juana Jose Toro. Juan Bautista Arismendi zorganizował wyprawę do Ocumare w celu odbicia zakładników. Felix, brat Luisy, przyłączył się do jego oddziału, jednak w trakcie akcji został pojmany i rozstrzelany w kolejnych dniach. Przeciwnik rewolucji, José Tomás Boves rozkazał wojskom secejsonistycznym opuścić Plaza de Caracas. Operacją wycofania wojsk dowodzili Simón Bolívar oraz José Félix Ribas. Rodzina Caceres zdecydowała się wyemigrować na Wyspę Małgorzaty ("Isla Margarita"), gdzie Arismendi zapewnił im bezpieczeństwo. Podczas podróży zmarły cztery ciotki Luizy. Na miejsce dotarła ona, wraz z matką i bratem. Emigranci prześlizgnęli się przez miasta Barcelona i Cumaná, opanowane przez oddziały Bovesa.
Arismendi odnalazł członków rodziny Caceres w Margaricie. Dostarczył im odzieży oraz innych niezbędnych produktów. Zapewnił im zakwaterowanie. 4 grudnia 1814 r. w Asuncion, Luisa poślubiła generała Arismendi. Miała wtedy zaledwie piętnaście lat, podczas gdy jej mąż - trzydzieści dziewięć. W roku 1815 Arismendi objął urząd tymczasowego gubernatora Wyspy Małgorzaty. W tym samym czasie na wyspie wylądowały wojska ekspedycyjne Pablo Morilly, generała królewskiego i głównego przywódcy prowincji Wenezueli. We wrześniu Hiszpanie wydali rozkaz schwytania generała Arismendi. Luisa Caceres de Arismendi schroniła się wówczas w górach Copey. 24 września Hiszpanie pojmali Luizę, by w ten sposób wywrzeć nacisk na jej męża. Została zamknięta w posiadłości rodziny Amnes, a później przewieziono ją do lochu w Fortecy św. Róży.
W więzieniu.
W ciemnych lochu Luisa była molestowana i znieważana przez hiszpańskich żołnierzy. Znajdowała się pod ścisłym nadzorem. Przyznano jej bardzo skromne racje żywnościowe, wskutek czego cierpiała niedożywienie. Wiele dni i nocy spędzała praktycznie bez ruchu, by nie zwracać na siebie uwagi strażnika. Współczucie okazał jej natomiast kapelan więzienny, który zaczął przemycać dla niej jedzenie. Przyczynił się on także do instalacji oświetlenia (lampy naftowej) w jej celi. 26 stycznia 1816 r. Luisa urodziła córkę, która ze względu na słabą kondycję matki w czasie ciąży, wkrótce zmarła.
W roku 1815 Luisę Caceres uwięziono, by wywrzeć presję na jej męża, który walczył wtedy z hiszpańskimi siłami królewskimi. Jednak gubernatorowi wyspy, Joaquínowi Urreiztiecie nie udało się w ten sposób uzyskać celu, jakim było zmuszenie Arismendi'ego do kapitulacji. Luisę wciąż przetrzymywano w twierdzy św. Róży. Później przewieziono ją do twierdzy Pampatar, a następnie - do La Guairy. W 1816 r. ostatecznie wysłano panią Arismendi do Hiszpanii, gdzie poddawano ją torturom, by zmusić ją do wyrzeczenia się republikańskich poglądów. Dwaj generałowie brygady, Juan Bautista Pardo oraz Salvador Moxo zarządzili przewiezienie Luisy Caceres do zamku św. Karola Boromeusza w wenezuelskiej prowincji Pampatar. Następnie przeniesiono ją ponownie do więzienia w La Guairze, a potem - do Zakonu Niepokalanego Poczęcia w Caracas. Przez cały okres izolacji nie mogła się ona skontaktować z członkami rodziny ani przyjaciółmi.
Wyjazd z kraju.
Z powodu zwycięstw odnoszonych przez armię republikańską, dowodzoną przez generała Arismendi w Margaricie oraz generała Jose Antonio Paeza w stanie Apure, brygadier Moxo nakazał wywiezienie Luisy do portu Kadyks w Hiszpanii. 3 grudnia umieszczono ją na statku, płynącym do Europy. Okręt został zaatakowany przez korsarzy. Pasażerów porzucono na Wyspie Świętej Marii w archipelagu Azorów. Luisa w końcu dotarła do Cadiz w dniu 17 stycznia 1817 r. Przedstawiono ją generalnemu inspektorowi sił zbrojnych regionu Andaluzja. Sprzeciwiał się on samowolnym rządom hiszpańskich urzędników w Ameryce. Zapewnił Luizie pensję wysokości 10 realów dziennie oraz opiekę zdrowotną doktora Jose Marii Morona i jego żony, Concepcion Pepet. Luisa Caceres raz w miesiącu miała prawo konsultować się z sędzią.
W czasie pobytu w Cadiz, Luisa nie zgodziła się podpisać dokumentu, stwierdzającego jej lojalność względem króla Hiszpanii oraz zaprzeczającego jej związkom z wenezuelskimi patriotami. Nigdy nie wyzbyła się swoich poglądów niepodległościowych. Nadal nie otrzymywała żadnych wiadomości o swojej matce ani mężu. W marcu 1818 r. porucznik Francisco Carabana oraz Anglik, Mr Tottern, zaproponowali jej pomoc w powrocie do Ameryki. Gdy pracowali nad planem jej ucieczki, Luisa obiecała, że jej mąż pokryje wszystkie koszty w późniejszym terminie. Luisa pożegnała się z rodziną Moron i wyruszyła na pokładzie fregaty do Stanów Zjednoczonych.
3 maja 1818 r. Luisa Caceres dotarła do Filadelfii. Spotkała się tam z rodziną generała-patrioty Lino Clemente'go, który wyemigrował się do Stanów Zjednoczonych. Państwo Clemente obdarzyli ją gościnnością oraz przyjaźnią. Pułkownik Luis Rieux, przysłany przez jej męża, przybył do Filadelfii, by zabrać Luisę na Wyspę Małgorzaty. Oboje przyjechali do Margarity 26 lipca 1818 r. Następnie, 19 września 1819 r. konsul Indii (najważniejszy organ administracyjny w koloniach hiszpańskich) uchwalił rezolucję, na mocy której Luisa Caceres otrzymała prawo do swobodnego wyboru miejsca zamieszkania. Nadal wspierała ona idee wolności i suwerenności ludów Ameryki. Mieszkała w Caracas aż do swojej śmierci, w roku 1866. Miała jedenaścioro dzieci.
Odznaczenia.
W uznaniu jej oddania dla niepodległości Wenezueli, szczątki Luizy Caceres de Arismendi złożono w roku 1876 w Panteonie Narodowym w Caracas; była pierwszą kobietą, którą uhonorowano w ten sposób.
Na placu w La Asunción, gdzie Luisa wzięła ślub z generałem Arismendi, postawiono pomnik ku jej pamięci.
Jej imieniem nazwano również uniwersytet w Caracas.
Wizerunek Luisy Caceres de Arismendi widnieje na banknocie o nominale 20 boliwarów, wprowadzonym do obiegu przez prezydenta Hugo Cháveza 1 stycznia 2008 r.

</doc>
<doc id="1563648" url="https://pl.wikipedia.org/wiki?curid=1563648" title="Bersirc">
Bersirc

Bersirc – opensourcowy klient sieci IRC przeznaczony dla systemów Windows (wersje dla Linuksa i Mac OS X są aktualnie w przygotowaniu). Program wykorzystuje Lucid Toolkit, który dostarcza interfejs dla natywnego systemu tworzenia okien i widgetów na wszystkich systemach operacyjnych. Porty na Microsoft .NET oraz Qt także były planowane. Obecna wersja Bersirca to 2.2.14. Aplikacja została wydana na licencji GNU Lesser General Public License.
Historia.
Bersirc został napisany w Delphi przez Jamiego Fratera w roku 1999 jako podobny do Klienta i HydraIRCa klient IRCowy tylko dla systemu Windows. Niestety po pewnym czasie rozwój programu uległ stagnacji. Dopiero 10 lutego 2004 roku Nicolas Copeland kupił kod źródłowy Bersirca i udostępnił go na wolnej licencji.

</doc>
<doc id="1563649" url="https://pl.wikipedia.org/wiki?curid=1563649" title="SK Tbilisi">
SK Tbilisi

SK Tbilisi (gruz. სკ თბილისი) – gruziński klub piłkarski z siedzibą w Tbilisi.
Historia.
Chronologia nazw:
Klub został założony w 1991 jako "Merani-91 Tbilisi". W 1991 klub występował w regionalnej lidze Mistrzostw Gruzji i awansował do 2 ligi. W sezonie 1991/1992 klub debiutował w Pirveli Liga, a w 1996 zdobył awans do Umaghlesi Liga. W 2003 odbyła się fuzja z klubem "Olimpi Tbilisi", który był założony przez Nikoloza Dolidze w 2002 i występował w regionalnej lidze. W wyniku fuzji powstał klub "Merani-Olimpi Tbilisi", który kontynuował występy w Umaglesi Liga. W 2006 klub połączył się z FK Rustawi i zmienił nazwę na Olimpi Rustawi. W 2008 fuzja rozpadła się i klub zgłosił się do rozgrywek Pirveli Liga.

</doc>
<doc id="1563650" url="https://pl.wikipedia.org/wiki?curid=1563650" title="Olimpi Tbilisi">
Olimpi Tbilisi



</doc>
<doc id="1563651" url="https://pl.wikipedia.org/wiki?curid=1563651" title="Bolesław Górnicki">
Bolesław Górnicki

Bolesław Górnicki (ur. 5 stycznia 1909 w Sokołówce, powiat olhopolski) zm. 27 lipca 1998 w Warszawie) – polski lekarz pediatra i historyk medycyny. 
Życiorys.
Syn Eugeniusza. Od 1918 mieszkał w Lipnie, gdzie ukończył gimnazjum, a następnie wyjechał do Warszawy, gdzie studiował medycynę na Wydziale Lekarskim Uniwersytetu Warszawskiego. Po ukończeniu nauki w 1932 pracował w zawodzie lekarza, od 1937 pełnił funkcję redaktora czasopisma "Młoda Matka". W 1939 przedstawił pracę "Zagadnienia pediatryczne w dziełach Jędrzeja Śniadeckiego" i uzyskał tytuł doktora nauk medycznych. Po zakończeniu II wojny światowej rozpoczął prowadzenie wykładów z propedeutyki lekarskiej, historii medycyny, logiki i etyki lekarskiej na Wydziale Lekarskim Uniwersytetu Warszawskiego. W 1947 przedstawił dysertację habilitacyjną pt. "Zarys piśmiennictwa pediatrycznego do roku 1600" i otrzymuje stanowisko docenta historii medycyny. W 1951 wyjechał do Szczecina, gdzie jako profesor Pomorskiej Akademii Medycznej stał na czele Katedry i Kliniki Pediatrycznej, w 1953 uzyskał stopień profesora nadzwyczajnego, w latach 1956–1959 pełnił funkcję rektora. W 1960 powrócił do Warszawy, uzyskał stopień profesora zwyczajnego. Od 1962 przez dziesięć lat był rektorem Akademii Medycznej w Warszawie, a następnie od 1973 dyrektorem Instytutu Pediatrii tamże. Równocześnie w latach 1960–1969 zajmował stanowisko dyrektora warszawskiego Instytutu Matki i Dziecka. Od 1970 był prezesem Polskiego Towarzystwa Pediatrycznego i Towarzystwa Planowania Rodziny. W 1982 Bolesław Górnicki został wybrany na członka rzeczywistego Wydziału V Nauk Lekarskich Towarzystwa Naukowego Warszawskiego, od 1986 pełnił funkcję wiceprezesa, a w latach 1992–1994 prezesa. Zgodnie jego wolą został pochowany w grobowcu rodzinnym na Cmentarzu Starym w Płocku.
Opublikował prace z zakresu żywienia dzieci, nefrologii, historii i medycyny.
Odznaczenia.
i inne.

</doc>
<doc id="1563652" url="https://pl.wikipedia.org/wiki?curid=1563652" title="Ławra Troicko-Siergijewska">
Ławra Troicko-Siergijewska

Ławra Troicko-Siergijewska (ros. Троице-Сергиева лавра) – założony w 1345 męski klasztor prawosławny (ławra) w mieście Siergijew Posad, jeden z najważniejszych monasterów Rosyjskiej Cerkwi Prawosławnej.
Pierwszy człon nazwy monasteru odnosi się do Świętej Trójcy, której św. Sergiusz poświęcił pierwszą cerkiew; drugi związany jest z osobą założyciela.
Rys historyczny.
Monaster został założony w 1345 przez Sergiusza z Radoneża, który zbudował na Wzgórzu Makowieckim pierwszą drewnianą cerkiew i zgromadził wokół siebie pierwszą wspólnotę monastyczną. Do końca XIV wieku mnisi rozbudowali zabudowania klasztorne, a w 1355 Sergiusz sporządził opis modelowego klasztoru prawosławnego i zainicjował akcję zakładania nowych monasterów na całym terytorium Rusi. Mnisi z monasteru przyczynili się następnie do powstania ponad 400 takich obiektów (w tym m.in. Monastyru Sołowieckiego). Pierwsze zabudowania klasztoru Trójcy Świętej zostały jednak zniszczone przez Tatarów w 1408.
W 1422 mnisi prawosławni z Serbii, którzy schronili się na Rusi po bitwie na Kosowym Polu, wybudowali pierwszy murowany sobór Świętej Trójcy (Troicki) w obrębie monasteru. Obiekt został bogato udekorowany freskami, zaś przy wykonywaniu tej dekoracji malarskiej oraz przeznaczonych dla świątyni ikon pracowali słynni artyści, m.in. Andriej Rublow, którego wizerunek Świętej Trójcy stanowił centralną część ikonostasu cerkwi. Sobór był również miejscem chrztów wielu rosyjskich arystokratów i nabożeństw, jakie były następnie odprawiane w ich intencji.
W 1476, z polecenia Iwana III, w kompleksie zabudowań monasteru architekci z Pskowa wybudowali cerkiew Świętego Ducha. Dalsza rozbudowa obiektu miała miejsce za rządów Wasyla III i Iwana IV Groźnego, kiedy wzniesiony został sobór Zaśnięcia Matki Bożej, mający być powiększoną i upiększoną kopią świątyni pod tym samym wezwaniem znajdującej się w obrębie moskiewskiego Kremla. Jeszcze w II poł. XVII wieku trwały prace dekoratorskie w tej świątyni, wykonywane przez grupę artystów z Jarosławia. W tym czasie powstał słynny ikonostas oraz stanowiąca jego część ikona Szymona Uszakowa "Ostatnia wieczerza". Monaster należał do najbogatszych w Rosji, był również jednym z najsłynniejszych centrów kronikarstwa i ikonopisania. Pod koniec XVI wieku obiekt został otoczony dodatkowym murem obronnym z dwunastoma basztami, który zastąpił dotychczasową palisadę. Dzięki temu wytrzymał szesnastomiesięczne oblężenie prowadzone przez wojska polsko-litewskie rozpoczęte we wrześniu 1608. Śladem po nim są zachowane pociski w murach monasteru.
Kompleks klasztorny został poważnie rozbudowany w XVIII wieku, kiedy młody Piotr Wielki dwukrotnie ukrywał się przed przeciwnikami politycznymi w murach klasztoru, oczekując na nadejście wiernych sobie jednostek wojskowych. Wzniesiono wówczas carski pałac „Czertogi”, pięciokopułową cerkiew św. Jana Chrzciciela ponad bramą monasteru, rozbudowano budynki mieszkalne dla mnichów, zaś nad wykopanym w 1644 świętym źródłem na klasztornym dziedzińcu zbudowano ozdobną studnię. Protektorką monasteru była również caryca Elżbieta, która corocznie pielgrzymowała pieszo do monasteru, któremu w 1744 nadała godność ławry. Wówczas to na jego czele stanął metropolita moskiewski, a klasztor otrzymał statut stauropigii. Oznaczało to, iż mimo posiadania zwierzchnika spośród braci – archimandryty, uzależniony był odtąd bezpośrednio od lokalnego biskupa. Caryca Elżbieta sfinansowała również budowę kolejnej cerkwi refektarzowej, połączonej ze szpitalem monasteru oraz klasztornej barokowej dzwonnicy wzniesionej przez architektów Iwana Miczurina i Dmitrija Uchtomskiego. Przez cały XIX wiek monaster nadal należał do najbogatszych ośrodków życia religijnego w Rosji, posiadał również imponujące zbiory manuskryptów, ksiąg i zabytków sztuki sakralnej.
Po rewolucji październikowej, w 1920, ławra została zamknięta, a jej budynki oddane na cele administracyjne lub zamienione w muzea sztuki. Nie przeszkodziło to rządowi, już po dojściu do władzy Józefa Stalina, sprzedać lub zniszczyć wielu elementów cennego wyposażenia klasztornych cerkwi, w tym wszystkich dzwonów. Dopiero w 1945 Stalin zdecydował o częściowym oddaniu zabudowań ławry w ręce Cerkwi Prawosławnej, a w roku następnym zgodził się na ponowne odprawiania nabożeństw w soborze Zaśnięcia Matki Bożej. Do 1983 archimandryci ławry byli równocześnie patriarchami moskiewskimi, zaś w zabudowaniach trwały prace remontowe. W 1993 odnowiona ławra została wpisana na Listę Światowego Dziedzictwa UNESCO.
Sobór Zaśnięcia Matki Bożej jest miejscem pochówku cara rosyjskiego Borysa Godunowa oraz metropolity moskiewskiego Innocentego i patriarchy moskiewskiego Aleksego I.

</doc>
<doc id="1563653" url="https://pl.wikipedia.org/wiki?curid=1563653" title="Port lotniczy Arequipa-Rodriguez Ballón">
Port lotniczy Arequipa-Rodriguez Ballón

Port lotniczy Arequipa-Rodriguez Ballón – międzynarodowy port lotniczy zlokalizowany w peruwiańskim mieście Arequipa.

</doc>
<doc id="1563654" url="https://pl.wikipedia.org/wiki?curid=1563654" title="Tiësto’s Club Life">
Tiësto’s Club Life

Tiësto’s Club Life – cotygodniowe radio show emitowane obecnie na antenie rozgłośni radiowej 3FM, a dawniej przez największe holenderskie radio – Radio 538. Audycję prowadzi Tiësto. Początkowo nazywała się ona „Club Nouveau”, ale jej nazwa została zmieniona po kilku pierwszych odcinkach na „Club Life”.
Program dzieli się na dwie części. Podczas pierwszej godziny emitowane są najnowsze hity, natomiast część druga poświęcona jest prezentacji różnych gatunków przez Tiësto. Darmowy podcast jest umieszczany w każdy poniedziałek na iTunes oraz na Zune Marketplace. Audycja jednak jest okrojona i zawiera tylko pierwszą godzinę show. 
Show składa się także z „Tiësto’s Classic”, podczas którego prowadzący wybiera utwór z gatunku trance, który jego zdaniem wyróżnia się na tle innych i „15 Minutes of Fame”, podczas którego szansę na zaprezentowanie swych umiejętności mają początkujący producenci muzyczni.

</doc>
<doc id="1563655" url="https://pl.wikipedia.org/wiki?curid=1563655" title="Muju">
Muju

 
Muju (kor. 무주군) – powiat w Korei Południowej, w prowincji Jeolla Północna. Na terenie powiatu znajduje się największy kompleks sportów zimowych w Azji, składający się m.in.: ze skoczni narciarskich, trasy biathlonowej, trasy biegowej. W 1997 gościło uczestników zimowej uniwersjady.
W Muju urodził się i mieszka koreański skoczek narciarski Kang Chil-ku.

</doc>
<doc id="1563658" url="https://pl.wikipedia.org/wiki?curid=1563658" title="Pływacz pośredni">
Pływacz pośredni



</doc>
<doc id="1563659" url="https://pl.wikipedia.org/wiki?curid=1563659" title="Ulica Jana Kilińskiego w Białymstoku">
Ulica Jana Kilińskiego w Białymstoku

Ulica Jana Kilińskiego – ulica w centrum Białegostoku, biegnąca od ulicy Kościelnej do placu Jana Pawła II.
Położenie.
Wizytówką miasta Białegostoku pod względem architektonicznym jest zespół; Park miejski – Planty, pałac Branickich, ulica Jana Kilińskiego oraz pasaż – Rynku Kościuszki z jego zabudową, które wspólnie tworzą w centrum miasta specyficzne miejsce kulturalno – wypoczynkowe.
Historia ulicy.
Jedna z najbardziej reprezentacyjnych ulic przedwojennego Białegostoku. Mieściła się w samym centrum miasta, pomiędzy Pałacem Branickich, a kościołem farnym.
Tuż przy bramie prowadzącej do Pałacu, na początku ulicy Jana Kilińskiego znajduje się Pałacyk Gościnny, wzniesiony przez Branickich dla takich hetmańskich gości, dla których zabrakłoby miejsca w pałacowych oficynach, a ich pozycja nie pozwalałaby im na zatrzymanie się w którymś z zajazdów znajdujących się w mieście. Jednak jest to tylko jedna z interpretacji przeznaczenia budynku. Można też przypuszczać, że miał to być, modny w owym czasie maison de plaisance, do którego zwykły uciekać damy przed obowiązkami życia dworskiego. Niewykluczone, że Pałacyk zapragnęła mieć dla siebie Izabela z Poniatowskich Branicka. Budowę rozpoczęto przed 1770 rokiem przy drodze wiodącej z miejskiego rynku do hetmańskiej rezydencji, w pobliżu dwóch stawów bezpośrednio sąsiadujących z Pałacem Branickich. Pałacyk Gościnny był ostatnim wzniesionym przez Branickiego obiektem w rezydencji białostockiej. Być może potem korzystał z budowli koniuszy Branickich, pułkownik Andrzej Węgierski, bowiem do Pałacyku przylgnęła nazwa „Dom Koniuszego”. Są to jednak tylko przypuszczenia. W roku śmierci Branickiego (1771 r.) zakończone zostały prace przy elewacjach budynku. Nigdy nie zrealizowano projektów wnętrz. Po roku 1838 budynek, podobnie jak cały zespół pałacowy, był własnością Instytutu Panien Szlacheckich. Przed II wojną światową w „Domku Koniuszego” znajdowała się kawiarnia, sklep cukierniczy i restauracja Savoy. W roku 1941 usadowiły się w nim władze okupacyjne, a w 1944 roku został zburzony podczas bombardowania znajdującego się po sąsiedzku hotelu Ritz. W roku 1947 rozpoczęto trwającą 5 lat odbudowę. Obecnie mieści się w nim Pałac Ślubów.
Przy drugim końcu króciutkiej ulicy Kilińskiego, na rogu z ulicą Kościelną stoi klasycystyczny budynek loży masońskiej, zbudowany w latach 1803–1806 w miejscu danej wozowni Branickich z roku 1771.
Otoczenie.
Przy ul. im. Jana Kilińskiego znajduje się szereg budynków i budowli posiadających wartości nie tylko historyczne, ale i zabytkowe;

</doc>
<doc id="1563660" url="https://pl.wikipedia.org/wiki?curid=1563660" title="Pływacz mniejszy">
Pływacz mniejszy



</doc>
<doc id="1563661" url="https://pl.wikipedia.org/wiki?curid=1563661" title="Granica polsko-rosyjska">
Granica polsko-rosyjska

Granica polsko-rosyjska – granica między Rzeczpospolitą Polską a Federacją Rosyjską (dokładniej jej obwodem kaliningradzkim), wyodrębniana od momentu rozwiązania Związku Socjalistycznych Republik Radzieckich, tj. od 26 grudnia 1991 roku.
Z obwodem kaliningradzkim Federacji Rosyjskiej graniczą polskie województwa: warmińsko-mazurskie i pomorskie, a także w jednym miejscu podlaskie.
Kształtowanie się granicy.
Do 1991 roku obecna polska granica z Rosją stanowiła część granicy z ZSRR i miała identyczny przebieg. Granica polsko-rosyjska jest zarazem zewnętrzną granicą Unii Europejskiej.
Granica powstała na skutek odebrania Niemcom terenów na wschód od Odry i Nysy Łużyckiej i podziału Prus Wschodnich między PRL i ZSRR, jednak pierwsze pretensje do ziem Prus Wschodnich Polska zgłosiła w listopadzie 1939 roku, kiedy polski rząd emigracyjny poinformował zachodnich sojuszników o swoich roszczeniach terytorialnych względem Niemiec.
Natomiast roszczenia radzieckie do Prus Wschodnich ewoluowały w czasie. W 1941 roku Józef Stalin oficjalnie zażądał dla ZSRR Tylży i północnych skrawków Prus, a podczas konferencji teherańskiej zgłosił także roszczenia do portowego miasta Królewiec i pasa ziem nadmorskich, a przebieg granicy miał umożliwić kolejową łączność Królewca z Rygą. Polski rząd emigracyjny ostatecznie pod koniec 1944 roku zaakceptował te plany, skupiając się głównie na zabieganiu o korzystniejsze wytyczenie granicy wschodniej. Tymczasem polski rząd lubelski zgodził się na granicę przebiegającą na północ od Gołdapi, a podczas konferencji jałtańskiej mocarstwa ustaliły jedynie, że granica przebiegnie na południe od Królewca.
W 1945 roku rząd lubelski propagował wśród społeczeństwa hasło o oparciu granic o Odrę, Nysę i Pregołę, a wyzwoleni w Królewcu polscy robotnicy przymusowi utworzyli w kwietniu tego samego roku radę miejską i straż obywatelską. Dwa miesiące później jeden z batalionów 14 dywizji piechoty zdążający do Królewca celem obsadzenia miasta został dopiero na jego przedmieściach zatrzymany przez patrole radzieckie i zawrócony na południe. Polska administracja przejmowała także od radzieckich komendantów zarząd nad poszczególnymi powiatami. Łącznie Polacy kontrolowali wówczas w całości powiaty świętomiejski, iławecki, bartoszycki, gierdawski, darkiejmski i gołdapski.
W czasie konferencji poczdamskiej mocarstwa ustaliły jedynie, że granica przebiegać będzie 30 km na południe od Królewca, a 16 sierpnia 1945 roku została zawarta polsko-radziecka umowa graniczna, a granica została wytyczona na mapie osobiście przez Stalina. Początkowo administracja traktowała tę granicę jako wstępną i przybliżoną, gdyż rozcinała ona w wielu miejscach infrastrukturę i węzły komunikacyjne. Dopiero jesienią 1945 roku Stalin polecił dopasować granicę w terenie do zapisów z umowy. Wówczas zaczęto z północnych części Prus wysiedlać polskich osadników oraz administrację. W czasie „prostowania” granicy wielokrotnie przecinano nią infrastrukturę, a władze radzieckie w większości odmawiały dostosowania granicy do przebiegu dróg czy linii kolejowych. Prace komisji delimitacyjnej trwały dziesięć lat, do 5 marca 1957 roku. "Umowa między Polską Rzecząpospolitą Ludową a Związkiem Socjalistycznych Republik Radzieckich o wytyczeniu istniejącej polsko-radzieckiej granicy państwowej w części przylegającej do Morza Bałtyckiego podpisana w Moskwie dnia 5 marca 1957 r." obowiązuje do dziś.
Przebieg granicy.
Granica lądowa Polski z Rosją zaczyna się od trójstyku (znak graniczny nr "1987") – zbiegu granic trzech państw (Polski, Rosji i Litwy) i dalej na zachód od okolic Wiżajn, przez Puszczę Romincką, równolegle na północ od miejscowości Gołdap, Węgorzewo, Bartoszyce, Braniewo, przecina Zalew Wiślany (znaki graniczne od nr. "2417" do nr. "2436") i kończy się na Mierzei Wiślanej w miejscowości ok. Piaski daw. "Nowa Karczma" (znak graniczny nr "2439") dochodząc do brzegu Zatoki Gdańskiej.
Przejścia graniczne.
Na granicy Polski i Rosji znajduje się siedem przejść granicznych – cztery drogowe oraz trzy kolejowe. W 1992 roku oba państwa zawarły umowę, która stwierdza, że do 2015 roku należy powiększyć liczbę przejść granicznych o kolejne cztery.
Granica Królestwa Polskiego z Imperium Rosyjskim (1815–1916).
Granica polsko-rosyjska została w 1815 roku wytyczona wzdłuż rzeki Bug, którą biegła od trójstyku z Cesarstwem Austrii do okolic Ciechanowca, gdzie skręcała na północny wschód, w stronę Suraża. Tam osiągała linię Narwi, którą biegła do ujścia Biebrzy. Biebrzą, z drobnymi odchyleniami, granica kierowała się w stronę północno-wschodnim do Niemna. Odcinek granicy od Ciechanowca do Niemna powstał w 1807 (traktat w Tylży), rozgraniczał wówczas Księstwo Warszawskie od Rosji. Natomiast granica biegnąca Niemnem do granicy z Prusami (Wschodnimi) powstała na mocy postanowień rozbiorowych w 1795 roku.

</doc>
<doc id="1563662" url="https://pl.wikipedia.org/wiki?curid=1563662" title="Port lotniczy Kaieteur">
Port lotniczy Kaieteur

Port lotniczy Kaieteur (IATA: KIA, ICAO: PSKA) – międzynarodowy port lotniczy zlokalizowany w Parku Narodowym Kaieteur w Gujanie. Jest to drugi co do wielkości aeroport gujański

</doc>
<doc id="1563665" url="https://pl.wikipedia.org/wiki?curid=1563665" title="Biały tygrys">
Biały tygrys

Biały tygrys – jeden z wielu wariantów ubarwienia tygrysa "Panthera tigris" (ssak z rodziny kotowatych). Jego cechami charakterystycznymi są: kremowe lub białe umaszczenie sierści, różowy nos, niebieskie oczy oraz czarne, szare lub brązowe pasy. Osobniki albinotyczne o śnieżnobiałym kolorze futra mają pasy słabo widoczne albo zupełnie niewidoczne. Takie tygrysy są osobliwością poszukiwaną przez ogrody zoologiczne.
W naturze tygrysy te żyją jedynie w subtropikalnych lasach Bengalu, w północno-wschodnich Indiach. Nie są one jednak innymi podgatunkami, lecz wariantami kolorystycznymi żyjącego tam podgatunku ("Panthera tigris tigris"). Rzadziej białe osobniki występują u tygrysa amurskiego ("Panthera tigris altaica"). Wszystkie białe koty trzymane w ogrodach zoologicznych pochodzą od jednego ojca o imieniu Mohman, którego schwytano w 1820 roku. Rodzicami białych tygrysów mogą być także dwa normalnie ubarwione koty. Jest to jednak możliwe tylko wtedy, gdy obydwa osobniki są nosicielami upośledzonego genu, odpowiedzialnego za niewytwarzanie ilości feomelaniny (barwnika nadającego pomarańczowy odcień), produkują jednak eumelaninę, dlatego nie są albinosami. Prawdopodobnie za biały kolor sierści odpowiada mutacja genu odpowiedzialnego za wytwarzanie tyrozynazy, która z kolei bierze udział w procesie powstawania melaniny.
Cechy charakterystyczne białego tygrysa.
Mimo że tygrys biały nie jest osobnym podgatunkiem, są cechy które go wyróżniają. Cechami charakterystycznymi białego tygrysa są:
Kwestie etyczne przeciw hodowaniu białych tygrysów.
Białe tygrysy są niezwykle pożądane jako osobniki w ogrodach zoologicznych. Jako że gen odpowiedzialny za wyjątkowy kolor futra jest recesywny, tygrysy te hoduje się poprzez chów wsobny. Przykładowo, wszystkie osobniki śnieżnobiałe, czyli pozbawione pręg, są potomkami rodzeństwa w zoo w Cincinnati (Bhima i Sumity). Jest to przyczyną wielu chorób genetycznych, takich jak:
Pojawiają się jednak opinie, że niektóre z tych nieprawidłowych cech są spowodowane nieprawidłową dietą. W dodatku przypuszcza się, że jednym ze skutków mutacji jest również specyficzne reagowanie na środki znieczulające – osobnik (samiec) o imieniu Cheytan, syn Bhima i Sumity, urodzony w ogrodzie zoologicznym w Cinncinati, zmarł w 1992 roku w San Antonio z powodu powikłań po zaaplikowaniu znieczulenia przed leczeniem kanałowym.

</doc>
<doc id="1563668" url="https://pl.wikipedia.org/wiki?curid=1563668" title="One World Trade Center">
One World Trade Center

One World Trade Center – najwyższy budynek z kompleksu World Trade Center położony w dzielnicy Lower Manhattan na Manhattanie w Nowym Jorku. Został zaprojektowany przez amerykańskiego architekta japońskiego pochodzenia Minoru Yamasakiego. 11 września 2001 został zniszczony w wyniku zamachu terrorystycznego przygotowanego przez Al-Ka’idę.
Budowa.
Oficjalnie budowa wież World Trade Center rozpoczęła się 5 sierpnia 1966. Lecz pierwsze fundamenty wieży północnej powstały w sierpniu 1968. Budowa trwała dwa lata, do 23 grudnia 1970, kiedy to osiągnęła wysokość 417 metrów. Od tego dnia była najwyższym budynkiem na świecie, przewyższając inny nowojorski wieżowiec – Empire State Building. Tytuł najwyższego budynku na świecie utraciła w 1974 roku, po ukończeniu budowy Sears Tower. Oficjalnie budynek otwarto 4 kwietnia 1973. W 1978 roku zamontowano na dachu wieży antenę o wysokości 109,3 m.
Wewnątrz budynku.
Wieża posiadała 110 pięter rdzenia, z czego 100 pięter było przeznaczonych dla użytkowników budynku, a pozostałych osiem pięter było piętrami technicznymi (jedno piętro techniczne składało się z dwóch pięter rdzenia), które znajdowały się na 7./8., 41./42., 75./76. i 108./109. piętrze. Na kondygnacjach 106 i 107 mieściła się najbardziej dochodowa restauracja w Stanach Zjednoczonych Windows on the World. Piętrami granicznymi każdej strefy były Sky Lobby (piętra przesiadkowe) znajdujące się na parterze, 44. piętrze i 78. piętrze. Windy ekspresowe kursowały jedynie między lobby (parter), a jednym ze Sky Lobby. Każdą z trzech stref obsługiwał niezależny system wind: piętra 0-20, piętra 21–60 z windami na 44. piętrze oraz piętra 61-107 z windami na 78. piętrze. Przekrój rdzenia wieży był prostokątem o wymiarach 26 × 40 metrów i powierzchni 1040 metrów kwadratowych. Każdy z rdzeni składał się z 47 kolumn połączonych ze sobą. Kolumny rdzenia zmniejszały się wraz z wysokością, im wyżej, tym mniejszy nacisk na podstawę (przykład: rozmiar kolumny CC501 u podstawy: 558 × 1371 mm, rozmiar kolumny CC501 na 44. piętrze: 482 × 1117 mm, rozmiar kolumny CC501 na 78. piętrze: 406 × 914 mm). W rdzeniu znajdowały się wszystkie windy i klatki schodowe (A,B,C). Jedno piętro wieży mierzyło 3600 metrów kwadratowych (2560 metrów kwadratowych powierzchni użytkowej), co daje razem 256 000 metrów kwadratowych łącznej powierzchni użytkowej wieży północnej.
Pożar w 1975 roku.
13 lutego 1975 roku na 11 piętrze budynku wybuchł pożar. Szalał bardzo długo, ale strażacy uratowali większość osób z płonącego wieżowca. Pożar objął piętra od 9 do 14. Przyczyną pożaru był zapłon izolacji kabli telefonicznych, które prowadziły pionowo między piętrami. W tym czasie wieże World Trade Center nie posiadały instalacji przeciwpożarowych. Niektóre osoby klasyfikują pożar wieży jako zamach terrorystyczny.
Zamach w 1993 roku.
26 lutego 1993 roku o godzinie 12:17 ciężarówka wypełniona 680 kg materiałów wybuchowych eksplodowała w podziemnym garażu wieży. W wyniku zamachu zginęło 6 osób, a ponad 1000 zostało rannych. Sprawcy tego zdarzenia zostali ujęci i skazani na dożywotnią karę pozbawienia wolności. Już po miesiącu szkody naprawiono, a wieżę ponownie otwarto.
Zamach w 2001 roku.
11 września 2001 roku miał miejsce największy jak do tej pory zamach terrorystyczny w historii świata. O 8:46 porwany samolot linii American Airlines lot nr 11 uderzył w wieżę trafiając ją między piętrami 93 i 99. Uderzenie zarejestrowały dwie prywatne kamery. Odrzutowiec wbił się w wieżowiec, czego konsekwencją było poważne naruszenie rdzenia budynku, pokrytej gipsem klatki schodowej i rozlaniem paliwa lotniczego. Paliwo i resztki samolotu uległy zapaleniu. Budynek nie miał pełnego szkieletu i opierał się niemal całkowicie na wytrzymałości rdzenia idącego środkiem budynku. Ogień w środku strefy uderzenia zagrażał wszystkim wewnętrznym filarom. Ludzie znajdujący się poniżej ugodzonych miejsc rozpoczęli ewakuację, ale nie były w stanie tego zrobić osoby znajdujące się na wyższych piętrach. Wieżowiec płonął przez 103 minuty. Zawalił się o 10:28. Szczątki walącego się budynku uszkodziły pobliski hotel Marriott, kompleks World Financial Center, Winter Garden, 130 Libery Street, 90 West Street oraz 140 West Street. Klatki schodowe wieżowca nie były wyposażone w instalacje ciśnieniowe eliminujące trujący i utrudniający widoczność dym. Zaczęto je montować w niektórych budynkach dopiero po ataku.

</doc>
<doc id="1563673" url="https://pl.wikipedia.org/wiki?curid=1563673" title="Norman Lovett">
Norman Lovett

Norman Lovett (ur. 31 października 1946 w Windsorze) – brytyjski aktor i komik, najbardziej znany z występów w serialu "Czerwony karzeł".
Jako młody człowiek imał się różnych zajęć, był m.in. pracownikiem galerii sztuki i serwisantem automatów z kawą. Jako trzydziestoparolatek postanowił spróbować swych sił jako artysta kabaretowy. Wykształcił swój specyficzny styl, charakteryzujący się surrealistycznymi żartami, których wydźwięk dodatkowo wzmacnia jego zwykle bardzo spokojne i powściągliwe zachowanie na scenie. Z czasem zaczął pojawiać się także w telewizji. 
Swą najbardziej znaną rolę na szklanym ekranie wykreował w sitcomie w konwencji science-fiction "Czerwony karzeł". Występował tam w seriach 1-2 oraz 7-8 jako męski awatar superkomputera sterującego tytułowym statkiem kosmicznym (w seriach 3-5 komputer miał kobiecego awatara, granego przez Hattie Hayridge, a w serii 6 postać ta nie występowała). Lovett grał w serialu wyłącznie głową, która była wyświetlana innym bohaterom na rozmaitych ekranach. Reszta jego ciała była niewidoczna.
W 1989 zagrał w autorskim serialu komediowym "Ja, Lovett", zamkniętym już po jednej serii. Pojawiał się gościnnie także w innych produkcjach, m.in. w "Co ludzie powiedzą?". W 2000 powrócił do telewizji w serialu "Asylum". Głównym zajęciem wciąż pozostają jednak dla niego występy sceniczne.

</doc>
<doc id="1563674" url="https://pl.wikipedia.org/wiki?curid=1563674" title="Drzewo balsamowe">
Drzewo balsamowe



</doc>
<doc id="1563675" url="https://pl.wikipedia.org/wiki?curid=1563675" title="Modzele pośladkowe">
Modzele pośladkowe

Modzele pośladkowe, modzele siedzeniowe, nagnioty pośladkowe lub nagnioty siedzeniowe – modzele występujące w okolicy pośladkowej u niektórych gatunków koczkodanowców i gibonowatych oraz u waleni z rodzaju "Eubalaena". Nagnioty siedzeniowe są utworzone ze stwardniałej i pogrubionej skóry po obydwu stronach nasady ogona, są nieowłosione i intensywnie zabarwione – zwykle różowe lub czerwone, u dżelady czarne, a u mandryla szkarłatnofioletowe.

</doc>
<doc id="1563676" url="https://pl.wikipedia.org/wiki?curid=1563676" title="Máximo Gómez">
Máximo Gómez

Máximo Gómez y Báez (ur. 18 listopada 1836 r. na Dominikanie, zm. 17 czerwca 1905 w Hawanie na Kubie) – generał-major w armii hiszpańskiej podczas wojny dziesięcioletniej w kolonii Hispaniola (1868-78) i dowódca wojsk kubańskich w trakcie wojny o niepodległość tego kraju (1895-98).
Gomez urodził się w miasteczku Baní w prowincji Peravia w Republice Dominikany. W latach 50. XIX w., jako nastolatek, uczestniczył w walkach przeciwko armii haitańskiej Faustine'a Soulouque'a, która dokonała inwazji na Dominikanę. Przeszkolenie oficerskie w armii hiszpańskiej odbył w Akademii Wojskowej w Saragossie. Po raz pierwszy przybył na Kubę jako oficer kawalerii – pułkownik armii hiszpańskiej. Walczył w szeregach armii hiszpańskiej na Dominikanie (1861-65), gdy Hiszpania próbowała odzyskać swoją utraconą kolonię. Gdy wojska hiszpańskie zostały pokonane i z polecenia królowej Izabeli II opuściły Dominikanę, wielu zwolenników aneksji wyspy również wyemigrowało. Maximo Gomez, wraz ze swoją rodziną, w niesławie przeniósł się na Kubę.
W roku 1868 Gomez odszedł z armii hiszpańskiej i zaangażował się w sprawę niepodległości Kuby. Przyczynił się do transformacji kubańskiej strategii wojskowej z podejścia konwencjonalnego, które kultywował Thomas Jordan. Nauczył kubańskich "Mambises" najbardziej przerażającej dla wroga taktyki: "szarży z maczetami".
26 października 1868 r. w Pinos de Baire, Gomez pieszo poprowadził "szarżę z maczetami". Urządziwszy zasadzkę na Hiszpanów, zaskoczył ich i rozbił ich oddział. Metody ataków rebeliantów wzbudziły postrach w armii królewskiej. Hiszpanie w samej bitwie pod Pinos de Baire mieli 200 ofiar śmiertelnych. Armia hiszpańska składała się przede wszystkim z piechoty, a w dodatku – większość z żołnierzy królewskich byli to poborowi, którzy nie mieli ochoty ginąć od ostrzy maczet. Ponieważ kubańscy rebelianci dysponowali skromnymi zapasami amunicji, ich technika walki polegała na rozpoczęciu bitwy od jednej salwy z broni palnej, a następnie, na przeprowadzeniu szarży na kolumny hiszpańskiej piechoty.
W roku 1871 Gomez poprowadził wyprawę na Guantanamo, w celu oczyszczenia prowincji z oddziałów wiernych Hiszpanii. Zamożni plantatorzy kawy, w większości francuskiego pochodzenia, sprzeciwiali się kubańskiej niepodległości, gdyż obawiali się, że zostaną usunięci z wyspy podobnie jak ich przodkowie zostali wygnani z Haiti, gdy kolonia ta wyzwoliła się spod francuskiego panowania.
Gomez przeprowadził krwawą, ale udaną kampanię. Wielu oficerów za bohaterską postawę otrzymało awanse wojskowe, m.in.: Antonio i José Maceo, Adolfo Flor Crombet, Policarpo Pineda "Rustán", i wielu innych.
W maju 1873 r. po śmierci generała-majora Ignacio Agramonte y Loynáz w trakcie bitwy, Gomez objął dowództwo nad jego okręgiem wojskowym w prowincji Camagüey oraz nad osławionym Korpusem Kawalerii. Po pierwszej inspekcji korpusu Gomez doszedł do wniosku, że jest to najlepiej wyszkolona i zdyscyplinowana jednostka w armii kubańskiej.
W okresie pomiędzy dwiema wojnami o niepodległość Kuby, Gomez podejmował różne prace dorywcze na Jamajce i w Panamie (przez pewien czas był dozorcą brygady robotników, pracujących przy budowie Kanału Panamskiego). Przez cały ten czas pozostał zwolennikiem wyzwolenia Kuby i innych wysp w archipelagu Antyli. Na przykład w roku 1887, gdy Portoryko doświadczało poważnych represji politycznych ze strony ówczesnego hiszpańskiego gubernatora, Romualdo Palacio (który doprowadził do aresztowania wielu miejscowych przywódców politycznych, m.in. Romána Baldorioty'ego de Castro), Gomez zaoferował swoje wsparcie Ramónowi Emeterio Betancesowi – inicjatorowi pierwszej rewolucji niepodległościowej na wyspie, tzw. "Grito de Lares". Betances w tym czasie przebywał na emigracji w Paryżu. Gomez sprzedał większość swojego majątku, by zasilić finansowo powstanie na Portoryko. Zaoferował również gotowość do poprowadzenia żołnierzy portorykańskich do boju. Jednak rok później przygotowania do powstania okazały się zbędne, gdyż rząd hiszpański zwolnił gubernatora Palacio z urzędu, by przeprowadzić śledztwo w sprawie jego domniemanych nadużyć. Mimo to, Gomez i Betances nawiązali przyjaźń i współpracę, która trwała aż do śmierci Betancesa w roku 1898.
Gomez awansował do stopnia generalissimusa armii kubańskiej – stopnia zbliżonego do dzisiejszego generalnego inspektora sił zbrojnych lub generała armii – oznaczającego najwyższe dowództwo wojskowe.
Gomez przyjął i rozwinął taktykę wojskową, po raz pierwszy wypróbowaną przez hiszpańskich partyzantów w walce z armią Napoleona Bonaparte, w zwartą i kompletną organizację strategiczną. Można mu przypisać autorstwo nowoczesnej koncepcji powstania.
W roku 1875, podczas przekraczania linii obronnej Trocha, z Júcaro na południu do Morón na północy (podczas próby zajęcia zachodniej Kuby), Gomez został postrzelony w szyję. Od tego czasu zawsze nosił na szyi chustę, by przykryć dziurę po kuli, która po wyleczeniu pozostała otwarta (zwykle zatykał ją wałkiem z bawełny).
Drugą i ostatnią ranę otrzymał w roku 1896, w czasie walk na wiejskich terenach w pobliżu Hawany, pod koniec inwazji na zachodnią Kubę.
W ciągu 15 lat powstańczej walki przeciwko wrogowi o ogromnej przewadze pod względem liczebności wojska i logistyki, Gomez był ranny tylko dwukrotnie. W tym samym czasie, jego najbardziej zaufany oficer i zastępca, generał porucznik Antonio Maceo y Grajales został postrzelony 27 razy, przy czym 26 rana była śmiertelna. Syn Gomeza i adiutant Maceo, Francisco Gómez y Toro – zwany ""Panchito" – zginął podczas próby usunięcia zwłok Maceo z pola bitwy, w dniu 7 grudnia 1896 r.
Wkrótce Gomez wprowadził nową dywersyjną taktykę wojenną, która okazała się bardzo skuteczna w paraliżowaniu hiszpańskiej gospodarki na Kubie, a mianowicie: podpalanie upraw trzciny cukrowej oraz majątków rolniczych. Osobiście brzydził się praktyką "puszczania z dymem produktów 200 lat pracy Kubańczyków w ciągu kilku godzin"". Uważał jednak, iż biorąc pod uwagę nieszczęścia, których wciąż doświadczali Kubańczycy ze strony rządu hiszpańskiego, była to niewielka cena, za którą można było się wyzwolić z niewolniczego systemu gospodarczego. Hasło dywersantów Gomeza brzmiało: "¡"Bendita sea la tea"!"(""Niech żyją pochodnie"!").
5 marca 1898 r. hiszpański brygadier i zarządca kolonialny, Ramón Blanco y Erenas, zaproponował Gomezowi i podległym mu żołnierzom kubańskim, przyłączenie się do wojsk hiszpańskich w walce przeciwko Stanom Zjednoczonym. Blanco odwoływał się do wspólnych korzeni Kubańczyków i Hiszpanów; w zamian za wsparcie militarne obiecał nadanie wyspie autonomii. Jego deklaracja brzmiała następująco:
"My, Hiszpanie i Kubańczycy, powinniśmy wspólnie stanąć do walki z cudzoziemcami należącymi do obcej rasy, charakteryzującymi się niezwykłą zachłannością... Nastał najwyższy czas, abyśmy zapomnieli o dawnych podziałach i zjednoczyli się przez wzgląd na obronę naszej ziemi, i odparli najeźdźcę. Hiszpania nie zapomni o szlachetnej pomocy swoich kubańskich synów, i gdy wróg zostanie wygnany z wyspy, jako kochająca matka, przyjmie w ramiona nową córkę wśród narodów Nowego Świata. Córkę, która mówi tym samym językiem, wyznaje tę samą wiarę, i w której żyłach płynie ta sama, szlachetna, hiszpańska krew".
Gomez odrzucił propozycję Blanco.
W 1898 r. po zakończeniu wojny o niepodległość Kuby, Gomez osiadł w swojej willi na obrzeżach Hawany. Odmówił przyjęcia nominacji na prezydenta, którą zaproponowano mu w roku 1901. Chociaż praktycznie nie posiadał konkurencji do tego stanowiska, nie interesował się polityką. Poza tym, mimo 40 lat pobytu na Kubie, uważał, że jako rodowity Dominikańczyk nie powinien zostawać przywódcą Kuby.
Bibliografia.
"Artykuł został przetłumaczony z angielskiej edycji Wikipedii."

</doc>
<doc id="1563679" url="https://pl.wikipedia.org/wiki?curid=1563679" title="Hyppyrimäki">
Hyppyrimäki

Hyppyrimäki – kompleks skoczni narciarskich w miejscowości Vuokatti w Finlandii. Obok skoczni K90 znajdują się także skocznie K50, K32 i K10. Organizowane bywały tu m.in. zawody w kombinacji norweskiej. W 2001 r. odbyły się tu konkursy skoków narciarskich w ramach zimowego olimpijskiego festiwalu młodzieży Europy. Wtedy to po raz pierwszy dopuszczono dziewczęta do konkursów skoków. Skakały one wtedy słabo z powodu zbyt niskiego ustawienia belki, jednak Daniela Iraschko uzyskała 99 m, co było najdłuższym skokiem zawodów. Skocznia jest wyposażona w igelit.

</doc>
<doc id="1563680" url="https://pl.wikipedia.org/wiki?curid=1563680" title="USS Galaxy">
USS Galaxy

Okręty o nazwie "Galaxy":

</doc>
<doc id="1563682" url="https://pl.wikipedia.org/wiki?curid=1563682" title="Boris Sawczenko">
Boris Sawczenko

Boris Sawczenko, ros. Борис Савченко (ur. 10 lipca 1986 w Krasnodarze) – rosyjski szachista, arcymistrz od 2007 roku.
Kariera szachowa.
Wielokrotnie startował w finałach mistrzostw Rosji juniorów w różnych kategoriach wiekowych. Normy na tytuł arcymistrza wypełnił w Moskwie (2005, memoriał Jakowa Estrina, I miejsce wspólnie z Jakowem Niesterowem), Petersburgu (2006, memoriał Michaiła Czigorina, dz. II m. za Dmitrijem Boczarowem, wspólnie z Władimirem Biełowem, Andriejem Ryczagowem i Antonem Szomojewem), w Saratowie (2006, I m.) oraz na mistrzostwach Europy w Dreźnie (2007).
Do innych indywidualnych sukcesów Borysa Sawczenko należą między innymi:
W 2007 wystąpił w rozegranym w Chanty-Mansyjsku turnieju o Puchar Świata. W I rundzie tych zawodów przegrał z Aleksandrem Motylowem i odpadł z dalszej rywalizacji.
Najwyższy wynik rankingowy w dotychczasowej karierze osiągnął 1 kwietnia 2009; mając 2655 punktów, zajął wówczas 72. miejsce na światowej liście FIDE.

</doc>
<doc id="1563686" url="https://pl.wikipedia.org/wiki?curid=1563686" title="William Robert Brooks">
William Robert Brooks

William Robert Brooks (ur. 11 czerwca 1844 w Maidstone, zm. 3 maja 1921) – amerykański astronom pochodzenia angielskiego.
Życiorys.
Jego rodzina przybyła do Stanów Zjednoczonych w 1857 roku i osiedliła się w Darien (według innych źródeł w Marion, również w stanie Nowy Jork). Brooks przez trzy lata pracował w firmie Shepherd Iron Works w Buffalo, gdzie zdobył doświadczenie w mechanice i kreślarstwie. W późniejszym czasie pracował w Smith Observatory na Hobart College w Genevie w stanie Nowy Jork.
Odkrył ponad 20 komet, w tym komety okresowe 12P/Pons-Brooks i 16P/Brooks, a także nieokresową C/1911 O1. Nazwiskiem astronoma nazwano planetoidę (2773) Brooks.

</doc>
<doc id="1563690" url="https://pl.wikipedia.org/wiki?curid=1563690" title="Port lotniczy Paramaribo-Zorg en Hoop">
Port lotniczy Paramaribo-Zorg en Hoop

Port lotniczy Paramaribo-Zorg en Hoop (IATA: ORG, ICAO: SMZO) – port lotniczy położony w Paramaribo, stolicy Surinamu.

</doc>
<doc id="1563697" url="https://pl.wikipedia.org/wiki?curid=1563697" title="USS Dauntless">
USS Dauntless

Okręty US Navy o nazwie USS "Dauntless":
Nazwę USS "Dauntless" (NX-01-A) nosił też okręt z uniwersum Star Trek.

</doc>
<doc id="1563698" url="https://pl.wikipedia.org/wiki?curid=1563698" title="Vuokatti">
Vuokatti

Vuokatti – miejscowość oraz ośrodek wypoczynkowy w gminie Sotkamo, w prowincji (fin. "läänit") Oulu w środkowej części Finlandii, ok. 100 km na północ od Kuopio i ok. 190 km na wschód od Oulu.
W Vuokatti znajduje się kompleks sportowy Vuokatti Sport, w którego skład wchodzą m.in. skocznie narciarskie K90 (Hyppyrimäki), K60 i K45, a także umieszczona w chłodzonym tunelu trasa do biegów narciarskich.

</doc>
<doc id="1563701" url="https://pl.wikipedia.org/wiki?curid=1563701" title="HydraIRC">
HydraIRC

HydraIRC – klient sieci IRC przeznaczony dla systemu operacyjnego Windows. Został napisany w języku C++ przez Dominica Cliftona w lipcu 2002 i wykorzystuje Windows Template Library. Aktualnie program umożliwia między innymi logowanie rozmów, motywy, wtyczki, autoukrywanie okien oraz czat DCC i transfer plików.
Program rozpowszechniany jest na własnej licencji – źródła są publicznie dostępne, ale zabronione jest wykonywanie prac pochodnych, dystrybucja oraz wykorzystywanie fragmentów kodu.

</doc>
<doc id="1563704" url="https://pl.wikipedia.org/wiki?curid=1563704" title="Zaburzenia maniakalno-depresyjne">
Zaburzenia maniakalno-depresyjne



</doc>
<doc id="1563706" url="https://pl.wikipedia.org/wiki?curid=1563706" title="Zaburzenia dwubiegunowe">
Zaburzenia dwubiegunowe



</doc>
<doc id="1563707" url="https://pl.wikipedia.org/wiki?curid=1563707" title="Klon trójlistkowy">
Klon trójlistkowy

Klon trójlistkowy, klon nikkoński, klon Maksymowicza ("Acer maximowiczianum") – gatunek drzewa z rodziny klonowatych ("Aceraceae" Juss). Występuje naturalnie w Chinach (Anhui, Hubei, Hunan, Jiangxi, Syczuan, Zhejiang) i Japonii (wyspy Honsiu, Kiusiu, Sikoku).

</doc>
<doc id="1563708" url="https://pl.wikipedia.org/wiki?curid=1563708" title="Zaburzenie dwubiegunowe">
Zaburzenie dwubiegunowe



</doc>
<doc id="1563714" url="https://pl.wikipedia.org/wiki?curid=1563714" title="Eksperyment Rosenhana">
Eksperyment Rosenhana

Eksperyment Rosenhana – eksperyment amerykańskiego psychologa Davida Rosenhana z 1972 r. sprawdzający adekwatność i rzetelność diagnoz medycznych psychiatrów. Został opublikowany w czasopiśmie Science w artykule "On being sane in insane places" ("O byciu zdrowym umysłowo w niezdrowych miejscach").
Badanie składało się z dwóch części. W pierwszą część zaangażowani byli asystenci Rosenhana, którym polecono symulowanie halucynacji celem uzyskania dostępu do szpitali psychiatrycznych. Wykorzystano w tym celu różne szpitale w pięciu stanach USA. Druga część polegała na próbie wyszukiwania przez personel medyczny „fałszywych pacjentów”, którzy mieli zostać wysłani do placówek przez Rosenhana. W pierwszej części lekarze nie byli w stanie wykryć, że „pacjenci” są w rzeczywistości zdrowymi uczestnikami eksperymentu. W drugiej części personel uznał dużą liczbę prawdziwych pacjentów za symulantów. Badanie to jest uznawane za ważny głos w krytyce diagnozowania psychiatrycznego (zob. antypsychiatria). Zdaniem Rosenhana, różnica między stanem zdrowia i zaburzeniem psychicznym jest co najmniej bardzo trudna do ustalenia.
Badanie z fałszywymi pacjentami.
W ramach badania ośmiu „pseudopacjentów” (wybranych przez Rosenhana jako zróżnicowaną grupę zdrowych osób) próbowało uzyskać dostęp do szpitali psychiatrycznych. W fazie diagnozowania medycznego stwierdzili (niezgodnie z prawdą), że słyszą wewnętrzne głosy, najczęściej niezrozumiałe, a czasem interpretowane jako słowa „pusty”, „dziurawy”. Były to jedyne symptomy na jakie „pacjenci” skarżyli się lekarzom. Oprócz fałszywych imion i nazwisk oraz szczegółów dotyczących zatrudnienia, wszystkie personalne informacje ujawnione psychiatrom były prawdziwe. W przypadku hospitalizacji, pseudopacjenci mieli „zachowywać się normalnie” i twierdzić, że czują się dobrze i nie słyszą już żadnych głosów.
Pseudopacjentami byli: student psychologii, trzech psychologów, pediatra, psychiatra, malarz i gospodyni domowa. Żadne z nich nigdy nie przejawiało problemów ze zdrowiem psychicznym. Zostali poproszeni, by przez cały czas zachowywali się normalnie, nie zdradzając żadnych objawów psychopatologicznych (nie licząc zeznania o słyszeniu głosów podczas fazy diagnozowania). „Pacjenci” mieli pozostać w szpitalu do czasu, aż psychiatrzy uznają ich za zdrowych.
Okazało się, że cała grupa została zakwalifikowana do leczenia szpitalnego, siedmiu z diagnozą schizofrenii, jeden z diagnozą zaburzeń maniakalno-depresyjnych. W trakcie hospitalizacji żaden członek personelu medycznego nie zorientował się, że są oni „fałszywymi pacjentami”, chociaż takie podejrzenia przejawiali inni, prawdziwi, pacjenci: trzydziestu pięciu z ogólnej liczby stu osiemnastu pacjentów wyraziło podejrzenie, że uczestnicy eksperymentu są w rzeczywistości zdrowi psychicznie.
W przypadku wszystkich uczestników uznano, że zostali oni wyleczeni wskutek hospitalizacji. Ich pobyt w szpitalu trwał od siedmiu do pięćdziesięciu dwóch dni, ze średnią dziewiętnastu dni.
Personel medyczny opisywał zachowanie pacjentów w kategoriach psychopatologicznych. Przykładem jest sporządzanie notatek w ramach badania, co psychiatrzy zinterpretowali jako „kompulsywne pisanie” ze źródłem patologicznym. Jednocześnie, prawdziwi pacjenci interpretowali to samo zachowanie jako dowód na to, że pseudopacjenci prowadzą badania lub są dziennikarzami. Psychiatrzy nie zgodzili się na wypuszczenie ze szpitala „pacjentów” przed stwierdzeniem, że są oni wyleczeni. Warunkiem dokonania takiego stwierdzenia było przyjęcie do wiadomości przez „pacjentów”, że są chorzy psychicznie. Podawano im także leki antypsychotyczne.
Błędne wykrywanie nieistniejących pseudopacjentów.
Po opublikowaniu przez Rosenhana wyników badania, pracownicy pewnego znanego szpitala psychiatrycznego stwierdzili, że w ich placówce taka błędna diagnoza byłaby niemożliwa. Celem udowodnienia, Rosenhan uzgodnił z nimi, że podczas 3-miesięcznego okresu wyśle swoich kolejnych pseudopacjentów, którzy będą starali się uzyskać dostęp do szpitala. W wyniku eksperymentu z ogólnej liczby 193 nowych pacjentów za uczestników badania Rosenhana uznano 41, natomiast 42 następnych uznano za „podejrzanych”. W rzeczywistości Rosenhan nie wysłał żadnego pseudopacjenta i wszystkie przypadki „wykrycia” symulantów były nieadekwatne.

</doc>
<doc id="1563715" url="https://pl.wikipedia.org/wiki?curid=1563715" title="Acer capillipes">
Acer capillipes



</doc>
<doc id="1563717" url="https://pl.wikipedia.org/wiki?curid=1563717" title="Acer mandshuricum">
Acer mandshuricum



</doc>
<doc id="1563720" url="https://pl.wikipedia.org/wiki?curid=1563720" title="Kirigami">
Kirigami

 – jako sztuka tworzenia z papieru. 
Główną różnicą pomiędzy origami i kirigami jest to, że origami powstaje wyłącznie poprzez składanie papieru, podczas gdy w kirigami zarówno składa się papier, jak i go tnie (z jap. "kiru" – ciąć, "kami" – papier). 
Także:

</doc>
<doc id="1563724" url="https://pl.wikipedia.org/wiki?curid=1563724" title="Toni Lang">
Toni Lang

Toni Lang (ur. 22 kwietnia 1982 r.) – niemiecki biathlonista. Zadebiutował w biathlonie w sezonie 2007/2008 w rozgrywkach Pucharu Europy. Występował na Mistrzostwach Europy w 2008, gdzie w sprincie zajął 10. miejsce a w biegu pościgowym 12. W Pucharze Świata zadebiutował w sezonie 2008/2009. Jego najlepszy dotychczasowy wynik w Pucharze Świata to 14. miejsce w biegu indywidualnym na zawodach w Hochfilzen. Po sezonie 2010/2011 ogłosił zakończenie biathlonowej kariery.

</doc>
<doc id="1563725" url="https://pl.wikipedia.org/wiki?curid=1563725" title="Dziadki">
Dziadki

Dziadki (niem. "Dziadtken", 1938–1945 "Jagdwiesen") – osada w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.

</doc>
<doc id="1563727" url="https://pl.wikipedia.org/wiki?curid=1563727" title="Acer cissifolium">
Acer cissifolium



</doc>
<doc id="1563728" url="https://pl.wikipedia.org/wiki?curid=1563728" title="Otto Steinert">
Otto Steinert

Otto Steinert (ur. 12 lipca 1915 w Saarbrücken, zm. 3 marca 1978 w Essen) był niemieckim fotografikiem.
Z wykształcenia lekarz, w dziedzinie fotografii był samoukiem. Po II wojnie światowej od 1948 roku pracował w "Staatliche Schule für Kunst und Handwerk" w Saarbrücken, w roku 1952 został jej dyrektorem. od 1959 wykładał na "Folkwang Hochschule" w Essen.
Wraz z kilkoma innymi niemieckimi fotografami założył grupę "Fotoform", a następnie utworzył ruch pod nazwą "Subjektive Fotografie". W roku 1951 wraz z Hannesem Neunerem, Theo Sieglem i historykiem sztuki Josefem Adolfem Schmollem zorganizował wystawę "Subjektive Fotografie" prezentowaną w Europie, a następnie w Rochester. W latach 1954 i 1958 zorganizowano dwie kolejne edycje tej wystawy - "Subjektive Fotografie II-III". Dewizą tych wystaw było podkreślenie twórczej osobowości fotografa, przy jednoczesnym odcięciu się od fotografii komercyjnej, funkcjonalnej, jak również dokumentalnej.
Fotografie Steinerta stanowią obecnie część kolekcji fotografii "Museum Folkwang" w Essen.
Linki zewnętrzne.
Fotografie Otto Steinerta (PDF)

</doc>
<doc id="1563735" url="https://pl.wikipedia.org/wiki?curid=1563735" title="Gustav Wilhelm Ludwig von Struve">
Gustav Wilhelm Ludwig von Struve

Gustaw Wilhelm Ludwig von Struve (ur. w Pułkowie, zm. 4 listopada 1920 w Symferopolu) – astronom i matematyk rosyjski. Syn Ottona Wilhelma, brat Hermanna, ojciec Ottona.
Życiorys.
W latach 1876–1880 studiował matematykę i astronomię na Uniwersytecie w Dorpacie, później studiował przez dwa lata (1883–1885) w Berlinie, Mediolanie i Lipsku. W latach 1886–1894 pracował w obserwatorium astronomicznym w Dorpacie.
Od 1894 profesor Uniwersytetu w Charkowie i dyrektor obserwatorium astronomicznego tamże. Kontynuował podobnie jak ojciec badania gwiazd podwójnych. Wyznaczył promień Księżyca. Napisał pracę: „Bestimmung der Constante der Praecessions und der eignen Bewegung des Sonnensystems” (1887) i in.

</doc>
<doc id="1563737" url="https://pl.wikipedia.org/wiki?curid=1563737" title="Jabłoń (województwo warmińsko-mazurskie)">
Jabłoń (województwo warmińsko-mazurskie)

Jabłoń (niem. "Jablon", 1938–1945 "Wasserborn") – osada w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Zobacz też: Jabłoń

</doc>
<doc id="1563738" url="https://pl.wikipedia.org/wiki?curid=1563738" title="Chenopodium botryodes">
Chenopodium botryodes



</doc>
<doc id="1563739" url="https://pl.wikipedia.org/wiki?curid=1563739" title="Steinert">
Steinert

Nazwisko Steinert nosili:

</doc>
<doc id="1563740" url="https://pl.wikipedia.org/wiki?curid=1563740" title="Jaśkowo (osada leśna w powiecie piskim)">
Jaśkowo (osada leśna w powiecie piskim)

Jaśkowo – osada leśna w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.

</doc>
<doc id="1563741" url="https://pl.wikipedia.org/wiki?curid=1563741" title="Pławiec">
Pławiec

Pławiec (słow. "Plaveč", węg. "Palocsa") – wieś (obec) na Słowacji w kraju preszowskim, powiecie Lubowla. Położony jest nad Popradem, przy drodze krajowej nr 68.
Historia.
Najstarsza wzmianka o miejscowości pochodzi z 1269 roku. Dla obrony Ziemi Pławieckiej i brodu przez Poprad, gdzie zbiegały się szlaki prowadzące do Polski, spiski szlachcic Arnold wzniósł w 1294 r. zamek Pławiec. Potem przejął go król Andrzej III, zamierzając ulokować tu twierdzę graniczną.
Po koronacji w 1301 r. na króla Węgier jako Władysław V, Wacław III (syn króla Czech i Polski Wacława II) mianował biskupa krakowskiego Jana Muskatę podkanclerzym Królestwa Węgierskiego, nadając dla jego biskupstwa Pławiec, uważany za cenne nadanie.

</doc>
<doc id="1563742" url="https://pl.wikipedia.org/wiki?curid=1563742" title="Lokis. Rękopis profesora Wittembacha (film)">
Lokis. Rękopis profesora Wittembacha (film)

Lokis. Rękopis profesora Wittembacha – polski film kostiumowy z elementami horroru z 1970 roku w reżyserii i według scenariusza Janusza Majewskiego.
O filmie.
Pierwowzór literacki stanowi nowela pisarza francuskiego Prospera Mériméego pod tym samym tytułem. W filmie wykorzystano rysunki Franciszka Starowieyskiego, które ilustrują opowieść doktora Froebera o ataku niedźwiedzia na hrabinę Szemiotową.
Zdjęcia do filmu zrealizowano: na zamku w Łańcucie, we dworze w Oborach, w pałacu w Kozłówce, w parku w Wilanowie, w Puszczy Białowieskiej, we wsi Markowa (województwo podkarpackie) oraz na stacji kolejowej Gąsocin.
Fabuła.
Ceniony niemiecki profesor językoznawstwa i etnologii z Królewca, pastor ewangelicki Wittembach udaje się w kilkumiesięczną podróż na Litwę i Żmudź. Wyprawa ma na celu badania naukowe nad tamtejszą kulturą piśmienniczą, a w szczególności odnalezienie cennego żmudzkiego starodruku – „Katechizmu” Ławickiego.
W pociągu profesor spotyka trzy damy wracające do Wilna z podróży do Londynu. Są to młoda i piękna Julia Dowgiałło, jej angielska guwernantka oraz ciotka Julii, księżna Katarzyna Pacowa. Księżna zaprasza Wittembacha do złożenia wizyty w ich posiadłości.
Pastor udaje się tymczasem do pałacu hrabiego Michała Szemiota. Ten podejmuje gościa w sposób serdeczny, udostępniając mu bibliotekę pełną wartościowych ksiąg. Uwadze Wittembacha nie uchodzą ekscentryczne zachowania hrabiego oraz ukrywany przed obcymi obłęd jego matki, przetrzymywanie jej w odosobnieniu i niekonwencjonalne metody doktora, służące rzekomo uzdrowieniu kobiety.
Doktor Froeber wtajemnicza Wittembacha w szczegóły niezwykle zagadkowej historii sprzed lat. Podczas polowania miało dojść do zaatakowania hrabiny Szemiotowej przez ogromnego niedźwiedzia, w wyniku czego kobieta ledwo uszła z życiem, postradała jednak rozum. Niedługo potem urodziła syna, którego nienawidziła od chwili narodzin. Froeber sugeruje pastorowi, że dziecko zostało poczęte przez niedźwiedzia, nazywanego wśród ludu "lokisem". Zagadkowa dwoistość natury gospodarza nie daje Wittembachowi spokoju, choć mroczna atmosfera pałacu coraz bardziej mu ciąży.
Hrabia jest zakochany w Julii Dowgiałło i stara się o jej rękę. Wreszcie dochodzi do ślubu, którego udziela pastor. Noc poślubna kończy się tragicznie: goście weselni znajdują Julię leżącą w kałuży krwi. Ślady na śniegu wskazują na atak niedźwiedzia. Hrabia Szemiot znika bez wieści.
Do końca nie wiadomo, czy to hrabia-niedźwiedź dokonał zbrodni, czy też wszystko jest efektem przewrotnej gry doktora Froebera.

</doc>
<doc id="1563744" url="https://pl.wikipedia.org/wiki?curid=1563744" title="Sanctuary (serial telewizyjny)">
Sanctuary (serial telewizyjny)

Sanktuarium (ang. "Sanctuary") – kanadyjski serial telewizyjny science fiction, stworzony przez Damiana Kindlera. Serial został na początku udostępniany w Internecie jako seria webizodów. Ich sukces doprowadził do nakręcenia przez SciFi Universal dwóch 13-odcinkowych serii. 14 grudnia 2009 roku SciFi Universal potwierdziło realizację trzeciej serii składającej się z 20 odcinków. 18 stycznia 2011 roku stacja ogłosiła, że złożyła zamówienie na kolejną, czwartą serię. Składała się ona również z 13 odcinków. Ostatni odcinek wyemitowano 30 grudnia 2011. Serial w Polsce był emitowany na kanałach AXN, AXN SciFi, a od 14 listopada 2013 na polskim kanale Scifi Universal.
Fabuła.
Główną bohaterką serialu jest 157-letnia dr Helen Magnus (Amanda Tapping), która prowadzi tytułowe Sanktuarium - organizację naukową poszukującą i gromadzącą w swoich placówkach „niezwykłych” (istoty o nadnaturalnych cechach i zdolnościach, wykraczających daleko poza ramy nauki i logiki), dając im schronienie przed nieprzyjaznym światem, w którym dominują ludzie oraz izolując tych najniebezpieczniejszych. Pomaga jej w tym zespół złożony z jej córki Ashley, zwolnionego z FBI psychologa behawioralnego dr. Willa Zimmermana, dawnego wychowanka oraz specjalisty od techniki i komputerów Henry'ego Fossa. Obok głównych bohaterów spotykamy również wachlarz postaci znanych z folkloru jak i kart historii.
Kolejne odcinki oprócz podróży po odległych zakątkach ziemi w poszukiwaniu istot zagrożonych lub niebezpiecznych dla innych, walczą z członkami organizacji KABAL, chcącymi wykorzystać do swoich celów zdolności „niezwykłych”. Przez cały czas poznajemy także tajemnice i wydarzenia z przeszłości głównych bohaterów, które sprawiły, że spotkali się w tym niezwykłym miejscu.

</doc>
<doc id="1563745" url="https://pl.wikipedia.org/wiki?curid=1563745" title="Lisie Jamy (województwo warmińsko-mazurskie)">
Lisie Jamy (województwo warmińsko-mazurskie)

Lisie Jamy (niem. "Lischijami", 1938–1945 "Abbau Dorren") – osada leśna w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Zobacz też: Lisie Jamy

</doc>
<doc id="1563746" url="https://pl.wikipedia.org/wiki?curid=1563746" title="Makak himalajski">
Makak himalajski



</doc>
<doc id="1563747" url="https://pl.wikipedia.org/wiki?curid=1563747" title="Piekary (Legnica)">
Piekary (Legnica)

Piekary (Niem- Beckern– ) osiedle we wschodniej części Legnicy powstawało w latach 1981-1991, oddalone 4 kilometry od Centrum miasta.
Osiedle ma 4 główne ulice: Sudecka, Iwaszkiewicza oraz Rondo Niepodległości, które przecinają ulice Piłsudskiego oraz Sikorskiego.
Zabudowa.
Osiedle jest podzielone na:
Jednostka Piekary "A" oraz "C" zabudowana jest wieżowcami do 13 kondygnacji. Jednostka "B" zabudowana jest blokami do 5 kondygnacji, wykonana zabudowa jest z wielkiej płyty.
Najstarszą częścią, jest jednostka A.
Tereny przy ulicy Sudeckiej zabudowane są domami jednorodzinnymi - jednostka B.
Na osiedlu znajdują się 2 rzymskokatolickie parafie: pw. Podwyższenia Krzyża Świętego i pw. Najświętszego Serca Pana Jezusa; znajduje się tu również Dom Modlitwy Zielonoświątkowców.
Budynki oświatowe to: Prywatna Szkoła Podstawowa, Zespół Szkół Ogólnokształcących nr 3, Szkoły Podstawowe nr 16, 17 oraz 20, Zespół Szkół Integracyjnych, Gimnazjum nr 2 oraz 9, znajdują się także żłobki i przedszkola. Na osiedlu prowadzony jest Dom Kultury oraz filia Teatru Modrzejewskiej w Legnicy. Na osiedlu działa kryta pływalnia, oraz filia biblioteki. Przy ulicy Iwaszkiewicza znajduje się Wojewódzki Szpital Specjalistyczny w Legnicy oraz przychodnie i Szpital Onkologiczny.
Komunikacja.
Główną ulicą w osiedlu jest Aleja Marszałka Józefa Piłsudskiego, która łączy osiedle z centrum miasta, oraz ulica Generała Władysława Sikorskiego, która prowadzi do drogi krajowej nr 94. Małą obwodnicę osiedla stanowią ulice Jarosława Iwaszkiewicza oraz Sudecka.
W Osiedlu znajdują się dwie pętle autobusowe - przy ulicy Śląskiej, przebiegają przez nią linie autobusowe MPK Legnica: (2,3), oraz przy ulicy Jarosława Iwaszkiewicza, linie: (3, 6, 8, 15, 16, 18, 23, 24, N1). Przez osiedle prowadzą także trasy linia N2.
Przy ulicy Koskowickiej, w pobliżu wiaduktu drogowego w ciągu Alei Marszałka Józefa Piłsudskiego, znajduje się kolejowy przystanek osobowy Legnica Piekary.
Inwestycje.
Na jednostce Piekary B powstaje osiedle mieszkaniowe – Osiedle Sudeckie oraz osiedle Magnolia.
Przez Osiedle Piekary planowane jest poprowadzenie obwodnicy miasta na istniejącej już ulicy Sikorskiego do ulicy Jaworzyńskiej; inwestycja rozpoczęła się w 2008 roku.

</doc>
<doc id="1563748" url="https://pl.wikipedia.org/wiki?curid=1563748" title="Plaveč">
Plaveč



</doc>
<doc id="1563751" url="https://pl.wikipedia.org/wiki?curid=1563751" title="Wądołek (województwo warmińsko-mazurskie)">
Wądołek (województwo warmińsko-mazurskie)

Wądołek (niem. "Wondollek", 1938–1945 "Wondollen") – osada leśna w Polsce położona w województwie warmińsko-mazurskim, w powiecie piskim, w gminie Pisz. W latach 1975–1998 miejscowość administracyjnie należała do województwa suwalskiego.
Wieś założona w Puszczy Jańsborskiej (Puszcza Piska). W latach 1800–1878 funkcjonowała tu największa w Prusach Wschodnich huta żelaza. Odlano w niej m.in. dzwony do kościoła w Jeżach.
Na północ od osady znajdowały się na początku XX w. rozległe bagna Barłóg ("Barloch Bruch").

</doc>
<doc id="1563754" url="https://pl.wikipedia.org/wiki?curid=1563754" title="Wąglik-Kolonia">
Wąglik-Kolonia

Wąglik-Kolonia – kolonia w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.

</doc>
<doc id="1563755" url="https://pl.wikipedia.org/wiki?curid=1563755" title="Murtala Mohammed">
Murtala Mohammed

Murtala Ramat Muhammed (ur. 8 listopada 1938 w Kano, zm. 13 lutego 1976 w Lagos) – wojskowy przywódca (szef Wojskowego Rządu Federalnego) Nigerii w latach 1975-1976.
Kariera wojskowa.
Muhammed występował przeciwko reżimowi gen. mjr Johnsona Aguiyi-Ironsi, który 15 stycznia 1966 r. przejął władzę w wyniku zamachu stanu. Pucz przeprowadzili przedstawiciele chrześcijańskiego ludu Igbo z południa kraju. W trakcie walk, w straszliwych okolicznościach, zginęło kilku przywódców z północnej Nigerii. Aguiyi-Ironsi, jako naczelny dowódca armii nigeryjskiej, przywrócił porządek w kraju, aresztując organizatorów puczu i zmuszając rząd federalny, by oddał władzę w jego ręce. Wielu polityków z północnej Nigerii zauważyło, że Ironsi niechętnie stawiał przed sądem uczestników zamachu stanu i że w armii cieszyli się oni wyjątkowymi przywilejami. Powszechne było wrażenie, że w ten sposób Ironsi wyrażał aprobatę dla dokonanych przez nich zabójstw. W rezultacie, politycy oraz urzędnicy z północy wywarli nacisk na wojskowych, takich jak Mohammed, by wzięli odwet za zamach stanu. W obliczu prowokacji, dokonanych przez media opanowane przez polityków z południa, które notorycznie pokazywały plakaty i kreskówki przedstawiające zamordowanych polityków z północy, w nocy z 29 na 30 lipca 1966 r. doszło do buntu żołnierzy w koszarach w Abeokuta. W ten sposób przyspieszono odwet za przewrót wojskowy, chociaż był dopiero we wczesnej fazie przygotowań. Według większości źródeł południowonigeryjskich, Mohammed początkowo zamierzał wykorzystać rebelię, by doprowadzić do secesji północnej Nigerii. Jednak później porzucił tę wizję ze względu na potencjalne trudności gospodarcze, którym państwo północnonigeryjskie musiałoby stawić czoła, gdyby powstało. O problemach tych poinformowali go urzędnicy oraz dyplomaci brytyjscy. Wybuch rebelii doprowadził do osadzenia podpułkownika Yakubu Gowona na stanowisku najwyższego dowódcy Nigeryjskich Sił Zbrojnych. Murtala Mohammed był z tego faktu niezadowolony, ponieważ wolał osobiście dowodzić armią nigeryjską. Jako że Gowon był od niego wyższy stopniem, a doradcy brytyjscy i amerykańscy nie udzielili Mohammedowi poparcia, musiał on zrezygnować ze swych osobistych ambicji. Gowon nagrodził go potwierdzeniem jego stopnia wojskowego (do tej pory był podpułkownikiem) oraz funkcji szefa inspekcji oddziałów łączności. 
Podczas wojny domowej w Nigerii Muhammed pełnił funkcję szefa sztabu drugiej dywizji armii nigeryjskiej. Dywizji tej udało się wyprzeć armię Republiki Biafra z regionu środkowo-zachodniego oraz sforsować rzekę Niger i połączyć się z 1. dywizją, która maszerowała spod Nsukka do Enugu. W nadgranicznej miejscowości Asaba, w rejonie zamieszkanym przez ludność Igbo, Mohammed rozkazał swoim oddziałom dokonanie jednej z najokrutniejszych zbrodni w całej wojnie. Według oskarżeń świadków oraz zagranicznych dziennikarzy, powypędzał z domów wszystkich pełnosprawnych mieszkańców miasteczka płci męskiej, kazał im ustawić się w szeregu wzdłuż muru, a swoim żołnierzom wydał komendę rozstrzelania cywilów. Można przypuszczać, że zbrodnia miała na celu rozwścieczenie żołnierzy Republiki Biafra, którym celowo zezwolono na przebywanie w przygranicznych rejonach Nigerii, na terytoriach zamieszkanych przez ich rodaków. Sprawę dodatkowo skomplikowały relacje dotyczące gwałcenia i mordowania kobiet (nawet ciężarnych). W czasie trwania wojny Mohammed stanowczo odpierał zarzuty, jednak po zakończeniu działań zbrojnych przyznał, że jego żołnierze mogli dopuścić się zbrodni na ludności cywilnej. Nigdy jednak oficjalnie nie przeprosił rodzin ofiar.
Kolejny krwawy incydent, w którym uczestniczył Muhammed, miał miejsce niedługo później, gdy próbował on przedostać się do Republiki Biafra poprzez rzekę Niger. Pomimo zalecenia zwierzchników z Kwatery Głównej Armii w Lagos, by poczekał na odbudowę mostu, który został wysadzony w powietrze przez wycofujące się siły Republiki Biafra, Mohammed postanowił sforsować rzekę. Uważał, że dowództwo wojskowe celowo nakłania go do opóźnienia działań, by pozbawić go chwały zwycięzcy. Armia nigeryjska nie była przygotowana do przepłynięcia rzeki wpław. Akcja była prowadzona niedołężnie, wielu żołnierzy ugrzęzło w korycie rzeki, stając się łatwym celem dla rozstawionych wzdłuż Nigru dział wojsk biafryjskich. Mohammed dwukrotnie zmuszony był do wycofania się, jednak za trzecią próbą udało mu się sforsować rzekę, aczkolwiek poniósł znaczne straty w żołnierzach oraz ekwipunku.
Wkrótce potem, podobnie przykre w skutkach wydarzenie miało miejsce w Abaganie, gdzie wybuch bomby spowodował eksplozję ogromnego transportu paliwa. Mohammed, wstrząśnięty po upokarzających doświadczeniach podczas przekraczania Nigru i obrzucony reprymendami z Kwatery Głównej Armii, postanowił zrzec się dowództwa i udać się na urlop do Wielkiej Brytanii.
Gdy po wojnie powrócił do Nigerii, został powtórnie desygnowany na szefa inspekcji oddziałów łączności. Mogło się wydawać, że będzie to ostatni etap w jego karierze wojskowej.
Szef Wojskowego Rządu Federalnego.
Jednak wraz ze spadkiem popularności rządu Gowona, który zamieszany był w korupcję i ekscesy, niektórzy oficerowie armii, wraz z brygadierem Mohammedem i dwoma jego towarzyszami broni z okresu wojny, brygadierami Olusẹgunem Ọbasanjọ oraz Theophilusem Danjumą, ogłosili, że muszą interweniować w obronie interesu państwowego. Przypuszczano, że faktyczną przyczyną spisku zasłużonych dowódców z czasu wojny było ich niezadowolenie z faktu, że oficerowie, którzy pozostawali w Kwaterze Głównej Armii, z dala od frontu, szybciej i częściej otrzymywali awanse i mieli większe wpływy w rządzie niż żołnierze, którzy narażali swoje zdrowie i życie na linii frontu. Uczestnicy spisku zamierzali, po obaleniu rządu Gowona, postawić u sterów państwa swoich trzech przywódców. 
29 lipca 1975 r., w czasie, gdy Gowon uczestniczył w szczycie OJA w Kampali w Ugandzie, Mohammed dokonał bezkrwawego zamachu stanu i stanął na czele Wojskowego Rządu Federalnego. Ọbasanjọ (późniejszy generał porucznik) oraz Danjuma (późniejszy generał major) objęli stanowiska odpowiednio: szefa sztabu w Kwaterze Głównej Armii oraz szefa sztabu armii. W niedługim czasie Mohammed zyskał światowy rozgłos dzięki skutecznej polityce. Jego efektywność zapewniła mu status bohatera ludowego, pomimo licznych oskarżeń o hipokryzję, którą wykazał się ignorując eskalację korupcji.
Jednym z pierwszych podjętych przez niego działań było sfałszowanie powszechnego spisu ludności z 1973 r., który wypadł na korzyść północnej części kraju. Mohammed dla celów politycznych polecił, by oficjalnie opublikować dane z roku 1963. Mohammed usunął z administracji najwyższych urzędników federalnych i stanowych. Chciał w ten sposób zerwać powiązania z reżimem Gowona i odbudować zaufanie publiczne dla rządu federalnego. Ponad 10 tys. urzędników i pracowników instytucji państwowych straciło pracę i nie otrzymało z tego tytułu żadnych odpraw ani odszkodowań. Zwalniano ich z powodu wieku, złego stanu zdrowia, braku kompetencji bądź zaniedbań w obowiązkach. Czystki objęły służbę publiczną, sądownictwo, policję, siły zbrojne, służbę dyplomatyczną, korporacje państwowe oraz uczelnie. Niektórych urzędników postawiono przed sądem w sprawach o korupcję. Mohammed przeprowadził również demobilizację 100 tys. wyższych wojskowych.
Dwanaście spośród dwudziestu pięciu ministerstw w nowo powołanej Federalnej Radzie Wykonawczej powierzono cywilom. Jednak rząd miał znaczenie drugorzędne względem Najwyższej Rady Wojskowej. Mohammed odebrał część władzy samorządom stanowym na rzecz rządu federalnego. Obszar odpowiedzialności politycznej rządów stanowych został znacznie zawężony. Nowo mianowani wojskowi zarządcy stanów nie otrzymali posad w Najwyższej Radzie Wojskowej. Ich zadaniem była realizacja polityki rządu federalnego, którego decyzje były im przekazywane poprzez Najwyższą Radę Wojskową. Rząd federalny przejął kontrolę nad dwiema największymi gazetami w Nigerii. Państwo uzyskało monopol informacyjny, a poza tym objęło ścisłą kontrolą krajowe uczelnie.
Murtala Mohammed dokonał całkowitej rewizji Trzeciego Narodowego Planu Rozwoju. Zważywszy na fakt, że największe zagrożenie dla nigeryjskiej gospodarki stanowiła inflacja, Mohammed skoncentrował się na obniżeniu podaży pieniądza, którą rząd wcześniej zwiększył, by pokryć koszty robót publicznych. Ogłosił również, że jego rząd wspierać będzie szybki rozwój sektora prywatnego w obszarach gospodarki zdominowanych przez korporacje państwowe. Zrewidował cele polityki zagranicznej, tak by zapewnić Nigerii prymat w OPEC oraz decydującą rolę w wyznaczaniu cen tego surowca. Jego polityka gospodarcza spotkała się z nieprzychylną reakcją innych państw afrykańskich. W sprawach międzynarodowych Nigeria wykazywała raczej postawę państwa neutralnego, a nie „niezaangażowanego”. Zmiana w orientacji politycznej stała się widoczna w odniesieniu do sytuacji w Angoli. Nigeria, w ramach Organizacji Jedności Afrykańskiej, mediowała na rzecz pojednania frakcji walczących w byłej kolonii portugalskiej. Jednak w roku 1975 Murtala Mohammed zadeklarował poparcie dla Ludowego Ruchu Wyzwolenia Angoli ("Movimento Popular de Libertaçao de Angola - Partido do Trabalho", MPLA-PT), utrzymującego kontakty ze Związkiem Radzieckim. Zaangażowanie Nigerii w konflikt w Angoli po stronie socjalistów miało być przeciwwagą dla interwencji zbrojnej RPA po stronie przeciwstawnego Narodowego Związku Na Rzecz Całkowitej Niepodległości Angoli ("Uniao Nacional para a Independencia Total de Angola", UNITA). Zmiana nastawienia rządu nigeryjskiego w sprawach zagranicznych przyczyniła się do oziębienia stosunków ze Stanami Zjednoczonymi, które domagały się wycofania z Angoli żołnierzy kubańskich oraz doradców radzieckich. W październiku 1975 r. lotnictwo nigeryjskie otrzymało samoloty, skonstruowane na zlecenie poprzedniego rządu Gowona w Związku Radzieckim.
Zamach.
Murtala Mohammed zginął 13 lutego 1976 r. w zamachu zorganizowanym przez podpułkownika Busę Sukę Dimkę. Jego samochód wpadł w zasadzkę w drodze do biura w Lagos. Kilku najwyższych wojskowych, włącznie z poprzednikiem Mohammeda i jednocześnie „świeżo upieczonym” absolwentem brytyjskiego uniwersytetu Warwick, Yakubu Gowonem, oskarżono o zaplanowanie bądź aprobatę planów zamachu. Po zabójstwie Mohammeda, władzę w Nigerii przejął szef sztabu Kwatery Głównej Armii, Olusẹgun Ọbasanjọ. Ukończył on rozpoczętą przez Mohammeda operację całkowitego przekazania władzy urzędnikom cywilnym. W dniu 1 października 1979 r. powierzył ster państwa politykowi z Narodowej Partii Nigerii, Shehu Shagariemu.
Bibliografia.
"Artykuł został przetłumaczony z angielskiej edycji Wikipedii."

</doc>
<doc id="1563756" url="https://pl.wikipedia.org/wiki?curid=1563756" title="Port lotniczy Nusatupe">
Port lotniczy Nusatupe

Port Lotniczy Nusatupe (ang. "Nusatupe Airport") – port lotniczy zlokalizowany w mieście Gizo, na Wyspach Salomona.

</doc>
<doc id="1563762" url="https://pl.wikipedia.org/wiki?curid=1563762" title="Microsoft Comic Chat">
Microsoft Comic Chat

Microsoft Chat (dawniej Microsoft Comic Chat) – graficzny klient sieci IRC stworzony przez firmę Microsoft. Wypowiedzi ircowników przedstawiane są w formie komiksu (autorem grafiki jest rysownik Jim Woodring), a każdy użytkownik wybiera sobie własny avatar. Pierwszy raz Microsoft Chat zaprezentowany został wraz z trzecią wersją Internet Explorera, w roku 1996. Microsoft Chat był rozwijany przez pracownika Microsoftu Davida Kurlandera wraz z grupą Virtual Worlds z Microsoft Research. Ostatnia wersja programu pojawiła się w czerwcu 1998.
Od 17 sierpnia 1998 publikowany jest internetowy komiks Jerkcity, w którym wykorzystywane są postacie znane z programu.

</doc>
<doc id="1563763" url="https://pl.wikipedia.org/wiki?curid=1563763" title="Oliver Setzinger">
Oliver Setzinger

Oliver Setzinger (ur. 11 lipca 1983 w Horn) – austriacki hokeista, reprezentant Austrii, dwukrotny olimpijczyk.
Kariera.
Wychowanek klubu WAT Stadlau. Od czerwca 2010 zawodnik Lausanne HC. W styczniu 2011 roku przedłużył kontrakt z klubem o trzy lata. Od listopada 2014 do marca 2016 zawodnik EC KAC. Od lipca 2016 zawodnik EC Graz 99ers. Po sezonie 2020/2021 odszedł z klubu.
Uczestniczył w turniejach mistrzostw świata w 2001, 2002, 2003, 2004, 2005, 2006, 2008, 2009, 2010, 2011, oraz zimowych igrzysk olimpijskich 2002, 2014.
Po zakończeniu kariery zawodniczej w czerwcu 2021 został ogłoszony kierownikiem sportowym w zespole EC Bulls Weiz na czwartym poziomie rozgrywkowym w Austrii.

</doc>
<doc id="1563765" url="https://pl.wikipedia.org/wiki?curid=1563765" title="Acer tataricum">
Acer tataricum



</doc>
<doc id="1563766" url="https://pl.wikipedia.org/wiki?curid=1563766" title="Acer maximowiczianum">
Acer maximowiczianum



</doc>
<doc id="1563767" url="https://pl.wikipedia.org/wiki?curid=1563767" title="Nagnioty siedzeniowe">
Nagnioty siedzeniowe



</doc>
<doc id="1563768" url="https://pl.wikipedia.org/wiki?curid=1563768" title="Walter Alberto López">
Walter Alberto López

Walter Alberto López Gasco (ur. 15 października 1985 w Montevideo) – urugwajski piłkarz występujący na pozycji obrońcy lub pomocnika.
Kariera klubowa.
Swoją karierę piłkarską rozpoczynał w 2003 w zespole Racing Montevideo. Następnie grał w innym zespole z tego miasta, River Plate. Z tego klubu został w sezonie 2006/07 wypożyczony do hiszpańskiego drugoliwca Xerez CD. Na poziomie Segunda División rozegrał łącznie 11 spotkań. Pierwszą część sezonu 2007/08 spędził na kolejnym wypożyczeniu, tym razem do meksykańskiego Tecos UAG. 
5 września 2008 podpisał kontrakt z angielskim West Ham United. W tym zespole zadebiutował 23 września 2008 w meczu Pucharu Ligi z Watford. W Premier League swój pierwszy występ zaliczył natomiast 1 marca 2009 w pojedynku z Manchesterem City. Po rozegraniu pięciu ligowych spotkań, w czerwcu 2009 roku Urugwajczyk został wyrzucony z klubu. 
Wrócił do Urugwaju i został piłkarzem CA Cerro, w którym jednak nie rozegrał żadnego spotkania. Został za to dwukrotnie wypożyczony, latem 2009 do Brescii Calcio, natomiast latem 2010 do Universitatei Craiova. Od sezonu 2011/12 piłkarzem CA Peñarol. W 2012 został wypożyczony do Cerro Porteño, w barwach którego zdobył mistrzostwo Primera división paraguaya w sezonie 2012 Apertura. Po tym sukcesie powrócił z wypożyczenia do CA Peñarol, z którym wygrał mistrzostwo Primera División Uruguaya w sezonie 2012/13. 
Od 2013 reprezentował barwy włoskiego Lecce. Zespół opuścił w 2015 na rzecz Club Sol de América, jednak jeszcze w trakcie sezonu 2015/16 powrócił do Włoch, gdzie został piłkarzem Benevento Calcio. W kolejnych sezonach występował w drugo- i trzecioligowych włoskich klubach, takich jak Spezia Calcio (2017–18), Ternana Calcio (2018–19) oraz Salernitana (2019–21). Od sezonu 2021/22 występuje w Triestina Calcio.
Kariera reprezentacyjna.
López zadebiutował w reprezentacji Urugwaju 21 maja 2006 w meczu przeciwko Irlandii Północnej, wygranym 3:0. Ostatni mecz w narodowych barwach miał miejsce 2 czerwca 2006, a przeciwnikiem była Tunezja. Spotkanie zakończyło się remisem 0:0. 
Łącznie López wystąpił w barwach "Los Charrúas" w 3 spotkaniach.
Sukcesy.
Cerro Porteño
CA Peñarol

</doc>
<doc id="1563769" url="https://pl.wikipedia.org/wiki?curid=1563769" title="Acer laurinum">
Acer laurinum

"Acer laurinum" Hassk. – gatunek drzewa z rodziny mydleńcowatych ("Sapindaceae"). W obrębie rodzaju klasyfikowany do sekcji "Acer" i serii "Hyptiocarpa". Występuje naturalnie w Mjanmie, Kambodży, Indiach (Asam), Indonezji, Laosie (Khammouan), Malezji, Nepalu, Tajlandii oraz na Filipinach. Rośnie w wiecznie zielonych lasach podzwrotnikowych, zarówno pojedynczo, jak i w skupiskach.

</doc>
<doc id="1563770" url="https://pl.wikipedia.org/wiki?curid=1563770" title="Eleazar Gómez">
Eleazar Gómez

José Eleazar Gómez Sanchez (ur. 29 maja 1986 w mieście Meksyk) – meksykański aktor telewizyjny i filmowy, także piosenkarz i model. 

</doc>
<doc id="1563771" url="https://pl.wikipedia.org/wiki?curid=1563771" title="Port lotniczy Santo-Pekoa">
Port lotniczy Santo-Pekoa

 
Port lotniczy Santo-Pekoa (IATA: SON, ICAO: NVSS) – międzynarodowy port lotniczy położony w Luganville. Jest drugim co do wielkości portem lotniczym Vanuatu

</doc>
<doc id="1563776" url="https://pl.wikipedia.org/wiki?curid=1563776" title="Wełnianka delikatna">
Wełnianka delikatna

Wełnianka delikatna ("Eriophorum gracile") – gatunek rośliny z rodziny ciborowatych ("Cyperaceae") (turzycowatych).
Rozmieszczenie geograficzne.
Występuje wokółbiegunowo w Ameryce Północnej, w Azji i Europie. Przez Polskę przebiega południowa granica jego zasięgu. Współcześnie występuje tylko na Pomorzu Zachodnim, Pojezierzu Mazurskim, w okolicach Augustowa, w Biebrzańskim Parku Narodowym i na Polesiu Lubelskim. W Karpatach potwierdzone zostało występowanie tylko na trzech stanowiskach w Kotlinie Nowotarskiej (Puścizna Wielka, Puścizna Rękowiańska i torfowisko w okolicach Chyżnego). Dawniej liczba stanowisk w całym kraju wynosiła około 100, ale obecnie na większości z tych stanowisk gatunek ten już wyginął. Wyginął m.in. na Pomorzu Wschodnim, Śląsku, Ziemi Lubuskiej i w Wielkopolsce.
Biologia i ekologia.
Geofit lub hydrofit. Kwiaty zapylane przez wiatr, ale na obserwowanych stanowiskach rozmnaża się głównie wegetatywnie przez rozłogi. Rośliny, zwykle nieliczne na poszczególnych stanowiskach, rosną na torfowiskach przejściowych i silnie podtopionych obrzeżach torfowisk wysokich, najczęściej na podłożu węglanowym. W klasyfikacji zbiorowisk roślinnych gatunek charakterystyczny dla związku "Caricion lasiocarpae". Liczba chromosomów 2n = 60, 76.
Zagrożenia i ochrona.
Gatunek objęty ścisłą ochroną gatunkową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Został umieszczony w Polskiej Czerwonej Księdze Roślin w kategorii CR (krytycznie zagrożony). Na polskiej czerwonej liście posiada kategorię EN (zagrożony).
Głównymi czynnikami zagrożenia jest osuszanie siedlisk oraz ich zarastanie przez drzewa i krzewy.

</doc>
<doc id="1563780" url="https://pl.wikipedia.org/wiki?curid=1563780" title="Eriophorum gracile">
Eriophorum gracile



</doc>
<doc id="1563781" url="https://pl.wikipedia.org/wiki?curid=1563781" title="Richard Kahan">
Richard Kahan

Richard Kahan (ur. 15 maja 1980 w Winnipeg) – kanadyjski aktor, znany z roli Marca Parcella w serialu telewizyjnym 4400.

</doc>
<doc id="1563782" url="https://pl.wikipedia.org/wiki?curid=1563782" title="Infibulacja">
Infibulacja

Infibulacja (z „w” i "fibula") – rytualne usunięcie zewnętrznych żeńskich narządów płciowych oraz zaszycie sromu, które jest praktykowane głównie w północno-wschodniej Afryce, w szczególności w Dżibuti, Erytrei, Etiopii, Somalii i Sudanie. Zazwyczaj wykonywane bez zasad zachowania aseptyki, bez znieczulenia i na osobie przed osiągnięciem okresu dojrzewania. Celem jest odebranie kobiecie możliwości doznawania przyjemności seksualnych i zapewnienie jej wierności wobec męża.
Światowa Organizacja Zdrowia określa tę procedurę jako okaleczanie żeńskich narządów płciowych typu III. Infibulacja może również oznaczać zszycie napletka u mężczyzny.
Żeńska.
Infibulacja żeńska, znana jako FGM typu III oraz w krajach, w których jest praktykowana jako obrzezanie faraoniczne, polega na usunięciu wewnętrznych i zewnętrznych warg oraz zszyciu sromu. Zazwyczaj towarzyszy temu usunięcie żołędzi łechtaczki.
Po zabiegu pozostaje gładka warstwa skóry pokrywająca pochwę i resztę rejonu łonowego. Poprzez włożenie gałęzi lub podobnego przedmiotu przed zagojeniem się rany, zostaje utworzony mały otwór służący do przepuszczenia moczu i krwi menstruacyjnej. Nogi są wiązane ze sobą na okres od dwóch do czterech tygodni, aby umożliwić gojenie.
Rozerwanie blizny po operacji następuje podczas pierwszego stosunku seksualnego (w Sudanie niepowodzenie rozerwania źle świadczy o potencji mężczyzny) lub jeśli nie jest to możliwe, przed pierwszym stosunkiem dokonuje się rozcięcia tkanki przy pomocy małego noża. Czasem dochodzi do zapłodnienia mimo zachowania ciągłości blizny i wówczas jest ona przecinana chirurgicznie, by umożliwić poród, lub dokonuje się nacięcia krocza, które zwykle nie byłoby potrzebne. Notowano przypadki takiego przerośnięcia blizny keloidem, że dochodziło do złamania ostrza skalpela.
Konwencja o zapobieganiu i zwalczaniu przemocy wobec kobiet i przemocy domowej w art. 38 zobowiązuje strony do zakazu infibulacji i podobnych zabiegów oraz nakłaniania bądź zmuszania do nich.
Potencjalne zagrożenia.
Infibulacja może czasem prowadzić do problemów, takich jak poważne zakażenie rany, krwotok, trudności z miesiączkowaniem, infekcje układu moczowego. Podnosi się również kwestię traumatyzacji psychicznej przez taką operację oraz wywoływania depresji u dziewcząt w okresie adolescencji, które przeszły wcześniej taką operację.
Ścisła infibulacja może stanowić zagrożenie dla matki i płodu, jeśli ciąża nie jest prowadzona przez doświadczonego operatora, może także prowadzić do nieuzasadnionego cięcia cesarskiego.
Męska.
Historycznie infibulacja oznaczała również zszycie napletka u mężczyzny (tzw. męska infibulacja). Dokonywano tego na niewolnikach w starożytnym Rzymie, by zapewnić, że nie będą się oni angażowali w stosunki seksualne, jak również u ochotników w niektórych kulturach. Był to zabieg mający uniemożliwić stosunek seksualny, ale nie masturbację.

</doc>
<doc id="1563783" url="https://pl.wikipedia.org/wiki?curid=1563783" title="Nagnioty pośladkowe">
Nagnioty pośladkowe



</doc>
<doc id="1563784" url="https://pl.wikipedia.org/wiki?curid=1563784" title="Acer pensylvanicum">
Acer pensylvanicum



</doc>
<doc id="1563785" url="https://pl.wikipedia.org/wiki?curid=1563785" title="Hermann von Struve">
Hermann von Struve

Hermann von Struve (ur. 3 października 1854 w Pułkowie koło Petersburga, zm. 12 sierpnia 1920 w Herrenalb) – rosyjsko-niemiecki astronom.
Życiorys.
Pochodził ze znanej rodziny rosyjskich astronomów, syn Otto Wilhelma. Jego brat, Gustav Wilhelm Ludwig von Struve, był astronomem i matematykiem.
Od 1883 r. adiunkt obserwatorium w Pułkowie. Od 1895 dyrektor obserwatorium i profesor w Królewcu. Od 1904 pracował w Berlinie, gdzie zbudował nowe obserwatorium w Babelsbergu (1913). Prowadził badania i obserwacje księżyców w układach Saturna. Wydał "Beobachtungen der Saturnstrabanten" (2 tomy, 1888–1889) i in.
Za zasługi otrzymał Złoty Medal Królewskiego Towarzystwa Astronomicznego (1903).

</doc>
<doc id="1563786" url="https://pl.wikipedia.org/wiki?curid=1563786" title="Modzele siedzeniowe">
Modzele siedzeniowe



</doc>
<doc id="1563787" url="https://pl.wikipedia.org/wiki?curid=1563787" title="Acer opalus">
Acer opalus



</doc>
<doc id="1563789" url="https://pl.wikipedia.org/wiki?curid=1563789" title="System okienkowy">
System okienkowy



</doc>
<doc id="1563792" url="https://pl.wikipedia.org/wiki?curid=1563792" title="Wschód Leśny">
Wschód Leśny

Wschód Leśny – jedna z dzielnic (jednostek strukturalnych) Włocławka. Praktycznie niezamieszkana – na dzielnicę składają się jezioro Czarne, lasy oraz tereny po byłym poligonie wojskowym. Według oficjalnego projektu Studium uwarunkowań i kierunków zagospodarowania przestrzennego z 2007 r. na północy Wschód Leśny graniczy z Al. Królowej Jadwigi, przemysłową linią kolejową i Al. Kazimierza Wielkiego, na wschodzie Wschód Leśny kończy się przed zabudowaniami przemysłowmi Al. Kazimierza Wielkiego i graniczy z Rybnicą, na południu granica dzielnicy przebiega przez las, a na zachodzie wzdłuż linii kolejowej nr 18.

</doc>
<doc id="1563795" url="https://pl.wikipedia.org/wiki?curid=1563795" title="Microsoft Chat">
Microsoft Chat



</doc>
<doc id="1563796" url="https://pl.wikipedia.org/wiki?curid=1563796" title="Lotte Toberentz">
Lotte Toberentz

Lotte Toberentz, właśc.Maria Charlotte Toberentz (ur. 27 maja 1900 w Zerbst/Anhalt, zm. styczeń 1964) - radczyni kryminalna w III Rzeszy, członkini załogi obozowej Ravensbrück oraz SS-Lagerführerin (kierowniczka) obozu Jugendschutzlager Uckermark - w okresie zanim w styczniu 1945 stał się on obozem zagłady.
W maju 1937 wstąpiła do NSDAP (nr legitymacji partyjnej 3917135). Od maja 1942 do kwietnia 1945 służyła w Ravensbrück. W tym czasie, od maja 1942 roku kierowała obozem w Uckermark (dysponowała uprawnieniami radczyni kryminalnej). Do stycznia 1945 znajdowała się w podobozie Uckermark.
W trzecim procesie załogi Ravensbrück Lotte Toberentz uniewinniono (nie zdołano udowodnić jej udziału w selekcjach na więźniarkach). W późniejszych latach została urzędniczką zachodnioniemieckiej policji. Dalsze śledztwa i przesłuchania prowadzone w jej sprawie w latach 50. i 60. nie doprowadziły do postawienia jej zarzutów.

</doc>
<doc id="1563797" url="https://pl.wikipedia.org/wiki?curid=1563797" title="Port lotniczy Asau">
Port lotniczy Asau

Port lotniczy Asau (IATA: AAU) – port lotniczy zlokalizowany we wiosce Asau, na wyspie Savaiʻi (Samoa).

</doc>
<doc id="1563802" url="https://pl.wikipedia.org/wiki?curid=1563802" title="Fishbone">
Fishbone

Fishbone – amerykański zespół muzyczny grający mieszankę punk rocka, indie rocka, ska punk i funky, założony w 1979 w Los Angeles w Kalifornii.

</doc>
<doc id="1563803" url="https://pl.wikipedia.org/wiki?curid=1563803" title="Plac ks. Michała Sopoćki w Białymstoku">
Plac ks. Michała Sopoćki w Białymstoku

Plac Błogosławionego Księdza Michała Sopoćki – jeden z placów miasta Białegostoku leżący na osiedlu Białostoczek. 
Opis.
Plac noszący imię ks. Michała Sopoćki jest położony na lewym brzegu rzeki Białej przy Kościele Miłosierdzia Bożego. Blisko tego placu znajduje się skrzyżowanie ulic Radzymińskiej, Bitwy Białostockiej i al. Tysiąclecia PP.
W latach 2001-2008 rondo u zbiegu ulic Poleskiej, Jurowieckiej i al. Tysiąclecia PP (obecnie rondo św. Faustyny Kowalskiej) nosiło nazwę "Plac ks. Michała Sopoćki". W 2008 roku placem "bł. ks. M. Sopoćko" został nazwany teren przy Kościele Miłosierdzia Bożego. W 2009 nazwa została zmieniona na "Plac bł. ks. M. Sopoćki""." 
W Białymstoku na osiedlach Białostoczek i Antoniuk istnieje ulica o podobnej nazwie - "ulica Błogosławionego Księdza Michała Sopoćki""."

</doc>
<doc id="1563804" url="https://pl.wikipedia.org/wiki?curid=1563804" title="Cecha gatunkowa">
Cecha gatunkowa



</doc>
<doc id="1563808" url="https://pl.wikipedia.org/wiki?curid=1563808" title="CPAP">
CPAP

CPAP ( ‘stałe dodatnie ciśnienie w drogach oddechowych’) – metoda wspomagania oddychania stosowana głównie w leczeniu bezdechu sennego, a także w przypadku niewydolności oddechowej. Urządzeniem do wykonywania CPAP jest pompa powietrzna, podłączona do specjalnej maski na twarz, pokrywającej nos albo nos i usta razem.
Dzięki ciągłemu nadciśnieniu wytwarzanemu przez pompę CPAP podtrzymuje (utrzymuje) drogi oddechowe otwarte i dzięki temu przeciwdziała bezdechowi podczas snu.
Terapia CPAP jest najskuteczniejszą metodą leczenia obturacyjnego bezdechu sennego. Terapia CPAP obniża ciśnienie krwi, w większym stopniu ciśnienie rozkurczowe, natomiast nie wpływa na poziom glukozy i tłuszczów we krwi. Stwierdzono, że stosowanie terapii CPAP w chorobie Parkinsona połączonej z bezdechem sennym zmniejsza objawy niezwiązane z funkcjami motorycznymi, poprawia jakość snu i funkcji kognitywnych pacjentów. Stwierdzono korzystne skutki stosowania aparatu CPAP w przypadkach jaskry.
Pompa powietrzna zawiera jednostkę (urządzenie) sterujące-czujnik, który pozwala na utrzymanie stałego dodatniego ciśnienia mimo nieszczelności maski i przecieku powietrza.
Niektóre modele CPAP, tzw. autoCPAP dostosowują ciśnienie w zależności od nasilenia zaburzeń oddychania w czasie snu. Są one droższe, ale lepiej tolerowane przez chorych. U pacjentów, którzy wymagają wysokiego ciśnienia terapeutycznego stosuje się niekiedy aparaty, które wytwarzają mniejsze ciśnienie w czasie wydechu i większe podczas wdechu. W celu zapobiegania wysychania błon śluzowych jamy ustnej i nosa podczas nawiewu powietrza nowsze modele pomp CPAP są wyposażone w podgrzewane nawilżacze powietrza.
Stosując aparat CPAP należy codziennie myć maskę letnią wodą ze zwykłym mydłem w kostce. Nie wolno stosować mydeł w płynie, płynów do mycia naczyń i płynów zawierających substancje bakteriobójcze – uszkadzają one elementy miękkiego silikonu maski, przylegające do skóry. Raz w tygodniu należy przepłukiwać rurę łączącą maskę z pompą. Przynajmniej raz w tygodniu należy wyprać paski przytrzymujące maskę. Należy też pamiętać o okresowej wymianie lub czyszczeniu filtrów powietrza. Maskę należy wymienić, gdy po uszkodzeniu przestanie dokładnie przylegać do twarzy. Wtedy pompowane powietrze wydostaje się pomiędzy skórą twarzy a uszczelką. W Polsce Narodowy Fundusz Zdrowia częściowo refunduje zakup aparatu CPAP dla chorych na obturacyjny bezdech senny. W takich krajach jak np. Wielka Brytania, maska jest wypożyczana pacjentom publicznej służby zdrowia bezpłatnie i pozostaje własnością placówki medycznej, opiekującej się danym pacjentem.
Okresowo, co kilka miesięcy, pacjenci są wzywani do kontroli wraz z używaną pompą, w której jest zainstalowany cyfrowy system rejestracji parametrów pracy pompy. Pozwala to skontrolować np.: ile razy podczas snu pacjent miał zatrzymanie oddechu i jakie ciśnienia powietrza były podawane w takim momencie do maski z pompy; przez jaki okres snu maska była nieszczelna; jak długo maska była w ogóle w użyciu i ile godzin dziennie pacjent spał; ile razy maska była zdejmowana podczas snu na przerwy, np. wyjście do toalety.
Stwierdzono, że stosowanie aparatu CPAP związane jest ze znaczącym polepszeniem seksualnych aspektów jakości życia, w szczególności u kobiet.

</doc>
<doc id="1563812" url="https://pl.wikipedia.org/wiki?curid=1563812" title="Lista odcinków serialu Sanctuary">
Lista odcinków serialu Sanctuary

Lista odcinków serialu Sanctuary. Serial składa się z 59 odcinków podzielonych na 4 serie, a także jednej serii 8 webizodów. Emisja pierwszego odcinka telewizyjnego odbyła się 3 października 2008, a ostatniego 30 grudnia 2011.
Seria 1 (2008-2009).
Premiera serialu, pod oryginalną nazwą "Sanctuary" odbywała się na kanale AXN w każdą sobotę o godzinie 22:00. Emisja serialu pod nazwą "Sanktuarium" odbywa się na kanale SciFi Universal od 14 listopada 2013 roku, od poniedziałku do piątku o godzinie 19:00.
Seria 2 (2009-2010).
Drugi sezon serialu po raz pierwszy w Polsce został wyemitowany na kanale AXN SciFi, od 20 stycznia 2010, w każdą środę o godzinie 22:00.
Seria 3 (2010-2011).
14 grudnia 2009 roku SciFi Universal potwierdziło realizację trzeciej serii składającej się z 20 odcinków. Od 19 grudnia 2013 seria miała premierę na SciFi Universal.
Seria 4 (2011).
18 stycznia 2011 roku stacja ogłosiła, że złożyła zamówienie na czwartą serię, która składa się z 13 odcinków.

</doc>
<doc id="1563815" url="https://pl.wikipedia.org/wiki?curid=1563815" title="Nettalk">
Nettalk

Nettalk – darmowy klient sieci IRC przeznaczony dla systemu operacyjnego Windows. Został napisany przez Nicolasa Cruse w języku Microsoft Visual Basic i dostępny jest w takich językach jak angielski, hiszpański, rosyjski, węgierski, niemiecki, holenderski i chińskim.

</doc>
<doc id="1563816" url="https://pl.wikipedia.org/wiki?curid=1563816" title="Port lotniczy Cassidy">
Port lotniczy Cassidy

Port lotniczy Cassidy (IATA: CXI, ICAO: PLCH) – międzynarodowy port lotniczy położony na atolu Kiritimati, w wiosce Banana. Jest to drugie co do wielkości lotnisko Kiribati.

</doc>
<doc id="1563819" url="https://pl.wikipedia.org/wiki?curid=1563819" title="Anglo American Racers">
Anglo American Racers



</doc>
<doc id="1563820" url="https://pl.wikipedia.org/wiki?curid=1563820" title="Anglo-American Racers">
Anglo-American Racers



</doc>
<doc id="1563822" url="https://pl.wikipedia.org/wiki?curid=1563822" title="Instytut Włókiennictwa">
Instytut Włókiennictwa

Instytut Włókiennictwa – polski instytut naukowo-badawczy zajmujący się dziedzinami związanymi z przemysłem włókienniczym. Jest najstarszą placówką naukowo-badawczą przemysłu włókienniczego w Polsce.
Historia.
Powstał w 7 września 1945 w Łodzi. Prowadzi badania naukowe i prace rozwojowo-wdrożeniowe w zakresie inżynierii materiałowej, polimerów, chemii włókienniczej, nano- i mikrotechnologii, ochrony środowiska, biotechnologii, technik i technologii włókienniczych. 
Od 2010 Instytut Włókiennictwa jako jedyny w Polsce został upoważniony do wydawania certyfikatów Oeko-Tex Standard 100. W 2013 uzyskał kategorię naukową A. Wyposażony jest w maszyny i urządzenia, które pozwalają na produkcję różnorodnych materiałów włókienniczych (włóknin, tkanin, dzianin, pasmanterii itp.). Zrealizował i realizuje projekty finansowanych ze środków Europejskiego Funduszu Rozwoju Regionalnego i Narodowego Centrum Badań i Rozwoju, a technologie opracowane w IW zostały wdrożone w wielu przedsiębiorstwach przemysłu włókienniczego.
Za swoje osiągnięcia otrzymał szereg medali, dyplomów i wyróżnień krajowych i międzynarodowych.
Laboratoria.
W Instytucie Włókiennictwa działa sześć laboratoriów, w tym pięć akredytowanych przez PCA, realizujących  badania w zakresie analiz chemicznych i instrumentalnych, badań ekologiczności wyrobów, badań właściwości fizyko-mechanicznych, użytkowych i fizjologicznych, surowców i wyrobów włókienniczych o przeznaczeniu tradycyjnym i specjalnym: 
Zakłady.
W Instytucie Włókiennictwa działają cztery zakłady naukowe:
Ponadto w Instytucie Włókiennictwa funkcjonuje "Zakład Certyfikacji Textil-Cert", będący wydzieloną komórką organizacyjną. Prowadzi certyfikację wyrobów w ramach krajowego systemu, działającego w oparciu o ustawę o systemie oceny zgodności. Jest jednostką notyfikowaną nr 1435 w zakresie dyrektywy 89/686/EEC (dot. środków ochrony indywidualnej) i 2009/48/WE (dot. bezpieczeństwa zabawek).

</doc>
<doc id="1563825" url="https://pl.wikipedia.org/wiki?curid=1563825" title="Radio edit">
Radio edit

Radio edit – oznaczenie stosowane dla utworów muzycznych, które przeszły specjalną „obróbkę”, dzięki której będą spełniały wymagania komercyjnych rozgłośni radiowych. W porównaniu z oryginalną wersją, "radio edit" jest zazwyczaj krótsze i wolne od wulgaryzmów. Czasami oznaczenie to używane jest także dla utworów, które nigdy nie miały swej premiery w radiu i innych mediach.
Powody edycji.
Czas.
"Radio edit" często bywa tylko skróconą wersją oryginalnej piosenki. Dzięki temu posiadają one bardziej powszechną strukturę (od 2:30 do 4 minut trwania). Niektóre edycje zawierają jedynie wczesne dźwięki utworu, który nie jest zachowany do końca. Profesjonalne wydanie jest skrócone poprzez usuwanie np. improwizacji, zwykle przyciszając koniec nagrania. Skrócenie czasu piosenki pozwala radiom na transmitowanie większej ilości reklam, wiadomości, rozmów, itd.
Skracanie zostało zapoczątkowane w latach 60. XX wieku, kiedy to wielu autorów nagrywało ponad 7-minutowe utwory. Proces ten jednak nie ogarnął wszystkich, niektórzy postanowili nie wydawać okrojonych wersji. Mimo czasu trwania nawet 10 minut, były one transmitowane przez radio.
Zdarzają się jednak wyjątki, głównie w muzyce pop, R'n'B i dance, że wersja "radio edit" trwa dłużej od oryginalnej.
Zawartość.
W zależności od panującego prawa w kraju, radia chcąc emitować publicznie piosenki, muszą zadbać o poprawność moralną ich tekstu. Zmuszeni są oni odpowiednio wyciąć lub ocenzurować przekleństwa. Zazwyczaj "oczyszczone" wersje są wydawane od razu przez wytwórnie jako "clean version".

</doc>
<doc id="1563826" url="https://pl.wikipedia.org/wiki?curid=1563826" title="Nikołaj Riezanow">
Nikołaj Riezanow

Nikołaj Piotrowicz Riezanow (ur. 1764, zm. 1807) – rosyjski szlachcic i urzędnik; orędownik rosyjskiej kolonizacji Alaski i Kalifornii. Dowodził pierwszą rosyjską wyprawą dookoła świata (1803) aż do momentu dotarcia na Kamczatkę. Był również autorem pierwszego leksykonu języka japońskiego i kilku innych prac, które przechowywane są w bibliotece Akademii Nauk w Petersburgu. Jednym z osiągnięć Riezanowa, które przetrwało przez wiele lat po jego śmierci, była Rosyjsko-Amerykańska Kompania Handlowa – towarzystwo handlowe posiadające monopol na handel w Aleutach i na Alasce.
Rosyjsko-Amerykańska Kampania Handlowa.
Riezanow urodził się 28 marca 1764 roku w Sankt Petersburgu. Zanim ukończył 14 rok życia, władał już pięcioma językami. W roku 1791 wszedł w skład sztabu Gawriły Dierżawina, jako prywatny sekretarz carycy Katarzyny II. Kilka lat wcześniej, po spotkaniu z Grigorijem Szelichowem z Kompanii ds. Handlu Futrem Szelichowa-Golikowa zainteresował się projektem handlowym, mającym na celu ustanowienie monopolu na handel futrem w odległych terytoriach zależnych od Rosji. Riezanow przystąpił do spółki z Szelichowem i wkrótce stał się "„niezmordowanym człowiekiem interesu”". W 1795 roku, po śmierci Szelichowa, stanął na czele połączonych spółek. Udało mu się zdobyć dla siebie i swoich wspólników przywileje analogiczne do tych, zagwarantowanych przez Wielką Brytanię Kompanii Wschodnioindyjskiej.
Gdy już udało mu się przekonać Katarzynę II do nadania przywileju, caryca zmarła, a Riezanow musiał ponownie zabiegać o zgodę niezrównoważonego i opornego cara Pawła I. Krótko przed zabójstwem cara Pawła uzyskał podpis pod dokumentem, który gwarantował Rosyjsko-Amerykańskiej Kompanii Handlowej dominację nad wybrzeżem północno-zachodniej Ameryki (na północ od szerokości geograficznej 55 stopni) na okres dwudziestu lat. Strefa wpływów Kompanii rozciągała się również na szereg wysp – począwszy od Kamczatki – w kierunku północnym do Alaski, a w kierunku południowym – po wybrzeża Japonii.
Kartel stał się źródłem znacznych dochodów Riezanowa i pozostałych udziałowców spółki w tym członków rodziny carskiej. Jego powodzenie trwało aż do początków XIX wieku, gdy złe zarządzanie oraz niedostatek żywności groził kompanii poważnymi stratami, bądź nawet całkowitym jej upadkiem. Upokarzająca dla Riezanowa kadencja na stanowisku ambasadora w Japonii wygasła w roku 1805. Przeniósł się on wówczas na Kamczatkę, gdzie otrzymał rozkaz pozostania w koloniach rosyjskich w charakterze inspektora carskiego i pełnomocnika kompanii handlowej. Miał również położyć kres nadużyciom, które przyczyniły się do zrujnowania przedsięwzięcia. Poprzez szereg wysp wyprawił się do Nowego Archangielska (obecnie miasto Sitka na Alasce), ustanawiając po drodze prawa chroniące zwierzęta futerkowe przed lekkomyślnym, nielegalnym ubojem. Łowcom, którzy łamali prawa uchwalone przez spółkę, groziły surowe kary, włącznie z wygnaniem. Riezanow przyczynił się również do powstawania i rozwoju szkół w koloniach. Większość ich księgozbioru pochodziła z prywatnych darów Riezanowa. Założył nawet szkoły gastronomiczne, które cieszyły się dużym zainteresowaniem.
Misja w Kalifornii.
W Nowym Archangielsku, głównej siedzibie kompanii, u schyłku zimy (w czasie której Riezanow i jego wspólnicy odczuwali skutki głodu), Riezanow odkupił statek od amerykańskiego armatora, Johna DeWolfa, i popłynął na jego pokładzie do hiszpańskich kolonii w Kalifornii. Zaproponował Hiszpanom wymianę rosyjskich i amerykańskich towarów na żywność. Doprowadził również do podpisania umowy, na mocy której jego kolonie miały być dwa razy w roku zaopatrywane w obfite dostawy żywności z Nowej Hiszpanii. Dobił do portu w San Francisco na początku kwietnia 1806 roku. Po trudnej podróży zrezygnował z planów przejęcia kontroli nad rzeką Kolumbia w imieniu Rosji.
Chociaż Kalifornijczycy grzecznie ugościli Riezanowa, to jednak nie omieszkali go od razu poinformować, że prawo hiszpańskie zabrania koloniom handlu z obcymi państwami oraz że gubernator Kalifornii jest nieprzekupny. Gdyby nie romans z Concepción Argüello, córką komendanta San Francisco, José Darío Argüello, oraz jego osobista zręczność i zdolności dyplomatyczne, dzięki którym pozyskał przychylność duchowieństwa dla swojej sprawy, Riezanow poniósłby kolejną klęskę. Gdy wypływał w kierunku Nowego Archangielska sześć tygodni po przybyciu do Kalifornii, ładownia jego statku została wypełniona zapasami chleba i suszonego mięsa. Wcześniej zmieszany gubernator obiecał mu, że natychmiast prześle do Hiszpanii kopię umowy. Riezanow zaręczył się ponadto z rzekomo najpiękniejszą dziewczyną w Kalifornii. Wkrótce po powrocie do Nowego Archangielska, przeprawił się drogą morską na Kamczatkę. Stamtąd wysłał swoje statki, by odebrały Japończykom wyspę Sachalin. Następnie drogą lądową udał się do Sankt Petersburga, gdzie uzyskał podpis cara pod umową z Kalifornią. Później, wysłał osobiste listy do papieża z prośbą o dyspensę oraz do króla Hiszpanii – z wnioskiem o udzielenie pozwolenia na ślub z katoliczką.
Riezanow zmarł na skutek gorączki i wyczerpania w Krasnojarsku na Syberii 8 marca 1807 roku.
Ocena działalności.
Umowa z Kalifornią, której sama propozycja wywołała poruszenie w Nowej Hiszpanii, była jednym z ostatnich projektów Riezanowa. Uważano, że szczerze współczuł on pracownikom swojej spółki i biednym tubylcom, którzy traktowani byli niewiele lepiej niż niewolnicy. Podobno starał się o poprawę ich losu.
Korespondencja Riezanowa ze wspólnikami z kompanii ujawnia projekt przyłączenia do Rosji całego zachodniego wybrzeża Ameryki Północnej. Listy zawierają również propozycję zachęcenia Rosjan do masowej emigracji do Ameryki Północnej. Można przypuszczać, że gdyby Riezanow pożył dłużej, być może zrealizowałby swoje śmiałe zamierzenia. Tymczasem: traktatu nie podpisano, zaniedbane reformy Riezanowa nie doszły do skutku, dobra koniunktura w koloniach stopniowo wygasała, a narzeczona Riezanowa wstąpiła do zakonu.
W roku 1979 rosyjski kompozytor Aleksiej Rybnikow wraz z poetą Andriejem Wozniesienskim, stworzyli pierwszą rosyjską operę rockową, której motywem przewodnim był romans pomiędzy Riezanowem a Concepcion. Opera nosiła tytuł "Junona i Awoś", inspirowany nazwami dwóch statków, należących do kompanii Riezanowa. Oryginalna produkcja osiągnęła ogromny sukces w moskiewskim teatrze Lenkom, na przestrzeni 25 lat. Do dnia dzisiejszego spektakl nagradzany bywa owacjami na stojąco. Pierwotny odtwórca roli Riezanowa (z lat 1979–2005), Nikołaj Karaczencow, odniósł poważne rany w wypadku samochodowym w roku 2005. Od tego czasu zastępują go Dmitrij Piewcow oraz Wiktor Rakow.

</doc>
<doc id="1563827" url="https://pl.wikipedia.org/wiki?curid=1563827" title="Damme (Belgia)">
Damme (Belgia)

Damme – miasto w północno-zachodniej Belgii (prowincja Flandria Zachodnia). Liczy ok. 10 tys. mieszkańców (2006).

</doc>
<doc id="1563829" url="https://pl.wikipedia.org/wiki?curid=1563829" title="Agnes Sorma">
Agnes Sorma

Agnes Sorma (ur. 17 maja 1862 we Wrocławiu jako Agnes Maria Caroline Zaremba lub Saremba, zm. 10 lutego 1927 w Crownsend, Arizona) po mężu Minotto – niemiecka aktorka teatralna.
Debiutowała w sezonie 1877/1878 w teatrze "Thalia" na wrocławskim Nabycinie, jako szesnastolatka otrzymała stały angaż do teatru Lobego przy "Lessing Straße" (dzisiejsza ul. Dobrzyńska) na Przedmieściu Oławskim. Później grywała na innych prowincjonalnych scenach, m.in. w Legnicy, Meiningen, Poznaniu i Weimarze; w 1880 występowała w teatrze w Zgorzelcu (Görlitz), gdzie została zauważona przez gościnnie występującego w tym mieście aktora Ludwiga Barnaya. Dzięki tej znajomości Adolph L'Arronge zaproponował jej w 1883 pracę w nowo tworzonym Deutsches Theater w Berlinie, gdzie występowała obok L. Barnaya, J. Kainza i E. Possarta. Później, w 1904, zaangażowana do teatru Maxa Reinhardta.
W 1890 wyszła za mąż za włoskiego hrabiego Minotto. Po śmierci matki i męża wyjechała w 1919 do Ameryki, gdzie zamieszkała na farmie syna w Arizonie. Ostatni raz odwiedziła Berlin w 1923. Zmarła w Ameryce prawdopodobnie na udar serca w lutym 1927, a we wrześniu jej prochy przewieziono do Berlina i pochowano w grobowcu rodzinnym Minotto na "Friedhof Wannsee" przy Lindenstraße.

</doc>
<doc id="1563830" url="https://pl.wikipedia.org/wiki?curid=1563830" title="Fallopia baldschuanica">
Fallopia baldschuanica



</doc>
<doc id="1563831" url="https://pl.wikipedia.org/wiki?curid=1563831" title="Yamato (krewetka)">
Yamato (krewetka)



</doc>
<doc id="1563832" url="https://pl.wikipedia.org/wiki?curid=1563832" title="Penectomia">
Penectomia



</doc>
<doc id="1563833" url="https://pl.wikipedia.org/wiki?curid=1563833" title="Horace-Bénédict de Saussure">
Horace-Bénédict de Saussure

Horace-Bénédict de Saussure (ur. 17 lutego 1740 w Conches w gminie Chêne-Bougeries w kantonie Genewa, zm. 22 stycznia 1799 w Genewie) – szwajcarski arystokrata, paleontolog, fizyk, geolog i botanik. Powszechnie uznawany za jednego z najwybitniejszych przyrodników XVIII w. i za inicjatora alpinizmu.
Życiorys.
Był profesorem Uniwersytetu w Genewie (1762-1786). Badał środowisko przyrodnicze Alp (geologię, rzeźbę, klimat). W 1760 r. po raz pierwszy odwiedził Chamonix i wyznaczył nagrodę pieniężną dla tego, kto odnajdzie drogę wejściową na szczyt Mont Blanc. 3 sierpnia 1787 r. sam dokonał drugiego wejścia na Mont Blanc i jako trzeci człowiek w historii (w towarzystwie swego służącego i 18 góralskich przewodników) stanął na szczycie tej góry. Wówczas obliczył jako pierwszy wysokość szczytu Mont Blanc na 4775 m n.p.m., co biorąc pod uwagę ówczesne możliwości pomiarowe było dobrym wynikiem. W 1785 r. jako pierwszy obliczył stopień geotermiczny.
Od 1788 r. był członkiem Royal Society.
Opublikował m.in.: "Voyages dans les Alpes" (tom 1-8, 1779-1796).
H.-B. de Saussure był ojcem m.in. Mikołaja-Teodora de Saussure, znanego szwajcarskiego fitochemika i botanika oraz Albertine Necker de Saussure, pisarki i tłumaczki.

</doc>
<doc id="1563834" url="https://pl.wikipedia.org/wiki?curid=1563834" title="Krewetka Yamato">
Krewetka Yamato



</doc>
<doc id="1563837" url="https://pl.wikipedia.org/wiki?curid=1563837" title="Wacław Zawadzki (literat)">
Wacław Zawadzki (literat)

Wacław Zawadzki, pierwotnie Józef Lewin-Łaski, ps. „Puchatek” (ur. 30 listopada 1899 w Warszawie, zm. 28 lipca 1978 w Warszawie) – polski literat, bibliofil, historyk, członek Komitetu Obrony Robotników i Komitetu Samoobrony Społecznej „KOR”.
Życiorys.
Działacz PPS, za działalność w niej więziony przed I wojną światową na Cytadeli, ochotnik w wojnie polsko-bolszewickiej w 1920. W okresie międzywojennym studiował historię oraz prowadził antykwariat wysyłkowy.
W czasie II wojny światowej znalazł się w getcie warszawskim. Organizował tam tajne nauczania oraz kolportaż podziemnej prasy. W 1942 w getcie zginęła jego żona, on sam, wraz z córką, opuścił potajemnie getto w styczniu 1943. Po zakończeniu wojny nie powrócił do nazwiska rodowego, pozostając przy wynikającym z dokumentów używanych w czasie okupacji.
Od 1945 do 1948 był dyrektorem Spółdzielni Wydawniczej „Wiedza”. Należał do PPS (wydalony w 1948), a w latach 1956-1967 do PZPR. Został usunięty z partii w związku z podpisaniem listu w obronie Leszka Kołakowskiego. Od 1955 pracował w Państwowym Instytucie Wydawniczym, gdzie zajmował się przede wszystkim edycją pamiętników, m.in. w serii "Biblioteka Pamiętników Polskich i Obcych". Był także tłumaczem. W latach 70. zaangażował się w działania opozycji. Był sygnatariuszem "Listu 59" przeciwko zmianom w konstytucji i członkiem KOR (od 30 października 1976) i KSS KOR. Należał do Polskiego PEN Clubu i Związku Literatów Polskich.
Został pochowany na cmentarzu Powązkowskim w Warszawie (kwatera 133-4-10).
Odznaczenia.
23 września 2006 Prezydent RP Lech Kaczyński odznaczył pośmiertnie Wacława Zawadzkiego Krzyżem Komandorskim Orderem Odrodzenia Polski „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju”.
Życie prywatne.
Jego córką była Wiktoria Śliwowska.

</doc>
<doc id="1563838" url="https://pl.wikipedia.org/wiki?curid=1563838" title="Pojkilotermia">
Pojkilotermia



</doc>
<doc id="1563839" url="https://pl.wikipedia.org/wiki?curid=1563839" title="Galo">
Galo

Armando de Almeida Galo (ur. 2 lipca 1893, zm. 6 lutego 1978) – piłkarz brazylijski znany jako Galo, pomocnik.
Urodzony w Rio de Janeiro Galo karierę piłkarską rozpoczął w 1909 roku w klubie Fluminense FC, w którym grał do 1911 roku. Razem z Fluminense dwukrotnie zdobył mistrzostwo stanu Rio de Janeiro - w 1909 i 1911. W 1912 został graczem klubu CR Flamengo, z którym jeszcze dwukrotnie sięgnął po stanowe mistrzostwo - w 1914 i 1915.
Jako piłkarz klubu Flamengo wziął udział w turnieju Copa América 1916, czyli pierwszych oficjalnych mistrzostwach kontynentlanych w dziejach futbolu, gdzie Brazylia zajęła trzecie miejsce. Galo zagrał ww wszystkich trzech meczach - z Chile, Argentyną i Urugwajem.
Rok później wziął udział w turnieju Copa América 1917, gdzie Brazylia znów była trzecia. Galo zagrał w dwóch meczach - z Argentyną i Chile.
Wziął także udział w turnieju Copa América 1919, gdzie Brazylia zdobyła mistrzostwo Ameryki Południowej. Galo zagrał tylko w jednym meczu - z Chile.
W reprezentacji Brazylii w latach 1916-1919 rozegrał łącznie 7 meczów.

</doc>
<doc id="1563840" url="https://pl.wikipedia.org/wiki?curid=1563840" title="Caridina japonica">
Caridina japonica



</doc>
<doc id="1563842" url="https://pl.wikipedia.org/wiki?curid=1563842" title="Armando Almeida Galo">
Armando Almeida Galo



</doc>
<doc id="1563845" url="https://pl.wikipedia.org/wiki?curid=1563845" title="Armando de Almeida Galo">
Armando de Almeida Galo



</doc>
<doc id="1563849" url="https://pl.wikipedia.org/wiki?curid=1563849" title="Sanctuary (singel)">
Sanctuary (singel)

Sanctuary (ang. "schronienie") – drugi singel brytyjskiej heavymetalowej grupy Iron Maiden. Wydany został 23 maja 1980. Utwór, odkupiony przez Steve’a Harrisa od gitarzysty grupy Praying Mantis, zamieszczony był na amerykańskiej edycji albumu "Iron Maiden" (w przeciwieństwie do edycji europejskiej) oraz reedycji tejże płyty.
Okładka przedstawia maskotkę grupy – Eddiego – stojącego z nożem nad nieżywą ówczesną premier Wielkiej Brytanii – Margaret Thatcher – prawdopodobnie w chwilę po jej zamordowaniu. Obrazek, który miał być nawiązaniem do podobieństwa nazwy grupy (Iron Maiden – ang. "żelazna dziewica") do przydomka Thatcher (Iron Lady – ang. "żelazna dama"), spowodował drobne zamieszanie w lokalnej prasie. Na większości płyt oczy pani premier zostały zakryte czarnym paskiem, ponieważ okładka została uznana za nieco kontrowersyjną. Według autora projektu okładki – Dereka Riggsa – w rzeczywistości obraz nie został objęty cenzurą, zaś pomysł zakrycia twarzy leżącej kobiety był jedynie posunięciem marketingowym autorstwa zarządu grupy.
Utwór „Sanctuary” został po raz pierwszy wydany w 1980 na kompilacji "Metal for Muthas Volume I". Trafił także na amerykańską edycję debiutanckiego albumu "Iron Maiden". Piosenka była wykonywana przez zespół na niemal wszystkich koncertach grupy od jej powstania. Nie figuruje ona jednak na liście utworów tras koncertowych The X Factour (choć grupa wykonała ją podczas tego tournée kilkukrotnie), The Ed HunTour czy Dance of Death Tour.
Ścieżka „Sanctuary” znalazła się na albumach koncertowych "Live!! +one", "A Real Dead One", "Live at Donington", "Rock in Rio", "Beast Over Hammersmith" i "BBC Archives". Została także zamieszczona na kompilacji "Best of the Beast".
Na singlu zamieszczona jest ta sama wersja, co na longplayu "Iron Maiden". Strona B płyty zawiera wersję koncertową utworu „Drifter” (ang. "włóczęga") (umieszczonego później na płycie "Killers") i cover piosenki „I Got the Fire” autorstwa grupy Montrose. Oba te utwory nagrano podczas występu Iron Maiden w Marquee Club w Londynie 3 kwietnia 1980.

</doc>
<doc id="1563850" url="https://pl.wikipedia.org/wiki?curid=1563850" title="Obywatele prezydenci">
Obywatele prezydenci

Obywatele prezydenci (oryg. "My Fellow Americans") – amerykański film komediowy z 1996 roku w reżyserii Petera Segala.
Opis fabuły.
Prezydent organizuje zamach na swoich dwóch poprzedników. Ci dwaj, choć się wyjątkowo nie lubią, muszą uciekać wspólnie.

</doc>
<doc id="1563853" url="https://pl.wikipedia.org/wiki?curid=1563853" title="IrcII">
IrcII

ircII (wymawiany jako "irc-two") – darmowy, opensourcowy klient sieci IRC dla systemów uniksopodobnych napisany w języku C. Jest najstarszym nadal rozwijanym klientem IRC. Jego pierwsza wersja ukazała się w późnych latach 80. Kilka innych uniksowych klientów ircowych, między innymi BitchX, EPIC i ScrollZ były oryginalnie forkami ircII.

</doc>
<doc id="1563854" url="https://pl.wikipedia.org/wiki?curid=1563854" title="Port lotniczy Vavaʻu">
Port lotniczy Vavaʻu

Port lotniczy Vavaʻu (IATA: VAV, ICAO: NFTV) – międzynarodowy port lotniczy zlokalizowany w Vavaʻu w Królestwie Tonga.

</doc>
<doc id="1563857" url="https://pl.wikipedia.org/wiki?curid=1563857" title="Henryk Sokołowski">
Henryk Sokołowski

Henryk Konstanty Sokołowski herbu Pomian (ur. 14 czerwca 1891 w Wysokinie, zm. 27 listopada 1927 we Włocławku) – polski malarz.
Życiorys.
Pochodził ze znanego rodu szlacheckiego, był synem Jana Kantego i Zofii z Czernickich. Dzieciństwo spędził prawdopodobnie w Wysokinie, majątku należącym do jego rodziców. W 1911 rozpoczął studia w warszawskiej Szkole Sztuk Pięknych, w pracowni profesora Stanisława Lentza. Z dokumentów, które zachowały się na uczelni wynika, że przerwał studia po pierwszym semestrze. Można przypuszczać, że kontynuował naukę doskonaląc swój talent na lekcjach prywatnych. W tym względzie należy wziąć pod uwagę jego sprawność warsztatową oraz fakt, że wszystkie obrazy wykazujące pełnię jego umiejętności namalował po 1915.
Dotychczas nie ustalono daty opuszczenia Warszawy przez Henryka Sokołowskiego. Nie wiadomo również, czy po rzuceniu studiów mieszkał stale w tym mieście. Od 1916 przebywał na Kujawach, głównie w posiadłości jego rodziny w Smólsku. Był także jednym z artystów, którzy w czasie I wojny światowej korzystali z gościnności kolekcjonera i miłośnika sztuki Stefana Zygmunta Kretkowskiego, właściciela pałacu w Więsławicach. Przebywając tam m.in. z Henrykiem Stażewskim malował portrety i sporządzał kopie konterfektów przodków Kretkowskich herbu Dołęga. Do dziś zachowała się wykonana przez Sokołowskiego kopia portretu Zygmunta Kretkowskiego, wojewody chełmińskiego. Inne wraz z kilkoma samodzielnymi pracami malarza zaginęły w czasie II wojny światowej. Artysta był również silnie związany z Włocławkiem. Obracał się w kręgach tamtejszej inteligencji, a pod koniec życia podjął w tym mieście pracę jako nauczyciel rysunków w Gimnazjum im. Jana Długosza.
Zmarł przedwcześnie po długiej chorobie. Obecnie nie wiadomo co było przyczyną śmierci. W nekrologu zamieszczonym w ”Życiu Włocławka i Okolicy” podano informację, że Sokołowski był uczniem Wojciecha Kossaka. Dotychczas nie udało się jej potwierdzić. Henryk Sokołowski do końca życia pozostał w stanie kawalerskim, nie miał również potomstwa. Został pochowany na cmentarzu komunalnym we Włocławku.
Twórczość.
Najstarsza zachowana praca Henryka Sokołowskiego powstała w bardzo wczesnym okresie jego życia. Jest nią akwarela "Przemarsz wojsk na wojnę rosyjsko-japońską przez Syberię", datowana na lata 1902-1904.
W sposobie malowania portretów autorstwa Sokołowskiego widać wpływ nauczyciela Stanisława Lentza. W scenach batalistycznych tworzonych przez Sokołowskiego zarysowało się oddziaływanie malarstwa Wojciecha Kossaka. Czas spędzony w Potoku, małym folwarku należącym do dóbr Sokołowskich w Smólsku sprzyjał tworzeniu pejzaży - większość z tych, które namalował powstała w tamtejszych okolicach. Sokołowski malował też wizerunki koni i sceny rodzajowe. Jego najbardziej znanym oraz najczęściej wystawianym obrazem jest portret Bronisława Kretkowskiego z 1916 roku. W dniach 7 marca-30 czerwca 2008 w sali wystaw czasowych gmachu Zbiorów Sztuki Muzeum Ziemi Kujawskiej i Dobrzyńskiej miała miejsce pierwsza prezentacja monograficzna jego twórczości. Po latach starań pracowników tej instytucji udało się zgromadzić kolekcję obrazów umożliwiającą przygotowanie wystawy indywidualnej, mającej na celu przypomnienie i ukazanie w szerokim aspekcie talentu twórcy, który do tej pory był ceniony przede wszystkim jako portrecista.

</doc>
<doc id="1563858" url="https://pl.wikipedia.org/wiki?curid=1563858" title="Układ regulacji">
Układ regulacji



</doc>
<doc id="1563859" url="https://pl.wikipedia.org/wiki?curid=1563859" title="Lech Poznań w Pucharze Polski">
Lech Poznań w Pucharze Polski



</doc>
<doc id="1563860" url="https://pl.wikipedia.org/wiki?curid=1563860" title="Koniec jest bliski">
Koniec jest bliski

Koniec jest bliski (także: Pozostawieni 2; oryg. "Left Behind II: Tribulation Force") − drugi film oparty na serii książek "Powieści o czasach ostatecznych", Tima LaHaye'a i Jerry'ego B. Jenkinsa. Film został wyprodukowany przez Cloud Ten Pictures i Namesake Entertainment i dystrybuowany przez Cloud Ten Pictures. Dnia 8 kwietnia 2002 roku pojawiła się wersja filmu dla prywatnych użytkowników.

</doc>
<doc id="1563861" url="https://pl.wikipedia.org/wiki?curid=1563861" title="Klon strzępiastokory">
Klon strzępiastokory

Klon strzępiastokory ("Acer griseum") – gatunek z rodziny mydleńcowatych ("Sapindaceae"). W obrębie rodzaju klasyfikowany do sekcji "Trifoliata" i serii "Grisea". Występuje naturalnie w środkowych Chinach (prowincje Gansu, Henan, Hubei, Hunan, Shaanxi i Syczuan).
Ekologia.
Gatunek całkowicie mrozoodporny. Preferuje gleby wilgotne, przepuszczalne i wolne od wapnia.

</doc>
<doc id="1563863" url="https://pl.wikipedia.org/wiki?curid=1563863" title="Papieroplastyka">
Papieroplastyka

Papieroplastyka – technika wykonywania przedmiotów dekoracyjnych i użytkowych z papieru lub masy papierowej.
W Polsce za jej prekursora uważa się wykładowcę Szkoły Sztuk Plastycznych prof. Jana Kurzątkowskiego, początkowo miała być sposobem na tanią, szybką i estetyczną dekorację balów tej uczelni. Polegała na budowie scenografii z giętego i łamanego kartonu, tektury, słomki, celofanu, drutu etc. Z założenia dekoracje te posiadały nietrwały charakter, w związku z czym traktowano je jako tanie naśladownictwo stałych dekoracji. Artystami, którzy uczynili z papieroplastyki sztukę dekoracyjną byli Antoni Wajwód i Edward Manteuffel-Szoege, pierwszy z nich współpracował z redakcją Wiadomości Literackich. Na należącej do redakcji witrynie stosując papieroplastykę tworzył z papieru, blachy, szkła i drutu podlegające częstej zmianie dekoracje sytuacyjne. Z czasem do stosowanych materiałów dołączył prasowaną tekturę, tiul, celofan i aluminium. 

</doc>
<doc id="1563864" url="https://pl.wikipedia.org/wiki?curid=1563864" title="Nea Genea">
Nea Genea

Nea Genea (gr. Νέα Γενεά) – grecki niszczyciel niemieckiego typu V 1, służący w greckiej marynarce wojennej w latach 1912-1919.
Okręt był jednym z sześciu okrętów typu V 1 (typu 1911) zamówionych przez niemiecką marynarkę wojenną. Został zwodowany 29 lutego 1912 roku w stoczni AG Vulcan Stettin w Szczecinie i miał wejść w skład marynarki niemieckiej pod oznaczeniem V 6. Jednakże, przed wejściem do służby został w lipcu 1912 sprzedany Grecji, przed wybuchem I wojny bałkańskiej, wraz z bliźniaczym niszczycielem "Keravnos". Otrzymał nazwę "Nea Genea" (z gr. "Nowa Generacja"). Nosił znak burtowy ΝΓ.
"Nea Genea" osiągnął gotowość bojową w listopadzie 1912. Był używany bojowo podczas I wojny bałkańskiej, m.in. 9 grudnia 1912 zatrzymał i zdobył brytyjski parowiec, transportujący prawie 2000 żołnierzy tureckich na Chios, a 14 grudnia wziął udział w potyczce z okrętami tureckimi pod Dardanelami. Brał też udział w dalszych działaniach.
Podczas I wojny światowej, z obawy przed przystąpieniem neutralnej Grecji do wojny po stronie państw centralnych, okręt został razem z całą flotą grecką przejęty w grudniu 1916 przez marynarkę francuską, która użytkowała go w latach 1917-1918 na Morzu Śródziemnym. W ostatnich miesiącach wojny wraz wejściem Grecji w skład ententy okręt został zwrócony pod grecką banderę i wykonywał zadania patrolowe na Morzu Egejskim.
"Nea Genea" został wycofany ze służby pod koniec 1919 roku, a następnie w 1921 roku sprzedany na złom. Według niektórych źródeł, rozebrany został w 1927.

</doc>
<doc id="1563865" url="https://pl.wikipedia.org/wiki?curid=1563865" title="Olaudah Equiano">
Olaudah Equiano

Olaudah Equiano (ur. 1745 - zm. 31 marca 1797), znany także jako Gustaw Vassa, należał do najważniejszych afrykańskich przedstawicieli w brytyjskiej dyskusji na temat zniesienia handlu niewolnikami. Pochodził z plemienia Igbo, które zamieszkuje obecnie terytorium Nigerii. Autobiografia Equiano przedstawiała koszmarny los niewolników i w ten sposób skłoniła brytyjskich ustawodawców do wprowadzenia zakazu handlu niewolnikami w roku 1807, na mocy Aktu o Handlu Niewolnikami. W młodości Equiano był niewolnikiem. Po wyzwoleniu pracował jako żeglarz, kupiec oraz odkrywca w Południowej Ameryce, na Karaibach, w Arktyce, koloniach amerykańskich oraz w Wielkiej Brytanii.
Młodość i niewola.
Olaudah urodził się w regionie Essaka nad rzeką Niger, na terytorium zamieszkanym przez ludność posługującą się językiem igbo. Jego ojciec był członkiem plemiennej starszyzny. Był arbitrem w sporach pomiędzy mieszkańcami wioski. Plemię, z którego wywodził się Equiano, miało niewielkie potrzeby egzystencjalne. We wczesnym wieku, podczas nieobecności rodziców w domu, Equiano został porwany przez krewnych i zmuszony do niewolniczej służby w innej wiosce, gdzie hierarchia wodzostwa była związana z niewolnictwem. Wtedy po raz pierwszy Equiano zetknął się z Europejczykami.
Equiano miał sześciu braci i jedną siostrę. Był członkiem ogromnej, wielopokoleniowej rodziny. W wieku dziesięciu lat został wraz z siostrą porwany i sprzedany handlarzom niewolnikami. Handlarze zabrali go do Nowego Świata, a konkretnie - na Barbados. Zanim umieszczono go na statku, płynącym za Ocean Atlantycki, kilkakrotnie przechodził z rąk do rąk. Nikt nie chciał go kupić ze względu niski wzrost i wątłą budowę ciała. Praca na plantacji trzciny cukrowej przeznaczona była dla silnych ludzi. Odesłano go zatem do amerykańskiej Wirginii. Na miejscu został zakupiony przez Michaela Pascala, komandora porucznika floty angielskiej ("Royal Navy").
Pascal przemianował swojego niewolnika na Gustavusa Vassę (zlatynizowana forma imienia Gustawa Wazy, szwedzkiego szlachcica, który został królem Szwecji w XVI w.) Handlarze i właściciele niewolników zwyczajowo zmieniali imiona swoim podwładnym. Gustaw to tylko jedno z imion, jakie Equiano otrzymał przechodząc z rąk do rąk. Wtenczas odmówił przyjęcia imienia Gustaw - wolał, by nazywano go Jacobem. Pascal za karę skuł go kajdanami i zagroził, że oswobodzi go dopiero wtedy, gdy Equiano zaakceptuje swoje nowe imię. Według relacji Equiano, pozostawał on skrępowany przez długi czas aż ostatecznie przełamał się. Przyczyna wyboru nietypowego imienia nie jest znana. Według historyka Simona Schamy, Pascal prawdopodobnie służył na statku o nazwie "Gustaw Waza" i mógł czuć do tej nazwy sentyment. Najbardziej znany statek Waza, uczestniczący w wojnie trzydziestoletniej, gdy Szwecja i Anglia były sojusznikami, zatonął jedną milę morską po rozpoczęciu swojego dziewiczego rejsu w roku 1628. Próby wydobycia statku z głębin, podjęte przez angielskich inżynierów, okazały się nieskuteczne. W okresie, gdy właścicielem Equiano był Pascal, Szwecję i Anglię poróżniła wojna siedmioletnia. Imię odziedziczone po XVII-wiecznym okręcie flagowym Szwecji miało więc prawdopodobnie upokorzyć młodego niewolnika.
W swojej autobiografii Equiano wspominał, że traktowanie niewolników pracujących w domach było niezwykle okrutne. Stosowano wobec nich wymyślne metody karania, włącznie z "żelaznym kagańcem", który nakładano na usta niewolnika, by nie mógł mówić. Equiano opisał w książce swoje zdumienie i przerażenie, jakiego doznał w nowym środowisku. Equiano miał wrażenie, że oczy postaci na obrazach, wiszących na ścianach w mieszkaniu jego właściciela, obserwują każdy jego krok, a wiszący na kominku zegar - informuje jego pana o każdym przejawie niesubordynacji.
Jako niewolnik kapitana floty, Equiano miał możliwość podróżowania, szczególnie w okresie wojny siedmioletniej z Francją. Equaino był osobistym służącym Pascala, ale w czasie bitwy musiał także wciągać skrzynie z prochem strzelniczym na pokład. Pascal uważał go za jednego ze swoich najlepszych niewolników, więc umożliwił mu naukę czytania w angielskiej szkole. W tym czasie inni służący Pascala poinformowali Equiano, że nie trafi do Nieba jeżeli nie przyjmie chrztu. Pascal pozwolił mu na przyjęcie chrztu w kościele św. Małgorzaty w Westminsterze w lutym 1759 r. Pomimo szczególnego traktowania, jakiego Equiano doświadczał w okresie wojny, nie otrzymał on obiecanego przez Pascala wynagrodzenia, które dostali pozostali żeglarze. Podczas podróży niewolnik dość dobrze nauczył się czytać i pisać.
Później Equiano został ponownie sprzedany na wyspie Montserrat, wchodzącej w skład karaibskiego archipelagu Wysp Nawietrznych. Znajomość pisma oraz umiejętności żeglarskie czyniły z niego niewolnika zbyt wartościowego do pracy na plantacji. Z tego względu nie cieszył się zbyt wielkim zainteresowaniem kupców. Wielu handlarzy odstraszał fakt, że Equaino dobrze znał się na nawigacji morskiej. Ostatecznie wykupił go Robert King, pochodzący z Filadelfii kupiec, należący do związku kwakrów. King zajmował się handlem na Karaibach. Kazał swojemu niewolnikowi opracowywać trasy rejsów dla statków handlowych. W roku 1765 King oświadczył, że za czterdzieści funtów (kwotę za jaką nabył Equiano), zwróci niewolnikowi wolność. Pomógł mu w doskonaleniu umiejętności czytania i pisania oraz dogłębniej zaznajomił z zasadami i dogmatami chrześcijaństwa, a ponadto pozwolił mu czerpać część zysków z handlu. W trzeciej dekadzie życia, Equiano wykupił się z niewoli.
King proponował Equiano pozostanie na Karaibach i wspólnotę w interesach. Nigeryjczyk odmówił mu, gdyż uważał, że jako oswobodzony z niewoli czarnoskóry nie może czuć się bezpiecznie w kolonii brytyjskiej. Gdy próbował wsiąść na statek w Georgii, ledwie uniknął ponownego zniewolenia. Zwolniono go, gdy udowodnił swój poziom wykształcenia. Udał się do Anglii, gdzie po tzw. procesie Somersetta w roku 1772 niewolnictwo w Anglii (ale nie w Imperium Brytyjskim) zostało formalnie zniesione (chociaż po analizie prawniczej okazało się, że przepisy regulujące tę kwestię są dość niejednoznaczne).
Pionier abolicjonizmu.
Po kilku latach podróżowania i uprawiania handlu, Equiano wrócił do Londynu, gdzie zaangażował się w działania na rzecz zniesienia niewolnictwa. Ruch abolicjonistyczny został już wcześniej zainicjowany przez kwakrów. Equiano był metodystą. Jego wiarę ukształtowała, prowadzona przez George’a Whitefielda, ewangelizacja Nowego Świata.
Equiano stał się popularnym mówcą i wszedł dzięki swoim zdolnościom we wpływowe towarzystwo. Finansowo wspierali go abolicjoniści oraz religijni ofiarodawcy. Zachęcili go do wydania własnej autobiografii. W pracach nad książką wspomogła go m.in. Selina Hastings, hrabina Huntingdon. Dzieło Equiano - ""The Interesting Narrative of the Life of Olaudah Equiano, Or Gustavus Vassa, The African", wydane po raz pierwszy w roku 1789, zaskoczyło wielu czytelników obrazowością opisu, literackim stylem oraz narracją. Relacje byłego niewolnika zawstydziły wielu przeciwników ruchu abolicjonistycznego. Książka rozeszła się w bardzo szybkim tempie i wkrótce pojawiły się kolejne wydania. Autobiografia Equiano to jeden z pierwszych drukowanych utworów afrykańskich. Opis przeżyć XVIII-wiecznego czarnego imigranta i byłego niewolnika wywołał w Anglii sensację, która przekonała rzesze ludzi do ruchu abolicjonistycznego. 
Akcja opowieści Equiano rozpoczyna się w zachodnioafrykańskiej wiosce, skąd w roku 1756 porwano go i sprzedano w niewolę. Narrator barwnie opowiada o epidemii i koszmarze w trakcie transportu przez Atlantyk: "Błagałem moją ostatnią przyjaciółkę, Śmierć, żeby mnie wyzwoliła"". Według książki, młody Equiano został przewieziony na plantację w Wirginii, gdzie go torturowano. Wyjaśniał, że niewolnictwo brutalizuje każdego - niewolników, dozorców, gospodynie plantacji i całe społeczeństwo.
W dalszej części autobiografia opisuje, jak los przywiódł jej autora do Anglii, gdzie zasymilował się on z angielskim społeczeństwem i został czołowym działaczem ruchu przeciwko niewolnictwu. Opis niesławnej masakry na statku Zong, przewożącym niewolników z Afryki na Jamajkę - gdy wyrzucono za burtę 133 niewolników w zamian za pieniądze z ubezpieczenia, wstrząsnął narodem angielskim. Książka Equiano położyła podwaliny pod działalność ruchu abolicjonistycznego. Dała czytelnikom do zrozumienia, że mieszkańcy Afryki też są ludźmi i - że niewolnictwo jest procederem niehumanitarnym. 
Dzięki swojej autobiografii Equiano zbił fortunę, która uniezależniła go od sponsorów i pozwoliła mu w pełni decydować o swoim życiu. Wkrótce zaangażował się w pracę nad poprawą gospodarczych, społecznych i edukacyjnych warunków w Afryce, a szczególnie w kolonii Sierra Leone.
Equiano wspominał swoje dzieciństwo w wiosce Essaka, gdzie został wychowany w tradycji uwielbienia dla "największych wojowników". Equiano dostarczył unikatowych relacji z tradycyjnego życia plemion afrykańskich przed pojawieniem się europejskich handlarzy niewolnikami. Równie wymowne są jego podróże morskie do Ameryki, Turcji i krajów śródziemnomorskich; a także udział w najważniejszych bitwach morskich wojny siedmioletniej oraz uczestnictwo w wyprawie Constantine'a Johna Phippsa w latach 1772-73, której celem było odnalezienie Przesmyku Północno-Zachodniego. Razem z Granville’em Sharpem odgrywał wiodącą rolę w Brytyjskim Ruchu Abolicjonistów. W imieniu tego stowarzyszenia, w roku 1788, wysłał petycję do królowej Anglii. Brał również udział w wyprawie, której celem było osiedlenie biednych czarnoskórych londyńczyków w Sierra Leone, brytyjskiej kolonii na zachodnim wybrzeżu Afryki. Nigdy nie udało mu się jednak wrócić do ziemi ojczystej.
Rodzina w Wielkiej Brytanii.
W pewnym momencie, strudzony licznymi podróżami, Equiano zdecydował się osiedlić w Wielkiej Brytanii i założyć rodzinę. Equiano jest związany z miasteczkiem Soham w hrabstwie Cambridgeshire, gdzie 7 kwietnia 1792 r. w kościele pw. św. Andrzeja poślubił Susannę Cullen. Oryginalny rejestr ślubów zawierający wpis o ślubie Equiano z panną Culen przechowywany jest obecnie w zbiorach Biura Archiwów Hrabstwa w Cambridge.
W każdej kolejnej edycji autobiografii, począwszy od roku 1792, wspominał o swoim ślubie. Niektórzy uważają, że ślub z Angielką odzwierciedlał jego poparcie dla związku handlowego między Afryką a Wielką Brytanią. Małżeństwo zamieszkało w okolicy Cambridge i wydało na świat dwie córki: Annę Marię i Joannę.
Susannah Equiano zmarła w lutym 1796 r. w wieku 34 lat. Olaudah Equiano zmarł rok później, 31 marca 1797 r. Niedługo potem zmarła jego starsza córka, zostawiając Joannie cały spadek po ojcu, wyceniany na 950 funtów, co wówczas stanowiło dość pokaźną kwotę, równą w przybliżeniu dzisiejszym 100 000 funtów. Joanna poślubiła duchownego - Henry'ego Bromleya. Wspólnie założyli zbór kongregacyjny w Clavering w pobliżu Saffron Walden w hrabstwie Essex. W połowie XIX stulecia przeprowadzili się do Londynu.
Ostatnie dni życia i testament.
Chociaż śmierć Equiano odnotowano w Londynie, to miejsce jego pochówku nie jest udokumentowane. Jednym z ostatnich adresów, pod którymi zamieszkiwał jest Plaisterer Hall w centrum Londynu (gdzie 28 maja 1796 r. sporządził swój testament).
Po spisaniu swojej ostatniej woli, Olaudah Equiano przeniósł się na John Street niedaleko zboru metodystów Whitefielda (w latach 50. XX w. zamienionego na zbór kongregacyjny). Ostatecznie przeprowadził się na Paddington Street, gdzie zmarł. O jego śmierci wspomniały w nekrologach gazety. Nie pozostawił wytycznych ani życzeń odnośnie do miejsca swojego pochówku, być może ze względu na bezpieczeństwo jego grobu. Frakcje elity politycznej zamierzały powstrzymać ruch reformistów w latach 90. XVIII w, podczas rewolucji francuskiej i wojny o niepodległość Stanów Zjednoczonych. Equiano był swego czasu członkiem Londyńskiego Stowarzyszenia Korespondencyjnego ("London Corresponding Society"), które domagało się przyznania prawa wyborczego robotnikom. Blisko przyjaźnił się z Thomasem Hardym, sekretarzem Stowarzyszenia, oskarżonym przez rząd o zdradę stanu. W grudniu 1797 r. sponsorowane przez rząd pismo Anti-Jacobin, nieświadome śmierci Equiano, przypuszczało, że abolicjonista wciąż żyje i przedstawiło wobec tego ośmieszającą go relację z konferencji członków stowarzyszenia "Friends of Freedom".
Testament Olaudaha Equiano świadczy o szczerości jego religijnych i społecznych przekonań. Jego córka Joanna zmarła przed osiągnięciem 21 roku życia (wieku w którym mogłaby przejąć odziedziczony majątek). Połowa spadku została więc przekazana Towarzystwu Sierra Leone ("Sierra Leone Company"), zajmującemu się udzielaniem pomocy ludności zachodniej Afryki, a druga połowa - Londyńskiemu Towarzystwu Misyjnemu ("London Missionary Society"), które krzewiło oświatę w brytyjskich koloniach. Organizacja ta została powołana rok wcześniej, w listopadzie, w zborze hrabiny Huntingdon. 
Kontrowersje wokół pochodzenia.
Vincent Carretta, profesor literatury i autor biografii Equiano z 2005 r. zwraca uwagę na trudność, jaką każdemu biografowi sprawia kwestia pochodzenia Equiano. W swojej książce Caretta wysunął przypuszczenie, że Equiano mógł sfałszować swoje afrykańskie korzenie i doświadczenie morderczej przeprawy przez Atlantyk, by sprzedać więcej egzemplarzy książki, ale przede wszystkim - by zwiększyć zainteresowanie ruchem przeciwko niewolnictwu.
Caretta pisze:
"Przodkowie Equiano na pewno pochodzili z Afryki. Poszlaki wskazujące, że Equiano był Afro-Amerykaninem z urodzenia i afrykańskim Brytyjczykiem z wyboru wydają się dość przekonujące, ale nie zostały ostatecznie potwierdzone. Jako że poszlaki nie są tożsame z dowodami, każdy, kto zajmuje się życiorysem Equiano, musi zmierzyć się z tym problemem."
Carretta odnalazł akt chrztu Equiano oraz rejestr marynarzy, na którym widnieje jego nazwisko. Na podstawie tych dokumentów można powiązać Equiano z Południową Karoliną. Odnaleziono również rejestr pierwszej podróży Equiano na Arktykę; przemawia on za wersją, że Equiano pochodził z Karoliny, a nie - z Afryki. Historycy, którzy wierzą, iż Equiano naprawdę urodził się w Afryce, mają do rozstrzygnięcia kwestię, że źródłem informacji o pochodzeniu była wyłącznie jego autobiografia, a nie relacje jego właściciela, Pascala. Grupa naukowców, włącznie z Paulem Lovejoyem, poszukuje niezbitych dowodów na afrykańskie pochodzenie Equiano. Jak dotąd nie przedstawiono żadnego dowodu na poparcie wersji z opowieści Equiano. 
Natomiast inni naukowcy przyjęli za wystarczające, przekazywane ustnie opowieści o wychowaniu Equiano w nigeryjskiej wiosce Isseke. Twierdzenie to oparte jest głównie na rozprawie autorstwa Catherine Obianuju Acholonu pt. ""The Igbo Roots Of Olaudah Equiano: An Anthropological Research" (1989). Przed wydaniem książki przez dr Acholonu nie istniało miasto o nazwie Isseke. Jej tezy zostały zdecydowanie odrzucone przez większość badaczy, w tym również przez naukowców nigeryjskich, którzy ujawnili błędy w jej rozprawie. Dla przykładu, Acholonu stwierdziła w swojej książce, że w latach 80. XX w. rozmawiała ze świadkami, którzy wychowywali się w Afryce razem z Equiano, zanim w połowie XVIII wieku (!) został on schwytany przez handlarzy niewolnikami.
"Historycy nigdy nie podważali rzetelności opowieści Equiano, ani przemożnego wpływu, jaki jego książka wywarła na rozwój kwestii abolicjonizmu [...] szczególnie w latach 90. XVIII w. w Wielkiej Brytanii. Jednak, niektóre fragmenty relacji Equiano z podróży przez Atlantyk mogły zostać zaczerpnięte ze wcześniej opublikowanych sprawozdań, lub przedstawiać doświadczenia znajomych autora"."
Wizerunek w mediach.
W roku 2005 telewizja BBC wyprodukowała rekonstrukcję wydarzeń związanych z handlem niewolnikami w wieku XVIII. Film, oparty na materiałach archiwalnych oraz rozmowach z naukowcami (Stuartem Hallem i Ianem Duffieldem), przedstawia społeczny i ekonomiczny wymiar handlu ludźmi. 
Senegalski piosenkarz i muzyk Youssou N'Dour wcielił się w rolę Olaudaha Equiano w filmie pt. ""Amazing Grace" z 2007 r.
Wydawnictwo "Stone Publishing House" wydało książkę dla dzieci pt. "Equiano: The Slave with the Loud Voice"". Napisał ją historyk, dr Robert Hume. Autorem ilustracji jest Cheryl Ives. Hume pisał wcześniej książki o drze Josephie Bellu, Krzysztofie Kolumbie i Perkinie Warbecku. Również w roku 2007, radio BBC 7 rozpoczęło emisję radiowej adaptacji autobiografii Equaino, w której w role głównych bohaterów - Olaudaha i Sary Equiano wcielili się David i Jessica Oyelowo. Pierwszy odcinek słuchowiska wyemitowano w niedzielę wielkanocną, 8 kwietnia 2007 r.

</doc>
<doc id="1563866" url="https://pl.wikipedia.org/wiki?curid=1563866" title="Inocybe geophylla">
Inocybe geophylla



</doc>
<doc id="1563869" url="https://pl.wikipedia.org/wiki?curid=1563869" title="Fatiha (imię)">
Fatiha (imię)

Fatiha (arab. ﻓﺘﻴﺤﺔ) – arabskie imię żeńskie. Pochodzi od tytułu pierwszej sury Koranu Al-Fatihy (arab. الفاتحة).
Zdrobnienie arabskie brzmi "Fifi" (arab. ﻓﻴﻔﻲ).
Istnieje również forma męska Fathi lub Fatih (arab. ﻓﺘﺤﻲ).
Osoby o tym imieniu.
Fatiha Amara

</doc>
<doc id="1563870" url="https://pl.wikipedia.org/wiki?curid=1563870" title="I WO Baszta">
I WO Baszta

I WO Baszta – okręg wojskowy (WO) Ukraińskiej Powstańczej Armii nr 1, wchodzący w skład Grupy Operacyjnej UPA-Zachód.
Teren okręgu obejmował miasto Lwów wraz z otaczającymi je terenami, oraz Lasy Janowskie. Dowódcą Okręgu był chorąży Wiktor Charkiw "Chmara", szefem sztabu Jarosław Saliak „Sokił”.
Okręg został zorganizowany w listopadzie 1943 roku na bazie terenowej siatki OUN-B we Lwowie i okolicach.
Teren okręgu należał do osobnego obwodu w strukturze OUN-B Ziem Zachodnioukraińskich (OUN ZUZ). W lutym 1944 roku dowództwo Okręgu zorganizowało pierwsze szkolenie wojskowe we wsi Zarudci koło Żółkwi. W marcu 1944 86 Ukraińców zdezerterowało ze służby pomocniczej w Wehrmachcie. Skierowano ich do miejscowości Stawky koło Żółkwi, w celu zorganizowania pierwszego oddziału wojskowego UNS. Jednak organizowany oddział został rozbity przez Niemców. Z ocalałych w starciu żołnierzy utworzono oddział „Czarna sotnia”. W maju 1944 ze Lwowa dotarli członkowie grupy bojowej „Spartancy” i razem z Czarną sotnią przechodzili szkolenie wojskowe.
Z połączenia tych grup w czerwcu 1944 roku utworzono pierwszą na tym terenie regularną sotnię UPA. Stacjonowała ona w wioskach Poliany, Rokytno, Mokrotyn koło Żółkwi. Od 5 lipca nosiła ona nazwę „Chołodnojarcy”.
Wkrótce przeorganizowano ją w kureń „Chołodnojarcy” z dwoma sotniami: „Chołodnojarcy-1” i „Chołodnojarcy-2”. W sierpniu utworzono sotnię „Chołodnojarcy-3”. 30 sierpnia oficjalnie zatwierdzono kureń ze stanem osobowym 425 żołnierzy.
Do I WO należał również kureń UPA „Perejasławy”, działający w sile 400 żołnierzy w okolicach Jaworowa i Lasów Janowskich.
I WO był najmniejszym okręgiem UPA-Zachód, i jego czas istnienia był najkrótszy. Jego oddziały zajmowały się głównie szkoleniem wojskowym, nie prowadziły w owym czasie większych walk.
Rozkazem Krajowego Sztabu Wojskowego z dnia 1 września 1944 rozformowano I WO, a jego teren i oddziały włączono do II WO Buh, choć faktycznie stało się to dopiero na początku października. W 1945 roku teren odcinka i kurenie „Chołodnojarcy” i „Perejasławy” stworzyły bazę nowo utworzonego 13 (Lwowskiego) Taktycznego Odcinka Roztoczczja II WO Buh.

</doc>
<doc id="1563872" url="https://pl.wikipedia.org/wiki?curid=1563872" title="Port lotniczy Wielka Bahama">
Port lotniczy Wielka Bahama

Port lotniczy Wielka Bahama – port lotniczy zlokalizowany w mieście Freeport, na wyspie Wielka Bahama (Bahamy).

</doc>
<doc id="1563873" url="https://pl.wikipedia.org/wiki?curid=1563873" title="Thomas Berry Brazelton">
Thomas Berry Brazelton

Thomas Berry Brazelton (ur. 10 maja 1918 w Waco, zm. 13 marca 2018 w Barnstable, Massachusetts) – amerykański pediatra i autor ponad 200 naukowych publikacji, publikacji prasowych oraz 24 książek. Jest także znany rodzicom małych dzieci w USA z programu telewizyjnego "What Every Baby Knows" ("Co każde dziecko wie"). Opracował tzw. skalę Brazeltona do oceny możliwości i zdolności dziecka. Na liście absolwentów Uniwersytetu Columbia określany jest mianem „najsławniejszego i najbardziej znaczącego pediatry od czasów Benjamina Spocka”, również absolwenta tego uniwersytetu.
Życiorys.
Urodził się w Waco w Teksasie. W 1940 r. ukończył studia na Uniwersytecie Princeton, a w 1943 r. College of Physicians and Surgeons na Columbia University w Nowym Jorku, po czym rozpoczął staż w Szpitalu Roosevelta. W 1945 przeprowadził się do Bostonu, gdzie po odbyciu służby wojskowej w U.S. Navy zakończył staż medyczny w Massachusetts General Hospital (MGH) i podjął praktykę pediatry w Children's Hospital.
W 1950 otworzył prywatną praktykę w Cambridge (Massachusetts). Wynikiem jego zainteresowania się tematyką rozwoju dziecka była specjalizacja w dziedzinie psychiatrii dziecięcej w MGH i w James Jackson Putnam Childrens Center, a następnie współpraca z profesorem Jerome Bruner w Center for Cognitive Studies (Centrum Badań Percepcji) Harvard University. Łącząc zainteresowanie lekarza pediatry pierwszego kontaktu i psychologa dziecięcego utworzył w 1972 Child Development Unit (Oddział Rozwoju Dziecięcego), centrum szkoleń i badań pediatrycznych w Children's Hospital w Bostonie. W 1988 uzyskał tytuł „Honorowego Profesora Pediatrii Klinicznej” w Harvard Medical School.
Dr Brazelton był prezesem Society for Research in Child Development (Stowarzyszenia Badań nad Rozwojem Dzieci) (1987–1989) i National Center for Clinical Infant Programs (Narodowego Programu Badań Noworodków) (1988–1991). Wiele razy brał udział w posiedzeniach Kongresu Amerykańskiego. Współpracował z Alliance for Better Child Care (Stowarzyszenie Rozwoju Opieki Nad Dziećmi), dążąc do uchwalenia ustaw wspierających system ogólnodostępnej opieki przedszkolnej. Był również współtwórcą Parent Action (Akcji Rodzicielskiej) i brał udział w posiedzeniach National Commission on Children (Komisji do Spraw Dzieci).
Dr Brazelton występował kilkakrotnie w programie telewizyjnym "The Oprah Winfrey Show". Do grona jego pacjentów należała m.in. Chelsea Clinton.
Rodzina.
Brazelton miał rodzinę w Teksasie. Jego córka Kitty Brazelton jest profesorem i kompozytorem muzyki eklektycznej w Nowym Jorku.
Skala Brazeltona.
Skala Brazeltona (ang. "Neonatal Behavioral Assessment Scale" – NBAS), w Polsce praktycznie nieznana, poza wąskim gronem specjalistów. Służy ocenie indywidualnych możliwości i zdolności dziecka, których poznanie ma pomóc budowaniu więzi między rodzicami a dzieckiem. Nie jest ona testem badawczym, jest narzędziem pomagającym zdefiniować stany dziecka. Można ją stosować w ciągu 2 miesięcy od urodzenia, także dla wcześniaków urodzonych po 35 tygodniu ciąży oraz dzieci opóźnionych w rozwoju.

</doc>
<doc id="1563874" url="https://pl.wikipedia.org/wiki?curid=1563874" title="UbuntuLite">
UbuntuLite



</doc>
<doc id="1563877" url="https://pl.wikipedia.org/wiki?curid=1563877" title="MacIrssi">
MacIrssi



</doc>
<doc id="1563881" url="https://pl.wikipedia.org/wiki?curid=1563881" title="Anna Sucheni-Grabowska">
Anna Sucheni-Grabowska

Anna Katarzyna Sucheni-Grabowska (ur. 12 sierpnia 1920 w Gidlach, zm. 30 lipca 2012 w Warszawie) – polska historyk, profesor doktor habilitowany nauk humanistycznych (specjalność historia Polski wczesnonowożytnej, szczególnie XVI w.), członek Towarzystwa im. Stanisława ze Skarbimierza. Autorka licznych książek i publikacji o tematyce historycznej. W latach 80. działaczka opozycji demokratycznej.
Życiorys.
Była córką konstruktora i właściciela fabryki narzędzi rolniczych Wincentego Sucheni (1880-1947) oraz Marii z d. Sławeta (1888-1973). Miała siostrę Marię oraz Barbarę.
W czasie II wojny światowej należała do Narodowej Organizacji Wojskowej (od 1942), a następnie do Narodowych Sił Zbrojnych (od 1942). Organizowała kursy w Służbie Cywilnej Narodu (1943-1945). Podjęła studia historyczne na Uniwersytecie Ziem Zachodnich.

</doc>
<doc id="1563883" url="https://pl.wikipedia.org/wiki?curid=1563883" title="Hanna Muszyńska-Hoffmannowa">
Hanna Muszyńska-Hoffmannowa

Hanna Muszyńska-Hoffmannowa (ur. 26 stycznia 1913 w Warszawie, zm. 6 maja 1995) – polska pisarka i eseistka.
Życiorys.
Ukończyła Wyższą Szkołę Dziennikarską, studiowała też na Wydziale Humanistycznym Uniwersytetu Warszawskiego. Debiutowała jako prozaik w 1933 na łamach dziennika "Kurier Warszawski". W latach 1946-1953 mieszkała we Wrocławiu, gdzie była współpracowniczką miejscowej prasy. W latach 1953-1963 przebywała w Białymstoku, gdzie była redaktorką Radia Białystok. Od 1963 mieszkała w Warszawie.

</doc>
<doc id="1563884" url="https://pl.wikipedia.org/wiki?curid=1563884" title="Załoga (Czterej pancerni i pies)">
Załoga (Czterej pancerni i pies)



</doc>
<doc id="1563885" url="https://pl.wikipedia.org/wiki?curid=1563885" title="Leokadia Boniewicz">
Leokadia Boniewicz

Leokadia Boniewicz (ur. 1 listopada 1900 w Bogusławkach, zm. 18 listopada 1975 w Bydgoszczy) – pisarka, autorka cyklu powieści o życiu wsi chełmińskiej na przełomie XIX i XX w., w tym wydanej drukiem "Na przestrzeni wieku" (Warszawa 1979).
Życiorys.
Leokadia Boniewicz urodziła się jako siódme dziecko Franciszka i Klary Łakomskich we wsi Bogusławki niedaleko Chełmży. Chodziła do niemieckiej szkoły w Nawrze koło Chełmży odległej o 2 kilometry od wsi rodzinnej. W tym czasie lekcje religii dla dzieci prowadził w kościele w Nawrze ks. Bernard Dembek, syn kowala z sąsiedniego Wabcza. Oficjalnie były to lekcje religii, lecz konspiracyjnie młodzież uczyła się na nich także języka polskiego i historii. Ówczesna dziedziczka Nawry, Irena Sczaniecka dostarczała na te lekcje polskie książki. W niedzielę i święta przychodziło do księdza Dembka około pięćdziesięcioro dziewcząt i chłopców. Przez naukę historii uczyli się miłości do ojczyzny, a recytując wiersze spotykali się z polskim słowem.
Rodzice - matka i ojczym prenumerowali wydawany w Pelplinie tygodnik „Pielgrzym” oraz „Gazetę Toruńską” i „Nasz Przewodnik” redagowany przez księdza Szumana, proboszcza z Nawry. Gazety te przeważnie czytano wspólnie wieczorami. W domu panowała atmosfera kultu słowa polskiego i książek. Babcia nawet przy ubijaniu masła czytała książki. Ojciec uczył dzieci piosenek i wierszy.
W drodze do szkoły na prośbę koleżanek Boniewicz chętnie opowiadała im bajki, czasem także wymyślone przez siebie. W domu rodzinnym były różne książki. W wieku lat 12–14 korzystała z biblioteki ludowej. Wówczas zaczęła pisać. Marzyła, że zostanie autorką literatury. Lubiła rysować i malować. Była wrażliwa na piękno przyrody, lubiła patrzeć na wschody i zachody słońca. Lubiła też śpiewać. W wieku 16 lat otrzymała w prezencie cytrę, na której chętnie grywała. 
W wieku 19 lat wyszła za mąż za przyjaciela swego brata. Mąż pracował najpierw jako kelner, a później prowadził sklep. Ze względu na brak doświadczenia handlowego po czterech latach zmuszeni zostali do sprzedaży sklepu.
Twórczość.
Po sprzedaży sklepu Leokadia Boniewicz napisała o sobie i swoich przeżyciach powieść, którą dała do oceny dyrektorowi Zakładów Graficznych w Bydgoszczy. Tenże stwierdził, że praca nie jest napisana po polsku. L. Boniewicz wiedziała, że w jej języku jest dużo gwary. Dowiadując się, że do pisania trzeba posiadać wykształcenie, gdyż jest to, jak stwierdził dyrektor „furtka w świat” zrozumiała, że jest to dla niej świat zamknięty. Miała wówczas 23 lata. Nie miała warunków na uzupełnienie edukacji. Wkrótce urodziła drugie dziecko. Postanowiła, że dołoży starań, aby jej dzieci nie spotkały się z takim rozczarowaniem. Dobrze znała życie na wsi. Pamiętała opowieści swojej matki i babki. W III i V Konkursie Ludoznawczym zorganizowanym w 1958 i 1963 przez Toruński Oddział Polskiego Towarzystwa Ludoznawczego, Muzeum Etnograficzne w Toruniu oraz Polskie Radio w Bydgoszczy otrzymała I nagrody. To zachęciło ją do dalszej pracy. Do archiwum Muzeum Etnograficznego w Toruniu trafiły 4 powieści: "W czepku urodzony", "Nad granicą" - o rodzinie męża, "Pani matka", "Na przestrzeni wieku" - wydana drukiem w 1979 roku.
Powieści Leokadii Boniewicz czytane na wieczorach literackich cieszyły się wielkim zainteresowaniem, szczególnie w Chełmży, będąc opowieścią wspomnieniową z życia wsi chełmińskiej przełomu XIX i XX wieku. Powieść "Na przestrzeni wieku" to zbeletryzowane wspomnienia z życia rodziny i własnych autorki. Akcja toczy się przeważnie w 2 wsiach znajdujących się w pobliżu majątków ziemskich w Nawrze i Zamku Bierzgłowskim w powiecie toruńskim. Opisuje ona sto lat z życia rodziny wiejskiej na tle wydarzeń historycznych takich jak: epidemie ospy i cholery, 3 wojny, w tym dwie światowe, bismarckowski Kulturkampf i strajki szkolne, 20-lecie międzywojenne, okupacja hitlerowska i radość wyzwolenia. Język powieści w partiach odautorskich jest polskim językiem literackim z pewnymi elementami słownictwa gwarowego, natomiast w dialogach użyty został dialekt chełmiński, co stanowi jeden z walorów powieści. Język dialogów nie zawiera wszystkich cech dialektu chełmińskiego, lecz jest pewnym wyborem nieświadomie dokonanym przez autorkę. Powieść ta jest także obrazem trudnej drogi życiowej autorki, ale także jej samokształcenia. 

</doc>
<doc id="1563886" url="https://pl.wikipedia.org/wiki?curid=1563886" title="Radość i gorycz">
Radość i gorycz



</doc>
<doc id="1563887" url="https://pl.wikipedia.org/wiki?curid=1563887" title="Shleep">
Shleep

Shleep – ósmy studyjny album Roberta Wyatta nagrany w 1996 i 1997 oraz wydany w 1997 r.
Historia i charakter albumu.
Chociaż właściwie wszystkie albumy Wyatta są melancholijne, "Shleep" – mimo tego, że należy także do tej grupy – to odwołuje się do poetyki snu, o czym informuje zarówno tytuł płyty ("shleep") jak i okładka autorstwa żony muzyka – Alfredy Benge.
Jest to także jeden z kilku całkowicie niepolitycznych albumów artysty.
W krótkim teście we wkładce do albumu Wyatt jako genezę płyty podaje wizytę w Madrycie.

</doc>
<doc id="1563888" url="https://pl.wikipedia.org/wiki?curid=1563888" title="Gdzie my - tam granica">
Gdzie my - tam granica



</doc>
<doc id="1563889" url="https://pl.wikipedia.org/wiki?curid=1563889" title="Port lotniczy Codrington">
Port lotniczy Codrington

Port lotniczy Codrington (IATA: BBQ, ICAO: TAPH) – port lotniczy położony niedaleko Codrington, na wyspie Barbuda, w archipelagu Antigua i Barbuda.

</doc>
<doc id="1563890" url="https://pl.wikipedia.org/wiki?curid=1563890" title="Psi pazur">
Psi pazur



</doc>
<doc id="1563891" url="https://pl.wikipedia.org/wiki?curid=1563891" title="Tarso Marques">
Tarso Marques

Tarso Anibal Santanna Marques (ur. 19 stycznia 1976 w Kurytybie) – brazylijski kierowca wyścigowy startujący niegdyś w Formule 1 w zespole Minardi w sezonach 1996-1997 oraz 2001.
Kariera.
Karierę rozpoczął od kartingu w którym przez 5 lat zdobywał doświadczenie. W 1993 roku rozpoczął starty w Południowoamerykańskiej Formule 3, a następnie przeniósł się do Europy, gdzie wystartował w Formule 3000. W sezonie 1995, w drugim roku startów, został sklasyfikowany na piątej pozycji w końcowej klasyfikacji kierowców F3000.
W 1996 roku niespodziewanie dostał szansę debiutu w Formule 1 w barwach ekipy Minardi. Wystartował w dwóch wyścigach, jednak żadnego nie ukończył. Sezon 1997 rozpoczął jako kierowca testowy włoskiego teamu, ale od Grand Prix Francji, kiedy Jarno Trulli przeszedł do ekipy Prost, Marques ponownie reprezentował zespół Minardi. Wystartował we wszystkich pozostałych wyścigach sezonu z wyjątkiem jednego (wykluczenie z powodu zbyt niskiej wagi podczas kwalifikacji), a najlepszym jego osiągnięciem było 10 miejsce podczas Grand Prix Wielkiej Brytanii.
Po roku przerwy z powodu braku sponsora w 1999 roku zadebiutował w amerykańskiej serii Champ Car, startując w zespole Rogera Penske. Sezon ukończył na 9 miejscu w klasyfikacji generalnej. Kontynuował starty również w 2000 roku, jednak bez większego sukcesu.
Powrót Tarso Marquesa do Formuły 1 nastąpił w 2001 roku, także do Minardi. Startował wtedy u boku Fernando Alonso. Wyniki Brazylijczyka odbiegały jednak od oczekiwań i rezultatów partnera z zespołu i na trzy rundy przed zakończeniem sezonu został zastąpiony przez Malezyjczyka Alexa Yoonga, zostając tym samym zdegradowanym do roli kierowcy testowego włoskiej stajni. Tę samą rolę pełnił również w 2002 roku. 
W sezonie 2004 powrócił do serii Champ Car, gdzie wystartował w trzech rundach w zespole Dale Coyne Racing. Ukończył tylko jedną rundę na 18 miejscu, co dało mu 22. miejsce w klasyfikacji ogólnej z dorobkiem 9 punktów. W 2005 roku wystartował już tylko w jednej eliminacji, kończąc ją jednak na najlepszej w karierze 11 pozycji. 10 punktów dało mu 24. miejsce.
Pojawiły się spekulacje, że Marques mógł za sprawą dużego budżetu po raz czwarty powrócić do F1. Ostatecznie jednak do tego nie doszło i od 2006 roku wystartował w TC2000 (argentyńskich wyścigach samochodów turystycznych), a następnie w Stock Car Brasil.

</doc>
<doc id="1563892" url="https://pl.wikipedia.org/wiki?curid=1563892" title="Rudy, miód i krzyże">
Rudy, miód i krzyże



</doc>
<doc id="1563894" url="https://pl.wikipedia.org/wiki?curid=1563894" title="Most (Czterej pancerni i pies)">
Most (Czterej pancerni i pies)



</doc>
<doc id="1563895" url="https://pl.wikipedia.org/wiki?curid=1563895" title="Rozstajne drogi (Czterej pancerni i pies)">
Rozstajne drogi (Czterej pancerni i pies)



</doc>
<doc id="1563896" url="https://pl.wikipedia.org/wiki?curid=1563896" title="Brzeg morza">
Brzeg morza



</doc>
<doc id="1563897" url="https://pl.wikipedia.org/wiki?curid=1563897" title="Zamiana (Czterej pancerni i pies)">
Zamiana (Czterej pancerni i pies)



</doc>
<doc id="1563898" url="https://pl.wikipedia.org/wiki?curid=1563898" title="You Come and Go Like a Pop Song">
You Come and Go Like a Pop Song

You Come and Go Like a Pop Song – pierwszy i jak na razie jedyny album zespołu The Bicycle Thief wydany w 1999 roku. Album doczekał się reedycji w 2001 roku.

</doc>
<doc id="1563899" url="https://pl.wikipedia.org/wiki?curid=1563899" title="Kwadrans po nieparzystej">
Kwadrans po nieparzystej



</doc>
<doc id="1563900" url="https://pl.wikipedia.org/wiki?curid=1563900" title="Wojenny siew">
Wojenny siew



</doc>
<doc id="1563902" url="https://pl.wikipedia.org/wiki?curid=1563902" title="Fort Olgierd">
Fort Olgierd



</doc>
<doc id="1563903" url="https://pl.wikipedia.org/wiki?curid=1563903" title="Pedro Camejo">
Pedro Camejo

Pedro Camejo, szerzej znany jako „Pierwszy wśród Czarnych” ("Negro Primero"), (ur. w 1790 r. w San Juan de Payara w Wenezueli; zm. 24 czerwca 1821 r. w Campo Carabobo) był wenezuelskim żołnierzem, który walczył na początku po stronie armii królewskiej. Następnie, podczas wojny o niepodległość Wenezueli, wstąpił w szeregi rebeliantów. W karierze wojskowej doszedł do stopnia porucznika.
Przydomek „Pierwszy wśród Czarnych” zawdzięczał swojemu męstwu oraz umiejętnościom w posługiwaniu się włócznią, a także – walce w pierwszej linii ataku na polu bitewnym. Pseudonim odnosi się także do funkcji oficera sztandaru, którą Camejo pełnił w armii Simona Bolivara.
Życiorys.
Camejo był niewolnikiem Vicentego Alonzo z prowincji Apure. Gdy rodził się ruch niepodległościowy, Apure służył w wojsku królewskim. Zwolennikiem wyzwolenia kraju został w roku 1816. Wstąpił wtedy w szeregi armii generała Jose Antonio Páeza w Apure. Podobno Camejo przyjaźnił się z generałem Paezem. W roku 1818 generał Simon Bolivar przybył do San Juan de Payara w ramach Kampanii Środkowej i po raz pierwszy miał okazję przyjrzeć się Camejo „w akcji”. Odwaga i krzepkość żołnierza, wsparta rekomendacją generała Paeza, wzbudziły zainteresowanie Bolivara. Przeprowadził on krótką rozmowę z wojownikiem, zadając mu kilka pytań. Camejo odpowiadał prosto, ale z pomysłowością. Wyjaśnił, że początkowo wstąpił w szeregi armii republikańskiej skuszony możliwością zdobycia łupów, a dopiero później zrozumiał, iż walka ma inne, wyższe cele.
Udział w walkach o niepodległość Wenezueli.
Camejo był jednym ze 150 lansjerów, którzy uczestniczyli w bitwie pod Las Queseras del Medio. Za postawę w trakcie batalii został odznaczony Orderem Wyzwolenia Wenezueli. Podczas bitwy pod Carabobo, należał do jednego z pułków konnicy, wchodzącego w skład pierwszej dywizji, dowodzonej przez Jose Antonio Paeza.
Bitwę tą stoczono 24 czerwca 1821 r. Wojskami republikańskimi dowodził Boliwar, a na czele sił hiszpańskich stał feldmarszałek Miguel de la Torre. Rebelianci dysponowali przewagą liczebną. Mieli do dyspozycji 4000 żołnierzy piechoty oraz 2.500 jeźdźców. Tymczasem oddziały królewskie liczyły 5000 piechurów i nie posiadały wsparcia kawalerii.
Bitwa ta wywiązała się w trakcie marszu wojsk Bolivara z Valencii do Puerto Cabello. Drogi pomiędzy tymi miastami zabarykadowały wojska królewskie. Jako pierwsi, ogień z muszkietów otworzyli Hiszpanie. Po pierwszej salwie piechota wenezuelska wycofała się, ale służący w armii Bolivara Irlandczycy, Walijczycy i Anglicy, tworzący tzw. Legion Brytyjski walczyli nadal i przejęli kontrolę nad wzgórzami. Oddziały republikańskie ostatecznie przełamały linie hiszpańskie na flankach i maszerowały w stronę tyłów armii de La Torre. Kawaleria królewska uciekła z pola bitwy. Hiszpańska piechota sformowała czworoboki i walczyła do końca z republikańską konnicą. W czasie tej bitwy zniszczone zostały główne siły królewskie w Wenezueli. Zwycięstwo Bolivara w praktyce zagwarantowało Wenezueli niepodległość.
Eduardo Blanco, autor książki „Venezuela Heroica” opisał moment, w którym Camejo, ciężko zraniony w czasie bitwy, odmeldował się przed generałem Paezem i pewnym głosem powiedział mu: "Mój generale, przychodzę się z Tobą pożegnać, bo umieram".
Intrygujący jest fakt, że generał Paez w swojej autobiografii nie opisał słynnych dokonań Camejo w czasie bitwy pod Carabobo. Ograniczył temat zaledwie do wzmianki o śmiertelnych ranach, poniesionych przez wojownika, gdy padły pierwsze strzały.
Bibliografia.
"Artykuł został przetłumaczony z angielskiej edycji Wikipedii"

</doc>
<doc id="1563904" url="https://pl.wikipedia.org/wiki?curid=1563904" title="Zakład o śmierć">
Zakład o śmierć



</doc>
<doc id="1563905" url="https://pl.wikipedia.org/wiki?curid=1563905" title="Klon Bürgera">
Klon Bürgera

Klon Bürgera ("Acer buergerianum" Miq.) – gatunek drzewa z rodziny mydleńcowatych ("Sapindaceae"). Rośnie w lasach górskich Chin, Japonii i Tajwanu. W Polsce klon Bürgera bywa sporadycznie uprawiany w kolekcjach dendrologicznych. Uprawiany w Polsce jako bonsai.
Biologia i ekologia.
Wytrzymuje czasowy niedobór wody w podłożu i zanieczyszczenie powietrza spalinami, dlatego sadzony bywa w warunkach miejskich.

</doc>
<doc id="1563906" url="https://pl.wikipedia.org/wiki?curid=1563906" title="Czerwona seria">
Czerwona seria



</doc>
<doc id="1563907" url="https://pl.wikipedia.org/wiki?curid=1563907" title="Wysoka fala (Czterej pancerni i pies)">
Wysoka fala (Czterej pancerni i pies)



</doc>
<doc id="1563908" url="https://pl.wikipedia.org/wiki?curid=1563908" title="Mubaraka">
Mubaraka

Mubaraka ( "Mubāraka"), dialektalnie M’barka – imię żeńskie pochodzenia arabskiego.
Imię to ma korzenie religijne i wywodzi się od arabskiego rdzenia słowotwórczego "b-r-k" () odnoszącego się do błogosławienia. Pod względem gramatycznym jest to imiesłów bierny rodzaju żeńskiego III klasy i oznacza dosłownie „błogosławiona, szczęśliwa” (a więc podobnie jak imiona łacińskie "Beata" i "Benedykta").
Męskim odpowiednikiem jest imię Mubarak ( "Mubārak"), dosł. „błogosławiony, szczęśliwy”.

</doc>
<doc id="1563909" url="https://pl.wikipedia.org/wiki?curid=1563909" title="Daleki patrol">
Daleki patrol



</doc>
<doc id="1563910" url="https://pl.wikipedia.org/wiki?curid=1563910" title="Klin (Czterej pancerni i pies)">
Klin (Czterej pancerni i pies)



</doc>
<doc id="1563911" url="https://pl.wikipedia.org/wiki?curid=1563911" title="Pierścienie (Czterej pancerni i pies)">
Pierścienie (Czterej pancerni i pies)



</doc>
<doc id="1563912" url="https://pl.wikipedia.org/wiki?curid=1563912" title="Powiaty w Polsce 1919–1939">
Powiaty w Polsce 1919–1939

Powiaty w Polsce w latach 1919–1939 – tabele będące graficzną prezentacją okresów istnienia i przynależności wojewódzkiej wszystkich powiatów II Rzeczypospolitej Polskiej w latach 1919–1939.

</doc>
<doc id="1563914" url="https://pl.wikipedia.org/wiki?curid=1563914" title="Tiergarten (Czterej pancerni i pies)">
Tiergarten (Czterej pancerni i pies)



</doc>
<doc id="1563915" url="https://pl.wikipedia.org/wiki?curid=1563915" title="Brama (Czterej pancerni i pies)">
Brama (Czterej pancerni i pies)



</doc>
<doc id="1563917" url="https://pl.wikipedia.org/wiki?curid=1563917" title="Dom (Czterej pancerni i pies)">
Dom (Czterej pancerni i pies)



</doc>
<doc id="1563918" url="https://pl.wikipedia.org/wiki?curid=1563918" title="Lista odcinków serialu Czterej pancerni i pies">
Lista odcinków serialu Czterej pancerni i pies

Lista odcinków polskiego serialu telewizyjnego Czterej pancerni i pies.
Seria 1.
Seria pierwsza serialu emitowana była po raz pierwszy w 1966 roku.
Odcinek 1: "Załoga".
Młody Polak, szesnastoletni Janek Kos, mieszka wraz z Jefimem Siemionyczem w syberyjskiej tajdze na radzieckim Dalekim Wschodzie. Pracuje w spółdzielni jako myśliwy i jest wybornym strzelcem, czego dowodzi, zabijając jednym strzałem, w trudnej sytuacji, tygrysa. Tam poznaje Gruzina Grigorija. Chociaż się lubią, to dochodzi między nimi do kłótni o to czyja to wojna. W końcu ustalają „moja wojna, twoja wojna, nasza wojna”.
Zaprezentowane są perypetie Janka, który z powodu swojego młodego wieku nie może zostać przyjęty do wojska (mimo dowiedzionego męstwa – nie tylko, zabijając tygrysa, uratował życie drugiemu człowiekowi, ale i później pojmał japońskiego szpiega). W rok później (1943 – „ojciec [...] zginął gdzieś 4 lata temu”) Janek decyduje się iść do wojska. Jedzie koleją przez ZSRR, poznając między innymi w transporcie Armii Czerwonej Czernousowa i Fiedię. Trafia po drodze na transport do polskiego wojska i w końcu udaje się do miejsca formowania się Brygady Pancernej im. Bohaterów Westerplatte. Kolejne perypetie związane z jego młodym wiekiem, ale dzięki fortelowi, udaje mu się zostać przyjętym. Przy kompletowaniu załogi czołgu 102, każdy musi udowodnić przydatność dla załogi Olgierda, przedstawiając swoje nieprzeciętne zdolności. Janek potwierdza swoje umiejętności strzeleckie. Kierowcą czołgu jest dawny znajomy Janka – Grigorij. Do załogi wchodzi także mocarny Gustlik.
W pierwszych scenach odcinka pojawia się pies Szarik – jeszcze jako mały szczeniak. Widz poznaje również cały szereg postaci drugo- i trzecioplanowych.
Odcinek 2: "Radość i gorycz".
Odcinek rozpoczyna się od formowania polskich oddziałów pancernych. Jednak dla Janka i Gustlika jest to również służba w kuchni wojskowej. Przedstawione jest wyczekiwanie na rozkaz wyruszenia na front.
Podczas marszu brygady nawiązany zostaje pierwszy kontakt bojowy z wrogiem (nalot sztukasów). Janek, strzelając z rkm, ma prawdopodobnie udział w zestrzeleniu jednego z samolotów. Jednak jego wybuch radości zupełnie ignorują pozostali członkowie załogi, zajęci naprawianiem uszkodzonej przez minę gąsienicy. Podczas nalotu ginie kucharz, kapral Kucharek, który umierając prosi, aby na nagrobku napisać: "zginął jak czołgista" (z poświęceniem prowadził ostrzał ze swojego karabinu w obronie kuchni polowej). Kucharek umiera z uśmiechem na ustach, a Janek na jego zwłokach pozostawia swój służbowy hełmofon (będzie miał później z tego powodu problemy).
Przez nieuwagę Grigorija czołg na niewielkiej minie rozrywa gąsienicę. Aby z powrotem nałożyć na koła czołgu Gustlik dźwiga ją wspólne z Olgierdem, po czym następuje pokaz nadludzkiej siły Gustlika, który ją sam wciąga.
Dalej są rozbudowane sceny powitania przez Polaków (po lewej stronie Bugu), przy czym Gustlik całuje tylko starsze kobiety, wzbraniając się przed przyjęciem pocałunków od młodej dziewczyny.
Na Lubelszczyźnie załoga, czekając na włączenie brygady do boju, składa dwie wizyty. Pierwszą – w fabryce, wśród robotników, którzy na powitanie śpiewają rewolucyjną XIX-wieczną pieśń powstańczą "Gdy naród do boju". Załoga Olgierda razem z kilkoma przedstawicielami fabryki bierze udział w przyjęciu, otoczona przez kilkuset robotników pijąc wódkę, której jest za mało.
Drugą wizytę składają na zaproszenie wiejskiej nauczycielki. Pomimo że uczy ona na wsi, ubrana jest po miejsku i ma nienaganne maniery, zdradzające jej pochodzenie z wyższych sfer niż okoliczna ludność.Chłopcy z załogi są do tego stopnia speszeni eleganckim przyjęciem w jej domku i kulturalną rozmową, że zapominają nawet jak się poprawnie posługiwać sztućcami, a alkohol piją ukradkiem za plecami gospodyni. Podsumowanie pada zaraz po zakończeniu wizyty – "Uff, ale pod Stalingradem też było ciężko". Na czas wizyty pozostawiają czołg beztrosko bez opieki. Podczas wizyty nauczycielka rozpoznaje na ścianie portret przodka Olgierda - załoga czuje się skrępowana i podśmiewa się z gospodyni i jej „odkrycia” dziadka Olgierda na portrecie z jej pokoju ze względu na identyczność nazwiska. Kobieta daje Grigorijowi czarną skórzaną kurtkę polskiego czołgisty z kampanii wrześniowej (w 1939 r. we wsi był szpital polowy). W skórzanej kurtce Grigorij będzie chodzić już do końca filmu. W scenie w odcinku 9. od „Westa” dostanie drugą, przeznaczoną dla Gustlika w zamian za spaloną w czołgu w trakcie zdobywania Warszawy.
Ostatni epizod odcinka to odwiedzenie miejscowego cmentarza, gdzie Janek szuka grobu ojca. Dochodzi tam do ujęcia częściowo przez Gustlika a potem załogę grupy ukrywających się tam niemieckich esesmanów oraz pomagającego im volksdeutscha. Gustlik a potem Janek chcą go zastrzelić przeładowując broń, jednak Olgierd wkracza zdecydowanie i nie pozwala na to mówiąc, że nie powinni się upodobniać do nazistów. Janek z niechęcią patrzy na Olgierda i odchodzi z załogą zostawiając volksdeutscha.
Odcinek 3: "Gdzie my – tam granica".
Pod Studziankami Niemcy zdołali przebić się przez linię frontu. Brygada Pancerna im. Bohaterów Westerplatte ma przyjść z pomocą walczącym oddziałom polsko-radzieckim. Po przygotowaniach załoga czołgu 102 rusza w drogę. W oczekiwaniu na prom Janek i Gustlik, nago - zaskoczeni atakiem w kąpieli w Wiśle - demaskują dwóch żołnierzy naprowadzających niemieckie działa. Szarik nagle atakując jednego z nich ratuje życie Gustlika i Janka, którzy odepchnięci leżeli bezbronni. Olgierd nie raportuje ich samowolnego oddalenia by się wykąpać.
Pod Studzianki załoga dociera w sama porę i powstrzymuje wrogi atak. Janek spotyka swoich przyjaciół – Fiedię i Czernousowa; później wraz z Olgierdem idzie do pozostawionego na przedpolu Tygrysa. Gdy okazuje się, że jego działo jest sprawne, rozpoczynają ostrzał niemieckich pozycji, niszczą 3 nieprzyjacielskie czołgi i powstrzymują natarcie. Janek zabija pierwszego hitlerowca i ma od tego mdłości. Olgierd go poucza i bierze rkm, zapomniany przez Janka. Radość z odparcia ataku nie trwa jednak długo – okazuje się, że Fiedia zginął trafiony odłamkiem podczas niemieckiego ataku gdy nadmiernie wychylił się z okopu chcąc zobaczyć ostrzał w wykonaniu Janka. Ten płacze na widok zwłok Fiedii, z którym żartował parę chwil wcześniej, idąc wśród obserwujących go w milczeniu żołnierzy.
Odcinek 4: "Psi pazur".
Janek poznaje Marusię „Ogoniok”. Niemcy zajmują Studzianki. Załoga porucznika Jarosza ma pomóc okrążonemu batalionowi Baranowa, ściągając na siebie ogień artylerii. Do załogi dołącza także stary Czereśniak (popularna humorystyczna postać przewijająca się w paru odcinkach tu debiutuje), który ma pełnić rolę przewodnika. Wkrótce czołg 102 dociera do okrążonego oddziału. Jeden z radzieckich żołnierzy przypadkowo uszkadza jednak gąsienicę rzucając granat, psuje się również pompa paliwowa i radiostacja. Niemieckie oddziały przypuszczają kolejny atak, ale batalion – wsparty czołgistami – odpiera go. Janek z kolegami wdaje się w walkę wręcz z licznymi hitlerowcami a Czereśniak kilku zestrzeliwuje w obronie; gdy braknie naboi ogłusza wroga uderzeniem kolbą karabinu ocalając życie Janka. Gdy ten potem mu dziękuje Czereśniak pyta czy pułkownik da mu „kwit na drzewo”. Janek wysyła Szarika z wiadomością do sztabu. Pies kradnie pęto kiełbasy dwóm hitlerowcom, walczy z niemieckim psem wygrywając, po czym zostaje ostrzelany serią z karabinu i raniony. Po długiej drodze dociera do polskiego dowództwa, początkowo nierozpoznany. Pułkownik natychmiast wysyła Szarika z powrotem z częściami do uszkodzonego czołgu. Wkrótce załoga, wraz z batalionem Baranowa, powraca do zgrupowania wojsk polsko-radzieckich. Pułkownik wypowiada tu swoje dwie kultowe kwestie do radzieckiego oficera: „W tym lesie nawet drzewa są ranne” oraz że było „o "psi pazur" od śmierci” (zasługa Szarika) a nie o włos. Od winnego uszkodzenia czołgu żołnierza Janek otrzymuje karabin Mauser KAR 98k w wersji snajperskiej. Ostatnia scena to Czereśniak z zapytaniem do pułkownika o „kwit na drzewo”.
Odcinek 5: "„Rudy”, miód i krzyże".
Niemiecki snajper rani Marusię. Snajpera zabija Janek z pomocą Szarika. Poszkodowanym okazuje się także Gustlik – parzy go zupa z przestrzelonej wojskowej menażki niesionej na plecach. Czołg głównych bohaterów zostaje ochrzczony nazwą „Rudy”. Nazwa ta została nadana na cześć rudowłosej Marusi „Ogoniok” – teraz już sympatii Janka. W nocnej akcji Grigorij przez przypadek rozjeżdża „Rudym” ul i czołg obsiadają pszczoły. Janek wpada na pomysł, by przy okazji zrobić zapasy miodu dla brygady. Za bitwę pod Studziankami czterej pancerni zostają indywidualnie odznaczeni Krzyżem Walecznych. Wyróżniony zostaje także Szarik – otrzymuje specjalna odznakę na obrożę i miskę kiełbasy. Odcinek kończy scena dymów znad płonącej Warszawy.
Odcinek 6: "Most".
Załoga „Rudego” bierze udział w wyzwalaniu warszawskiej Pragi. Janek pomaga Lidce w dotarciu do jej rodzinnego domu. W walkach z Niemcami pomagają im cywilni mieszkańcy – w filmie nie występują powstańcy z AK. Tuż przed wkroczeniem do lewobrzeżnej Warszawy poprzez tytułowy most czołg zostaje trafiony. Janek, Gustlik, Grigorij i Szarik trafiają do szpitala (ten ostatni za łapówkę w postaci zdobytego w poprzednim odcinku miodu). Sanitariuszką w tym szpitalu jest Marusia. Spędzają w nim czas aż do zimy. Janek jako wigilijny prezent dostaje od Lidki szalik, a od Marusi chusteczkę. Współtowarzysz z sali Czernousow, opuszczając szpital, ofiarowuje Jankowi pistolet Mauser C96. Zbliża się ofensywa – do szpitala wstawiane są dodatkowe łóżka. Janek całuje się z Marusią.
Odcinek 7: "Rozstajne drogi".
Wiosna 1945. Janek, Gustlik i Grigorij wychodzą ze szpitala. Żegnają udającą się na zachód Marusię i w wozie trupy teatralnej (pochodzącej z Taszkentu) wędrują na północ – początkowo w stronę Kołobrzegu, później w stronę Gdańska – w ślad za swoją brygadą pancerną. W pomysłowy sposób (nawoływaniami symulując większe zgrupowanie) biorą w niewolę niemiecki oddział. Na polach odnajdują spalony czołg numer 102 i grób porucznika Olgierda. Janek dociera do sztabu. Odrzuca przydział do nowego czołgu i wyprasza nowy silnik aby wyruszyć do boju „Rudym”. Po Janku u pułkownika pojawia się partyzant – porucznik „West”. Gdy Janek wraca do reszty załogi ta wpada w lesie w esesmańską pułapkę. Z opresji ocala go pomoc Szarika. Janek dociera do Rudego, ale pies gubi się. Napotkany Kaszub opowiada czołgistom o dokonaniach porucznika „Westa” partyzanta z organizacji „Gryf”.
Odcinek 8: "Brzeg morza".
Zaginiony w poprzednim odcinku Szarik dociera do oddziału Czernousowa i towarzyszącej mu Marusi. Czerwonoarmiści zajmują niemiecki bunkier, a sam Szarik zostaje wysłany z meldunkiem o tym. Dociera do załogi „Rudego”, która tymczasem kończy remont swego czołgu i wyrusza, by wziąć udział w boju o Oksywie. Razem z nimi jedzie porucznik „West” – dowódca lokalnej partyzantki. Nowym dowódcą koledzy wybierają Janka. Na przymusowy postój w nocy zatrzymują ich toczące się walki. Nad ranem odkrywają u Szarika meldunek od Czernousowa – niestety nie udaje im się nawiązać kontaktu radiowego z pułkownikiem. Jeśli nie zdążą przekazać meldunku nieświadoma zdobycia bunkra radziecka artyleria zniszczy go wraz ze znajdującym się w środku oddziałem Czernousowa i Marusią. Wysadzony przez Niemców most uniemożliwia sforsowanie rzeki, jednak pomysłowy „West” poprzez swoją sieć konspiracji z organizacji „Gryf” zbiera lokalną ludność, która pomaga w wysadzeniu stromych brzegów. Małe drzewko oplecione drutem zastępuje maszt radiostacji i tym sposobem udaje się przekazać wiadomość do sztabu. Artyleria wstrzymuje ostrzał bunkra. Załoga „Rudego” wraz z innymi wyzwala Oksywie, a Niemcy w panice wskakują w ostatnie łodzie, by uciec morzem. Janek wystrzeliwuje alfabetem Morse’a swoje nazwisko (Kos) i dopiero wtedy Janek i porucznik „West” rozpoznają w sobie syna i ojca. W ostatniej scenie Marusia i Janek wraz z psem spacerują brzegiem Bałtyku.
Seria 2.
Seria druga serialu emitowana była po raz pierwszy w 1969 roku.
Odcinek 9: "Zamiana".
Stary Czereśniak z synem Tomkiem kończą budowę domu. Czereśniakowi doskwiera brak konia, dzięki któremu mógłby zaorać przydzielone mu pole. Mimo początkowych wątpliwości, podejmuje decyzję o wysłaniu syna Tomasza do brygady pancernej. W podróż do Gdańska ojciec i syn wybierają się wspólnie. Początkowo idą pieszo, potem jadą rowerami, a następnie z kapralem Wichurą barką, która przewozi mąkę. Tomek ma ukryty pistolet maszynowy, a gdy do barki zbliża się rzeczna mina, strzela do niej, powodując wybuch. To, że są uzbrojeni, nie podoba się Wichurze – z tego powodu muszą z ojcem uciekać. Po drodze wpadają w zasadzkę niemieckich maruderów, którzy zabierają im ubrania. Nie pozostaje im nic innego, jak założyć porzucone mundury Wehrmachtu. Wkrótce zostają wzięci do niewoli przez radziecki oddział, który bierze ich za Niemców i jako jeńcy docierają do Gdańska. Tam przypadkiem zostają rozpoznani przez członków załogi Rudego i uwolnieni. Dowódca brygady na prośbę Janka, Gustlika i Grigorija zgadza się na to, żeby Tomek stanowił uzupełnienie zdekompletowanej załogi. Na balu gdańszczanie zbierają pieniądze na zakup kolejnego czołgu dla polskiego wojska. Pułkownik awansuje Marusię i Janka do stopnia sierżanta i ogłasza wówczas ich zaręczyny.
Odcinek 10: "Kwadrans po nieparzystej".
Działania wojenne przenoszą się na tereny ówczesnych Niemiec, a załoga Rudego wraz z Lidką i Wichurą jadą w końcu na zachód. Janek na prośbę Wichury decyduje, że rozdzielają się: Grigorij wraz z Lidką i Tomkiem jadą pierwsi ciężarówką. Ustalają, że będą się kontaktować z Jankiem i załogą czołgu kwadrans po każdej nieparzystej godzinie. Jako pierwsi przyjeżdżają do zamku, gdzie był zaplanowany postój, jednak wpadają w pułapkę: Grigorij z Lidką zostają uwięzieni przez niemieckich spadochroniarzy.
Pies uwalnia związanych i zakneblowanych Grigorija i Lidkę. Dochodzi do walki, w której uczestniczy także reszta załogi.
Od kobiety z niemieckiego oddziału pancerni dowiadują się, że są oni grupą zwiadowczą, a następnego dnia na pobliskim polu wylądować ma niemiecki desant.
Zamek zostaje zdobyty przez Polaków, chociaż nie obywa się bez zniszczeń, kiedy pocisk czołgu wywołuje niewielki pożar w wieży zamku. Pancerni postanawiają odpocząć w zamku. Informacja o jutrzejszym desancie okazuje się fałszywa – zrzut niemieckiego oddziału następuje tej nocy i bohaterowie są zmuszeni podjąć walkę samodzielnie.
Głównym zadaniem Niemców jest wysadzenie mostu i szukanie „czegoś” pod ziemią, jednak brawurowa akcja Tomka i przerwanie przez niego przewodów do ładunków wybuchowych uniemożliwia wykonanie pierwszej części zadania.
Za uciekającymi w las Niemcami wyrusza oddział polskich ułanów pod dowództwem wachmistrza Kality.
Odcinek 11: "Wojenny siew".
Pancerni nocują w zamku. W nocy Janek odnajduje skład wina, upija się nim i niszczy pozostałe, by reszta załogi zachowała trzeźwość. Tymczasem w nocy oddział niemieckich spadochroniarzy pali i morduje jeńców. Rano okazuje się, że Lidka zabarykadowała drzwi swojego pokoju w obawie przed ewentualną nocną wizytą któregoś z wojaków. W drogę Tomuś zabiera znalezioną krowę. Pancerni odnajdują samotne niemieckie dziecko – Arnolda, dają mu jeść i pić. Docierają do folwarku, gdzie zatrzymał się transport polskich byłych więźniów obozów koncentracyjnych. Pancerni pomagają odeprzeć atak niemieckich spadochroniarzy, a Grigorij z szablą w dłoni wraz z ułanami wachmistrza Kality rozbija resztki oddziału, biorąc licznych jeńców. Ich dowódca zdąży jednak ukryć dokumenty, a jeden ze spadochroniarzy zabija niemieckiego leśniczego, by ten nie zdradził tajemnicy oddziału. Tomek bije Niemców, jednak Janek i Gustlik zabraniają mu tego. Za namową Lidki Wichura oddaje swoją harmonię Czereśniakowi. Arnolda bierze pod opiekę polski transport. Pancerni pomagają obsiać pole dla przyszłych polskich rolników.
Odcinek 12: "Fort Olgierd".
Załoga „Rudego” pozostaje nad morzem jako osłona przeciwdesantowa. Do zabudowań nazwanych „Fort Olgierd” przybywają wracający do domu z oflag po 5 i pół roku niewoli polscy oficerowie. Niektórzy chcą wrócić nawet do Lwowa. Jednym z oficerów jest rotmistrz – były dowódca wachmistrza Kality z września 1939. Mimo oporów wobec „tego wojska” kuszony przez Kalitę decyduje się dołączyć do ułanów. Gustlik odkrywa, że przypadkowo zasłyszany w radiu niemiecki komunikat „Hermenegilde komm” to zapowiedź desantu nazajutrz 13 kwietnia w dniu imienin Hermenegildy. Przybyły Pułkownik nakazuje przepuścić Niemców w głąb lądu, by w ten sposób ustalić cel ich operacji. Do fortu przybywa Marusia mija się jednak z Jankiem, który wyrusza na plażę wypatrywać Niemców. Ci wysadzeni nocą z u-boota przekradają się w kierunku znanego z poprzednich odcinków folwarku gdzie znikają. Załoga „Rudego” odkrywa wejście do podziemi. Janek, Gustlik i Tomuś penetrują podziemia pełne nieznanych im znaków ostrzegających przed promieniowaniem. Wysadzone podziemia przysypują Janka i Gustlika, jednak Tomuś uwalnia ich. Niemcy ładują tajemnicze beczki do ukrytych w sianie czołgów i transporterów opancerzonych, i wyruszają w kierunku morza ostrzeliwani przez ułanów, i załogę czołgu 102. Spowalnia ich Tomuś, w błyskawicznym tempie ścinając drzewa, by zatarasowały drogę. Do boju włączają się także rotmistrz, Marusia i Lidka, które zajmują miejsce wybitej załogi działa i niszczą niemiecki czołg.
Mimo to Niemcom udaje się dotrzeć do okrętu podwodnego, tą jednak na rozkaz Pułkownika niszczą radzieckie bombowce (w tej roli Ił-2). Materiał do konstrukcji niemieckiej bomby atomowej tonie w Bałtyku. Marusia nie spotkawszy się z Jankiem odwozi do szpitala rannego rotmistrza. Zostawia on swoją rogatywkę z prośbą, by dowieźć ją do Berlina. Misji tej podejmują się czterej pancerni.
Odcinek 13: "Zakład o śmierć".
Pancerni czekają przed forsowaniem Odry. Wichura zabiera Janka do Marusi. „Rudemu” technik musi odciąć kawałek lufy – to pokłosie uszkodzeń jakich doznał w czasie operacji „Hermenegilda”. Czołgiści testują efekt naprawy, oddając bez zezwolenia kilka próbnych strzałów – przypadkowo trafiając w skład amunicji. Powracającego z randki Janka ujmują żandarmi – trafia do aresztu, bo oddalił się bez przepustki. Wieczorem Janka odwozi Pułkownik – kara została darowana, a całą załoga, z dowódca włącznie za zniszczenie otrzymuje medal „Zasłużonym na polu chwały”. Rano (16 kwietnia 1945) przed szturmem czołgiści stawiają nad rzeką własnoręcznie wymalowany słup graniczny. Podczas forsowania Odry zrywa się hol. Pancernym udaje się dobić do brzegu, tam jednak zostają ujęci przez Niemców. Wszyscy z wyjątkiem Szarika, który przez Odrę dociera do Marusi. Tymczasem jeńcy trafiają na prowizoryczny poligon, gdzie SS-mann składa im propozycje nie do odrzucenia – muszą podjechać czołgiem pod lufy dział, jeśli im się uda – zostaną uwolnieni. Grozę wzmacnia mijany zniszczony inny T-34. Jeden z Niemców po polsku w tajemnicy doradza Gustlikowi sposób ucieczki, Pancerni taranują ciężarówkę z żołnierzami niemieckimi i zgodnie z radą zamiast jechać prosto uciekają w prawo. Grigorij nawraca jednak, by staranować działa. Podczas ucieczki ostrzeliwuje ich inne działo (Flak 88). Czołg 102 z płasko leżącymi na podłodze czołgistami przebiją się przez pełne Niemców skrzyżowanie jednak tuż za nim trafiony traci wieżę, wpada w stóg siana i tam zastyga nieruchomo.
Odcinek 14: "Czerwona seria".
Pancerni wydostają się z resztek czołgu i ukrywają w lesie. Zdobywają kuchnię polową, a potem pobliską ogrodzoną placówkę pilnowaną przez kilku Niemców. Placówka ochrania zaporę wodną. Podczas kąpieli Gustlik odkrywa jeszcze jednego żołnierza niemieckiego nazwiskiem Kugel, który siedział w areszcie. Wyjawia on pancernym, że zaporę zaminowano, a żołnierze maja rozkaz wysadzić tamę, aby zalać nacierające wojska sowieckie. On zaś został umieszczony w areszcie, bo sprzeciwił się zalaniu miasta i swojego w nim domu. Pancerni decydują się wykorzystać ładunki wybuchowe do zalania Niemców, aby w ten sposób wspomóc atak. Zalanie ma nastąpić na uzgodniony sygnał – trzy czerwone serie z karabinu maszynowego. Wybrany drogą losowania Tomuś Czereśniak wyrusza, by przekraść się przez linię frontu i przekazać dowództwu uzgodniony plan. Na placówkę przygotowaną uprzednio przez czołgistów do obrony nacierają Niemcy, którzy zdążyli już wykryć utratę placówki. Tymczasem w sztabie nie chcą wierzyć Tomusiowi, przypadkowo obecny Czernousow zeznaje zgodnie z prawdą, że nigdy go nie widział w załodze. Przed rozstrzelaniem ratuje Tomusia Szarik, który wita go radośnie.
Odcinek 15: "Wysoka fala".
Janek, Gustlik i Grigorij bronią się na dachu placówki chroniącej tamę, odpierając kolejne ataki Niemców. Wypuszczają na wolność jeńców niemieckich, by ci nie spłonęli żywcem w oblężonym budynku. Jeńcy giną jednak zabici przez swoich towarzyszy. Jedynym Niemcem, który nie chciał zostać wypuszczony jest Kugel. Wyjawia on Gustlikowi szczegóły zaminowania placówki, sam zaś zostaje zamknięty w wybranym przez siebie pomieszczeniu. Tymczasem żołnierze niemieccy sprowadzają działa. Aby zlikwidować jedno z nich Janek, wbrew protestom Grigorija podpala siano w którym spoczywa Rudy. Eksplozja czołgu zabija załogę działa, pancerni chronią się w bunkrze. Zostaje tylko Janek, który snajperskim karabinem likwiduje załogę drugiego działa. Ogłuszonego opadającą belką Kosa do bunkra zaciąga Gustlik. Korzystając z rad Kugla, pancerni wysadzają miny ukryte pod placówką – niszczy to nacierające niemieckie czołgi. Polskie wojska rozpoczynają szturm, wśród nich jest Tomuś, Czernousow i Marusia. Trzy czerwone serie z „kaemu” to umówiony sygnał do zatopienia miasta i znajdujących się wokół niego wojsk niemieckich. Do wybuchu jednak nie dochodzi, ponieważ Kugel przegryzł kable. Tamę wysadza Gustlik, używając panzerfausta. Pancerni uciekają barką. Na miejskim rynku spotykają Tomusia, Marusię i Czarnousowa. Dowódca natarcia chce wręczyć order pierwszemu żołnierzowi, który wkroczył do miasta. Czereśniak wskazuje na towarzyszącego mu chorążego żandarmerii, tego samego, który niedawno uznał go za szpiega, a jeszcze wcześniej aresztował Janka. Janek prosi o uwolnienie Kugla. „Przyda się gospodarzowi miasta przy zaprowadzaniu porządku” argumentuje.
Odcinek 16: "Daleki patrol".
Uwaga: W powieści akcja tego odcinka dzieje się już w tomie trzecim.
Gustlik, nie mogąc znaleźć w mieście harmonii, przynosi Tomusiowi zegary z kukułką. Niestety na ten sam pomysł wpadli inni wojacy i zajmowane mieszkanie pełne jest grających zegarów. Gdy z kolejnym pojawi się Kugel usłyszy tylko "„Spiep..j”". Na pytanie Pułkownika "„Co, szaber?”" Tomuś odpowiada "„Wzięte do niewoli”" na co Pułkownik odpowiada "„Niech czas ukradziony przez wojnę oddają”". Całujących się w ruinach kościoła Janka i Marusię biorą do niewoli esesmani, w zamian za uwolnienie dziewczyny domagając się cywilnych ubrań. Z opresji ratują ich pozostali pancerni. W ruinach zamku odnajdują uciekiniera z obozu koncentracyjnego.
Pancerni otrzymują nowy czołg – to dar gdańszczan (zob. ). Przyprowadza go Wichura. Jest to nowy model czołgu – 5-osobowy, Gustlik zostaje działonowym, Tomek zostaje ładowniczym, a Wichura uzupełnia załogę. Pancerni otrzymują nowe zadanie, wspólnie z motocyklistami kaprala „Magneto” i kapralem Wichurą pod dowództwem porucznika Kozuba mają zrobić głęboki wypad na tyły wroga i zająć strategiczny most w Kreuzbergu. Na prośbę Janka plan zostaje zmieniony – więzień z tamtejszego obozu koncentracyjnego przekazał Jankowi plan obozu wraz z informacją, że strażnicy chcą wymordować więźniów. Żołnierze przebijają się przez niemieckie umocnienia na szosie. Dalej prowadzi ich starszy Niemiec. Oddział zajmuje dom hitlerowskiego generała. Służącą jest tam Honorata wzięta na przymusowe roboty Polka z Koniakowa. Wpada ona w oko Gustlikowi. Wskazuje pancernym podobno niestrzeżony zwodzony most. Most okazuje się pilnowany, jednak w odważnej akcji oddział zdobywa go. Pancerni wyzwalają obóz koncentracyjny.
Seria 3.
Seria trzecia serialu emitowana była po raz pierwszy w 1970 roku.
Odcinek 17: "Klin".
Załoga „Rudego” stacjonuje w wyzwolonym obozie koncentracyjnym. Gustlik postanawia odwiedzić Honoratę, Polkę pochodzącą ze Śląska, która pracowała jako służąca u niemieckiego generała. Niespodziewanie powracają oddziały niemieckie, które poprzednio wycofały się z tego terenu. Oddział niemieckich żołnierzy otacza dworek generała w którym Gustlik beztrosko romansuje z Honoratą. Odwagą, pomysłowością i przy znacznej dozie szczęścia parze tej udaje się w przebraniu uciec samochodem generała przed osaczającym ich oddziałem. Nie udaje się jednak obojgu dotrzeć do polskich pozycji, ponieważ samochód ulega awarii. Gustlik w pojedynkę zabiera się za odparcie natarcia, a Honorata musi dotrzeć do polskich linii, by prosić o wsparcie. Magneto prosi Kozuba, aby na pomoc Gustlikowi ruszył cały oddział. Z powodu ostrożności porucznik, obawiając się kontrataku, przydziela Łażewskiemu znacznie osłabione siły. Choć Gustlik jest u kresu wytrzymałości i kończy mu się amunicja, broni się dalej. W samą porę przybywa załoga „Rudego” oraz pluton podchorążego Magneto. W tym samym czasie obóz zostaje zaatakowany przez niemiecką grupę dywersyjną, ale atak zostaje odparty. Porucznik Kozub zostaje ciężko ranny, a załoga „Rudego” otrzymuje kolejne zadanie dostarczyć rozkazy dla dowódcy brygady haubic walczącej pod Berlinem.
Odcinek 18: "Pierścienie".
Honorata podróżuje w czołgu, odmawiając opuszczenia Gustlika. Jeleń oświadcza się jej, zamiast pierścienia oferując metalową nakrętkę. Załoga Rudego napotyka trójkę Francuzów. Ucztują i piją wspólnie. Tomuś otrzymuje od jednego z nich akordeon. Tymczasem w szpitalu spotykają się Lidka i Marusia. Lidka ofiaruje się dostarczyć do sztabu dokumenty pozwalające Marusi wziąć ślub z Jankiem. Marusia wraz z Szawełłami i kapralem „Zadrą” opracowują plan ucieczki ze szpitala. Planują dołączyć do „Rudego” i wziąć udział w zdobywaniu Berlina. W tym celu kradną mundury ze szpitalnej pralni. Na front wyruszają samochodem Zadry. Nieoczekiwanie miejsce Marusi zajmuje Lidka, która wcześniej namówiła „Ogoniok” do rezygnacji z wyprawy. W ostatniej chwili dołącza do nich chorąży Zubryk w cywilu felczer-położnik.
Honorata opuszcza załogę, godząc się przeczekać wojnę u Kugla. „Zadra” wysadza uciekinierów tuż przed opuszczonym miasteczkiem, gdzie chwilę wcześniej byli pancerni. Znajdują tam zwłoki niedawno zabitych przez snajpera Francuzów. Załoga Rudego dociera do stanowiska haubicy w ruinach podberlińskiego miasteczka. Dalsza drogę blokują Niemcy przebijający się z Berlina na zachód. Dociera „Zadra”, lecz zamiast brata („Magneto”) znajduje tylko jego zwłoki. W nocy pancerni napotykają szpitalnych uciekinierów. Lidka, tuląc się, oświadcza Jankowi, że „chciała być bliżej niego”. Niechętnie reaguje na to Grześ. Pod osłoną nocy czołg razem z piechurami przedziera się przez szosę, którą wędrują Niemcy. Janek dostarcza meldunek i dostaje nowy rozkaz – ma wyruszyć w stronę Berlina. Gustlikowi wydaje się, że widzi na zgliszczach Olgierda. Janek nie chce w to wierzyć i mówi, że to głupi dowcip.
Odcinek 19: "Tiergarten".
Załoga „Rudego” bierze udział w walkach ulicznych na terenie Berlina. Drogę do Bramy Brandenburskiej blokuje ostatni punkt oporu – stacja kolejowa Tiergarten. Janek, Tomuś, Franek Wichura, „Zadra”, Józek Szawełło, propagandzista Staśko i felczer Zubryk stanowią grupę szturmową, mającą zdobyć pobliską kamienicę. Zdobywają, ale zostają z niej wyparci przez niemiecki kontratak. Staśko ginie. Janek przedstawia dowództwu plan zdobycia stacji. Chcą przejechać „Rudym” przez zalany odcinek podziemnego tunelu kolejki i zaatakować Niemców z zaskoczenia od tyłu. Do czołgu zostaje przydzielony miner kapitan Iwan Pawłow. Lidka wyznaje Jankowi, że ucieczkę wymyśliła Marusia, i że została przeniesiona do polskiej armii, a oboje dostali zgodę na ślub. Uszczelnionym czołgiem wraz z ładunkami wybuchowymi pancerni wyruszają w głąb tunelu.
Odcinek 20: "Brama".
Czołg numer 102 szczęśliwie przejeżdża zalanym tunelem. Kapitan Pawłow wysadza ścianę, otwierając przejście do tunelu technicznego. Chce przenieść tamtędy ładunki wybuchowe, by znienacka zaatakować nimi Niemców, gdy na powierzchni ruszy natarcie. Drogę blokuje mu wąskie przejście. Plecaki z trotylem przenosi zatem Szarik. W ostatnim kursie ma zanieść uruchomiony detonator. Jest jednak skrajnie wyczerpany, myli mu się i przynosi go z powrotem. Żołnierze czekający na sygnał do szturmu na stację Tiergarten niepokoją się. Szawełło cieszy się z nadchodzących przenosin z Kresów Wschodnich na Ziemie Odzyskane. Żal mu jedynie wody i lasów jakie są w opuszczanych Święcianach. Tymczasem Tomuś obezwładnia strażnika i dostaje się do składu żywności. Przywozi ją drezyną. To ratuje operację. Reszta trotylu zostaje załadowana na drezynę. Tomuś i Gustlik wysyłają ją do Niemców, wracają do czołgu i celnym strzałem z „Rudego” powodują eksplozję. Na powierzchni rusza zwycięski szturm. Niemcy ogłaszają przez radio, że rozpoczynają negocjacje w sprawie kapitulacji. Berlin jest zdobyty. Pancerni docierają do Bramy Brandenburskiej. Marusia – już w polskim mundurze – przywozi rozkaz z dowództwa. Powiewają tam radziecka i polska flaga. Janek, „Zadra” i pośmiertnie „Magneto” otrzymują awans na oficera Ludowego Wojska Polskiego. Ktoś z załogi ma wyruszyć do Warszawy, by uroczyście zameldować Krajowej Radzie Narodowej o zdobyciu Berlina. Na ten czas do załogi dołączy kapitan Pawłow. Pancerni jednogłośnie delegują Tomusia. Janek kładzie na szczycie Bramy rogatywkę rotmistrza.
Odcinek 21: "Dom".
Pancernych nad Łabą odwiedzają Amerykanie, wśród nich Polonus z Ohio. Po raz pierwszy w całym serialu pada nazwisko Stalin. Nadchodzi wiadomość o kapitulacji Niemców i końcu wojny. Gustlik i Franek Wichura jadą do Ritzen po Honoratę. Wspólnie z Kuglem piją. Gdy chcą odjechać, okazuje się, że ktoś ukradł im samochód. Włamują się do radzieckiej bazy i kradną inny. Już po drodze odkrywają, że skradzionym jest ich własny. Pancerni czekają nad Nysą po niemieckiej stronie na decyzję mocarstw w Poczdamie. Odwiedzają kapitana Pawłowa, który został komendantem wojskowym w mieście nieopodal. Niestety, gdy przybywają, trwa ewakuacja mieszkańców – to jeden z esesmanów podłożył bombę zegarową pod ogromne zapasy trotylu, zgromadzone w górującym nad miastem forcie. Choć od wybuchu dzieli ich mniej niż godzina, pancerni i kapitan Pawłow decydują się poszukać. Trop odnajduje Szarik. W ostatniej chwili Franek Wichura unika śmierci – porzucony pistolet Walther P38, który chciał podnieść, okazuje się miną-pułapką. Ostatnią przeszkodą przed bombą jest sieć drutów, na których zawieszona jest mina. Wspólnym wysiłkiem i ta przeszkoda zostaje pokonana. Odnaleziona w stosie węgla bomba okazuje się atrapą. Jest już zbyt późno, by uciec. Gustlik łopatą, a pozostali rękoma przerzucają węgiel, szukając właściwej bomby. Udaje się znaleźć bombę zegarową. Gdy spoglądają na uratowane miasto ze szczytu twierdzy, kapitana Pawłowa zabija młody hitlerowiec. Janek chce go zastrzelić, ale pozostali go powstrzymują.
Odcinek kończy ludowe wesele w Jaworzynce. To podwójny ślub Marusi i Janka oraz Honoraty i Gustlika, na który przybywają liczni goście – bohaterowie poprzednich odcinków. W trakcie wesela Lidka i Grigorij zapowiadają swój ślub na dzień następny.

</doc>
<doc id="1563919" url="https://pl.wikipedia.org/wiki?curid=1563919" title="LRC">
LRC

Long Range Certificate (pol. "Świadectwo operatora łączności dalekiego zasięgu") – międzynarodowy certyfikat 
uprawniający do obsługi urządzeń radiowych wykorzystujących częstotliwości i techniki stosowane w GMDSS na statkach morskich niepodlegającym przepisom konwencji SOLAS, na wszystkich obszarach mórz.
W Polsce instytucją odpowiedzialną za egzaminowanie i wydawanie świadectw jest Urząd Komunikacji Elektronicznej. Zakres uprawnień świadectwa, jak również zakres wymogów egzaminacyjnych jest regulowany przez Rozporządzenie Ministra Administracji i Cyfryzacji z dnia 16 stycznia 2015 r. w sprawie świadectw operatora urządzeń radiowych ().
Świadectwo ma charakter międzynarodowy - polskie jest uznawane w innych krajach, obce są uznawane w Polsce (także Polak w Polsce może legitymować się świadectwem uzyskanym w innym państwie).

</doc>
<doc id="1563920" url="https://pl.wikipedia.org/wiki?curid=1563920" title="M’barka">
M’barka



</doc>
<doc id="1563921" url="https://pl.wikipedia.org/wiki?curid=1563921" title="Głodówka (gmina)">
Głodówka (gmina)

Głodówka – dawna gmina wiejska istniejąca przejściowo w 1920–21 i 1938–39 w województwie krakowskim. Siedzibą władz gminy była Głodówka (słow. "Hladovka").
Gmina "zbiorowa" Głodówka funkcjonowała do 1920 roku jako okręg notarski, będący częścią powiatu Trzciana (Trsztena) w komitacie Árva (Orawa) (Królestwo Węgier).
W wyniku podziału Orawy z 28 lipca 1920 roku została włączona do Polski, a od 23 grudnia tego roku weszła w skład powiatu spisko-orawskiego w woj. krakowskim. Obejmowała wówczas wsie Głodówka i Sucha Góra.
Wkrótce jednak obszar powiatu spisko-orawskiego upodobniono do galicyjskiej (dawniej austriackiej) części woj. krakowskiego, przez co gminy zbiorowe podzielono na gminy jednostkowe. Brak dokładnej daty przeprowadzenia tego podziału, lecz spis GUS-u wykazujący stan administracyjny na 30 września 1921 roku, uwzględnia już gminy jednostkowe (gminę Głodówka podzielono na gminy Głodówka i Sucha Góra).
W 1924 doszło do zmiany granicy polsko-czechosłowackiej na Orawie – teren gminy Głodówka został włączony do Czechosłowacji w zamian za część Lipnicy Wielkiej.
Głodówka i Sucha Góra powróciły do Polski, do powiatu nowotarskiego, na mocy Dekretu Prezydenta Rzeczypospolitej z dnia 16 listopada 1938 i protokołu delimitacyjnego z 30 listopada 1938 roku.
30 czerwca 1939 obszar Głodówki i Suchej Góry włączono do gminy Chochołów w tymże powiecie.
Po kampanii wrześniowej miejscowości zostały włączone do Słowacji. Po zakończeniu II wojny światowej znalazły się ponownie w granicach Czechosłowacji.

</doc>
<doc id="1563922" url="https://pl.wikipedia.org/wiki?curid=1563922" title="Podwilk (gmina)">
Podwilk (gmina)

Podwilk – dawna gmina wiejska istniejąca w latach 1920–1920/1921 w województwie krakowskim. Siedzibą władz gminy był Podwilk.
Gmina "zbiorowa" Podwilk funkcjonowała do 1920 roku jako okręg notarski, będący częścią powiatu Trzciana w komitacie Árva (Królestwo Węgier).
W wyniku podziału Orawy z 28 lipca 1920 roku została włączona do Polski, a od 23 grudnia tego roku weszła w skład powiatu spisko-orawskiego w woj. krakowskim. Obejmowała wówczas wsie Bukowina, Harkabuz, Orawka, Podsarnie, Podszkle i Podwilk.
Wkrótce jednak obszar powiatu spisko-orawskiego upodobniono do galicyjskiej części woj. krakowskiego, przez co gminy zbiorowe podzielono na gminy jednostkowe. Brak dokładnej daty przeprowadzenia tego podziału, lecz spis GUS:u wykazujący stan administracyjny na 30 września 1921 roku, uwzględnia już gminy jednostkowe (gminę Podwilk podzielono na gminy Podwilk, Orawka, Podsarnie, Harkabuz i Bukowina-Podszkle) 
1 lipca 1925 roku zniesiono powiat spisko-orawski, a jego terytorium włączono do powiatu nowotarskiego. 1 sierpnia 1934 zniesiono gminy jednostkowe, a ich obszar włączono do nowo utworzonych gmin zbiorowych: gminy Jabłonka (Podwilk i Orawka), gminy Raba Wyżna (Harkabuz i Podsarnie) i gminy Odrowąż (Bukowina-Podszkle).

</doc>
<doc id="1563924" url="https://pl.wikipedia.org/wiki?curid=1563924" title="Zubrzyca Górna (gmina)">
Zubrzyca Górna (gmina)

Zubrzyca Górna – dawna gmina wiejska istniejąca w latach 1920–1920/1921 w województwie krakowskim. Siedzibą władz gminy była Zubrzyca Górna.
Gmina "zbiorowa" Zubrzyca Górna funkcjonowała do 1920 roku jako okręg notarski, będący częścią powiatu Trzciana w komitacie Árva (Królestwo Węgier).
W wyniku podziału Orawy z 28 lipca 1920 roku została włączona do Polski, a od 23 grudnia tego roku weszła w skład powiatu spisko-orawskiego w woj. krakowskim. Obejmowała wówczas wsie Zubrzyca Dolna i Zubrzyca Górna.
Wkrótce jednak obszar powiatu spisko-orawskiego upodobniono do galicyjskiej części woj. krakowskiego, przez co gminy zbiorowe podzielono na gminy jednostkowe. Brak dokładnej daty przeprowadzenia tego podziału, lecz spis GUS:u wykazujący stan administracyjny na 30 września 1921 roku, uwzględnia już gminy jednostkowe (gminę Zubrzyca Górna podzielono na gminy Zubrzyca Górna i Zubrzyca Dolna) 
1 lipca 1925 roku zniesiono powiat spisko-orawski, a jego terytorium włączono do powiatu nowotarskiego. 1 sierpnia 1934 zniesiono gminy jednostkowe, a ich obszar włączono do nowo utworzonej zbiorowej gminy Jabłonka (Zubrzyca Górna i Zubrzyca Dolna).

</doc>
<doc id="1563927" url="https://pl.wikipedia.org/wiki?curid=1563927" title="Bełsznica (gmina)">
Bełsznica (gmina)

Bełsznica – dawna gmina wiejska istniejąca w latach 1945–1954 w woj. śląskim, katowickim i stalinogrodzkim (dzisiejsze woj. śląskie). Siedzibą władz gminy była Bełsznica.
Gmina zbiorowa Bełsznica powstała w grudniu 1945 w powiecie rybnickim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 5 gromad: Bełsznica, Bluszczów, Kamień nad Odrą, Odra i Rogów. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się w dalszym ciągu z 5 gromad (bez zmian). Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a teren dawnej gminy stał się częścią gminy Gorzyce w powiecie wodzisławskim (utworzonym w 1954).

</doc>
<doc id="1563929" url="https://pl.wikipedia.org/wiki?curid=1563929" title="Eduardo Noriega (meksykański aktor)">
Eduardo Noriega (meksykański aktor)

Eduardo Noriega (ur. 25 września 1916 w Meksyku, stolicy Meksyku, zm. 14 sierpnia 2007 w Meksyku) – meksykański aktor filmowy, który wystąpił w ponad 100 filmach, głównie meksykańskich od początku lat 40. Jego najbardziej znana rola w języku angielskim to Don Francisco z San Jose w komedii przygodowej/westernie będącej parodią klasycznych filmów o Zorro "Zorro, ostrze szpady" ("Zorro, The Gay Blade", 1981) z tytułową podwójną rolą George’a Hamiltona. Pojawił się także na małym ekranie w biblijnym filmie telewizyjnym ABC "Samson i Dalila" ("Samson and Delilah", 1984) u boku Antony’ego Hamiltona i Maxa von Sydow jako oraz telenowelaach: "Moja umiłowana Isabel" ("Mi querida Isabel", 1997) z Eduardo Verástegui, Gabrielem Soto, Jorge Salinas i Julio Mannino, "W niewoli uczuć" ("Abrázame muy fuerte", 2000, 2001) z Eduardo Cuervo, Aracely Arámbulą, Victorią Ruffo, Arnaldo André, Osvaldo Ríosem i Fernando Colungą, "Miłość i nienawiść" ("Entre el amor y el odio", 2002) z Susaną González, Víctorem Noriegą i Jacqueline Bracamontes, "Kobieta, występ w realnym życiu" ("Mujer, casos de la vida real", 2002, 2004) z Julio Camejo i Julio Mannino oraz "Żony z pierwszego tłoczenia" ("La Esposa Virgen", 2005) z Jorge Salinasem i "Macocha" ("La Madrastra", 2005).

</doc>
<doc id="1563930" url="https://pl.wikipedia.org/wiki?curid=1563930" title="Pogrzebień (gmina)">
Pogrzebień (gmina)

Pogrzebień (od 1973 "Kornowac") – dawna gmina wiejska istniejąca w latach 1945–1954 w woj. śląskim, katowickim i stalinogrodzkim (dzisiejsze woj. śląskie). Siedzibą władz gminy był Pogrzebień.
Gmina zbiorowa Pogrzebień powstała w grudniu 1945 w powiecie rybnickim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 4 gromad: Pogrzebień, Brzezie nad Odrą, Kobyla i Kornowac. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się w dalszym ciągu z 4 gromad (bez zmian). Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast jej terytorialny odpowiednik, "gminę Kornowac". 27 maja 1975 roku wyłączono z niej Brzezie nad Odrą i włączono do Raciborza w woj. opolskim.

</doc>
<doc id="1563931" url="https://pl.wikipedia.org/wiki?curid=1563931" title="Knurów (gmina)">
Knurów (gmina)

Knurów – dawna gmina wiejska istniejąca w latach 1945–1950 w woj. śląskim i katowickim (dzisiejsze woj. śląskie). Siedzibą władz gminy była wieś Knurów (od 1951 miasto).
Gmina zbiorowa Knurów powstała w grudniu 1945 w powiecie rybnickim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 2 gromad Knurów i Szczygłowice. Z czasem Szczygłowice usamodzielniły się i utworzyły odrębną gminę Szczygłowice. 6 lipca 1950 zmieniono nazwę woj. śląskiego na "katowickie".
Jako "gmina wiejska" jednostka przestała istnieć z dniem 1 stycznia 1951 wraz z nadaniem Knurowowi praw miejskich i przekształceniem jednostki w gminę miejską, przy jednoczesnym włączeniu do niej gminy Szczygłowice.

</doc>
<doc id="1563933" url="https://pl.wikipedia.org/wiki?curid=1563933" title="Czernica (gmina w województwie stalinogrodzkim)">
Czernica (gmina w województwie stalinogrodzkim)

Czernica – dawna gmina wiejska istniejąca w latach 1945–1954 w woj. śląskim, katowickim i stalinogrodzkim (dzisiejsze woj. śląskie). Siedzibą władz gminy była Czernica.
Gmina zbiorowa Czernica powstała w grudniu 1945 w powiecie rybnickim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 7 gromad: Czernica, Dzimierz, Łańce, Łuków, Pstrążna, Rzuchów i Żytna.
10 marca 1947 z gminy Czernica wyłączono gromady Dzimierz, Łańce, Pstrążna, Rzuchów i Żytna, tworząc z nich nową zbiorową gminę Pstrążna z siedzibą w Pstrążnej. W obrębie gminy Czernica pozostały już tylko dwie gromady – Czernica i Łuków.
Według stanu z 1 lipca 1952 roku w skład gminy Czernica wchodziła jedynie jej siedziba (Łuków został włączony do Czernicy), przez co zniesiono podział gminy Czernicy na gromady. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy. Obecnie Czernica należy do gminy Gaszowice w woj. śląskim.

</doc>
<doc id="1563934" url="https://pl.wikipedia.org/wiki?curid=1563934" title="Chudów (gmina)">
Chudów (gmina)

Chudów – dawna gmina wiejska istniejąca w latach 1945–1954 w woj. śląskim, katowickim i stalinogrodzkim (dzisiejsze woj. śląskie). Siedzibą władz gminy był Chudów.
Gmina zbiorowa Chudów powstała w grudniu 1945 w powiecie rybnickim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 5 gromad: Chudów, Bujaków, Gierałtowice, Paniówki i Przyszowice. 6 lipca 1950 roku zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się w dalszym ciągu z 5 gromad (bez zmian). Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast gminę Przyszowice, obejmującą część jej dawnego obszaru (zniesioną w 1977 roku i włączoną do nowej gminy Gierałtowice). Obecnie teren dawnej gminy Chudów jest częścią gminy Gierałtowice w woj. śląskim (poza Bujakowem, będącym sołectwem gminy miejskiej Mikołów).

</doc>
<doc id="1563937" url="https://pl.wikipedia.org/wiki?curid=1563937" title="Humbald (kardynał)">
Humbald (kardynał)

Humbald (zm. 1149) – kardynał i legat papieski. Jego imię jest podawane także jako Hubald.
Życiorys.
O jego pochodzeniu i życiu przed nominacją kardynalską nie wiadomo nic oprócz tego, że uzyskał tytuł magistra. Być może pochodził z Lukki, ale nie ma co do tego pewności, gdyż jedyny dokument, który na to wskazuje, może odnosić się zarówno do niego, jak i do jego imiennika, kardynała-prezbitera S. Prassede.
Do Kolegium Kardynalskiego powołał go papież Innocenty II w marcu 1135, początkowo z tytułem diakona S. Maria in Via Lata. W 1137 przebywał z misją legacką w Novarze, a w maju 1139 Innocenty II wysłał go jako swojego legata do Dalmacji, aby zaniósł paliusz arcybiskupowi Salony. Dzięki jego wstawiennictwu 7 listopada 1141 Innocenty II wydał przywilej protekcyjny dla kanoników parmeńskich.
W grudniu 1143 papież Celestyn II promował go do rangi prezbitera Ss. Giovanni e Paolo. W latach 1144–1145 był legatem papieskim w Niemczech, Danii i Polsce. 2 marca 1145 w Gnieźnie wystawił przywilej na rzecz opactwa w Trzemesznie. Z misji tej powrócił na początku października 1145. W 1147 towarzyszył Eugeniuszowi III we Francji. Bulle papieskie podpisywał do 6 maja 1149 i prawdopodobnie niedługo po tej dacie zmarł.
Nie należy go mylić z kardynałem Hubaldem z Ss. Giovanni e Paolo, który sygnował bulle Innocentego II w pierwszej połowie 1142 roku.

</doc>
<doc id="1563938" url="https://pl.wikipedia.org/wiki?curid=1563938" title="Sebastian Kosiorek">
Sebastian Kosiorek

Sebastian Bolesław Kosiorek (ur. 28 stycznia 1983 r. w Ełku) – polski wioślarz, olimpijczyk, medalista mistrzostw Europy, samorządowiec. Reprezentował Międzyszkolny Ośrodek Sportowy w Ełku, a następnie LOTTO-Bydgostię Bydgoszcz. Po zakończeniu kariery zawodniczej, był trenerem w klubie MOS Ełk.
W 2018 z powodzeniem ubiegał się o mandat radnego powiatu ełckiego z list lokalnego komitetu Dobro Wspólne zdobywając 352 głosy. Wsparł również kandydaturę urzędującego prezydenta Ełku Tomasza Andrukiewicza. W 2021 opuścił klub radnych Dobra Wspólnego i wraz z dwójką innych radnych utworzył w radzie powiatu klub Polska 2050 Szymona Hołowni.

</doc>
<doc id="1563941" url="https://pl.wikipedia.org/wiki?curid=1563941" title="PocketStation">
PocketStation

 jest urządzeniem peryferyjnym stworzonym przez Sony Computer Entertainment na konsolę PlayStation. Urządzenie zostało sklasyfikowane przez Sony jako urządzenie PDA, posiadające monochromatyczny wyświetlacz ciekłokrystaliczny (LCD), podczerwień dwukierunkową, zegar czasu rzeczywistego (RTC), wbudowaną pamięć flash oraz 10-bitowy głośnik PCM. Aby korzystać z urządzenia, musi być ono połączone z konsolą przez wejście kart pamięci. PocketStation ukazało się 23 stycznia 1999 roku i było sprzedawane tylko w Japonii.
Oprogramowanie do PocketStation było zazwyczaj rozpowszechniane razem z grami na PlayStation, gdzie był umieszczany na płycie, rozszerzając tym samym grę o dodatkowe funkcje. Oprogramowanie może również zostać pobrane za pomocą konsoli PlayStation i jest wtedy przenoszone na PocketStation. Wbudowany port podczerwieni umożliwia bezpośredni transfer danych takich jak zapisy z gry, jak również grę wieloosobową.
Data wysyłki w Japonii była zaplanowana na 23 grudnia 1998 roku, jednak premiera została przełożona o miesiąc. W pierwszy dzień premiery 23 stycznia 1999 roku, Sony sprzedało 60 000 jednostek. Produkt został oryginalnie wydany w dwóch kolorach: białym oraz przezroczystym. PocketStation stało się bardzo popularne na obszarze całej Japonii, a Sony planowało wydanie urządzenia poza Japonią angażując się w działania promocyjne w Europie i Ameryce Północnej, jednak PocketStation nigdy nie zostało wydane poza Japonią. Kilka gier takich jak Final Fantasy VIII czy SaGa Frontier 2 zachowały funkcjonalność PocketStation w swoich lokalnych wersjach.
Najbardziej popularną grą była "Dokodemo Issho", która sprzedała się łącznie w ponad 1,5 milionowym nakładzie w samej Japonii. Jest również pierwszą grą, w której pojawiła się maskotka Sony imieniem Toro. Sony przerwało produkcję PocketStation w lipcu 2002 roku, sprzedając prawie pięć milionów sztuk.
Specyfikacja techniczna.
Źródło: "Sony Computer Entertainment".
Gry kompatybilne z PocketStation.
"Lista opracowana według materiału źródłowego".

</doc>
<doc id="1563945" url="https://pl.wikipedia.org/wiki?curid=1563945" title="Port lotniczy Tegucigalpa-Toncontin">
Port lotniczy Tegucigalpa-Toncontin

Port lotniczy Tegucigalpa-Toncontin (IATA: TGU, ICAO: MHTG) – międzynarodowy port lotniczy położony 6 km od centrum Tegucigalpy, stolicy Hondurasu.

</doc>
<doc id="1563946" url="https://pl.wikipedia.org/wiki?curid=1563946" title="Marcus Camby">
Marcus Camby

Marcus D. Camby (ur. 22 marca 1974 w Hartford, Connecticut) – amerykański koszykarz, występujący na pozycji środkowego, zdobywca nagrody dla najlepszego obrońcy w NBA w sezonie 2006/2007.
Karierę koszykarską rozpoczynał w barwach drużyny koszykarskiej uniwersytetu Massachusetts Amherst. Po trzech latach studiów zgłosił się do draftu NBA, w którym to został wybrany z numerem drugim przez Toronto Raptors. Dwa lata później został wymieniony do New York Knicks za Charlesa Oakleya. W tym samym sezonie dotarł z Knicks do finałów NBA 1998/99, gdzie jednak zostali pokonani przez San Antonio Spurs. W latach 2002-2008 był zawodnikiem Denver Nuggets. W sezonie 2005/2006 zdobywał średnio 12,8 punktów i 12 zbiórek na mecz, a Nuggets wygrali dywizję północno-zachodnią. 
W sezonie 2007/2008 zajął drugie miejsce w głosowaniu na obrońcę roku NBA. 15 lipca 2008 Camby został wymieniony do Los Angeles Clippers. Dwa lata później został zawodnikiem Portland Trail Blazers. W marcu 2012 trafił do Houston Rockets. W lipcu 2012 przeszedł na zasadzie sign and trade do New York Knicks.
Jako zaledwie trzeci zawodnik w historii NBA, aż czterokrotnie przewodził lidze w blokach. Pozostali dwaj to Kareem Abdul-Jabbar oraz Mark Eaton. 
W lipcu 2013 podpisał kontrakt jako wolny agent z Houston Rockets, jednak 28 października, przed rozpoczęciem sezonu, kontrakt z nim został rozwiązany.
Osiągnięcia.
NCAA.
(*) – federacja anulowała wyniki zespołu z turnieju NCAA w tamtym sezonie
Statystyki w NBA.
Na podstawie 

</doc>
<doc id="1563947" url="https://pl.wikipedia.org/wiki?curid=1563947" title="Porozumienie w Lancaster House">
Porozumienie w Lancaster House

Porozumienie w Lancaster House w Londynie położyło kres rządom potomków białych kolonizatorów w Rodezji (obecnie Zimbabwe). Pakt podpisano po zakończeniu negocjacji pomiędzy reprezentantami Frontu Patriotycznego, składającego się z ZAPU (Afrykańskiej Unii Ludowej Zimbabwe - Zimbabwe African Peoples Union") i ZANU (Afrykańskiej Unii Narodowej Zimbabwe - Zimbabwe African National Union") a delegatami rządu Rodezji: biskupem Abelem Muzorewą oraz Ianem Smithem. Porozumienie podpisano 21 grudnia 1979 roku.
Po konferencji szefów rządów krajów, należących do brytyjskiej Wspólnoty Narodów, która odbyła się w Lusace (Zambia) w dniach 1-7 sierpnia 1979, rząd brytyjski zaprosił Muzorewę oraz przywódców Frontu Patriotycznego na Konferencję Konstytucyjną do posiadłości Lancaster w Londynie. Celem konferencji było uzgodnienie treści Deklaracji Niepodległości Zimbabwe ("Independence Constitution"). Przedstawiciele rządu brytyjskiego proponowali, by pierwsze wybory w niepodległym Zimbabwe odbyły się pod nadzorem Wielkiej Brytanii, aby Rodezja mogła w sposób w pełni legalny uzyskać niezależność i uczciwie wybrać nowe władze. Obecność brytyjskich obserwatorów zagwarantowałaby również przestrzeganie zasady pluralizmu wyborczego w kraju.
Konferencji przewodniczył Lord Peter Carrington, minister spraw zagranicznych Wielkiej Brytanii. Obrady trwały od 10 września do 15 grudnia 1979 r. i składały się z 47 sesji plenarnych.
W trakcie konferencji osiągnięto porozumienie w sprawach:
W wyniku porozumienia strony zobowiązały się:
Na mocy postanowień Deklaracji Niepodległości, 20% miejsc w parlamencie Zimbabwe zarezerwowanych zostało dla białych polityków.
Trwająca trzy miesiące konferencja mogła zakończyć się brakiem kompromisu, ze względu na różnice zdań w kwestii reformy gruntowej. Główną barierą dla Roberta Mugabego w drodze do podpisania traktatu była właśnie kwestia gruntów. Rządy brytyjski i amerykański zaproponowały, że wykupią majątki od chętnych białych osadników, którzy nie akceptowali ugody z czarną większością. Utworzono fundusz przeznaczony na wykup ziemi, z którego korzystano w latach 1980-90. 
Porozumienie podpisali: Lord Carrington, Sir Ian Gilmour, Robert Mugabe, Joshua Nkomo, biskup Abel Muzorewa oraz dr S C Mundawarara,
Brytyjczycy uczestniczyli w zimbabwijskiej konferencji, dotyczącej odbudowy i rozwoju kraju, która odbyła się w roku 1981. Podczas konferencji rząd brytyjski obiecał władzom Zimbabwe pomoc finansową w wysokości ponad 630 milionów funtów. Pierwszy etap reformy gruntowej przeprowadzono w roku 1980, w dużej mierze - dzięki funduszom zgromadzonym w Wielkiej Brytanii. W wyniku reformy osiedlono ok. 70 tys. bezrolnych chłopów na terytorium o powierzchni 20 tys. kilometrów kwadratowych.

</doc>
<doc id="1563949" url="https://pl.wikipedia.org/wiki?curid=1563949" title="Lancaster House Agreement">
Lancaster House Agreement



</doc>
<doc id="1563955" url="https://pl.wikipedia.org/wiki?curid=1563955" title="Klon Lobela">
Klon Lobela

Klon Lobela ("Acer lobelii" Ten.) – gatunek drzewa z rodziny mydleńcowatych ("Sapindaceae") lub podgatunek klonu kolchidzkiego ("Acer cappadocicum"). Występuje naturalnie na stokach górskich w południowo-zachodnich Włoszech i na Sycylii. Jest endemitem. W Polsce zasadniczo nie jest uprawiany, gdyż jest wrażliwy na mrozy.

</doc>
<doc id="1563956" url="https://pl.wikipedia.org/wiki?curid=1563956" title="Jędrzej Krakowski">
Jędrzej Krakowski

Jędrzej Wojciech Krakowski (ur. 3 maja 1940 w Radomsku, zm. 30 listopada 2022 w Katowicach) – polski ekonomista, doktor habilitowany nauk ekonomicznych, ambasador RP w Seulu w latach 1990–1994, a w latach 1994–1996 doradca ministra spraw zagranicznych w Departamencie Studiów i Planowania MSZ.
Wykształcenie i praca naukowa.
W latach 1959–1964 studiował w Wyższej Szkole Ekonomicznej w Krakowie. Pracę magisterską "Światowy rynek miedzi" obronił w 1964. W 1972 na podstawie pracy "Zastosowanie kursu walutowego jako instrumentu polityki gospodarczej" uzyskał stopień doktora. Habilitację dostał w 1996 na podstawie pracy "Wymienialność walut – Zasady i praktyka Międzynarodowego Funduszu Walutowego".
Stanowiska akademickie, jakie piastował Krakowski to m.in. profesor Wyższej Szkoły Zarządzania i Marketingu w Sosnowcu, profesor Uniwersytetu Śląskiego, w latach 2002–2004 profesor Górnośląskiej Wyższej Szkoły Przedsiębiorczości, w latach 1996–2005 dyrektor Ośrodka Studiów Europejskich Uniwersytetu Śląskiego, a także kierownik Zakładu Międzynarodowych Stosunków Ekonomicznych w Akademii Ekonomicznej w Katowicach w latach 1979–1981 i powtórnie od 1989.
W latach 80. XX w. pracował w Australii na następujących stanowiskach: wykładowca w Griffith University w Brisbane, w latach 1984–1985 kontraktowy pracownik badawczy w Research School of Social Sciences w The Australian National University w Canberze oraz wykładowca Ekonomiki Porównawczej w Canberra College of Advanced Education, w latach 1988–1989 samodzielny pracownik badawczy w Research School of Social Sciencies, The Australian National University w Canberze.
Został wykładowcą Wyższej Szkoły Humanitas w Sosnowcu.
Stanowiska pozaakademickie.
W młodości należał do Związku Młodzieży Socjalistycznej, w 1963 wstąpił do Polskiej Zjednoczonej Partii Robotniczej. W 1968 otrzymał naganę z ostrzeżeniem za popieranie protestów marca 1968. Współpracował z Komitetem Obrony Robotników, m.in. kolportując czasopisma. Od 1967 był inwigilowany przez Służbę Bezpieczeństwa. W latach 1972–1974 komandor Katowickiego Yacht Klubu AZS, w latach 1980–1981 wiceprzewodniczący Komitetu Założycielskiego NSZZ „Solidarność” w Akademii Ekonomicznej w Katowicach, doradca I Krajowego Zjazdu NSZZ „Solidarność”. Od grudnia 1981 do maja 1982 internowany w obozie w Szerokiej, poddawano go także rewizjom i pozbawiono zatrudnienia. Był także kierownikiem zespołu doradców Rady Współpracy Samorządów Pracowniczych w Katowicach, zastępcą redaktora naczelnego „Trybuny Samorządu Robotniczego”, komentatorem ekonomicznym „Gazety Krakowskiej”, sekretarzem naukowym Katowickiego Oddziału Polskiego Towarzystwa Ekonomicznego. W przedziale lat 1987–2002 piastował następujące funkcje: inicjator i członek zarządu "The Australian "Solidarity with Poland" Fund", członek zarządu Fundacji Polska Praca, członek Prezydium Rady Krajowej Unii Pracy (w 1998 wystąpił z Unii Pracy), członek Rady Nadzorczej Fabryki „Fazos” SA w Tarnowskich Górach, członek Rady Banku PKO BP, przewodniczący Rady Nadzorczej Radomskiego Przedsiębiorstwa Przemysłu Drzewnego. Od 2005 przewodniczący Rady Poczty Polskiej.
W 2004 bez powodzenia kandydował z listy Prawa i Sprawiedliwości do Parlamentu Europejskiego, a w 2007 był członkiem Komitetu Honorowego Poparcia tej partii w wyborach parlamentarnych.
W 2010 prezydent RP Lech Kaczyński powołał go na członka Narodowej Rady Rozwoju.
Od 2015 członek partii Razem.
Wybrane publikacje.
Wybrane artykuły naukowe

</doc>
<doc id="1563958" url="https://pl.wikipedia.org/wiki?curid=1563958" title="Powiat poznański wschodni">
Powiat poznański wschodni

Powiat poznański wschodni (niem. "Landkreis Posen-Ost") – dawny powiat z siedzibą w Poznaniu, istniejący w latach 1887-1924.
Powiat był początkowo jedną z jednostek podziału administracyjnego Prowincji Poznańskiej w Królestwie Prus. Utworzony został 1 października 1887 roku z części wschodniej dotychczasowego powiatu poznańskiego (w tym Czerwonak, Suchy Las, Swarzędz oraz kilka dzisiejszych dzielnic Poznania).
Stopniowo zmieniała się jego granica z Poznaniem: 1 kwietnia 1896 roku włączono do miasta gminę Berdychowo-Piotrowo; 1 kwietnia 1900 roku – Jeżyce, Łazarz i Wildę. Tego samego dnia przyłączono do powiatu poznańskiego wschodniego miasto i obwód policyjny Pobiedziska oraz gminy wiejskie Paczkowo, Sarbinowo i Sokolniki Gwiazdowskie oraz obszary dworskie Gwiazdowo i Puszczykowo z powiatu średzkiego.
W czasie powstania wielkopolskiego cały powiat został opanowany przez powstańców – na mocy rozejmu w Trewirze (16 lutego 1919) znalazł się po polskiej stronie linii demarkacyjnej. Na mocy postanowień traktatu wersalskiego został włączony do II Rzeczypospolitej. Od 12 sierpnia 1919 r. należał do województwa poznańskiego.
1 stycznia 1925 roku został połączony z powiatem poznańskim zachodnim w powiat poznański.
W 1922 r. powiat składał się z 2 miast, 98 gmin wiejskich i 41 obszarów dworskich.

</doc>
<doc id="1563959" url="https://pl.wikipedia.org/wiki?curid=1563959" title="Eugène Verboeckhoven">
Eugène Verboeckhoven

Eugène Joseph Verboeckhoven (ur. 18 czerwca 1798 w Warneton, zm. 19 stycznia 1881 w Brukseli) – belgijski malarz, rzeźbiarz, grawer i pedagog.
Życiorys.
Urodził się w rodzinie o tradycjach artystycznych, jego ojciec Barthélemy Verboeckhoven (1759–1840) był rzeźbiarzem, a brat Charles-Louis Verboeckhoven (1802–1889) malarzem marynistą. Studiował w latach 1816–1818 w Akademii w Gandawie, od 1818 był uczniem pejzażysty i malarza zwierząt Balthasara Ommegacka. Verboeckhoven wiele podróżował, odwiedził m.in. Francję (1824 i 1841), Niemcy (1828), Włochy (1841), dwukrotnie był w Londynie (1824 i 1826). W 1827 osiadł na stałe w Brukseli, gdzie założył studio, w 1830 aktywnie uczestniczył w powstaniu antyholenderskim. Był żonaty z Apolline Ferdi-Ande Hebbelinck, mieli troje dzieci.
Twórczość.
Eugène Verboeckhoven znany jest głównie z naturalistycznych przedstawień zwierząt, wkomponowanych w rozległe krajobrazy. Zwierzęta były przedstawiane w ich naturalnym środowisku, w stajniach lub na pastwiskach, najczęściej były to bydło domowe, owce, kozy, konie i osły. Na większych obrazach pojawiali się również ludzie, zwykle pasterze lub jeźdźcy. Jego prace wyraźnie inspirowane dziełami XVII-wiecznych mistrzów takich jak Paulus Potter i Aelbert Cuyp, odznaczają się fotograficzną dokładnością i dopracowaną perspektywą. Artysta pozostawił po sobie również ponad 50 sztychów.
Verboeckhoven odniósł znaczny sukces artystyczny i finansowy, był członkiem akademii w Brukseli, Gandawie, Antwerpii, Petersburgu i Amsterdamie. Uhonorowano go m.in. francuską Legią Honorową, pruskim Krzyżem Żelaznym i belgijskim Orderem Leopolda. Jego prace znajdują się w największych zbiorach i kolekcjach Ameryki i Europy.

</doc>
<doc id="1563960" url="https://pl.wikipedia.org/wiki?curid=1563960" title="I’m Glad">
I’m Glad

I'm Glad – trzeci singel promujący trzeci album studyjny Jennifer Lopez – This Is Me... Then. Został wydany 1 lipca 2003 roku. Nie odniósł wielkich sukcesów, jak jego dwaj poprzednicy, ale jego remiksy stały się klubowymi hitami.
Teledysk.
Teledysk został nakręcony przez Davida LaChapelle. Choreografia, stworzona przez Jeffreya Hornadaya, została zaczerpnięta z filmu ""Flashdance" z 1983 roku. Teledysk otrzymał cztery nominacje do 2003 MTV Video Music Awards.
Maureen Marder, której życie było inspiracją do stworzenia filmu "Flashdance"", zarzuciła Lopez, Sony Corporation i Paramount Pictures w listopadzie 2003, złamanie praw autorskich, twierdząc, że teledysk był opisem życia Lopez. Zarzut został oddalony w czerwcu 2006.

</doc>
<doc id="1563961" url="https://pl.wikipedia.org/wiki?curid=1563961" title="Fininvest">
Fininvest

Fininvest S.p.A. – włoski holding zarządzany przez rodzinę Berlusconich. W skład holdingu wchodzą takie firmy jak: Mediolanum (bankowość i ubezpieczenia), Medusa (produkcja filmów), Arnoldo Mondadori Editore (wydawnictwo), MFE – MediaForEurope (koncern mediowy, w którego posiadaniu znajdują się stacje Canale 5, Italia 1 i Rete 4) oraz wiele innych mniejszych firm związanych głównie z branżą telekomunikacyjną. Przez 31 lat, od maja 1986 do kwietnia 2017, holding był właścicielem klubu A.C. Milan.

</doc>
<doc id="1563963" url="https://pl.wikipedia.org/wiki?curid=1563963" title="Gwoździarka">
Gwoździarka

Gwoździarka – urządzenie elektryczne, gazowe lub pneumatyczne stosowane do wbijania gwoździ. Magazynek na gwoździe ma konstrukcję bębnową lub gwoździe podawane są jako taśma. Maszyna posiada możliwość ustawienia głębokości wbicia gwoździa a często możliwość skośnego wbijania w miejscach trudno dostępnych.
Gwoździarki produkowane są w kilku rodzajach, w zależności od przeznaczenia:

</doc>
<doc id="1563965" url="https://pl.wikipedia.org/wiki?curid=1563965" title="Wilhelm Beiglböck">
Wilhelm Beiglböck

Wilhelm Beiglböck (ur. 10 października 1905 w Hochneukirchen, zm. 22 listopada 1963 w Buxtehude) – internista, lekarz Luftwaffe w czasie II wojny światowej oraz SA-Obersturmbannführer.
Z pochodzenia Austriak, członek SA oraz NSDAP. Przed wojną pracował w Klinice Chorób Wewnętrznych w Wiedniu u wybitnego nefrologa prof. Eppingera, u którego przeprowadził habilitację. Po wybuchu wojny powołano go do pracy w polowych szpitalach Luftwaffe. W czasie wojny odpowiedzialny za eksperymenty pseudomedyczne z wodą morską na więźniach w obozie Dachau. Celem ich było sprawdzenie czy metoda słodzenia tej wody zamiast jej odsalania jest przydatna dla rozbitków. Więźniów (byli to Romowie z Buchenwaldu, zgodzili się w zamian za obietnicę lepszego wyżywienia co w warunkach obozowych miało duże znaczenie) podzielono na 5 grup. Przed rozpoczęciem właściwych prób dokarmiano ich pełnymi racjami lotniczymi przez kilka dni, w okresie prób otrzymywali jedynie lotnicze racje ratownicze. Grupa pierwsza nie otrzymywała do picia nic, druga dostawała w dowolnych ilościach wodę morską, trzecia 500 ml słodzonej wody morskiej dziennie, czwarta litr takiej wody, piąta litr wody morskiej oczyszczonej z soli. U wszystkich wykonywano badania chemiczne krwi i moczu oraz oznaczano dokładny bilans wodny. Doświadczenia na każdym więźniu trwały przez 10 dni. Dwóch lub trzech więźniów zmarło w następstwie tych doświadczeń, pozostali byli poważnie osłabieni. W październiku 1944 Beiglböck przedstawił wyniki doświadczeń w obszernym raporcie na konferencji w Berlinie. Metoda słodzenia była nieprzydatna. Negatywny wynik eksperymentu był oczywisty od początku. Charakterystyczne że naczelny lekarz Luftwaffe Oskar Schröder w piśmie do naczelnego dowódcy SS Heinricha Himmlera prosząc o pozwolenie wykonania prób na więźniach zaznaczał, iż metodę tę uważa za szkodliwą, gdyż "doprowadzenie stężonych roztworów soli może wywołać objawy ciężkiego zatrucia".
Po wojnie Beiglböck schwytany przez aliantów, sądzony w procesie lekarzy podczas którego został zaatakowany przez swojego byłego więźnia, Karla Höllenreinera. Skazany został na 15 lat pozbawienia wolności. Wyrok zamieniono następnie na 10 lat. Po opuszczeniu więzienia w latach 1952–1963 pracował w szpitalu w Buxtehude.

</doc>
<doc id="1563966" url="https://pl.wikipedia.org/wiki?curid=1563966" title="Port lotniczy Flores-Mundo Maya">
Port lotniczy Flores-Mundo Maya

Port lotniczy Flores-Mundo Maya ("Aeropuerto Internacional Mundo Maya") – port lotniczy zlokalizowany w mieście Flores w Gwatemali.

</doc>
<doc id="1563971" url="https://pl.wikipedia.org/wiki?curid=1563971" title="Gökçek Vederson">
Gökçek Vederson

Gökçek Vederson, właśc. Wederson Luiz da Silva Medeiros (ur. 22 lipca 1981 w Campos dos Goytacazes) – brazylijski piłkarz posiadający również obywatelstwo tureckie.
Vederson piłkarską karierę rozpoczynał w swoim ojczystym kraju, a dokładniej w Sport Club Internacional, gdzie występował w roku 2001. Wówczas rozegrał 23 spotkania, strzelił w nich 3 bramki.
W 2002 roku dzięki dobrym występom podpisał kontrakt z CR Vasco da Gama, w którym jednak nie zrobił oszałamiającej kariery rozgrywając 10 spotkań.
Po dość nieudanym epizodzie w Vasco przyszedł czas na kolejną zmianę klubu. W 2003 roku zawodnik przeszedł do EC Juventude, jednak zagrał tam w dwóch meczach. W 2004 roku podpisał kontrakt z trzecioligowym Americano FC.
Jeszcze w 2004 roku Vederson przeprowadził się z Brazylii do Turcji, gdzie został graczem Ankarasporu. Występował tam przez 3 lata, rozgrywając łącznie 89 ligowych spotkań oraz zdobywając 20 bramek.
9 lipca 2007 roku Vederson przeszedł do innego tureckiego klubu – Fenerbahçe SK. W 2010 roku został piłkarzem Bursasporu.

</doc>
<doc id="1563973" url="https://pl.wikipedia.org/wiki?curid=1563973" title="Limfocytowe śródmiąższowe zapalenie płuc">
Limfocytowe śródmiąższowe zapalenie płuc

Limfocytowe śródmiąższowe zapalenie płuc (ang. lymphocytic interstitial pneumonia, lymphoid interstitial pneumonia, LIP) – rzadka choroba zaliczana do idiopatycznych śródmiąższowych zapaleń płuc, zwykle występująca w przebiegu chorób tkanki łącznej, szczególnie zespołu Sjögrena, ponadto u dzieci zarażonych wirusem HIV, u osób z innymi niedoborami odporności, rzadko samoistnie. W badaniu rentgenowskim klatki piersiowej stwierdza się zacienienia siateczkowate i guzki. W badaniu tomokomputerowym widoczne są rozlane zmiany o charakterze "mlecznego szkła" (nieznaczne zacienienie obszaru płuc z widocznym rysunkiem naczyń krwionośnych), guzki, cienkościenne torbiele, pogrubienie przegród między płacikami płuc. W diagnostyce wykorzystuje się również badanie histopatologiczne tkanki pobranej w czasie biopsji płuca. Istnieje przypuszczenie, że limfocytowe śródmiąższowe zapalenie płuc niekiedy przekształca się w chłoniaka.
Podstawą leczenia są kortykosteroidy a wskaźnik śmiertelności w okresie 5 lat szacowany jest na 33 do 50 procent.

</doc>
<doc id="1563974" url="https://pl.wikipedia.org/wiki?curid=1563974" title="Powiat poznański zachodni">
Powiat poznański zachodni

Powiat poznański zachodni (niem. "Landkreis Posen-West") – dawny powiat z siedzibą w Poznaniu, istniejący w latach 1887–1924.
Powiat był początkowo jedną z jednostek podziału administracyjnego Prowincji Poznańskiej w Królestwie Prus. Utworzony został 1 października 1887 roku z części zachodniej dotychczasowego powiatu poznańskiego (w tym Dopiewo, Luboń, Komorniki, Rokietnica, Stęszew, Tarnowo Podgórne oraz kilka dzisiejszych dzielnic Poznania). Jedynym miastem na jego terenie był Stęszew.
W czasie powstania wielkopolskiego cały powiat został opanowany przez powstańców – na mocy rozejmu w Trewirze (16 lutego 1919) znalazł się po polskiej stronie linii demarkacyjnej. Na mocy postanowień traktatu wersalskiego został włączony do II Rzeczypospolitej. Od 12 sierpnia 1919 roku należał do województwa poznańskiego.
1 stycznia 1925 roku został połączony z powiatem poznańskim wschodnim w powiat poznański.
W 1922 roku powiat składał się z 1 miasta, 78 gmin wiejskich i 41 obszarów dworskich.

</doc>
<doc id="1563976" url="https://pl.wikipedia.org/wiki?curid=1563976" title="Nicolas-Théodore de Saussure">
Nicolas-Théodore de Saussure

Nicolas-Théodore de Saussure (ur. 14 października 1767 w Genewie, zm. 18 kwietnia 1845 tamże) – szwajcarski chemik i botanik, pionier w zakresie badań nad fitochemią i fizjologią roślin.
Życiorys.
Był synem genewskiego uczonego-naturalisty, Horacego-Benedykta de Saussure, w którego badaniach uczestniczył od młodych lat, oraz bratem Albertine Necker de Saussure, pisarki i tłumaczki.
Zajmował się m.in. fotosyntezą oraz bilansem produkowanych przez rośliny zielne związków chemicznych, w tym dwutlenku węgla i wody. Większość spośród 36 jego publikacji z zakresu fitochemii została opublikowana w 1804 r. pod wspólnym tytułem ".
Od 1820 r. był członkiem zagranicznym Royal Society. Jego postać została uhonorowana w botanice w nazwie rodzajowej roślin: ".

</doc>
<doc id="1563979" url="https://pl.wikipedia.org/wiki?curid=1563979" title="Faza ponownego zbliżenia">
Faza ponownego zbliżenia

Faza ponownego zbliżenia - piąta z sześciu faz teorii rozwoju psychicznego autorstwa Margaret Mahler, zakładającej, że najważniejszym okresem w rozwoju dziecka jest czas od pierwszego do trzydziestego miesiąca życia. 
Faza ta trwa od piętnastego do dwudziestego czwartego lub nawet trzydziestego miesiąca życia. Dziecko musi dokonać wyboru między rodzicami a separacją od nich. Jest ona o tyle trudna, że każde wyjście jawi mu się jako dobre: pozostanie przy rodzicach daje gwarancję bezpieczeństwa i opiekę, ale jednocześnie uzależnia od nich, podczas gdy separacja jest szansą na zmierzenie się z samodzielnym życiem, uzyskanie autonomii, poznanie swoich możliwości i ograniczeń.
Niektórzy uważają, że bardzo trudno jest znaleźć "złoty środek" w tej sytuacji, jednak dużo zależy od rodziców. Powinni oni pozwolić dziecku się uniezależnić i dawać mu przy tym wsparcie w tzw. "securbase", czyli bezpiecznym oparciu w swoich ramionach. Polega on na zrównoważeniu stawiania wymagań oraz współpracy z miłością i mądrością.
Według psychologów, w ciągu tej fazy może się ukształtować u dziecka jeden z dwóch charakterów: symbiotycznego lub narcystycznego.

</doc>
<doc id="1563981" url="https://pl.wikipedia.org/wiki?curid=1563981" title="Premjit Lall">
Premjit Lall

Premjit Lall (ur. 20 października 1940 w Kolkacie, zm. 31 grudnia 2008 tamże) – indyjski tenisista, wieloletni reprezentant w Pucharze Davisa.
W 1967 roku wyróżniony został prestiżową nagrodą sportową Indii Arjuna.
W 1992 roku doznał udaru mózgu, po którym nie powrócił już do sprawności fizycznej; przez kilkanaście lat poruszał się na wózku inwalidzkim. Zmarł po długiej chorobie 31 grudnia 2008 roku w Kolkacie.
Kariera tenisowa.
W 1958 roku odniósł pierwszy znaczący sukces – doszedł do finału Wimbledonu wśród juniorów, który przegrał z Butchem Buchholzem, wówczas najsilniejszym juniorem na świecie (zwycięzcą mistrzostw Francji w tym samym roku oraz mistrzostw Australii w kolejnym sezonie). W 1958 Lall wystąpił także w rywalizacji dorosłych tenisistów na Wimbledonie, ale przegrał z Malcolmem Andersonem.
Od chwili debiutu, jedynie poza sezonem 1960, Lall był regularnym uczestnikiem Wimbledonu. Trzykrotnie udało mu się osiągnąć 1/16 finału (3 rundę) gry pojedynczej – w latach 1962, 1965 i 1970. W edycji zawodów z 1962 roku najbliżej był dalszego awansu, bowiem w 3 rundzie przeciwko Bobowi Howe'owi nie wykorzystał prowadzenia 2:0 w setach. Trzy lata później pokonał Giuseppe Merlo i Gardnara Mulloya, by ulec Kenowi Fletcherowi. W 1970 roku Lall wyeliminował w 1 rundzie Guillermo Vilasa, a w 1/16 finału uległ Clarkowi Graebnerowi. Pozostałe starty wimbledońskie kończył wcześniej. Do historii przeszedł pojedynek 2 rundy z 1969 roku, kiedy Hindus postawił wielki opór zmierzającemu po drugi wielkoszlemowy komplet czterech wygranych Rodowi Laverowi. Dwa pierwsze sety wygrał Lall, wyrównana walka trwała także do połowy trzeciego seta, ale od stanu 3:3 w tej partii wszystkie kolejne gemy zdobywał Lavea, który wygrał ostatecznie 3:6, 4:6, 6:3, 6:0, 6:0. W 1964 roku Lall został wyeliminowany na Wimbledonie w 1 rundzie przez Manuela Santanę. Przegrywał także m.in. z Rogerem Taylorem (2 runda, 1963), Cliffem Drysdale'm (1966, 2 runda), Mikiem Sangsterem (2 runda, 1967), Ismailem El Shafei (1 runda, 1968), Philem Dentem (1 runda, 1971), Jürgenem Fassbenderem (2 runda, 1972 – w roku wimbledońskiego bojkotu). W 1973 roku Lall przegrał na Wimbledonie z Björnem Borgiem, późniejszym wielokrotnym triumfatorem turnieju, z którym stoczył zacięty tie-break przegrany 18–20 (w tym okresie tie-breaki na Wimbledonie grano przy stanie 8:8 w secie, a cały mecz zakończył się zwycięstwem Borga 6:3, 6:4, 9:8).
W pozostałych turniejach zaliczanych do Wielkiego Szlema Lall najlepszy wynik zanotował w swoim jedynym starcie w mistrzostwach Australii w 1962 roku, kiedy także doszedł do 1/16 finału, a przegrał Johnem Newcombe'em. Był również w 3 rundzie French Open w 1969 roku, gdzie uległ Stanowi Smithowi. W mistrzostwach USA Lall kilka razy przegrywał w 2 rundzie, m.in. w 1964 roku, kiedy jego pogromcą okazał się Chuck McKinley. W innych rozgrywkach turniejowych, mniej prestiżowych niż wielkoszlemowe, Lallowi udało się pokonać m.in. wymienionych wyżej Roda Lavera i Manuela Santanę, co należy uznać za najbardziej wartościowe indywidualne zwycięstwa w jego karierze.
Lall należał do pokolenia graczy, których kariera przypadła na schyłek podziału tenisa na amatorski i zawodowy oraz początek ery open, znoszącej ten podział. W zawodowych rozgrywkach uczestniczył do połowy lat 70., w październiku 1973 roku figurując na 105. miejscu rankingu światowego gry pojedynczej. Ze względu na zaawansowany jak na sportowca wiek, w tym czasie nie odnosił już wielkich sukcesów, ale miał na koncie pojedyncze wygrane nad takimi graczami jak Roscoe Tanner (Kopenhaga 1973) czy Mark Cox (Houston 1973). Ostatni występ turniejowy (w imprezach rangi Grand Prix) zaliczył w 1979 roku, kiedy po kilkuletniej przerwie wystąpił w Mumbaju w grze podwójnej.
Najważniejsze deblowe osiągnięcia Lalla to trzy wielkoszlemowe ćwierćfinały – w 1962 roku w mistrzostwach Australii oraz w 1966 i 1973 na Wimbledonie. W dwóch ostatnich partnerował mu Jaideep Mukerjea.
Puchar Davisa.
Premjit Lall był jednym z najbardziej zasłużonych reprezentantów Indii w Pucharze Davisa. Występował w zespole reprezentacyjnym w latach 1959–1973, zaliczył 41 spotkań międzypaństwowych i rozegrał łącznie 90 meczów (w grze pojedynczej i podwójnej). W grze pojedynczej bilans jego występów zamknął się liczbami 34 wygranych i 20 porażek, w deblu – 24 wygranych i 12 porażek. Najczęściej grał w parze z Jaideepem Mukerjeą, ale partnerowali mu także Shiv-Prakash Misra, Akhtar Ali, a także wybitni przedstawiciele dwóch pokoleń tenisa w Indiach – Ramanathan Krishnan i Vijay Amritraj.
W debiucie w zespole narodowym Lall przegrał z Filipińczykiem Felicisimo Amponem w 1959 roku, co jednak nie przeszkodziło reprezentacji Indii w końcowym zwycięstwie. W dalszej części tego sezonu Hindusi dotarli do finału rozgrywek międzystrefowych, gdzie musieli uznać wyższość Australijczyków. Lall przegrał z Nealem Fraserem i Rodem Laverem, a w deblu (z Krishnanem w parze) z Fraserem i Royem Emersonem. W tym okresie rywalizacja w Pucharze Davisa pozostawała zdominowana przez reprezentację Australii, z kapitanem Harrym Hopmanem na czele. Ekipa Indii należała do czołówki światowej, często okazując się najlepszą w tzw. strefie wschodniej i uczestnicząc w spotkaniach międzystrefowych. W 1961 roku w półfinale międzystrefowym od Hindusów lepsi okazali się Amerykanie, a Lall wystąpił jedynie w deblu, gdzie z Krishnanem nie sprostał Chuckowi McKinleyowi i Donaldowi Dellowi. W 1962 roku na tym samym szczeblu rozgrywek Indie uległy ekipie Meksyku, dysponującej Rafaelem Osuną i Tonym Palafoxem (Lall zanotował porażkę z mniej znanym singlistą Mario Llamasem oraz w parze z Mukerjeą – właśnie z Osuną i Palafoxem).
W 1963 roku Hindusi, z Lallem w składzie, grali w finale międzystrefowym przeciwko Sanom Zjednoczonym, ale Lall przegrał wszystkie swoje mecze – singlowe z McKinleyem i Marym Riessenem oraz deblowy. Po mniej udanych występach w 1964 roku, kiedy Indie pożegnały się z rozgrywkami już na etapie finału strefy wschodniej (z Filipinami), w 1965 roku ponownie udziałem reprezentacji stał się finał międzystrefowy. Lall pozostawał w rywalizacji ze słabszymi ekipami niepokonany, ale w finale przeciwko Hiszpanom zagrał jedynie w deblu i to bez powodzenia.
Rok 1966 przyniósł reprezentacji Indii największy sukces w tamtym czasie. Hindusi dotarli aż do właściwego finału, z broniącymi trofeum Australijczykami, i udział w tym sukcesie miał też Premjit Lall, chociaż w finale nie zagrał. Wygrał natomiast szereg spotkań we wcześniejszych rundach (zastępującym go kolegom, Krishnanowi i Mukerjei, nie udało się sięgnąć po trofeum). W 1968 roku Lall uczestniczył w wygranym półfinale międzystrefowym z ekipą Republiki Federalnej Niemiec (pokonał Inge Budinga, przegrał z Wilhelmem Bungertem) i przegranym finale ze Stanami Zjednoczonymi (przegrał z Arthurem Ashem i Clarkiem Graebnerem). Dwa lata później Hindusi pokonali Australię już w finale strefy wschodniej – Lall pokonał wówczas Raya Ruffelsa (14:12 w piątym secie) i Dicka Crealy'ego – ale w półfinale międzystrefowym Niemcy zrewanżowali się za niedawną porażkę (Lall uległ i Bungertowi, i Kuhnkemu). W 1971 roku w przegranym półfinale międzystrefowym przeciwko Rumunii Lall uległ Iliemu Năstase, ale zdołał pokonać Iona Țiriaca. Dwa ostatnie lata gry Lalla w ekipie reprezentacyjnej to przegrane finały strefy wschodniej z Australią – w 1972 roku uległ w deblu (z Mukerjeą) Colinowi Dibleyowi i Geoffowi Mastersowi, a w 1973 przegrał w grze pojedynczej z Johnem Cooperem oraz w deblu (w parze z Vijayem Amritrajem) Newcombe'owi i Mastersowi.
Styl gry.
Premjit Lall był zawodnikiem praworęcznym. Dysponował dobrym serwisem i grał najczęściej akcje "serwis-wolej". Styl ten predestynował go przede wszystkim do gry na szybkich nawierzchniach (szczególnie na trawie), chociaż Lall sukcesy odnosił także np. na nawierzchni ziemnej w Paryżu. W czasie kariery sportowej cieszył się opinią jednego z przystojniejszych graczy, czemu zawdzięczał wielką sympatię żeńskiej części publiczności.

</doc>
<doc id="1563984" url="https://pl.wikipedia.org/wiki?curid=1563984" title="Granica polsko-czechosłowacka">
Granica polsko-czechosłowacka

Po odzyskaniu w 1918 roku przez Polskę niepodległości oraz utworzeniu Czechosłowacji oba państwa połączyła granica, która istniała w latach 1918–1939 oraz 1945–1992.
Granica polsko-czechosłowacka w latach 1918–1939.
Granice obu państw zostały ustalone traktatowo poprzez: traktat wersalski, traktat w Saint Germain, traktat w Trianon i rozstrzygnięcia międzysojuszniczej Rady Ambasadorów. Od początku istnienia między tymi państwami dochodziło jednak do konfliktów wokół kilku spornych terenów: Śląska Cieszyńskiego, Orawy i Spiszu.
Polsko-czechosłowackie konflikty graniczne przed wojną.
Pod koniec I wojny światowej, 5 listopada 1918, lokalna polska Rada Narodowa Księstwa Cieszyńskiego i "Český Národní Výbor pro Slezsko" podzieliły Śląsk Cieszyński według kryterium etnicznego (Polsce przypaść miały powiaty bielski, cieszyński i część powiatu frysztackiego); umowę tę powinny zaakceptować rządy centralne.
Jednak w styczniu 1919 r., wobec chaosu w Polsce wywołanego wojną polsko-ukraińską i powstaniem wielkopolskim, doszło do zerwania tych ustaleń i otwartego konfliktu zbrojnego, który zakończył się w lutym tego samego roku. Czechosłowacja, pod naciskiem Ententy, zgodziła się na przeprowadzenie na Śląsku Cieszyńskim plebiscytu. Do tego czasu obie strony wycofały się na linię demarkacyjną, nieco korzystniejszą dla Czechosłowacji niż przed styczniem.
Do plebiscytu jednak nie doszło z powodu trwającej w 1920 wojny polsko bolszewickiej; w tym czasie podczas konferencji w Spa władze Czechosłowacji uzyskały od mocarstw zachodnich zgodę na podział spornego rejonu bez przeprowadzania plebiscytu. Obecny przy tych ustaleniach polski premier Władysław Grabski zgodził się na to rozwiązanie licząc na wsparcie Polski podczas trwającego konfliktu z bolszewikami. W rezultacie dalszych nacisków czechosłowackich przebieg granicy ustalono w sposób korzystny dla tego kraju (po stronie czeskiej znalazło się m.in. tzw. Zaolzie, ważna dla tego kraju kolej Koszycko-Bogumińska i przemysł Śląska Cieszyńskiego – huta w Trzyńcu i złoża węgla kamiennego): Polsce przypadło 1002 km² (zamieszkane przez 139,6 tys. osób), a Czechosłowacji 1280 km² (zamieszkane przez 295,2 tys. osób, w tym ok. 139 tys. Polaków, 113 tys. Czechów i 34 tys. Niemców), w tym obszar sprzed konfliktu 1919 roku, zamieszkany przez 123 tys. Polaków, 32 tys. Czechów i 22 tys. Niemców.
Do sporu granicznego doszło też w rejonie Spiszu i Orawy. Planowany w Orawie plebiscyt nie doszedł jednak do skutku z tych samych względów, co na Śląsku Cieszyńskim. Tereny Spiszu i Orawy podzielone zostały arbitralnie przez Radę Ambasadorów, przy czym na Spiszu konflikt trwał jeszcze przez parę lat, aż do ustalenia ostatecznego przebiegu granicy w 1924 roku. W tym samym roku dokonano jeszcze drobnej korekty na Śląsku – Herczawę, stanowiącą do tej pory część Jaworzynki przyłączono do Czechosłowacji.
Niekorzystny dla Czechosłowacji układ sił w roku 1938 dał władzom polskim impuls do realizacji planowanego już od połowy lat 30. siłowego odzyskania Zaolzia. W czasie zwołanej we wrześniu 1938 konferencji w Monachium wystosowały one Czechosłowacji ultimatum żądające wycofania się z Zaolzia. W rezultacie tej groźby 2 października 1938 wojska polskie wkroczyły na Zaolzie, Orawę (do Suchej Góry i Głodówki) i Spisz (Jaworzyna Tatrzańska, Podspady, Leśnica).
Przebieg granicy.
W okresie międzywojennym (do października 1938 roku) granica z Czechosłowacją swój bieg rozpoczynała od ujścia rzeki Olzy do Odry, historyczną granicą ziemi wodzisławskiej i cieszyńskiej, następnie biegła wzdłuż doliny Olzy, przez Cieszyn i Przełęcz Jabłonkowską, dalej przez Zwardoń, Wielką Raczę, Pilsko, Babią Górę, Chyżne, przecinała dolinę Orawy i główny grzbiet Tatr. Dalej biegła doliną Białki wzdłuż doliny Dunajca, przez Pieniny, doliną Popradu, przez Muszynę, a następnie jeszcze około 300–350 km na południowy wschód grzbietem Karpat, kończąc swój bieg na szczycie Stoh w Karpatach Marmaroskich.
Granica polsko-czechosłowacka w latach 1945–1992.
Także po II wojnie światowej Polska graniczyła z Czechosłowacją, a wspólna granica wynosiła 1292 km.
Polsko-czechosłowackie konflikty graniczne po wojnie.
Konflikty dotyczące przynależności terenów zamieszkanych przez Czechów miały miejsce także bezpośrednio po zakończeniu działań wojennych, kiedy to Czesi wysunęli roszczenia do ziemi kłodzkiej oraz powiatów prudnickiego, głubczyckiego, raciborskiego i kozielskiego.
Ziemia kłodzka i raciborska.
Teren dawnego czeskiego hrabstwa kłodzkiego historycznie nie jest częścią Śląska. Po wojnach śląskich, ze względu na swe strategiczne znaczenie obronne, wraz z ogromną większością Śląska został na mocy pokoju wrocławskiego odebrany Habsburgom przez Prusy (od 1871 w granicach Niemiec).
Po zakończeniu II wojny światowej Czesi wysunęli roszczenia do ziemi kłodzkiej oraz powiatów prudnickiego, głubczyckiego, raciborskiego i kozielskiego, gdyż na tych terenach żyła wciąż niewielka liczba Czechów (okolice Lewina Kłodzkiego i Kudowy-Zdroju, tzw. czeski kątek) oraz Morawian (powiaty głubczycki i raciborski).
W czerwcu 1945 roku doszło do ruchów czeskich wojsk w kierunku Kłodzka (do Międzylesia wysłany został pociąg pancerny) oraz Raciborza, w okolicach którego mieszkała pewna liczba ludności morawskiej. Grupa Czechów przybyła do Prudnika i wywiesiła czechosłowacką flagę na ratuszu. Ogłosili przyłączenie Prudnika do Czechosłowacji. Zostali przegonieni przez polskich żołnierzy bez strzelaniny.
W ramach kontrposunięcia rząd polski koncentrował oddziały na linii Olzy, doszło do jednodniowego, wzajemnego ostrzeliwania pozycji. Spodziewano się bowiem uzyskać od Czechosłowacji koncesje terytorialne na Śląsku Cieszyńskim kosztem ziemi kłodzkiej (rokowania praskie 16–25 lutego 1946), jednak ostatecznie nie udało się uzgodnić żadnej wymiany. Wobec nacisków Moskwy doszło do wycofania się czeskich wojsk za linię rzeki Opawy. W maju strona czeska poszerzyła swoje żądania o port rzeczny w Koźlu, Głuchołazy oraz tereny wałbrzyskiego i jeleniogórskiego.
Zaolzie.
Na Zaolziu od opuszczenia tych terenów przez Niemców na początku 1945 roku do 9 maja tegoż roku działała polska administracja państwowa, która została zlikwidowana przez armię radziecką. Sowieci przekazali Zaolzie Czechosłowacji.
Po wojnie władze czechosłowackie stwierdziły jednostronnie, że zatwierdzona przez rząd czechosłowacki w 1938 roku zmiana graniczna, następnie utwierdzona nową polsko-czechosłowacką umową graniczną, jest nieważna. Sporne tereny zostały zgodnie z życzeniem Stalina przekazane Czechosłowacji.
Zakończenie konfliktów granicznych.
10 marca 1947 pod naciskiem Moskwy doszło do podpisania układu o przyjaźni między Polską a CSRS, jednak kwestie graniczne (ziemia kłodzka i Zaolzie) pozostawiał on nieuregulowane.
Dopiero 13 czerwca 1958 rządy PRL i CSRS podpisały porozumienie zamykające spory graniczne i zatwierdzające:
Umowa o ostatecznym wytyczeniu granicy państwowej weszła w życie 14 lutego 1959 roku.
Morawianie żyjący na Śląsku w okolicy Raciborza i Opola oraz Czesi z Ziemi Kłodzkiej i okolic Strzelina, podczas akcji weryfikacyjnej zostali w większości zweryfikowani pozytywnie.
Korekty granicy.
Korekta w 1958 roku.
W 1958 roku nastąpiła dość istotna korekta granicy między państwami. Czechosłowacja otrzymała od Polski wieś Tkacze (obecnie "Mýtiny" – część Harrachova) i osadę Zieliniec, w zamian oddając południowy stok szczytu Kocierz koło Przełęczy Szklarskiej. Do roku 1958 pociągi Kolei Izerskiej z Jeleniej Góry kończyły bieg na stacji w Tkaczach, za którymi na moście na Izerze przebiegała granica z Czechosłowacją. Po zmianie granicy stacja kolejowa w Tkaczach, tunel oraz druga połowa wiaduktu stała się własnością ČSR, a ruch pociągów skrócono do stacji Szklarska Poręba Górna. Dopiero w 2010 powróciły pociągi do dawnej stacji Tkacze (dzisiaj Harrachov).
Z pozostałych zmian (było ich w sumie ponad 70) większość miała charakter kosmetyczny (wymiana dotyczyła głównie pól uprawnych i terenów dojazdowych do nich), z wyjątkiem trzech: Czechosłowacji przekazano polską wieś Krasów (czes. "Krasov", niem. "Schubertskrosse"), która do wojen śląskich była częścią Vidnavy, a następnie oddzieliła ją granica; we wsi znajdowało się 17 obiektów, głównie gospodarskich, mały zakład rzemieślniczy i gospoda (większość mieszkańców przesiedlono, ale 6 rodzin wolało zostać w Czechosłowacji). Z kolei Polska otrzymała od południowego sąsiada wieś Skowronków (czes. "Skřivankov"), którą włączono do gminy Głuchołazy jako przysiółek, a także włączono grupę budynków na skraju wsi Hlinka do Krzyżkowic w powiecie prudnickim. Wyrównanie granicy na niekorzyść Polski nastąpiło m.in. w okolicy Prudnika, gdzie zlikwidowano pas ziemi wcinający się w terytorium Czech, z kolei w okolicy Zawidowa sytuacja była odwrotna. Obszar wymienionych terytoriów nie był równy – Czechosłowacja otrzymała 1205,90 ha, a Polska tylko 837,46 ha, a więc Czechosłowacja dostała o 368,44 ha (3,6844 km²) więcej. Polska cały czas stara się o wyrównanie tej różnicy i oczekuje na przekazanie ziem od obecnych Czech, pod uwagę brane są między innymi tereny w okolicach Vidnavy, ziemi jesenickiej oraz w tzw. cyplu frýdlanckim w okolicy miejscowości Frýdlant.
Wśród terenów uzyskanych od Czechosłowacji były niewielkie fragmenty ziemi osobłoskiej (czes. "Osoblažsko"), czyli ziemi w okolicach wsi Osoblaha. Należały one do morawskich enklaw na Śląsku, tak więc wskutek tej wymiany w granicach Polski znalazły się też skrawki wchodzące w skład historycznych Moraw.
Korekta w 1976 roku.
Na mocy umowy zawartej pomiędzy Polską Rzeczpospolitą Ludową a Czechosłowacką Republiką Socjalistyczną sporządzonej w Warszawie 21 marca 1975 roku, która weszła w życie 14 marca 1976 roku:
Przebieg granicy.
Po korektach granica miała przebieg identyczny jak obecna granica polsko-czeska oraz polsko-słowacka przed korektą z roku 2005: od doliny Żytawy przez Pogórze Izerskie, Góry Izerskie, grzbietami Karkonoszy, w poprzek Gór Kruczych, Zaworów, grzbietem Gór Suchych, Góry Stołowych, Orlickich, wzdłuż Dzikiej Orlicy, Masyw Śnieżnika, Góry Bialskie, Góry Złote, Góry Opawskie, przecinając rzekę Odrę, dalej przez Cieszyn, Zwardoń, Pilsko, Babią Górę, głównym grzbietem Tatr, przez Pieniny, Przełęczą Tylicką, Dukielską i Łupkowską, do szczytu Krzemieniec.
Przejścia graniczne.
Lista przejść granicznych na granicy polsko-czechosłowackiej w dniu 6 sierpnia 1975 r., na podstawie zarządzenia ministra SW w sprawie przejść granicznych

</doc>
<doc id="1563987" url="https://pl.wikipedia.org/wiki?curid=1563987" title="Athyrium distentifolium">
Athyrium distentifolium



</doc>
<doc id="1563989" url="https://pl.wikipedia.org/wiki?curid=1563989" title="Szalej">
Szalej

Szalej ("Cicuta" L.) – rodzaj roślin z rodziny selerowatych. Obejmuje 4 lub 8 gatunków. Występują one w strefie klimatu umiarkowanego półkuli północnej. W Europie rośnie jeden gatunek – szalej jadowity "Cicuta virosa", należący także do polskiej flory. Wszystkie gatunki z tego rodzaju (zwłaszcza jednak północnoamerykański "C. maculata") należą do najbardziej toksycznych i gwałtownie działających roślin trujących półkuli północnej (w przypadku spożycia).
Systematyka.
"Cicuta" Mill. = "Conium" L.
Rodzaj w obrębie rodziny selerowatych (baldaszkowatych) "Apiaceae" klasyfikowany jest do podrodziny "Apioideae", plemienia "Oenantheae".

</doc>
<doc id="1563992" url="https://pl.wikipedia.org/wiki?curid=1563992" title="Puszcza Korabiewicka">
Puszcza Korabiewicka



</doc>
<doc id="1563997" url="https://pl.wikipedia.org/wiki?curid=1563997" title="Magistrala Amursko-Jakucka">
Magistrala Amursko-Jakucka



</doc>
<doc id="1563998" url="https://pl.wikipedia.org/wiki?curid=1563998" title="Baby I Love U!">
Baby I Love U!

Baby I Love U! (pisana też jako "Baby I ♥ U!) – czwarty i ostatni singel z albumu Jennifer Lopez- This Is Me... Then. Został wydany w 2004 roku i był najmniej popularnym singlem z tej płyty. Na U.S. "Billboard Hot 100" znalazł się na 72. pozycji, jednak w Wielkiej Brytanii znalazł się na trzeciej pozycji. Stał się tam 65. najlepiej sprzedającym się singlem w 2004 roku, w ilości 80 000 sprzedanych kopii. Utwór został też zremiksowany przez R. Kelly'ego, ale nie został oficjalnie wydany. Remiks można znaleźć na CD dołączonym do DVD "The Reel Me".
Teledysk.
Teledysk został nakręcony przez Melerta Avisa. Zostały w nim użyte sceny z filmu Lopez ""Gigli" z 2003 roku, w ramach promocji filmu. Był on pokazywany na MTV i VH1 zanim film stał się hitem. Został później zastąpiony przez wersję bez scen z "Gigli"".

</doc>
<doc id="1564001" url="https://pl.wikipedia.org/wiki?curid=1564001" title="Rudi Dutschke">
Rudi Dutschke

Alfred Willi Rudi Dutschke (ur. 7 marca 1940 w Schönefeld, zm. 24 grudnia 1979 w Aarhus) – niemiecki socjolog, ideolog i główny rzecznik lewicowego ruchu studentów niemieckich w latach 60. XX wieku.
Życiorys.
Dutschke urodził się w Schönefeld (w powiecie Jüterbog-Luckenwalde w Brandenburgii). Uczęszczał do szkoły w Luckenwalde i ukończył tamtejsze gimnazjum. Nie został później przyjęty na studia w NRD, ponieważ odmówił wstąpienia do armii; a poza tym przekonywał innych studentów, by również nie dali się zaciągnąć do wojska. W sierpniu 1961 r. uciekł do Berlina Zachodniego (na dzień przed wzniesieniem Muru Berlińskiego). Dutschke studiował socjologię na Wolnym Uniwersytecie Berlina. Jego wykładowcami byli m.in. Richard Lowenthal oraz Klaus Meschkat. W czasie studiów zapoznał się z alternatywnymi poglądami marksistowskimi.
W roku 1965 Dutschke przyłączył się do Niemieckiego Socjalistycznego Związku Studentów ("Sozialistischer Deutscher Studentenbund", SDS). Od tego czasu związek ten stał się najważniejszą organizacją ruchu studenckiego w Niemczech. Jego liczebność zaczęła gwałtownie wzrastać. SDS organizował liczne demonstracje przeciwko wojnie w Wietnamie.
Wyłamał się spośród zwolenników radykalnej Frakcji Czerwonej Armii. Popierał „długie marsze poprzez instytucje władzy", które polegać miały na uczestnictwie działaczy studenckich ruchów lewicowych w aparacie władzy. Jako „integralna część maszynerii” administracyjnej, mogliby oni dokonywać radykalnych przemian w społeczeństwie. Koncepcja ta została przejęta od Szkoły frankfurckiej.
W roku 1968 Dutschke przeżył zamach na swoje życie. 11 lat później problemy zdrowotne związane z komplikacjami po postrzale przyczyniły się do jego śmierci. Studenci z kręgów radykalnych skarżyli się, że próba zabójstwa Dutschkego została zainspirowana przez antystudencką kampanię, prowadzoną przez wydawnictwo Axela Springera. Oskarżenia te przyczyniły się do wydania przez rząd zakazu dystrybucji pism Springera na terenie całych Niemiec. Na tym tle dochodziło do ulicznych starć w miastach niemieckich.
W roku 1966 Dutschke poślubił Amerykankę Gretchen Klotz. Małżeństwo to wydało na świat troje dzieci. Drugi syn Dutschkego, urodzony w roku 1980 Rudi-Marek jest obecnie politykiem niemieckiej Partii Zielonych oraz członkiem dziekanatu Hertie School of Governance w Berlinie. Starsze rodzeństwo Rudiego-Marka Dutschkego to: Hosea-Che (otrzymał imiona po starotestamentowym proroku Ozeaszu oraz po Che Guevarze) oraz Polly-Nicole; oboje urodzeni w 1968 r.
Poglądy polityczne.
Pod wpływem krytycznej teorii marksizmu Róży Luksemburg, Dutschke opracował własną teorię oraz praktyczne podstawy przemian społecznych – poprzez rozwój demokracji w procesie rewolucjonizowania społeczeństwa.
Dutschke twierdził, że transformacje w krajach zachodnich powinny iść w parze z ruchami wyzwoleńczymi w krajach „trzeciego świata” oraz demokratyzacją państw środkowej i wschodniej Europy. Socjalizm Dutschkego był silnie zakorzeniony w chrześcijaństwie; uważał on Jezusa Chrystusa za „najwybitniejszego rewolucjonistę”. Na Wielkanoc w roku 1963 napisał:
"Jezus zmartwychwstał. Odbyła się decydująca rewolucja w historii świata – rewolucja miłości przezwyciężającej wszystko. Jeżeli ludzie w pełni wykorzystają tę objawioną miłość we własnym życiu – w rzeczywistości „dnia dzisiejszego”, wtedy logika obłędu przestanie istnieć."
Śmierć studenta Benno Ohnesorga w roku 1967 z rąk niemieckiej policji popchnęła niektórych uczestników ruchu studenckiego w stronę przemocy i ekstremizmu; przyczyniła się do powstania Frakcji Czerwonej Armii. Użycie przemocy wobec Dutschkego doprowadziło do dalszej radykalizacji ruchu studenckiego. Jego działacze dopuścili się kilku zamachów bombowych oraz morderstw. Dutschke odżegnał się od tych praktyk. Obawiał się, że zaszkodzą one ruchowi studenckiemu lub doprowadzą do jego rozłamu. Zamiast stosowania przemocy i terroru, proponował wspomniane wcześniej „długie marsze przez instytucje”.
Od zamachu do śmierci.
11 kwietnia 1968 r. Rudi Dutschke został postrzelony w głowę przez Josefa Bachmanna. Rana nie była śmiertelna. Po zamachu Dutschke udał się wraz z rodziną do Wielkiej Brytanii, gdzie miał nadzieję się wyleczyć. W roku 1969 został przyjęty na uniwersytet Cambridge, aby ukończyć przerwane studia. W roku 1971 został, wraz z rodziną, wydalony z Wielkiej Brytanii na polecenie rządu torysów (premierem był Edward Heath) jako „niepożądany cudzoziemiec”, który prowadził „działalność wywrotową”. Wygnanie Dutschkego wywołało polityczną burzę w Londynie. Rodzina Dutschke przeniosła się do Århus w Danii.
Dutschke powrócił na niemiecką scenę polityczną, gdy w połowie lat 70. XX w. uaktywnił się nowy ruch polityczny, powstały po protestach przeciwko budowie elektrowni atomowych w NRD. Dutschke rozpoczął współpracę z dysydentami stojącymi w opozycji do rządów komunistycznych w: NRD, Polsce, Jugosławii, Czechosłowacji oraz na Węgrzech. Utrzymywał kontakty m.in. z: Robertem Havemannem, Wolfem Biermannem, Mihailo Petkoviciem, Milanem Horáčkiem, Adamem Michnikiem i Otą Šikiem.
Z powodu nasilającej się encefalopatii, będącej skutkiem zamachu, Rudi Dutschke zmarł 24 grudnia 1979 r. w Århus, w Danii. Podczas kąpieli doznał ataku epilepsji i utonął.
Nawiązania w literaturze i muzyce.
Piosenka pt. „Rot” autorstwa Markusa Henrika opowiada o Rudim Dutschke. Jego sylwetka pojawia się również w wideoklipie. Dutschke jest w tym utworze symbolem aktywizmu politycznego w Niemczech w latach 60. i 70. XX w.
Istnieje również fińska piosenka o Rudim Dutschke autorstwa Eero Ojanena. Oparta jest na słowach ułożonych przez Wolfa Biermanna.
Wolf Biermann napisał piosenkę pt. „Drei Kugeln auf Rudi Dutschke”.
Dutschke pojawia się w powieści s-f pt. „Warlord of the Air” – pod postacią pruskiego szlachcica, sympatyzującego z anarchistami – hrabiego Rudolfa von Dutschke. Jest to pierwsza część trylogii Michaela Moorcocka pt. „Koczownik Strumieni Czasu”, przedstawiającej alternatywną wersję historii. W powieści rewolucjonista socjalistyczny hrabia von Dutschke przyjaźni się z wiekowym Włodzimierzem Iljiczem Uljanowem (do którego zwraca się per „wujek Władimir”). W alternatywnej wizji historii Moorcocka, rewolucja październikowa nigdy nie miała miejsca.

</doc>
<doc id="1564002" url="https://pl.wikipedia.org/wiki?curid=1564002" title="Męska infibulacja">
Męska infibulacja



</doc>
<doc id="1564003" url="https://pl.wikipedia.org/wiki?curid=1564003" title="Cezary Domagała">
Cezary Domagała

Cezary Grzegorz Domagała (ur. 8 stycznia 1961 w Niemodlinie) – polski aktor teatralny, filmowy i telewizyjny, reżyser teatralny oraz autor tekstów piosenek i spektakli muzycznych.
Życiorys.
Ukończył studia na Wydziale Aktorskim PWSFTviT w Łodzi (1983). Związany był z teatrami: "Lubuskim" w Zielonej Górze, "Na Targówku", "Rampa", "Rozmaitości", "Syrena", "Adekwatnym", "Staromiejskim" i "Buffo" w Warszawie. Jako aktor występował m.in. w musicalu "Metro" i programach TV ("Zulu-Gula"), zagrał kilkadziesiąt ról filmowych. Popularność przyniosły mu role Maćka Derbicha w serialu "W labiryncie" i śpiewaka Zadory w serialu opartym na prozie Kornela Makuszyńskiego "Panna z mokrą głową".
Członek ZASP, ZAiKS, ASSiTEJ (Międzynarodowego Stowarzyszenia Teatrów dla Dzieci i Młodzieży).
W 1999 zdobył "Atest" ASSITEJ za przedstawienie "Pinokio, czyli muzyczna opowieść o dobrym wychowaniu" według Carla Collodiego w Teatrze im. Wilama Horzycy w Toruniu. W 2005 został uhonorowany nagrodą za reżyserię przedstawienia "Cafe Sax" w Teatrze Dramatycznym w Elblągu na XIV Konkursie Teatrów Ogródkowych w Warszawie.

</doc>
<doc id="1564004" url="https://pl.wikipedia.org/wiki?curid=1564004" title="Bell Canada">
Bell Canada

Bell Canada – kanadyjskie przedsiębiorstwo telekomunikacyjne, wchodzące w skład holdingu "BCE Inc.", największy krajowy dostawca usług telefonicznych.
Struktura.
Poprzez własne lub uzależnione kompanie (Bell Aliant, Northwestel, Télébec i NorthernTel) Bell Canada kontroluje większość obszaru Kanady na wschód od Manitoby oraz Terytoria Północno-Zachodnie. Uchodzi za jedno z najważniejszych i najpotężniejszych przedsiębiorstw w historii Kanady, stanowiąc zarazem najważniejszą część wielobranżowego holdingu BCE Inc. (Bell Canada Enterprises), który zajmuje 224 pozycję w światowym rankingu "Forbesa." Na dziś oznacza to 54 tysiące pracowników, 13 milionów abonentów, ok. 20 mld dol. obrotów i ponad 4 mld rocznego dochodu netto (2007).
BCE jest dostawcą połączeń przewodowych i bezprzewodowych, oferuje usługi telefoniczne lokalne i zamiejscowe, szerokopasmowy i bezprzewodowy dostęp do Internetu, rozwiązania E-biznesowe oraz telewizję satelitarną. W 2008 uruchomiono internetowymi łączami światłowodowymi cyfrową telewizję IPTV. BCE ma więcej rejestrowanych akcjonariuszy niż jakiekolwiek inne przedsiębiorstwo w Kanadzie. Siedziba główna mieści się w Montrealu.
Historia.
Telefon dla głuchych.
Oficjalnemu ojcu telefonu Szkotowi Alexandrowi G. Bellowi (nieoficjalnym jest Włoch Antonio Meucci) przypisuje się kilkadziesiąt wynalazków, głównie telekomunikacyjnych. Sponsorował też braci Wright, był twórcą hydroplanu i współzałożycielem "National Geographic." Urodził się w rodzinie właściciela szkoły dla głuchoniemych, w której opracowano system czytania z ruchu warg oraz języka migowego. Jego matka była osobą niedosłyszącą, podobnie jak w przyszłości żona. W 1870 młody Bell przybył do Kanady na rehabilitację po zapaleniu płuc. Swym zmysłem inwencji tak porażał otoczenie, że szybko skaperowali go Amerykanie, proponując stanowisko na uniwersytecie w Bostonie. Tam poznał swoją żonę, której zamożny ojciec postanowił sfinansować badania Bella nad elektrycznym wzmacniaczem dźwięku dla głuchych. Za pieniądze teścia Bell wybudował małe laboratorium i już wkrótce opatentował i elektroakustyczną słuchawkę, i mikrofon elektromagnetyczny, i sam telefon. Aby rozpowszechnić wynalazek, Alexander Bell i jego teść zdecydowali się założyć przedsiębiorstwo – Bell Telephone Company. Wynalazek zrobił furorę na pokazie w Filadelfii, za co Bell otrzymał astronomiczną na owe czasy nagrodę 50.000 dolarów od Filadelfijskiego Towarzystwa Naukowego i rozpoczął produkcję.
W celu stworzenia ogólnokrajowej sieci telefonicznej przedsiębiorstwo Bella zostało przekształcone w AT&amp;T. Prace rozpoczęto w Nowym Jorku. W 7 lat później sieć dotarła do Chicago, a w 1915 do San Francisco. W 1927 przy pomocy radia – została uruchomiona łączność transatlantycka. Po osiągnięciu sukcesu komercyjnego Alexander Bell założył sieć laboratoriów badawczych, które po jego śmierci nazwano Bell Labs. Jeszcze za jego życia powstało tam kilkadziesiąt wynalazków, z czego 18 autorstwa samego Bella (np. patent na marzenie życia czyli aparat słuchowy). Po przekształceniu Bell Telephone Co. w AT&amp;T, laboratoria Bella stały się głównym ośrodkiem badawczym tego przedsiębiorstwa. Później wynaleziono w nich potężne symbole naszych czasów, jak laser, system operacyjny Unix, światłowód i tranzystor.
Budowanie systemu.
Rejestrując swój wynalazek na Kanadę – Bell przekazał 75% praw ojcu Melville’owi Bellowi, który był m.in. autorytetem w ortoepii, ale historia wolała, aby został pionierem systemu telekomunikacyjnego. Systemu, którego początki były dość pogmatwane, ale i banalne zarazem. Melville Bell wraz z pewnym pastorem, szukając możliwości wdrożenia telefonu w życie, zorganizował wynajem drewnianych aparatów i zaczął budować swoim klientom dwustronne linie telefoniczne. Na przykład pomiędzy lokalnym sklepem a pobliskim magazynem albo z pracy do domu co bogatszych przedsiębiorców. Powstałą w ten sposób rachityczną sieć odsprzedał bostońskiemu przedsiębiorstwu National Bell Telephone Company w 1879 roku, stwarzając podwaliny pod telekomunikacyjny system, który w zasadzie zachował się do dziś w Ameryce pod obiegową nazwą Bell System. Natomiast kanadyjska odnoga tego systemu to utworzone w rok później przedsiębiorstwo "The Bell Telephone Company of Canada Ltd.", któremu rząd przyznał monopol na połączenia zamiejscowe.
Z chwilą wybuchu I wojny światowej w Kanadzie telefon miało już 237 tysięcy abonentów. Z biegiem czasu przedsiębiorstwo kolokwialnie określano "Bell", zaś firmę "Bell Canada" uzyskała legalnie dopiero 7 marca 1968 roku.
Strefy wpływów.
Wszystko wskazywało na to, że przedsiębiorstwo Bell szybko podbije Kanadę i zmonopolizuje krajowy rynek telefonii. Tak się jednak nie stało. Mimo iż linie przesyłowe sięgały od Nowej Szkocji do stóp Gór Skalistych w Albercie to jednak przedsiębiorstwo postanowiło przede wszystkim zadbać o mieszkańców skupisk miejskich od Ontario po Atlantyk. Szybko też odstąpiono (nie za darmo) od trzech prowincji atlantyckich na rzecz innych, mniejszych przedsiębiorstw. W latach 90., przedsiębiorstwa te połączyły się (jako Aliant), ale Bell ma tam nadal większościowe udziały. Małe, niezależne przedsiębiorstwa oferujące usługi telefoniczne pojawiły się również w Quebecu i w Ontario. Bell od początku dość skutecznie usiłował je przejmować, ale jeszcze w roku 1980 było ich ponad 30, obsługujących przede wszystkim tereny gorzej zaludnione. Z kolei na zachodzie Kanady Bell walkę raczej przegrał, a teren (niekoniecznie wyznaczony granicami prowincji) został podzielony na strefy wpływów przedsiębiorstw takich, jak np. Telus (większość Kolumbii Brytyjskiej), NorthwesTel (odkupiony przez Bella od kolei, ale nadal dość autonomiczny), SaskTel (korporacja publiczna w Saskatchewan) i liczne mniejsze korporacje prywatne. Tymczasem w prowincji Ontario wyraźnie przoduje przedsiębiorstwo Rogers Communications, które rozpoczynało od telewizji kablowej.
Dzwoneczek.
Alexander Graham Bell przeszedł do historii nie tylko dlatego, że opatentował telefon, ale również dzięki posiadaniu „telefonicznego” nazwiska, które na zawsze przylgnęło do amerykańskiej telefonii. Dziś rozmaite loga ale z tym samym wzorem dzwonka można spotkać we wszystkich zakątkach kontynentu: Indiana Bell, Mountain Bell, Northwestern Bell, Pacific Bell, itd., nawet na Karaibach. Dzwoneczek stanowił znak firmowy AT&amp;T oraz przedsiębiorstw afiliowanych w ramach tzw. "Bell System", który został powołany, aby ułatwić ekspansję terytorialną przedsiębiorstwa, dążącej do wymuszonego monopolu w telekomunikacji. W rzeczywistości są to praktyki często nielegalne. Amerykanie mają wyjątkowo czułe prawodawstwo, które reguluje zmonopolizowany rynek, w sposób sztuczny tworząc w nim warunki do powstania i rozwoju konkurencji. W 1956 roku rząd USA nałożył liczne restrykcje na AT&amp;T, aby tak się stało. Był to efekt trwającego 7 lat procesu antymonopolowego.
System jednak nadal żył swoim życiem i znajdował sposoby, aby konkurencja miała niewiele do powiedzenia. Zresztą Bell System w zakresie technologicznym dominował we wszystkich formach telekomunikacji i miał wpływ na świat uprzemysłowiony, wyznaczając obowiązujące odtąd standardy. Ministerstwo Sprawiedliwości USA jednak nie ustąpiło i na drodze sądowej doprowadziło do poważnych zmian strukturalnych w 1974 roku. W zamian za rządowe przyzwolenie na działalność na błyskawicznie i obiecująco rozwijającym się rynku komputerowym, AT&amp;T ustąpiło z monopolizacji telefonii, a Bell System doświadczył tzw. wyzucia z własności, przez co rynek połączeń lokalnych zagarnęły przedsiębiorstwa mniejsze terytorialnie.
Historia pokazała, że ten wymyślny gambit nie wyszedł AT&amp;T na dobre. W komputerach niewiele zwojowali, a w telefonach konkurencja i Internet sprawiły, że dziś AT&amp;T żyje w cieniu dawnej świetności.
Zyskali za to Kanadyjczycy – ich ogniwa systemu dokonały sukcesji, przestały być własnością AT&amp;T, a najważniejsze z nich to właśnie Bell Canada i producent sprzętu telefonicznego – Northern Electric.
Restrukturyzacja.
W 1975 Bell Canada była pod względem obrotów piątą potęgą biznesową w kraju. Z kolei w okresie 1980-1997 kanadyjski przemysł telekomunikacyjny przechodził liczne i głębokie zmiany strukturalne. Rząd federalny, wzorem Amerykanów, wprowadził nowe regulacje i pozbawił Bell Canada monopolu, dając szansę innym. Dzięki temu telefonia stała się jedną z niewielu dziedzin, które z dnia na dzień nie drożeją dla przeciętnego użytkownika. Tymczasem Bell, powołując się na potrzebę osiągnięcia większej konkurencyjności, zwolnił 4 tysiące pracowników, przeprowadził restrukturyzację, a także wyprzedaż akcji Telesatu i (pod naciskiem inwestorów) przełożył aktywa w strukturę inwestycyjną "income trust".
Z drugiej strony demonopolizacja sprawiła, że Bell już nie musiał być wyłącznie „operatorem rozmów”. Mógł wejść w nowe obszary technologiczne poprzez specjalnie powołane oddziały:
Do BCE należą też udziały w przedsiębiorstwach: Telesat (ośrodek komunikacji satelitarnej w Ottawie), Nortel (producent sprzętu telekomunikacyjnego), Bell West (telefonia w zachodniej Kanadzie) i kilkunastu innych przedsiębiorstwach telekomunikacyjnych bądź informatycznych.

</doc>
<doc id="1564007" url="https://pl.wikipedia.org/wiki?curid=1564007" title="Acer lobelii">
Acer lobelii



</doc>
<doc id="1564010" url="https://pl.wikipedia.org/wiki?curid=1564010" title="Wskaźniki P/BV">
Wskaźniki P/BV

Wskaźnik P/BV (cena rynkowa/wartość księgowa, C/WK, ang. "price/book value") – wskaźnik informujący o bieżącej wycenie przez rynek wartości księgowej (ang. "book value"), czyli różnicy pomiędzy aktywami bilansowymi a zobowiązaniami ogółem, danej spółki giełdowej. Wskaźnik P/BV oblicza się, dzieląc bieżącą kapitalizację spółki giełdowej przez księgową wartość jej kapitału własnego (wartość księgową), którą podaje bilans spółki. Alternatywnie wskaźnik ten można otrzymać, dzieląc kurs akcji przez wartość księgową przypadającą na jedną akcję.
Aby obliczyć wskaźnik P/BV, należy wartość księgową całej spółki na dzień ostatniego sprawozdania finansowego podzielić przez liczbę akcji zarejestrowanych w dniu obliczania wskaźnika. Następnie aktualną cenę akcji należy podzielić przez wartość księgową przypadającą na jedną akcję. Mnożnik pokazuje efektywność wykorzystania aktywów, nie uwzględniając źródła pochodzenia kapitału. Spółki z wyższą rentownością kapitału własnego mają zazwyczaj wyższy wskaźnik P/BV. Wskaźnik ten informuje ile razy wartość spółki na rynku jest większa (mniejsza) od jej wartości księgowej.
Jeżeli P/BV spółki X wynosi 0,50, znaczy to, że jedną złotówkę jej majątku można kupić za 50 gr. W przypadku, gdy P/BV &gt;1, rynek wycenia akcję wyżej niż wynosi wartość księgowa. Gdy P/BV &lt; 1, oznacza to, że cena rynkowa akcji jest na niższym poziomie niż jej wartość księgowa. W praktyce niska wartość wskaźnika oznacza z reguły, że spółka osiąga niskie zyski lub nawet przynosi stratę i jej majątek nie jest w pełni wykorzystywany. Gdy majątek takiej spółki jest znaczny, branża zaś stwarza nadzieję na dobre wyniki, poziom wskaźnika P/BV jest ważną informacją dla inwestorów chcących kupić akcje na dłuższy okres. Niski poziom tego wskaźnika może świadczyć o kłopotach spółki, które mogą być spowodowane nieprawidłową strukturą majątku. Z kolei wysoka wartość P/BV może oznaczać, że akcje są przewartościowane. Najczęściej prowadzi to do korekty rynkowej i spadku wartości wskaźnika wraz ze spadkiem cen akcji. Na rynkach światowych nie ma jednoznacznych norm dla wskaźnika P/BV. W USA waha się w przedziale 1,3-2,0, na rynku japońskim w granicach 2,0. Na polskiej giełdzie rozpiętość wskaźnika jest znaczna i oscyluje od 0,5 do 3,5. Przy podejmowaniu decyzji inwestycyjnych ważna jest obserwacja zmian wskaźnika w czasie i porównywanie go z innymi spółkami danej branży.
Wskaźnik ten nie ma wartości absolutnej i nie powinien być rozpatrywany w oderwaniu od średniej dla danej branży. Spółki reprezentujące kapitałochłonne sektory gospodarki mogą mieć wskaźnik C/WK niższy od firm konsultingowych czy informatycznych.
Jednocześnie jeśli wartość wskaźnika P/BV jest większa od jedności, nie musi to świadczyć o tym, że spółka jest przewartościowana, ponieważ o wartości przedsiębiorstwa decyduje nie jego wartość bilansowa, tylko wartość rzeczywista, która uwzględnia m.in. takie czynniki, jak:

</doc>
<doc id="1564011" url="https://pl.wikipedia.org/wiki?curid=1564011" title="Granica polsko-ukraińska">
Granica polsko-ukraińska

Granica polsko-ukraińska – granica między Rzeczpospolitą Polską a Ukrainą istniejąca formalnie od momentu uzyskania niepodległości Ukrainy od Związku Radzieckiego, tj. od 24 sierpnia 1991 roku. Do 1991 roku obecna granica z Ukrainą stanowiła część granicy z ZSRR i miała identyczny przebieg.
Granica polsko-ukraińska jest zarazem zewnętrzną granicą Unii Europejskiej.
Przebieg granicy.
Granica z Ukrainą ciągnie się od szczytu Krzemieniec przez Przełęcz Użocką, wzdłuż doliny Sanu, na wschód od Lutowisk, Ustrzyk Dolnych, przecina dolinę rzeki Strwiąż, Bramę Przemyską, przechodzi w kierunku północno-wschodnim i w okolicach Kryłowa osiąga rzekę Bug, a następnie wzdłuż Bugu biegnie do Sobiboru.
Przejścia graniczne.
Na granicy Polski i Ukrainy znajduje się dwanaście przejść granicznych – sześć drogowych oraz sześć kolejowych. W planach znajduje się także utworzenie kolejnych czterech przejść granicznych.
Ruch graniczny.
Analizując polsko-ukraiński ruch graniczny w latach 90. XX wieku należy zauważyć zdecydowany spadek wyjazdu obywateli polskich na Ukrainę, a stale rosnącą liczbę przyjazdu obywateli ukraińskich do Polski. Na przykład w 1995 roku największe przejście graniczne z Ukrainą w Medyce przekroczyło 3,4 mln osób. Z tej liczby do Polski wjechało 1,5 mln cudzoziemców i 100 tysięcy Polaków, a z Polski wyjechało 1,7 mln cudzoziemców i także 100 tysięcy Polaków. Podobnie było na pozostałych polsko-ukraińskich przejściach granicznych.
Z kolei w 1996 roku granicę na wszystkich przejściach przekroczyło łącznie aż 10,6 mln osób. Był to jak już wcześniej wspomniano ruch stale rosnący, bowiem w 1996 roku odsetek osób przekraczających granicę polsko-ukraińską w porównaniu do roku 1995 wzrósł o 10,4%, a w porównaniu do 1994 roku – aż o 60,5%.

</doc>
<doc id="1564013" url="https://pl.wikipedia.org/wiki?curid=1564013" title="Kazimierz Kotliński">
Kazimierz Kotliński

Kazimierz Kotliński (ur. 12 kwietnia 1974) – białoruski piłkarz ręczny, bramkarz.
Życiorys.
Na Białorusi występował w klubie SKiF Mińsk. W 1997 został zawodnikiem AZS AWF Biała Podlaska, z którym awansował do ekstraklasy i trzy razy wystąpił w finale pucharu kraju. W 2001 przeszedł do francuskiego Villemomble Handball. Po powrocie do Polski grał w Chrobrym Głogów. W sezonie 2007/2008, kiedy był zawodnikiem Miedzi Legnica, „Przegląd Sportowy” uznał go najlepszym bramkarzem polskiej ligi. W latach 2008–2011 występował w Vive Targi Kielce, z którym dwukrotnie zdobył mistrzostwo Polski i trzykrotnie wywalczył puchar kraju. W barwach Vive przez dwa sezony występował również w rozgrywkach Ligi Mistrzów. Następnie był zawodnikiem Warmii Olsztyn i NMC Zabrze, kończąc karierę w białoruskim Victory Regia Mińsk.
Reprezentant Białorusi. Wystąpił w czterech meczach mistrzostw świata w Hiszpanii (2013, 15. miejsce), broniąc ze skutecznością 8% (3/40). Podczas mistrzostw Europy w Danii (2014, 12. miejsce) rozegrał pięć meczów, dysponując 14% (8/57) skutecznością interwencji.
Wnuk Polaka. W 2010, po ośmiu latach starań, otrzymał polskie obywatelstwo.

</doc>
<doc id="1564017" url="https://pl.wikipedia.org/wiki?curid=1564017" title="P/BV">
P/BV



</doc>
<doc id="1564018" url="https://pl.wikipedia.org/wiki?curid=1564018" title="Acer buergerianum">
Acer buergerianum



</doc>
<doc id="1564019" url="https://pl.wikipedia.org/wiki?curid=1564019" title="Ulica ks. Jerzego Popiełuszki">
Ulica ks. Jerzego Popiełuszki

ulica ks. Jerzego Popiełuszki – nazwa ulic w Polsce.

</doc>
<doc id="1564024" url="https://pl.wikipedia.org/wiki?curid=1564024" title="Sobór Przemienienia Pańskiego w Peresławiu Zaleskim">
Sobór Przemienienia Pańskiego w Peresławiu Zaleskim

Sobór Przemienienia Pańskiego – sobór prawosławny położony w obrębie Kremla peresławskiego w mieście Peresław Zaleski ufundowany w 1152 przez Jurija Dołgorukiego.
Sobór był świątynią dworską kniaziów peresławskich, został w nim ochrzczony m.in. Aleksander Newski. W wiekach XIII i XIV w budynku pochowano kilkunastu arystokratów związanych z Peresławiem. Wystrój wnętrza soboru był dość surowy – dekoracja ograniczała się do zespołu fresków, odnawianych w XIX wieku. Był czynny do czasów stalinowskich, kiedy najpierw został zamknięty, a w 1945 zamieniony w muzeum Aleksandra Newskiego.
Architektura.
Sobór został wybudowany przy wykorzystaniu staroruskiej techniki budowania świątyń z wielkich wapiennych bloków i łączenia ich za pomocą mniejszych okruchów skalnych. Grubość tak powstałych ścian cerkwi wynosi w ten sposób od 130 cm do jednego metra. Obiekt zbudowany jest na planie czworoboku, z pojedynczą, górującą nad całością cebulastą kopułą (łączna wysokość budowli – 22 metry) i trzema absydami. Dach i kopuła soboru są malowane na zielono, pozostała część świątyni – na biało. Wejście do budynku wiedzie przez skromny portal, wszystkie okna soboru mają kształt półkolisty. Poniżej poziomu dachu cerkiew dekorowana jest fryzem. W przeszłości obiekt posiadał również dekorację mozaikową, która jednak nie zachowała się do naszych czasów.

</doc>
<doc id="1564028" url="https://pl.wikipedia.org/wiki?curid=1564028" title="Adolf Pokorny">
Adolf Pokorny

Adolf Pokorny (ur. 26 lipca 1895 w Wiedniu, zm. ?) – austriacki dermatolog oraz doktor medycyny.
Życiorys.
Od marca 1915 do września 1918 brał udział w I wojnie światowej, podczas której otrzymał odznaczenie oraz został awansowany do stopnia podporucznika. W 1922 roku obronił doktorat i otrzymał zezwolenie na wykonywanie zawodu. Następnie otworzył klinikę w Chomutovie. W 1939 roku odmówiono mu członkostwa w NSDAP, ponieważ wcześniej poślubił żydowską lekarkę (w 1935 roku rozwiódł się z nią). W czasie II wojny światowej pracował jako lekarz wojskowy w Wehrmachcie. Opowiadał się za przeprowadzaniem masowej sterylizacji jeńców radzieckich za pomocą wyciągu z rośliny o nazwie caladium seguinum. Po wojnie zasiadł z tego powodu na ławie oskarżonych w tzw. procesie lekarzy, jednak w wyniku braku dowodów został uniewinniony.

</doc>
<doc id="1564029" url="https://pl.wikipedia.org/wiki?curid=1564029" title="Husajn Ibn Ali">
Husajn Ibn Ali

Husajn Ibn Ali (ur. 1854, zm. 4 czerwca 1931 r.) – szarif Mekki oraz emir Mekki od roku 1908 do roku 1917, następnie król Hidżazu – państwa będącego kontynuacją emiratu Mekki. Przyjęcie tytułu królewskiego zostało uznane przez społeczność międzynarodową. Kawaler brytyjskiego Orderu Łaźni. W roku 1924 ogłosił się kalifem wszystkich muzułmanów. Husajn bin Ali panował w Hidżazie do roku 1924, gdy jego kraj został najechany przez Abdula Aziza al Sauda. Husajn bin Ali przekazał wówczas koronę i inne tytuły świeckie swojemu synowi, Alemu.
Rewolucja Arabska.
Husajn urodził się w Stambule w Imperium Tureckim. Był ostatnim władcą Hidżazu z dynastii Haszymidów, mianowanym przez władze tureckie. Mimo to, szarif Husajn bin Ali uczestniczył w arabskim powstaniu przeciwko zwierzchnictwu tureckiemu w roku 1916. Podczas I wojny światowej, początkowo współpracował z Turcją i Niemcami (sojuszem państw centralnych). Dowody na to, że rząd turecki zamierzał usunąć Husajna po zakończeniu wojny, doprowadziły do rozpadu sojuszu. Korespondencja z brytyjskim Wysokim Komisarzem Henrym McMahonem przekonała go, że wsparcie sił Ententy może przynieść Arabom większe korzyści, a mianowicie - utworzenie imperium arabskiego, obejmującego obszary rozciągające się pomiędzy Egiptem a Persją, z wyjątkiem posiadłości kolonialnych w Kuwejcie, Adenie i na wybrzeżu syryjskim. Husajn został oficjalnym przywódcą rewolucji arabskiej przeciwko Turkom.
Po I wojnie światowej.
W rezultacie wojny, Arabowie po wielu wiekach uwolnili się spod dominacji tureckiej. Obszary przez nich zamieszkane, na mocy rozporządzenia Ligi Narodów, zostały ogłoszone terytoriami mandatowymi pod opieką Wielkiej Brytanii i Francji. Gdy mandaty wygasły, synowie Husajna zasiedli na tronach Transjordanii (później Jordanii), Syrii i Iraku. Monarchia w Syrii została wkrótce zniesiona, wobec czego syn Husajna, Fajsal I, stanął na czele państwa irackiego.
Król Hidżazu.
Gdy Husajn ogłosił się królem Hidżazu, jednocześnie obwołał się królem wszystkich Arabów ("malik bilad-al-Arab"). Jego deklaracja doprowadziła do konfliktu z Ibn Saudem, z którym walczył w roku 1910 po stronie Turków. Dwa dni po zniesieniu Kalifatu Tureckiego przez Tureckie Zgromadzenie Narodowe (3 marca 1924 r.), Husajn ogłosił się kalifem w zimowej rezydencji swego syna, Abdullaha, w Shunah w Transjordanii. Przyjęcie tytułu kalifa przez Husajna spotkało się z różnym odbiorem. Husajn został wkrótce wyrzucony z Arabii przez klan Saudów, którzy nie interesowali się koncepcją kalifatu. Saud pokonał Husajna w roku 1924. Husajn nadal posługiwał się tytułem kalifa podczas pobytu w Transjordanii.
Wygnanie i abdykacja.
Chociaż Brytyjczycy wspomagali Husajna od początku rewolucji arabskiej, zdecydowali się nie interweniować w konflikt pomiędzy nim a Saudem. Saud wkrótce przejął władzę nad Mekką, Medyną i Dżuddą. Husajn musiał uciekać na Cypr, gdzie wsławił się finansowym wsparciem dla kościoła ormiańskiego. Następnie zamieszkał w Ammanie, stolicy Transjordanii, w której panował jego syn, Abdullah. Po abdykacji Husajna, na krótko tron szarifa przejął jego syn Ali. Lecz on również musiał uciekać przed wojskami Ibn Sauda i salafitów. Kolejny spośród potomków Husajna, Fajsal, przejściowo panował w Syrii, a później został królem Iraku.
Husajn zmarł w Ammanie w roku 1931.
Małżeństwo i potomkowie.
Husajn miał trzy żony, z którymi doczekał się czterech synów oraz trzech córek.
Z pierwszego małżeństwa, z Abdliyą bin Abdullah, pochodzili:
Z drugiego małżeństwa, z Madihą, pochodziła księżna Saliha.
Z trzeciego małżeństwa, z Adilą Khanmun, pochodzili:

</doc>
<doc id="1564030" url="https://pl.wikipedia.org/wiki?curid=1564030" title="Granica polsko-litewska">
Granica polsko-litewska

Granica litewsko-polska – granica państwowa między Republiką Litewską a Rzecząpospolitą Polską istniejąca formalnie od momentu uzyskania niepodległości Litwy od Związku Radzieckiego, tj. od 6 września 1991 roku. Do 1991 roku obecna granica z Litwą, licząca 104 km, stanowiła część granicy z ZSRR i miała identyczny przebieg.
Tzw. przesmyk suwalski - na północnym wschodzie Polski, wzdłuż granicy z Litwą - pomiędzy Obwodem Kaliningradzkim a Białorusią - jest uznanym przez NATO „jednym z najbardziej zapalnych punktów Europy”.
Przebieg granicy.
Granica z Litwą biegnie od zbiegu granic Polski, Białorusi i Litwy na północ rzeką Marycha (lit. Mara), na wschód od miejscowości Berżniki i Sejny, następnie przecina jezioro Gaładuś (lit. "Galadusys") i przybiera kierunek północno-zachodni, pozostawiając po stronie polskiej Burbiszki, Poluńce, Puńsk i Wojciuliszki, dochodzi do rzeki Szeszupa, na północ od miejscowości Rutka-Tartak, Maszutkinie i Wiżajny, do trójstyku (znak graniczny nr. 1987) – zbiegu granic trzech państw Polski, Rosji (obwód kaliningradzki) i Litwy. Obecna granica państwowa dzieli historyczną Suwalszczyznę.
Granica litewsko-polska w okresie międzywojennym.
Po zakończeniu działań I wojny światowej na mapie Europy pojawiło się kilka nowych państw, w tym Polska i Litwa. Oba państwa od wieków pozostawały w ścisłych stosunkach, co jednak nie uchroniło ich od konfliktu. Obie strony chciały podporządkować sobie okolice Wilna, które pod względem historycznym było częścią Litwy, jednak większość ludności mówiła po polsku i czuła się związana z rodzącym się państwem polskim.
W lipcu 1919 r. Rada Najwyższa konferencji pokojowej w Paryżu zdecydowała o poprowadzeniu linii demarkacyjnej wzdłuż linii Grodno – Wilno – Dyneburg, zostawiając Wilno po stronie polskiej (linia Focha). W wyniku kontrofensywy bolszewickiej Polacy zostali zmuszeni do wycofania z miasta. 12 lipca 1920 r. Rosja Radziecka zawarła umowę z Litwą, na mocy której Wilno miało zostać przekazane Litwinom. Faktycznie Sowieci uciekając przekazali Wilno Litwinom dopiero 27 sierpnia, po klęsce pod Warszawą, gdy polskie oddziały zmusiły wojska radzieckie do ucieczki. Liga Narodów dążyła do przeprowadzenia plebiscytu, na co nie zgadzały się strona polska i litewska.
W związku z rozwojem sytuacji Józef Piłsudski wydał gen. Żeligowskiemu rozkaz upozorowania buntu i zajęcia miasta. Wraz z okolicznymi terenami utworzono Republikę Litwy Środkowej. W 1922 roku przeprowadzono wybory do lokalnego sejmu, który zadecydował o przyłączeniu tych terenów do Polski.
Wspólna granica obu państw biegła na odcinku długości 521 km i "de facto" w takim kształcie istniała do 28 września 1939 roku, a "de iure" przestała istnieć 6 lutego 1946 r., tj. w momencie wejścia w życie umowy o polsko-radzieckiej granicy państwowej.

</doc>
<doc id="1564031" url="https://pl.wikipedia.org/wiki?curid=1564031" title="Puchar Włoch w piłce nożnej (2007/2008)">
Puchar Włoch w piłce nożnej (2007/2008)

Puchar Włoch 2007/08 – 61 edycja rozgrywek piłkarskiego Pucharu Włoch.

</doc>
<doc id="1564033" url="https://pl.wikipedia.org/wiki?curid=1564033" title="Wskaźnik D/S">
Wskaźnik D/S

Wskaźnik D/S (wskaźnik stopy dywidendy, dywidenda / cena akcji; ang. "dividend per share") – oblicza się poprzez podzielenie wartości dywidendy wypłaconej lub zadeklarowanej za ostatni rok przez aktualną wartość rynkową akcji.
Zdaniem analityków i praktyków rynkowych wskaźnik stopy dywidendy jest najlepszy spośród wielu stosowanych mnożników, ponieważ wysokość wypłacanej dywidendy świadczy o kondycji finansowej przedsiębiorstwa.
Wskaźnik ten jest powiązany ze stopą dywidendy przypadającą na jedną akcję. Stopa dywidendy (ang. "dividend yield") to relacja wartości dywidendy przypadającej na jedną akcję i ceny rynkowej akcji.

</doc>
<doc id="1564035" url="https://pl.wikipedia.org/wiki?curid=1564035" title="Jaworzynka (gmina)">
Jaworzynka (gmina)

Jaworzynka – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy była Jaworzynka.
Jako "gmina jednostkowa" gmina Jaworzynka należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, zachowując jednak charakter jednostkowy (składała się z samej Jaworzynki). 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z samej siedziby, przez co nie była podzielona na gromady.
Była to najdalej na południe wysunięta gmina woj. śląskiego.
Gmina została zniesiona 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy, a Jaworzynka weszła w skład gminy Istebna.

</doc>
<doc id="1564036" url="https://pl.wikipedia.org/wiki?curid=1564036" title="Płyta szelakowa">
Płyta szelakowa



</doc>
<doc id="1564037" url="https://pl.wikipedia.org/wiki?curid=1564037" title="Region Chubu">
Region Chubu



</doc>
<doc id="1564038" url="https://pl.wikipedia.org/wiki?curid=1564038" title="Puchar Świata w narciarstwie alpejskim 1982/1983">
Puchar Świata w narciarstwie alpejskim 1982/1983

Sezon 1982/1983 Pucharu Świata w narciarstwie alpejskim rozpoczął się 5 grudnia 1982 w szwajcarskiej Pontresinie (mężczyźni) i 7 grudnia 1982 we francuskim Val d’Isère (kobiety), a zakończył 21 marca 1983 w japońskiej miejscowości Furano. Była to 17. edycja pucharowej rywalizacji. Rozegrano 31 konkurencji dla kobiet (8 zjazdów, 7 slalomów gigantów, 2 supergiganty, 10 slalomów specjalnych (jeden równoległy) i 4 kombinacje) i 38 konkurencji dla mężczyzn (11 zjazdów, 7 slalomów gigantów, 3 supergiganty, 12 slalomów specjalnych (jeden równoległy) i 5 kombinacji).
Puchar Narodów (łącznie) zdobyła reprezentacja Szwajcarii, wyprzedzając Austrię i Stany Zjednoczone.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Amerykanka Tamara McKinney, która zdobyła 225 punktów, wyprzedzając reprezentantkę Liechtensteinu Hanni Wenzel i Szwajcarkę Erikę Hess.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Amerykanin Phil Mahre, który zdobył 285 punktów, wyprzedzając Szweda Ingemara Stanmarka i reprezentanta Liechtensteinu Andreasa Wenzla.
W poszczególnych klasyfikacjach tryumfowali:

</doc>
<doc id="1564040" url="https://pl.wikipedia.org/wiki?curid=1564040" title="Madonna z Dzieciątkiem (obraz Giotta di Bondone)">
Madonna z Dzieciątkiem (obraz Giotta di Bondone)

Madonna z Dzieciątkiem () – średniowieczny obraz autorstwa Giotto di Bondone namalowany ok. 1310 roku. "Maesta" to jedyny o niekwestionowanym autorstwie obraz sztalugowy artysty.
Historia obrazu.
Obraz został namalowany dla kościoła Ognissanti (Wszystkich Świętych) we Florencji, po powrocie malarza z Padwy, w okresie, gdy jego malarstwo cieszyło się dużym uznaniem. Obraz początkowo znajdował się w retabulum, umieszczonym powyżej lektorium lub w pobliżu ołtarza. Obecnie znajduje się w galerii Uffizi we Florencji w "Sali malarstwa toskańskiego XIII wieku".
Opis obrazu.
Obraz przedstawia Matkę Boską z Dzieciątkiem zasiadającą na wznoszącym ją ponad inne postacie, wysokim tronie z baldachimem, w otoczeniu świętych, proroków i aniołów. Maria została ukazana w ujęciu "en trois quarts", ze wzrokiem skierowanym w prawo, co dawało wrażenie obserwacji widza stojącego pośrodku kościoła. Giotto, malując dzieło, odszedł od frontalizmu malarstwa bizantyjskiego i zastosował efekt trójwymiarowości obecnej w sztuce antycznej. Twarz Maryi została namalowana bez typowej bizantyjskiej powagi, z większą "otwartością" na widza, jej głowa jest wyprostowana. Postać Dziewicy jest znacznie większa od pozostałych na obrazie, co miało czynić ją jeszcze ważniejszą i zaznaczyć jej hierarchię. Dzieciątko wznosi prawą dłoń w klasycznym geście błogosławieństwa.
Po obu stronach, pomiędzy lukami w tronie, Giotto umieścił postacie proroków Starego Testamentu. Ich wizerunki miały symbolicznie łączyć Stary i Nowy Testament. Prorocy przedstawieni zostali w trzech czwartych w odróżnieniu od innych postaci ukazanych z profilu. W dole obrazu ukazani zostali dwaj klęczący aniołowie z barwnymi skrzydłami, trzymający w dłoniach wazy z różami i liliami, symbolami czystości Maryi. Nad nimi po obu stronach stoją dwaj inni aniołowie. Jeden z nich po lewej stronie trzyma koronę, nawiązując tym samym do koronacji Maryi na Królową Niebios. Motyw ten był wprowadzony po raz pierwszy w XII wieku.

</doc>
<doc id="1564041" url="https://pl.wikipedia.org/wiki?curid=1564041" title="Koniaków (gmina)">
Koniaków (gmina)

Koniaków – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy był Koniaków.
Jako "gmina jednostkowa" gmina Koniaków należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, zachowując jednak charakter jednostkowy (składała się z samego Koniakowa). 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z samej siedziby, przez co nie była podzielona na gromady.
Gmina została zniesiona 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy, a Koniaków wszedł w skład gminy Istebna.

</doc>
<doc id="1564045" url="https://pl.wikipedia.org/wiki?curid=1564045" title="Mateusz Zaremba">
Mateusz Zaremba

Mateusz Zaremba (ur. 27 października 1984 w Nowogardzie) – polski piłkarz ręczny, prawy rozgrywający, od 2012 zawodnik Pogoni Szczecin.
Kariera sportowa.
Wychowanek Pomorzanina Nowogard. W latach 2003–2007 był graczem niemieckiego HSV Insel Usedom. W sezonie 2006/2007, w którym rozegrał 32 mecze i zdobył 261 goli (średnia: 8,2 bramki na mecz), zajął 2. miejsce w klasyfikacji najlepszych strzelców 3. Bundesligi.
W latach 2007–2012 był zawodnikiem Vive Kielce. Z kieleckim zespołem trzykrotnie zdobył mistrzostwo Polski: w sezonie 2008/2009 (rozegrał 19 meczów i rzucił 61 bramek), w sezonie 2009/2010 (sześć meczów i 14 bramek) oraz w sezonie 2011/2012 (29 meczów i 30 bramek). Ponadto z Vive Kielce cztery razy zdobył Puchar Polski. Będąc graczem kieleckiej drużyny, przez trzy sezony występował również w Lidze Mistrzów, w której rzucił 26 bramek.
W 2012 rozwiązał kontrakt z Vive Kielce i związał się umową z Pogonią Szczecin. Będąc zawodnikiem szczecińskiej drużyny, cztery razy zdobył co najmniej 100 goli w jednym sezonie Superligi (w sezonie 2012/2013 rzucił 121 bramek, w sezonie 2014/2015 zdobył 114 goli, w sezonie 2017/2018 rzucił 100 bramek, a w sezonie 2018/2019 zdobył 111 goli). W barwach Pogoni wystąpił też w dwóch meczach 2. rundy Pucharu EHF z Csurgói KK, w których rzucił 10 bramek (2015/2016).
W reprezentacji Polski zadebiutował 5 czerwca 2010 w towarzyskim meczu z Litwą (31:31), w którym zdobył jednego gola. W 2011 uczestniczył w mistrzostwach świata w Szwecji (8. miejsce), podczas których wystąpił we wszystkich dziewięciu spotkaniach i rzucił 13 bramek. W 2012 wziął udział w mistrzostwach Europy w Serbii (9. miejsce), w których rozegrał sześć meczów i zdobył jednego gola.
W latach 2012–2015 portal Sportowe Fakty umieszczał go na liście najlepszych polskich prawych rozgrywających (trzy razy na 5. miejscu, raz na 6. miejscu).

</doc>
<doc id="1564046" url="https://pl.wikipedia.org/wiki?curid=1564046" title="Górki Wielkie (gmina)">
Górki Wielkie (gmina)

Górki Wielkie – dawna gmina wiejska istniejąca w latach 1945-(1947 i 1948)-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy były Górki Wielkie.
Jako "gmina jednostkowa" gmina Górki Wielkie należała od 28 lipca 1920 roku gmina do woj. śląskiego. Początkowo była częścią powiatu bielskiego, w październiku 1921 roku została włączona do powiatu cieszyńskiego.
1 grudnia 1945 roku została przekształcona w gminę zbiorową, obejmującą poza siedzibą dotychczasową gminę Górki Małe. Gmina nie występuje w wykazie podającym stan z grudnia 1947 roku, lecz jest wymieniona w wykazie podającym stan z 15 maja 1948 roku; nie wiadomo przez to czy gmina została tymczasowo zniesiona, czy być może zaistniała pomyłka w druku.
6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z 2 gromad.
Zniesiona została 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy, a wsie wchodzące w skład dawnej gminy Górki Wielkie należą do gminy Brenna.

</doc>
<doc id="1564048" url="https://pl.wikipedia.org/wiki?curid=1564048" title="Puchar Włoch w piłce nożnej (2006/2007)">
Puchar Włoch w piłce nożnej (2006/2007)

Puchar Włoch 2006/07 – 60 edycja rozgrywek piłkarskiego Pucharu Włoch.

</doc>
<doc id="1564051" url="https://pl.wikipedia.org/wiki?curid=1564051" title="Satisfied">
Satisfied

Satisfied – album wokalistki i autorki tekstów Taylor Dayne wydany w 2008 roku. Album był promowany przez singel „Beautiful”, który uplasował się na 1. miejscu listy przebojów Billboard Hot Dance Charts w maju 2008. Utwór „Crash” został użyty w reklamie telewizji ABC. Utwór „My Heart Can’t Change” został zapowiedziony jako drugi singel z płyty.

</doc>
<doc id="1564052" url="https://pl.wikipedia.org/wiki?curid=1564052" title="Sugar (środowisko graficzne)">
Sugar (środowisko graficzne)

Sugar jest graficznym środowiskiem użytkownika początkowo rozwijanym na cele edukacyjnego laptopa OLPC XO-1. Od maja 2008 rozwijany jest przez Sugar Labs.
W przeciwieństwie do tradycyjnych środowisk graficznych, nie wykorzystuje on idei pulpitu i pozwala na wykonywanie tylko jednego zadania w jednej chwili.
Jest napisany w języku interpretowanym Python, podczas gdy większość innych środowisk pisana jest językach kompilowanych jak np. C. Interfejs graficzny opiera się o GTK oraz silnik wyświetlania stron internetowych Gecko.
Dostępny jest w laptopie XO-1, jak również w popularniejszych dystrybucjach jak Ubuntu czy Fedora.

</doc>
<doc id="1564053" url="https://pl.wikipedia.org/wiki?curid=1564053" title="Puchar Włoch w piłce nożnej (2005/2006)">
Puchar Włoch w piłce nożnej (2005/2006)

Puchar Włoch 2005/06 – 59 edycja rozgrywek piłkarskiego Pucharu Włoch.

</doc>
<doc id="1564055" url="https://pl.wikipedia.org/wiki?curid=1564055" title="Maria Crescentia Höss">
Maria Crescentia Höss



</doc>
<doc id="1564057" url="https://pl.wikipedia.org/wiki?curid=1564057" title="Banyan">
Banyan

Banyan - zespół grający art rock założony w Los Angeles w Kalifornii.

</doc>
<doc id="1564058" url="https://pl.wikipedia.org/wiki?curid=1564058" title="Granica polsko-niemiecka">
Granica polsko-niemiecka

Granica polsko-niemiecka – granica międzypaństwowa pomiędzy Rzecząpospolitą Polską a Republiką Federalną Niemiec, licząca (wliczając jej przebieg na lądzie, jak i na zbiornikach wodnych) 467 km długości. Stanowi zachodnią rubież Polski i wschodnią Niemiec.
Niemcy są jednym z siedmiu państw graniczących obecnie z Polską, a Polska jednym z dziewięciu krajów graniczących z Niemcami. Ze względu na swój przebieg nazywana jest często granicą na Odrze i Nysie.
Obecna granica powstała po zjednoczeniu Niemiec 3 października 1990 roku, przed tą datą Polska graniczyła z Niemiecką Republiką Demokratyczną, a granica miała identyczny przebieg. Została ukształtowana po II wojnie światowej, w wyniku decyzji aliantów na konferencjach jałtańskiej i poczdamskiej.
Przebieg granicy.
W południowym swoim odcinku granica zaczyna się u trójstyku (znak graniczny nr "1P") – zbiegu granic trzech państw (Polski, Niemiec i Czech) na południe od Porajowa, następnie przebiega wzdłuż Nysy Łużyckiej pozostawiając po polskiej stronie tzw. „worek żytawski” (zwany też „turoszowskim”) i dzieląc kilka nadrzecznych miejscowości, takich jak: Żytawa/Porajów-Sieniawka, Görlitz/Zgorzelec, Bad Muskau/Łęknica i Guben/Gubin. Kilkanaście kilometrów na północ od Gubina Nysa Łużycka wpada do Odry i od tego miejsca granica biegnie w dół jej nurtem przez ok. 200 km – do okolic miasta Gryfino (od Widuchowej, gdzie Odra rozdziela się i tworzy rozlewiska – granica biegnie Odrą Zachodnią). Na odcinku odrzańskim granica dzieli na część niemiecką i polską miasta Frankfurt nad Odrą/Słubice.
Od Gryfina granica na Odrze i Nysie omija Szczecin od zachodu opuszczając rzekę Odrę i biegnąc dalej na północ zachodnią częścią dolin nadodrzańskich w okolicach polskich miejscowości Rosówek, Kołbaskowo, Barnisław, Bobolin, Lubieszyn, Buk, Stolec, Myślibórz Wielki aż do leżącego nad Zalewem Szczecińskim Nowego Warpna, aby następnie przeciąć fragment wyspy Uznam na zachód od Świny pozostawiając po stronie polskiej miasto Świnoujście. W tym miejscu polsko-niemiecka granica lądowa kończy się na brzegu Zatoki Pomorskiej (znak graniczny nr "923").
 landy sąsiadujące z Polską:
 województwa sąsiadujące z Niemcami:
Kształtowanie się obecnej granicy.
Chociaż granica polsko-niemiecka w oparciu o Odrę i Nysę Łużycką powstała po II wojnie światowej, to już na przełomie XIX i XX w. rodzący się polski ruch narodowy zaczął analizować, jaki kształt powinny przybrać granice odrodzonej Polski. W reakcji na uwidaczniający się brak możliwości odbudowania Polski automatycznie w granicach przedrozbiorowych wykształciła się m.in. tzw. myśl zachodnia, która za cel stawiała sobie uzyskanie dla Polski ziem znajdujących się pod panowaniem niemieckim. W 1887 r. Jan Ludwik Popławski wskazywał na konieczność włączenia do Polski Prus Wschodnich oraz rejonów Poznania, Gdańska i Opola. Roman Dmowski w pierwszych latach XX wieku skonkretyzował program Narodowej Demokracji domagając się dla Polski jedynie ziem etnicznie polskich: Pomorza Gdańskiego, Prus Wschodnich, Górnego Śląska. Taki sam program przedstawił także ideolog ruchu ludowego Bolesław Wysłouch.
Już Joachim Lelewel przypominał przebieg granic zachodnich z panowania pierwszych Piastów i wskazywał konieczność posiadania Śląska i granicy opartej o Odrę. Rzekę Odrę jako granicę zachodnią w 1901 r. wskazywał Popławski. Granicę na Nysie Łużyckiej jako pierwszy postulował Wacław Nałkowski w 1912 r., podkreślając strategiczny charakter rzeki jako łączącej miejsca, w których najbardziej zbliżają się do siebie Sudety i Bałtyk. Wcześniej, w 1888 r., podkreślał już znaczenie Odry jako granicy w epoce pierwszych Piastów.
Pod koniec I wojny światowej endecy w swoich postulatach ograniczyli się do starań o Wielkopolskę, Pomorze Gdańskie, Mazury i Górny Śląsk. Przy czym w 1919 r. Alfons J. Parczewski postulował, by na Śląsku do Polski przyłączyć Brzeg, Międzybórz, Namysłów, Oławę, Syców, Trzebnicę oraz część powiatów głogowskiego i zielonogórskiego, a na Pomorzu Bytów, Czaplinek, Drahim, Lębork i Słupsk. W okresie dwudziestolecia międzywojennego debaty o zmianach granic także miały charakter czysto akademicki, polski rząd nie zgłaszał bowiem roszczeń terytorialnych względem Niemiec i starał się utrzymywać z nimi jak najlepsze stosunki. Niemniej Teodor Tyc opisując granice państwa wczesnopiastowskiego podkreślił w 1925 r. naturalny charakter granicy na Odrze i Sudetach. Stanisław Pawłowski natomiast wskazywał na brak naturalnych barier na ówczesnych granicach, jako że rzeki takie jak Odra i Barycz znajdowały się poza granicami Polski. W 1933 r. Zygmunt Wojciechowski stworzył koncepcję ziem macierzystych Polski, których posiadanie uważał za niezbędne dla bezpieczeństwa państwa: w tym Pomorza ze Szczecinem, Śląska z Wrocławiem i ziemi lubuskiej. Jednocześnie jeszcze w 1919 r. Józef Dąbrowski wyrażał obawę przed włączaniem do Polski zbyt wielu ziem zamieszkanych przez ludność niemiecką.
Od początku II wojny światowej wskazywano na konieczność zmiany granic i wytyczenia granicy lepszej do obrony, tj. krótszej. Pierwszym ugrupowaniem, które podniosło postulat objęcia ziem po Odrę i Nysę Łużycką była założona w październiku 1939 r. konspiracyjna "Ojczyzna". Pierwsze oficjalne roszczenia terytorialne władze polskie zgłosiły w listopadzie 1940 r., a obejmowały one niemiecki Górny Śląsk, Gdańsk oraz Prusy Wschodnie. Postulat ten potwierdziła uchwała rządu z grudnia 1942 r. Również Delegatura Rządu na Kraj wskazywała w tym czasie również na konieczność przyłączenia Pomorza po Kołobrzeg. W marcu 1944 r. Rada Jedności Narodowej postulowała włączenie do Polski Prus Wschodnich, Pomorza po ujście Odry i niemieckiej części Górnego Śląska.
Pierwszym przywódcą, który zaproponował przesunięcie granicy polsko-niemieckiej na zachód był Józef Stalin, a propozycja taka padła w grudniu 1941 r. Polski rząd słusznie obawiał się jednak, że zmiany terytorialne na zachodzie mają mieć charakter rekompensaty za stratę Kresów Wschodnich, dlatego propozycję przyjęto wstrzemięźliwie i zadeklarowano tylko konieczność włączenia do Polski Prus Wschodnich i Gdańska. Faktycznie kilka dni później taką propozycję przywódcy ZSRR złożyli Wielkiej Brytanii. Stanowiska brytyjskie i amerykańskie w kwestii powojennej granicy (zarówno zachodniej, jak i wschodniej) zostało ukształtowane w przededniu konferencji teherańskiej i zakładało przesunięcie kraju na zachód. 
Również polscy komuniści od początku powstania PPR opowiadali się za szerokimi nabytkami terytorialnymi na zachodzie, w odróżnieniu jednak od innych środowisk łączyli ten postulat ze zrzeczeniem się praw do Kresów Wschodnich. Deklaracja programowa Związku Patriotów Polskich z 1943 r. obejmowała granicę na Odrze oraz przyłączenie całego Śląska. W styczniu 1944 r. o wytyczeniu granicy wzdłuż Nysy Łużyckiej i Odry (ze Szczecinem w Niemczech) zdecydował Józef Stalin, a w lipcu podpisał z polskimi komunistami umowę, zgodnie z którą ZSRR miał poprzeć postulat granicy na Odrze i Nysie Łużyckiej. Bardziej zachowawcze były pierwsze manifesty PKWN, które w kwestii granic zachodnich obejmowały jedynie obszar Pomorza po Odrę, niemieckiego Górnego Śląska i Prus Wschodnich.
Wielka trójka arbitralnie ustanawiając w Jałcie powojenny podział Europy przychyliła się do żądań Stalina utrzymania przez ZSRR jego zdobyczy terytorialnych powziętych kosztem Polski w wyniku ataku z 17 września 1939 roku. W ich wyniku Małopolska Wschodnia ze Lwowem i Stanisławowem, Wołyń z Łuckiem oraz Kresy północno-wschodnie z Brześciem nad Bugiem, Baranowiczami i Grodnem, a także Wileńszczyzna pozostały w rękach ZSRR, a granicę pomiędzy Polską a ZSRR ustanowiono na zaproponowanej ćwierć wieku wcześniej linii demarkacyjnej rozdziału wojsk bolszewickich i polskich zwanej linią Curzona.
Jako że w Polsce Stalin ustanowił marionetkowy rząd, alianci zaczęli wycofywać się z poparcia dla ustanowienia linii Odry i Nysy zachodnią granicą Polski, ograniczając się do deklaracji o przyznaniu Polsce bliżej nieokreślonych terytoriów poniemieckich. Wraz z postępami frontu od 20 lutego 1945 r. ZSRR przekazywał Polsce Ludowej kolejne terytoria na zachodzie, co spotkało się z protestami mocarstw zachodnich. Swój sprzeciw wobec granicy na Odrze i Nysie Łużyckiej alianci podtrzymywali również na konferencji w Poczdamie i próbowali przeforsować wytyczenie granicy wzdłuż Odry i Nysy Kłodzkiej. W międzyczasie ZSRR kompromisowo zaproponował Polakom linię rzeki Kwisy, ale ostatecznie Amerykanie zgodzili się na granicę wzdłuż Nysy Łużyckiej i granica została zatwierdzona, a mocarstwa zgodziły się na wysiedlenie Niemców z ziem oddawanych Polsce.
Pierwszym formalnym potwierdzeniem międzypaństwowym ustalającym przebieg granicy na Odrze i Nysie był układ zgorzelecki z 6 lipca 1950 r. zawarty między RP i NRD. Dalsze zabiegi o uznanie międzynarodowe tej granicy napotykały na liczne opory zarówno w samych Niemczech, których straty terytorialne w wyniku wywołanej i przegranej II wojny światowej były – wobec zaistnienia tej granicy – znaczne, jak i w niektórych innych krajach zachodnich, które w okresie zimnej wojny stosowały różne taktyczne zagrania używając jako karty przetargowej m.in. sprawę uznania granicy na Odrze i Nysie. Ostatecznie do ratyfikacji układu granicznego pomiędzy Polską a Niemcami doszło dopiero blisko pół wieku po zakończeniu wojny, dwa lata po upadku Muru Berlińskiego i rok po zjednoczeniu Niemiec, podczas posiedzenia Bundestagu 16 grudnia 1991 roku. Decyzja niemieckiego parlamentu uprawomocniła się i weszła w życie miesiąc później – 16 stycznia 1992 roku.
Historia.
Historyczne przebiegi granicy.
Dzisiejsza granica pomiędzy Polską a Niemcami jest podobna do granicy zachodniej Polski pierwszych Piastów. W okresie panowania Bolesława Chrobrego do Polski zostały przyłączone Łużyce (tj. współczesne Łużyce Dolne) i Milsko. Granica Polski rozciągała się wtedy aż do granic Łaby skręcając koło Lubusza na północny wschód do Odry. Północny odcinek granicy był podobny do dzisiejszego. W latach 1121–1122 Bolesław Krzywousty zhołdował Pomorze Zachodnie, czyniąc tamtejszego księcia Warcisława I swoim lennikiem. Książę pomorski zobowiązywał się do uznania zwierzchnictwa Polski nad Pomorzem, płacenia rocznego trybutu w wysokości 500 grzywien srebra oraz niesienia pomocy wojskowej na żądanie polskiego władcy. Złamany zacięty opór Pomorzan umożliwił Bolesławowi dalsze podboje. Wojowie Krzywoustego przekroczyli linię Odry, docierając prawdopodobnie do Rugii w 1123 roku.
Po śmierci Krzywoustego, w wyniku osłabienia państwa w czasach rozbicia dzielnicowego, Polska utraciła senioralną zwierzchność nad księstwami Pomorza Zachodniego. Zapanowała tam dynastia Gryfitów, gdzie od 1493 roku sukcesję po nich zapewnili sobie Hohenzollernowie. W XVI wieku istniała jeszcze szansa na odzyskanie tej prowincji, lecz ją zaprzepaszczono.
Śląsk oderwał się krótko po zakończeniu rozbicia dzielnicowego, gdy w latach 1327–1331 Jan Luksemburski zhołdował większość księstw śląskich. W drugim zjeździe w Wyszehradzie, Kazimierz III Wielki zrzekł się praw do Śląska. Uzyskał za to ziemię wieluńską, Drahim, ziemię wałecką, ziemię żywiecką oraz, przejściowo, Kluczbork.
Pas ziemi między tymi dwiema krainami – Ziemia Lubuska – została utracona przez Bolesława Rogatkę na rzecz Brandenburgii w 1250 roku na poczet spłaty jego długów wobec najemnych rycerzy. Książęta piastowscy przyjęli język niemiecki i niemieckie zwyczaje, a terytorium Nowej Marchii ustaliło zachodnią granicę Wielkopolski.
Od czasów Kazimierza Wielkiego, granica z Rzeszą Niemiecką nie zmieniała się w większym stopniu do 1772 roku, tj. do czasów rozbiorów.
Granice I Rzeczypospolitej z okresu XVIII wieku były punktem wyjścia dla ustalenia polsko-niemieckiej granicy po I wojnie światowej, z wyjątkiem zamieszkanych przez Polaków terenów Górnego Śląska oraz Warmii i Mazur, gdzie przeprowadzono plebiscyty.
Granica polsko-niemiecka w okresie międzywojennym.
Granica po I wojnie światowej została ukształtowana w oparciu o
Polska otrzymała:
Polska do 1939 roku była otoczona z trzech stron terytorium niemieckim. Granica ta była bardzo długa (ponad 1912 km długości) i nie była oparta o granicę naturalną. Nieliczne, acz pozbawione znaczenia strategicznego, wyjątki stanowiły rzeki: Wisła od okolic Kwidzyna do Białej Góry, Noteć od Ujścia k/Piły do okolic Krzyża Wlkp., Prosna od okolic Kuźnicy Żytniowskiej do okolic Chróścina, Liswarta od okolic Starokrzepic do okolic Węglowic i Odra od okolic Raciborza do Olzy.
Granica pomiędzy PRL a NRD.
Granica Polskiej Rzeczypospolitej Ludowej i Niemieckiej Republiki Demokratycznej istniała od 1949 roku do zjednoczenia Niemiec, tj. do 3 października 1990 roku.
Korekty granicy.
1945.
Granica z Radziecką Strefą Okupacyjną w Niemczech ustanowiona na konferencji poczdamskiej miała w wielu miejscach absurdalny przebieg. Dlatego jeszcze w 1945 r. dokonano szeregu korekt.
Pierwotnie miejscowości Rieth i Altwarp miały być polskie. Podczas rozmów prowadzonych 20 i 21 września 1945 w Greifswaldzie i Schwerinie z inicjatywy polskiej miejscowości te przeszły na rzecz strony niemieckiej w zamian za Stolec i Buk. Polsce przyznano także w całości miejscowości Bobolin, Barnisław, Rosówek, Pargowo oraz drogę Stobno – Kołbaskowo.
Ustalona granica zaczęła obowiązywać 4 października 1945; wcześniej poza polską administracją pozostawał obszar dzisiejszego powiatu polickiego i północnego Szczecina (większość miasta znajdowała się w polskich rękach już od 5 lipca).
1949.
Cztery lata później dokonano regulacji granicy na wysokości skrzyżowania i drogi Linki – Neu Lienken – Buk (od ob. znaków granicznych nr 802 do nr 823). Do 1949 r. przebieg ówczesnej granicy na tym odcinku był inny. Całe skrzyżowanie () w Nowych Linkach należało wówczas do Polski, po 1949 przeszło na stronę NRD, w zamian przyłączono do Polski wąski pas ziemi leżący bezpośrednio po zachodniej stronie drogi z Nowych Linek do Buku. Przebieg granicy uzyskał w ten sposób kształt "wygiętego kolana". Ta regulacja wymogła na stronie polskiej wybudowanie na tym odcinku nowej drogi do Buku (), która dostosowana jest do nowego kształtu granicy.
1951.
W styczniu 1951 r. opracowano akt o wykonaniu wytyczenia w terenie granicy między Polską i NRD potwierdzając objęcie przez polską administrację wysp między Odrą Zachodnią i Regalicą (Międzyodrze) na południe od Gryfina. Teren ten przyznany został Polsce już podczas konferencji poczdamskiej, jednak nie został do tego czasu objęty przez Polskę. Po zatwierdzeniu granicy w 1945 roku Świnoujście straciło dostęp do wody pitnej (przez sześć lat sprowadzano wodę zza granicy), teraz dokonano korekty granicy na wyspie Uznam. Dopiero 27 listopada 1950 r. rząd NRD wyraził zgodę na przekazanie Polsce ujęcia wody, położonego przy jeziorze Wolgastsee i wytyczeniu tam na nowo granicy. W czerwcu 1951 roku włączono do Polski obszar o powierzchni 76,5 ha wraz ze stacją uzdatniania wody, tworząc wysunięty w obszar niemiecki charakterystyczny cypel (tzw. "Worek" ). W zamian Niemcom przyznano podobny obszar między ujęciem wody a Zatoką Pomorską.
1989.
22 maja 1989 roku, po trwającym cztery lata konflikcie, dokonano rozgraniczenia wód terytorialnych pomiędzy Polską a NRD.

</doc>
<doc id="1564061" url="https://pl.wikipedia.org/wiki?curid=1564061" title="Puchar Włoch w piłce nożnej (2003/2004)">
Puchar Włoch w piłce nożnej (2003/2004)

Puchar Włoch 2003/04 – 57 edycja rozgrywek piłkarskiego Pucharu Włoch.

</doc>
<doc id="1564063" url="https://pl.wikipedia.org/wiki?curid=1564063" title="Konserwatyzm (językoznawstwo)">
Konserwatyzm (językoznawstwo)

Konserwatyzm – postawa językowa oparta na przekonaniu, że nie należy akceptować zbędnych innowacji językowych, ponieważ elementy już w języku istniejące całkowicie wystarczają. Postawa taka istniała już w polszczyźnie w XIX wieku.
Konserwatyści języka polskiego żywią więc niechęć wobec takich wyrazów jak "puzzle" (wystarczy „układanka”), a także wobec nowych form wyrazowych i ich odmian, jak „mielić” (według konserwatystów powinno być tradycyjnie „mleć”, i odpowiednio: „mełłem”, a nie „mieliłem”) czy „ścielić” (tradycyjnie „słać” i odpowiednio: „słałem”, a nie „ścieliłem”), ponieważ formy tradycyjne mają oparcie w historii języka. Bywa również, że konserwatyści żywią niechęć wobec neologizmów tworzonych przez pisarzy.
Odmianą konserwatyzmu językowego, opartą na przesłankach emocjonalnych, a nie racjonalnych, jest puryzm tradycjonalistyczny.

</doc>
<doc id="1564064" url="https://pl.wikipedia.org/wiki?curid=1564064" title="Park Sowińskiego">
Park Sowińskiego



</doc>
<doc id="1564067" url="https://pl.wikipedia.org/wiki?curid=1564067" title="Marek Grzybiak">
Marek Grzybiak

Marek Marian Grzybiak (ur. 13 września 1947) – polski lekarz neurolog, profesor Akademii Medycznej w Gdańsku, wykładowca Akademii Sztuk Pięknych w Gdańsku.
Życiorys.
Ukończył studia lekarskie w AM w Gdańsku w 1971 r. Po dyplomie rozpoczął pracę w Zakładzie Anatomii Prawidłowej. W oparciu o pracę "Morfologia zastawki dwudzielnej u człowieka dorosłego" na własnych badaniach, otrzymał stopień naukowy doktora habilitowanego.
W 1989 r. został kierownikiem Zakładu Anatomii Topograficznej, który w 1993 r. w związku z profilem prowadzonych badań naukowych i działalnością dydaktyczną przekształcił w jedyny w Polsce Zakład Anatomii Klinicznej.
Prodziekan i prorektor ds. dydaktyki Akademii Medycznej w Gdańsku.
Wykładowca anatomii plastycznej dla studentów malarstwa i rzeźby w Akademii Sztuk Pięknych w Gdańsku.

</doc>
<doc id="1564068" url="https://pl.wikipedia.org/wiki?curid=1564068" title="Anytime At All">
Anytime At All

Anytime At All - album zespołu Banyan, wydany w 1999 roku.

</doc>
<doc id="1564069" url="https://pl.wikipedia.org/wiki?curid=1564069" title="Perfekcjonizm (językoznawstwo)">
Perfekcjonizm (językoznawstwo)

Perfekcjonizm – postawa językowa charakteryzująca się przekonaniem, że język jest przede wszystkim narzędziem komunikacji oraz że istnieje pewien ideał, do którego język powinien dążyć. Ideałem tym jest język precyzyjny, ekonomiczny, jednoznaczny i ścisły. Wynika z tego dążenie perfekcjonistów do precyzyjnego i jednoznacznego użycia elementów językowych, a także do ograniczenia wszelkich wyjątków, oboczności i nieregularności w języku.
Perfekcjoniści żywią niechęć do operowania wyrazami, których ich zdaniem użytkownicy języka dobrze nie rozumieją, takich jak „alternatywa” (np. używanie połączenia "dwie alternatywy" w znaczeniu dwie możliwości, niezgodnym z definicją proponowaną przez część źródeł normatywnych, może w ich mniemaniu prowadzić do nieporozumień). Unikają również wyrazów wieloznacznych, uznając, że mogą one spowodować niezrozumienie komunikatu przez odbiorcę. Dążą także do ścisłego trzymania się pewnych wzorców rejestru wysokiego bądź przyjętej terminologii naukowej czy zawodowej, niezależnie od powszechnej praktyki językowej (np. nie „bez”, a „lilak”, ponieważ tak brzmi naukowa nazwa tego krzewu, nie „kontakt”, ale „włącznik” i „wyłącznik” światła, nie „gdzie idziesz?”, ale „dokąd idziesz?”, ponieważ „gdzie” jest pytaniem o miejsce, a nie o kierunek, nie „plastik”, ale „tworzywo sztuczne”, ponieważ plastik jest materiałem wybuchowym itp.).
W zakresie gramatyki perfekcjoniści dążą do usunięcia wszelkich wyjątków przyjętych w języku (a więc nie: liść-liśćmi, ale liść-liściami, jak również nie: grunt-grunta, ale grunt-grunty itp.).
Również dla tej postawy charakterystyczna jest niechęć wobec rozpoczynania zdania od „więc” oraz domaganie się, żeby „zawsze mówić pełnymi zdaniami”.

</doc>
<doc id="1564070" url="https://pl.wikipedia.org/wiki?curid=1564070" title="Puchar Włoch w piłce nożnej (2002/2003)">
Puchar Włoch w piłce nożnej (2002/2003)

Puchar Włoch 2002/03 – 56 edycja rozgrywek piłkarskiego Pucharu Włoch.

</doc>
<doc id="1564071" url="https://pl.wikipedia.org/wiki?curid=1564071" title="Zimna Przełęcz">
Zimna Przełęcz

Zimna Przełęcz – przełęcz górska położona na wysokości 525 m n.p.m. w południowo-zachodniej Polsce, w Sudetach Zachodnich, między Górami Izerskimi a Pogórzem Izerskim.
Przełęcz położona jest około 7,2 km na północny wschód od miejscowości Szklarska Poręba w północno-wschodniej części Gór Izerskich, na końcu Grzbietu Kamienickiego, po północnej stronie od Bobrowych Skał.
Zimna Przełęcz to szerokie siodło, głęboko wcięte, o łagodnych podejściach i skrzydłach. Przełęcz oddziela Grzbiet Kamienicki Gór Izerskich od Pogórza Izerskiego i stanowi węzeł dróg. Przez przełęcz przebiega droga z Sobieszowa, przez Piechowice do Starej Kamienicy. Otoczenie przełęczy stanowi odsłonięta obszerna powierzchnia, dalsze otoczenie przełęczy zajmują łąki i pola uprawne.
Turystyka.
Przez przełęcz prowadzi szlak turystyczny:
Przełęcz stanowi punkt widokowy na grzbiet Gór Izerskich, Pogórze Izerskie, Karkonosze i Kotlinę Jeleniogórską.

</doc>
<doc id="1564073" url="https://pl.wikipedia.org/wiki?curid=1564073" title="Winefish">
Winefish

Winefish – edytor LaTeX bazujący na programie do edycji stron internetowych Bluefish. Winefish jest programem zaprojektowanym dla bardziej doświadczonych użytkowników LateXa.

</doc>
<doc id="1564074" url="https://pl.wikipedia.org/wiki?curid=1564074" title="Logizowanie">
Logizowanie

Logizowanie – postawa językowa charakteryzująca się dążeniem do uzgodnienia zjawisk językowych z powszechnie przyjętą logiką (nie chodzi tu jednak o logikę naukową, ale o tzw. logikę potoczną).
Przedstawiciele tej postawy dążą więc do zróżnicowania znaczeń wyrazów, takich jak „dziecinny” i „dziecięcy”, „wieczorny” i „wieczorowy”. Uznają też za nielogiczne, a więc błędne, takie formy jak „bardziej sprawiedliwy” (według nich można być tylko sprawiedliwym lub niesprawiedliwym) czy „bardziej łysy”, „bielszy”, „pełniejszy” (te przymiotniki nie podlegają według nich stopniowaniu). Są również bardzo niechętni wobec upowszechnionych pleonazmów, takich jak: „zaspa śnieżna”, „młoda dziewczyna”, „mały piesek”. Dążą również do utrzymania logiki w zakresie słowotwórstwa, uznając za niewłaściwe takie wyrażenia jak np. „odchudzać się” (według nich powinno być „odtłuszczać się” lub „odgrubiać się”) czy „nocnik” (gdyż tego naczynia można używać także w dzień).
W zakresie gramatyki uznają za błędne mówienie „będę spał”, ponieważ czasownik „spać” jest w nim zastosowany w czasie przeszłym, a czasownik „być” w przyszłym; osoby logizujące uznają to za mieszanie dwóch czasów.
Natomiast w dziedzinie frazeologii dokonują modyfikacji związków wyrazowych, tak aby spełniały one przyjęte przez nich zasady logiczności (tak więc np. zamiast tradycyjnego "Mądrej głowie dość dwie słowie" używają „logiczniejszego”, bardziej „racjonalnego” "Mądrej głowie dość po słowie").
Odwoływanie się do logiki w kontekście zjawisk językowych uchodzi za nieugruntowane naukowo.

</doc>
<doc id="1564075" url="https://pl.wikipedia.org/wiki?curid=1564075" title="Ogrodzona (gmina)">
Ogrodzona (gmina)

Ogrodzona – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy była Ogrodzona.
Jako "gmina jednostkowa" gmina Ogrodzona należała od 28 lipca 1920 roku gmina do woj. śląskiego. Początkowo była częścią powiatu bielskiego, w październiku 1921 roku została włączona do powiatu cieszyńskiego.
1 grudnia 1945 roku została przekształcona w gminę zbiorową, obejmującą poza siedzibą gromady Gumna, Kisielów, Krasna i Łączka. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z 5 gromad.
Zniesiona została 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy. Obecnie Gumna, Łączka i Ogrodzona należą do gminy Dębowiec, Kisielów do gminy Skoczów, a Krasna jest jedną z dzielnic Cieszyna.

</doc>
<doc id="1564076" url="https://pl.wikipedia.org/wiki?curid=1564076" title="Puchar Włoch w piłce nożnej (2001/2002)">
Puchar Włoch w piłce nożnej (2001/2002)

Puchar Włoch 2001/02 – 55 edycja rozgrywek piłkarskiego Pucharu Włoch.

</doc>
<doc id="1564079" url="https://pl.wikipedia.org/wiki?curid=1564079" title="Puchar Włoch w piłce nożnej (2004/2005)">
Puchar Włoch w piłce nożnej (2004/2005)

Puchar Włoch 2004/05 – 58 edycja rozgrywek piłkarskiego Pucharu Włoch.

</doc>
<doc id="1564081" url="https://pl.wikipedia.org/wiki?curid=1564081" title="Streptococcus canis">
Streptococcus canis

Streptococcus canis – paciorkowiec występujący głównie u psów i kotów. Należy do grupy G paciorkowców.
U zwierząt wywołuje choroby skóry oraz choroby układu rozrodczego, narządów rodnych, dróg moczowych, zapalenie gruczołu mlekowego (mastitis) oraz poronienia.
Znane są nieliczne zakażenia człowieka, które wywołały zapalenie opon mózgowo-rdzeniowych, zapalenie otrzewnej, sepsę (posocznicę).
Występowanie S. canis u człowieka jest niedoszacowane z uwagi na fakt, że w większości badań wykonuje się jedynie określenia grupy G, do której należy S. canis oraz S. dysgalactiae.
Leczenie.
In vivo paciorkowiec ten wrażliwy jest na penicylinę benzylową, metycylinę, ampicylinę, wankomycynę oraz większość cefalosporyn, a także zwykle wrażliwy na makrolidy, fluorochinolony i linkozamidy. Występuje natomiast naturalna oporność na sulfonamidy, w tym także sulfametoksazol i trimetoprim. Czas leczenia jest zależny od klinicznej postaci infekcji i zwykle wynosi od 7 do 14 dni. W przypadku zapalenia gardła i migdałków zalecany czas leczenia to 10-14 dni.

</doc>
<doc id="1564084" url="https://pl.wikipedia.org/wiki?curid=1564084" title="Mandywel">
Mandywel

Mandywel ("Mannteufel", "Mantejfelt") - odmiana herbu szlacheckiego Rogala.

</doc>
<doc id="1564087" url="https://pl.wikipedia.org/wiki?curid=1564087" title="Madonna z Dzieciątkiem">
Madonna z Dzieciątkiem

oraz:

</doc>
<doc id="1564088" url="https://pl.wikipedia.org/wiki?curid=1564088" title="Siergiej Krikalow">
Siergiej Krikalow

Siergiej Konstantinowicz Krikalow (; ur. 27 sierpnia 1958 w Leningradzie) – rosyjski kosmonauta, Lotnik Kosmonauta ZSRR.
Odbył 6 lotów kosmicznych. Przez prawie 10 lat był rekordzistą, jeśli chodzi o łączny czas spędzony w przestrzeni kosmicznej. W dniu 16 sierpnia 2005 o godzinie 1:44 czasu wschodnioamerykańskiego (EDT) pobił rekord Siergieja Awdiejewa, wynoszący 748 dni. Podczas sześciu lotów przebywał w kosmosie łącznie 803 dni, 9 godzin i 39 minut. Jego rekord pobił Giennadij Padałka pod koniec czerwca 2015 r.
Jest najbardziej doświadczonym rosyjskim astronautą. Dwukrotnie był w stałej załodze stacji kosmicznej Mir, również dwukrotnie był w składach stałych załóg Międzynarodowej Stacji Kosmicznej. Trzykrotnie brał udział w lotach amerykańskich wahadłowców. Osiem razy wychodził w otwartą przestrzeń kosmiczną.
Krikalow uzyskał przydomek „"ostatniego obywatela ZSRR"”, jako że w latach 1991-1992 spędził 311 dni, 20 godzin i 1 minutę na pokładzie stacji Mir. Wrócił na Ziemię już po rozpadzie Związku Radzieckiego.
15 lutego 2007 powierzono mu stanowisko wiceprezesa Korporacji Rakietowo-Kosmicznej „Energia” imienia S.P. Korolowa. Był odpowiedzialny za załogowe loty kosmiczne. W marcu 2009 został dyrektorem Centrum Wyszkolenia Kosmonautów im. J. Gagarina w Gwiezdnym Miasteczku, jego kontrakt zakończył się 27 marca 2014 i nie został przedłużony.
Wykształcenie.
Krikalow ukończył szkołę średnią w roku 1975. W 1981 r. ukończył studia na wydziale inżynierii mechanicznej w Leningradzkim Instytucie Mechaniki (obecnie jest to Bałtycki Państwowy Uniwersytet Techniczny).
Praca w NPO Energia.
W 1981 r., po ukończeniu studiów, Krikalow zatrudnił się w radzieckiej zakładach NPO Energia, zajmujących się produkcją elementów konstrukcyjnych oraz wyposażenia statków i stacji kosmicznych. Do jego obowiązków należało testowanie ekwipunku, planowanie metod wykonywania prac w kosmosie, uczestniczenie w naziemnych kontrolach sprzętu. W 1985 r., gdy uległa awarii stacja kosmiczna Salut 7, Krikalow brał udział w przygotowaniach do misji naprawczej. Pracował wówczas nad procedurami dokowania do stacji będącej poza kontrolą oraz naprawy jej systemów pokładowych.
Stacja kosmiczna Mir.
W roku 1985 Krikalow został zakwalifikowany do programu lotu kosmicznego. Rok później przeszedł szkolenie podstawowe. Przypisano go do lotu wahadłowca Buran. Na początku 1988 r. rozpoczął przygotowania do swojego pierwszego długotrwałego pobytu w kosmosie, na pokładzie stacji kosmicznej Mir. Szkolenie obejmowało przygotowanie do co najmniej sześciu spacerów kosmicznych, instalacji nowego modułu oraz pierwszy test załogowej jednostki manewrującej (zestawu rakiet przymocowanych do tylnej części skafandra kosmonauty, pozwalającego na poruszanie się poza pokładem wahadłowca). Po ukończeniu treningu, zakwalifikowano go do radziecko-francuskiej misji naukowej. Sojuz TM-7 wystartował z Ziemi 26 listopada 1988 r. W skład załogi wchodzili: Krikalow jako inżynier lotu, dowódca Aleksandr Wołkow oraz francuski astronauta Jean-Loup Chrétien. Poprzednia załoga (Władimir Titow, Musa Manarow oraz Walerij Polakow) pozostawała na stacji Mir jeszcze przez 25 dni od ich przybycia. W ten sposób został ustanowiony rekord w długości pobytu 6-osobowej załogi na orbicie okołoziemskiej. Gdy poprzednia grupa wróciła na Ziemię, Krikalow, Polakow i Wołkow kontynuowali badania na stacji Mir. Ponieważ przyjazd kolejnej załogi opóźniał się, przygotowali oni stację Mir do działania bezzałogowego, po czym powrócili na Ziemię 27 kwietnia 1989 r.
W kwietniu 1990 r. Krikalow rozpoczął przygotowania do swojego drugiego lotu w charakterze członka załogi rezerwowej. Miał uczestniczyć w ósmej długotrwałej misji na stacji Mir, która przewidywała również pięć spacerów kosmicznych oraz tydzień wspólnych radziecko-japońskich operacji. W grudniu 1990 r. Krikalow przygotowywał się do dziewiątej misji na stacji Mir, która obejmowała także dziesięć spacerów kosmicznych. Sojuz TM-12 wzbił się ponad atmosferę 19 maja 1991 r. Krikalow pełnił funkcję inżyniera lotu. Dowódcą ekspedycji był Anatolij Arcebarski. W locie uczestniczyła również brytyjska astronautka, Helen Sharman. Sharman wróciła na Ziemię po tygodniu, razem z poprzednią załogą, tymczasem Krikalow i Arcebarski pozostali na stacji Mir. W ciągu lata wykonali sześć spacerów kosmicznych, w trakcie których przeprowadzili różne badania oraz czynności związane z obsługą stacji.
W lipcu 1991 r. Krikalow zgodził się pozostać na stacji w charakterze inżyniera lotu kolejnej załogi, gdyż zrezygnowano z jednego spośród dwóch zaplanowanych lotów. Krikalow miał powrócić na Ziemię dopiero w październiku. Miejsce inżyniera lotu w misji Sojuza TM-13 zajął Toktar Aubakirow, astronauta z Kazachskiej Republiki Radzieckiej, który nie odbył przygotowania do misji długotrwałej. Razem z Franzem Viehböckiem, pierwszym w historii kosmonautą austriackim, oraz Arcebarskim, powrócił on na Ziemię w dniu 10 października 1991 r. Dowódca Aleksander Wołkow pozostał na pokładzie stacji Mir z Krikalowem. Po wymianie załogi, Wołkow i Krikalow prowadzili eksperymenty na orbicie, aż do 25 marca 1992 r., gdy ponownie stanęli na ziemskim globie.
Wahadłowiec kosmiczny.
W październiku 1992 r. agencja NASA ogłosiła, że w planowanej misji wahadłowca kosmicznego weźmie udział jeden z doświadczonych astronautów. Krikalow był jednym z dwóch kandydatów wytypowanych przez Roskosmos (rosyjską agencję kosmiczną) do uczestnictwa w specjalistycznym szkoleniu wraz z amerykańską załogą STS-60. W kwietniu 1993 r. Krikalow został wyznaczony na głównego specjalistę misji. We wrześniu 1993 r. zdecydowano, że w szkoleniu wraz z Krikalowem będzie uczestniczył Władimir Titow jako jego dubler.
Krikalow wziął udział w locie STS-60, pierwszej łączonej Amerykańsko-Rosyjskiej Misji Wahadłowca. W trakcie misji STS-60, rozpoczętej 3 lutego 1994 r., na orbitę wyniesiono platformy badawcze Space Habitation Module-2 oraz Wake Shield Facility. Podczas ośmiodniowego lotu, załoga wahadłowca Discovery przeprowadziła szereg eksperymentów związanych z materiałoznawstwem, a także dokonała obserwacji Ziemi i badania śladów życia. Krikalow wykonał kilka zabiegów przy użyciu Systemu Zdalnej Manipulacji ("Remote Manipulator System"). Pokonawszy odległość 130 obwodów orbity okołoziemskiej (6  370  334 km), STS-60 wylądował w Centrum Kosmicznym im. J.F. Kennedy’ego na Florydzie ("Kennedy Space Center") w dniu 11 lutego 1994 r.
Po ukończeniu misji na wahadłowcu amerykańskim, Krikalow powrócił do służby w Rosji. Okresowo powracał do Centrum Kosmicznego im. Lyndona B. Johnsona w Houston, gdzie w Centrum Kontroli Lotów współpracował z amerykańskimi kontrolerami oraz naziemnymi kontrolerami w Rosji, wspierającymi łączone misje amerykańsko-rosyjskie. Krikalow uczestniczył w kontroli lotów wahadłowców STS-63, STS-71, STS-74 i STS-76.
W grudniu 1998 r. Krikalow wraz z Robertem Cabaną jako pierwsi przycumowali do Międzynarodowej Stacji Kosmicznej. Swój pobyt rozpoczęli od zapalenia świateł w jej pierwszym komponencie – amerykańskim module Unity.
W dniach od 4 do 15 grudnia 1998 r. Krikalow brał udział w locie STS-88 Endeavour – pierwszej misji montażowej na Międzynarodowej Stacji Kosmicznej. W ciągu 12 dni trwania misji, moduł Unity zintegrowano z rosyjskim modułem Zaria. Dwaj członkowie załogi wykonali trzy spacery kosmiczne, w toku których połączyli przewody i zainstalowali narzędzia/sprzęt do użytku w późniejszych spacerach kosmicznych. Załoga dokonała rejestracji swoich działań za pomocą kamer IMAX. Ponadto zainstalowali dwa satelity, a mianowicie: Mighty Sat 1 i SAC-A. Misja trwała 283 godziny i 18 minut.
Międzynarodowa Stacja Kosmiczna.
Krikalow był członkiem załogi biorącej udział w Ekspedycji 1. Start nastąpił 31 października 2000 r. na pokładzie statku Sojuz, wystrzelonego z kosmodromu Bajkonur w Kazachstanie. Bez komplikacji dotarli na stację 2 listopada 2000 r. W trakcie pobytu na ISS mieli za zadanie przygotować wnętrze placówki orbitalnej dla kolejnych załóg. Otrzymali poza tym okazję przyjrzeć się rozrostowi stacji w związku z instalacją amerykańskiego panelu słonecznego (fotowoltaicznego) oraz modułu laboratoryjnego Destiny. Opuścili stację wraz z załogą lotu STS-102 w dniu 18 marca 2001 r. Wylądowali w Kennedy Space Center trzy dni później.
Później Krikalow dowodził lotem Ekspedycji 11. Mieszkał i pracował na Międzynarodowej Stacji Kosmicznej przez sześć miesięcy. Ekspedycja 11 wystartowała z kazachskiego kosmodromu Bajkonur 14 kwietnia 2005 r. na pokładzie statku Sojuz, a do Międzynarodowej Stacji Kosmicznej dotarła dwa dni później. Po 8 dniach współpracy z poprzednią załogą, Ekspedycja 11 przejęła kontrolę nad stacją. Plany misji zakładały wykonanie dwóch spacerów kosmicznych. Pierwszy odbył się w sierpniu. Załoga wyruszyła ze śluzy powietrznej „Quest” w amerykańskich skafandrach. Drugi spacer kosmiczny odbył się we wrześniu 2005 r. Kosmonauci ubrani w rosyjskie skafandry opuścili stację poprzez śluzę powietrzną Pirs.
Ekspedycja 11 opuściła ISS 10 października 2005 r. o godzinie 17:49. Tego samego dnia o 21:09, wylądowała w Kazachstanie. Na pokładzie stacji zastąpiła ją Ekspedycja 12 w składzie: William McArthur i Walerij Tokariew.
Współpraca Krikalowa z Międzynarodową Stacją Kosmiczną nie ograniczała się wyłącznie do jego pobytu na orbicie. 15 czerwca 2007 r. za pośrednictwem Rosyjskiego Centrum Kontroli Lotów poinstruował on inżyniera lotu Ekspedycji 15, Olega Kotowa, oraz dowódcę misji, Fiodora Jurczichina, jak włączyć uszkodzone systemy komputerowe w rosyjskim członie stacji.
Odznaczenia i wyróżnienia.
Krikalow należał do rosyjskich, a wcześniej radzieckich, narodowych związków lotniczych. W 1983 wywalczył tytuł mistrza Moskwy w akrobacjach lotniczych, a trzy lata później był już mistrzem Związku Radzieckiego w tej dyscyplinie.
Za swoje doświadczenie w lotach kosmicznych otrzymał liczne odznaczenia państwowe i międzynarodowe. Uhonorowano go m.in. tytułem Bohatera Związku Radzieckiego, Orderem Lenina, Orderem Honoru, francuskim tytułem Oficera Legii Honorowej oraz tytułem Bohatera Federacji Rosyjskiej. Krikalow otrzymał również dwukrotnie medale za loty kosmiczne, przyznawane przez amerykańską agencję NASA ("NASA Space Flight Medal").
Poprzedni rekord łącznej długości czasu spędzonego w przestrzeni kosmicznej, należący do Siergieja Awdiejewa, pobił w trakcie 11. Ekspedycji na Międzynarodową Stację Kosmiczną.
W 2007 Siergiej Krikalow otrzymał honorowe obywatelstwo Sankt Petersburga, razem z dyrygentem Walerijem Giergijewem.
Dekretem Prezydenta Federacji Rosyjskiej Dmitrija Miedwiediewa, № 436 z 12 kwietnia 2011, został odznaczony Medalem „Za zasługi w podboju kosmosu”.

</doc>
<doc id="1564089" url="https://pl.wikipedia.org/wiki?curid=1564089" title="Liberalizm (językoznawstwo)">
Liberalizm (językoznawstwo)

Liberalizm – postawa językowa charakteryzująca się dużą tolerancją wobec wszystkich zmian zachodzących w języku (a więc np. wobec zapożyczeń). Osoby przyjmujące taką postawę dopuszczają obecność w języku ogólnonarodowym wszelkich form regionalnych, zawodowych, rzadkich i przestarzałych. Nie rażą ich również wyrażenia potoczne.
Zgodnie z postawą liberalną należy zatem zaakceptować takie wyrazy jak: "baby-sitter", "europoseł", "komuch" czy "zakręcony", ponieważ pozwalają one na określenie pewnych zjawisk pozajęzykowych. Postawa ta nie oznacza jednak braku hierarchizacji języka – osoby ją wyznające tolerują wszystkie nowe elementy językowe, ale niektóre z nich uznają za bardziej, a inne za mniej pożądane, niektóre właściwe dla języka w ogóle, a inne tylko dla pewnych jego odmian.
Skrajną postacią liberalizmu językowego jest leseferyzm językowy.

</doc>
<doc id="1564090" url="https://pl.wikipedia.org/wiki?curid=1564090" title="Emil Kaschub">
Emil Kaschub

Emil Kaschub (Heinz Kaschub) (ur. 3 kwietnia 1919 w Mensguth, zm. 4 maja 1977 prawdopodobnie Frankfurt nad Menem) – niemiecki zbrodniarz wojenny, lekarz, przeprowadzał eksperymenty pseudomedyczne w KL Auschwitz.
Chorąży kompanii studenckiej E.Kaschub, do KL Auschwitz przybył z polecenia dowództwa Wehrmachtu pod koniec lata 1944 roku. Przydzielono go by badał liczne symulacje chorób przez żołnierzy Wehrmachtu, przez co mieli uzyskać tymczasowe lub stałe zwolnienia ze służby. Wykonywał swoje doświadczenia na więźniach żydowskich w bunkrze baraku nr 28 obozu głównego. Polegały one na wcieraniu w skórę, podawaniu doustnym lub wstrzykiwaniu różnych substancji chemicznych (na przykład kwas pikrynowy, który miał symulować żółtaczkę / wirusowe zapalenie wątroby), które miały wywołać objawy chorobowe, które symulowali żołnierze.
Przez wiele lat po II Wojnie Światowej był lekarzem w RFN, we Frankfurcie nad Menem był m.in. kierownikiem chirurgii Bethanien-Krankenhaus.
Powojenne losy E.Kaschuba nie były znane polskim śledczym i historykom co najmniej do 1977 r. Był poszukiwany przez polskie organy ścigania. Nie został ukarany.

</doc>
<doc id="1564091" url="https://pl.wikipedia.org/wiki?curid=1564091" title="Cotoneaster niger">
Cotoneaster niger



</doc>
<doc id="1564096" url="https://pl.wikipedia.org/wiki?curid=1564096" title="Parque Natural Montes de Málaga">
Parque Natural Montes de Málaga

Parque Natural Montes de Málaga (hiszp. Park krajobrazowy gór Malagi), utworzony 18 lipca 1989, leży kilkanaście kilometrów na północ od centrum Malagi. Obejmuje 4996 ha terenu górskiego o wysokości od około 100 do 1100 m n.p.m.
Tereny te od XV wieku były wykorzystywane pod działalność rolniczą, głównie uprawę winorośli, oliwek i migdałów, co spowodowało ich degradację i częste wylewy rzeki Guadalmedina, niszczące miasto Malaga, położone u jej ujścia. W XIX wieku winnice zniszczyła epidemia filoksery. Tereny zalesiono w pierwszej połowie XX wieku.
Obecnie na terenie parku produkcja wina prowadzona jest na niewielką skalę, przede wszystkim w celach edukacyjnych.
Flora.
Ze względu na bliskość morza klimat jest łagodny. Roślinność obecna podobna jest do roślinności, która występowała w tym miejscu przed rozpoczęciem intensywnego rolnictwa.
Na terenie parku występuje dąb portugalski ("Quercus faginea"), dąb korkowy ("Quercus suber"), dąb ostrolistny ("Quercus ilex"). Dominującym drzewem jest sosna alepska ("Pinus halepensis Mill.")
Fauna.
Również zwierzęta występujące w parku są typowe dla tej okolicy. W czasie ostatnich badań na terenie parku zidentyfikowano: 27 gatunków ssaków, 95 ptaków, 19 gadów i 8 gatunków płazów.
Na terenie parku można spotkać kameleona, występują też: dziki, łasice, tchórze, rysie i kuny. Z ptaków zaś orzełka włochatego, jastrzębie, gadożery oraz puchacze
Turystyka.
Teren parku jest pokryty dość gęstą siecią utwardzonych dróg gruntowych, jednak większość z nich jest niedostępna dla samochodów osób zwiedzających (istnieje niewielki ruch samochodów lokalnych). Po drogach i ścieżkach wytyczono około 50 km tras pieszych i około 250 km tras rowerowych o różnym stopniu trudności.
Blisko centrum parku, od strony wschodniej znajdują się 2 obszary piknikowe oraz centrum edukacyjne i muzeum.

</doc>
<doc id="1564097" url="https://pl.wikipedia.org/wiki?curid=1564097" title="Muscari neglectum">
Muscari neglectum



</doc>
<doc id="1564103" url="https://pl.wikipedia.org/wiki?curid=1564103" title="Granica polsko-białoruska">
Granica polsko-białoruska

Granica polsko-białoruska – granica między Republiką Białorusi a Rzeczpospolitą Polską istniejąca formalnie od momentu uzyskania niepodległości Białorusi od Związku Radzieckiego, tj. od 25 sierpnia 1991 roku. Do 1991 roku obecna granica z Białorusią stanowiła część granicy z ZSRR i miała identyczny przebieg. Przez granicę prowadzi 13 przejść granicznych: 7 drogowych, 5 kolejowych i jedno rzeczne.
Granica polsko-białoruska jest zarazem zewnętrzną granicą Unii Europejskiej.
Przebieg granicy.
Granica z Białorusią biegnie dokładnie tak jak przebiegała granica polsko-radziecka na odcinku granicy Białoruskiej SRR. Przebiega ona od Sobiboru wzdłuż Bugu i skręca na północny wschód, przecina Puszczę Białowieską, dolinę Narwi, biegnie wzdłuż doliny Świsłoczy, dalej linią niemal prostą do doliny rzeczki Wołkuszanki, którą biegnie 5 km, przecina dolinę Czarnej Hańczy i kończy się na północ od tej rzeki.
Przejścia graniczne.
Na granicy Polski i Białorusi znajduje się trzynaście przejść granicznych – siedem drogowych, pięć kolejowych oraz jedno sezonowe przejście rzeczne dla kajaków. Czyli jedno przejście drogowe na 58,21 km, kolejowe 81,49 km i rzeczne na 407,47 km. Planuje się utworzenie kolejnych trzech przejść granicznych. Przejść granicznych jest znacznie mniej niż na granicy zachodniej przed przystąpieniem Polski do Unii Europejskiej. Przyczyną tego stanu są zarówno bariery fizycznogeograficzne (znaczna część granicy jest na rzece), jak i polityczne (Białoruś była częścią ZSRR, które budowało mało przejść granicznych).
Ruch kolejowy.
Pomiędzy Polską a Białorusią odbywa się ruch kolejowy zarówno pasażerski, jak i towarowy. Sieć polska jest standardowo normalnotorowa (1435 mm) i zelektryfikowana 3 kV DC. Sieć białoruska jest szerokotorowa (1520 mm) i zelektryfikowana prądem zmiennym 25 kV 50 Hz. Na granicy konieczna jest więc wymiana wózków oraz w przypadku lokomotyw elektrycznych ich zmiana lub zastosowanie lokomotyw dwusystemowych&lt;ref name="ŚK12/2011"&gt;&lt;/ref&gt;.
Na granicy znajduje się 5 przejść kolejowych: Czeremcha-Wysokolitowsk, Kuźnica-Grodno, Siemianówka-Swisłocz, Terespol-Brześć, Zubki-Bierestowica.
Na przejściu Kuźnica – Grodno tory normalne zelektryfikowane są poprowadzone do Grodna, natomiast szerokie niezelektryfikowane do Gieniuszy, co powoduje możliwość obsługi połączeń do Grodna przez pojazdy normalnotorowe z Polski. Przejście Zubki-Bierestowica jest właściwie nie używane, również w tym miejscu tory różnego rozstawu znajdują się po obu stronach granicy i kończą się odpowiednio tor normalny (niezelektryfikowany) w Bierestowicy natomiast szeroki (niezelektryfikowany) w Walile. Na przejściu Siemianówka-Swisłocz został zastosowany splot pomiędzy stacjami Siemianówka i Swisłocz, tor ten jest niezelektryfikowany. Podobne rozwiązanie zostało zastosowane na przejściu Czeremcha-Wysokolitowsk, gdzie jednak splot został poprowadzony aż do Brześcia, gdzie później został skierowany już jako tor normalny z powrotem do Polski (Terespol). Na przejściu Terespol-Brześć tor szeroki biegnie do Terespola (niezelektryfikowany) Jednakże już od Brześcia linia jest zelektryfikowana. Z kolei tor normalny biegnie do Brześcia w całości zelektryfikowany. Na tym przejściu jako jedynym znajduje się planowane stanowisko przestawcze systemu SUW2000. Przez to przejście kursują wszystkie pociągi dalekobieżne kursujące pomiędzy Polska a Białorusią, a także Rosją, oprócz tych z/do obwodu kaliningradzkiego.

</doc>
<doc id="1564106" url="https://pl.wikipedia.org/wiki?curid=1564106" title="Haroldo">
Haroldo

Haroldo Pereira Domingues (ur. 18 marca 1896, zm. 13 września 1955) – brazylijski piłkarz znany jako Haroldo lub Haroldo Domingues, napastnik. Działał także jako trener.
Urodzony w Rio de Janeiro Haroldo karierę piłkarską rozpoczął w 1913 roku w klubie America Rio de Janeiro, z którym dwukrotnie zdobył mistrzostwo stanu Rio de Janeiro – w 1913 i 1916. Od 1917 do 1922 był piłkarzem klubu Santos FC.
Jako piłkarz klubu Santos FC wziął udział w turnieju Copa América 1917, gdzie Brazylia zajęła trzecie miejsce. Haroldo zagrał tylko w meczu z Chile, w którym zdobył 2 bramki.
Wciąż będąc graczem Santosu wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Haroldo pełnił rolę nie tylko piłkarza, ale także trenera reprezentacji. Jako grający trener wystąpił tylko w jednym meczu – z Chile, w którym zdobył bramkę.
W reprezentacji Brazylii w latach 1917-1919 rozegrał 4 mecze i zdobył 4 bramki.

</doc>
<doc id="1564107" url="https://pl.wikipedia.org/wiki?curid=1564107" title="Haroldo Domingues">
Haroldo Domingues



</doc>
<doc id="1564108" url="https://pl.wikipedia.org/wiki?curid=1564108" title="Simón Rodríguez">
Simón Rodríguez

Simón Rodríguez (ur. 28 października 1769 w Caracas, Wenezuela, zm. 28 lutego 1854 w Amotape, Peru) – południowoamerykański filozof i nauczyciel. Był wychowawcą i mentorem Simona Bolivara. W czasie pobytu na wygnaniu z hiszpańskich kolonii amerykańskich posługiwał się nazwiskiem Samuel Robinson.
W maju 1791 Rada Miejska w Caracas ("Cabildo") zaoferowała mu posadę nauczyciela w Szkole Czytania i Pisania dla Dzieci. W roku 1794 zaprezentował on Radzie swoją znamienną publikację pt. "Wady w sposobie prowadzenia Szkoły Czytania i Pisania dla Dzieci w Caracas oraz propozycje jej reformy i odrodzenia". Rozwiązania przedstawione przez Rodrigueza były zbliżone do nowoczesnego systemu nauczania.
Udział Rodrigueza w spisku zorganizowanym przez Manuela Guala i Jose Marię Espana przeciwko królowi Hiszpanii w roku 1797 sprawił, że musiał on wyemigrować z Wenezueli.
Podczas pobytu w Kingston, stolicy Jamajki, przybrał nazwisko Samuel Robinson. Po kilku latach spędzonych w Stanach Zjednoczonych, w roku 1801 wyjechał do Francji. W roku 1804 spotkał tam jednego ze swoich byłych uczniów; razem udali się w długą podróż po Europie. Uczestniczyli w koronacji Napoleona Bonaparte na króla Włoch w Mediolanie; byli świadkami słynnej przysięgi Simona Bolivara, który obiecał, że wyzwoli wszystkie kolonie amerykańskie spod jarzma hiszpańskiego i spisali historyczną relację z tego wydarzenia.
W latach 1806-23 Rodriguez odwiedził liczne kraje europejskie. W tym czasie mieszkał we Włoszech, Niemczech, Prusach, Polsce oraz Rosji. Później, swój pobyt w Europie skwitował następującą wypowiedzią: "Mieszkałem w Europie przez ponad dwadzieścia lat; pracowałem w Przemysłowym Laboratorium Chemicznym[...], uczestniczyłem w tajnych spotkaniach kół socjalistycznych [...] studiowałem trochę literaturę; uczyłem się obcych języków i prowadziłem szkołę czytania oraz pisania w niewielkim rosyjskim miasteczku."
Rodriguez wrócił do Ameryki w 1823. Posługiwał się ponownie swoim starym nazwiskiem. W roku 1824 założył w Kolumbii pierwszą szkołę zawodową. Simon Bolivar sprowadził go potem do Peru i mianował "Kierownikiem Szkolnictwa Publicznego, Nauk Fizycznych i Matematycznych oraz Sztuk". Równocześnie w Boliwii objął stanowisko "Dyrektora Kopalni, Rolnictwa i Dróg Publicznych".
W roku 1826 Rodriguez otworzył drugą szkołę zawodową, w ramach projektu budowy systemu oświaty w Boliwii. Niemniej jednak Antonio José de Sucre, prezydent Boliwii od października 1826, nie darzył go sympatią ani zaufaniem, wobec czego Rodriguez w tym samym roku zrezygnował ze swojej posady w ministerstwie. Przez pozostałą część życia pracował jako nauczyciel i pisarz. Mieszkał tymczasowo w różnych miejscach w Peru, Chile i Ekwadorze. Rozgłos przyniosła Rodriguezowi książka z dziedziny socjologii pt. "Społeczeństwa amerykańskie" ("Sociedades Americanas"), opublikowana w kilku wydaniach w: Arequipa (1828), Concepcion (1834), Valparaíso (1838) oraz w Limie (1842).
Większość dzieł ze spuścizny literackiej Rodrigueza przechowywano w Guayaquil w Ekwadorze. Spłonęły one w czasie wielkiego pożaru miasta w roku 1896.
Podobizna Rodrigueza widnieje na wenezuelskim banknocie o nominale 50 boliwarów. Do roku 2007 jego sylwetka zdobiła również banknoty o nominale 20 tys. boliwarów.

</doc>
<doc id="1564112" url="https://pl.wikipedia.org/wiki?curid=1564112" title="Non Stop (klub w Sopocie)">
Non Stop (klub w Sopocie)

Non Stop – nieistniejący już klub muzyki młodzieżowej w Sopocie.
Działalność „Non Stopu” została zainaugurowana z inicjatywy Franciszka Walickiego latem 1961 przez zespół Czerwono-Czarni i przy współpracy z miejscowym przedsiębiorstwem gastronomicznym. W latach 1962-1963 jego gospodarzem był Krzysztof Klenczon. Występowały w nim praktycznie niemal wszystkie zespoły bigbeatowe lat 60. wraz z takimi solistami jak m.in.: Czesław Niemen, Michaj Burano, Helena Majdaniec, Ada Rusowicz, Katarzyna Sobczyk, Karin Stanek. Wielu fanom sopocki „Non Stop” kojarzy się z trójmiejskim zespołem Czerwone Gitary i mieszkającym ówcześnie w Sopocie Sewerynem Krajewskim. W pewnym okresie klub określano jako „salon” taneczny lub który prowadzi „podwieczorki taneczne”. "De facto" to była jedną z pierwszych dyskotek w Polsce. W 1967 organizację przejęło Polskie Stowarzyszenie Jazzowe.
Siedziby.
Klub kilkakrotnie zmieniał swoją siedzibę, w okresie:
W pierwszych latach działalności funkcjonował też poza sezonem letnim w sopockim Grand Hotelu.

</doc>
<doc id="1564113" url="https://pl.wikipedia.org/wiki?curid=1564113" title="Leseferyzm (językoznawstwo)">
Leseferyzm (językoznawstwo)

Leseferyzm (od – nie sprzeciwiać się) – postawa językowa charakteryzująca się przekonaniem, że język reguluje się samodzielnie, a więc nie należy ingerować w jego rozwój. Opiera się na akceptacji wszystkich zjawisk językowych i niewartościowaniu ich, zgodnie z założeniem, że elementy używane i istniejące w uzusie są najwyraźniej przydatne i odpowiadają na potrzeby użytkowników. Leseferyści żywią niechęć wobec wszelkich – czy to indywidualnych, czy instytucjonalnych – prób ingerencji w spontaniczny rozwój języka, uznając je za nieskuteczne lub szkodliwe. Postawa ta narodziła się w XIX wieku, współcześnie charakterystyczna jest przede wszystkim dla młodzieży. Leseferyzm jest skrajną postacią liberalizmu językowego.

</doc>
<doc id="1564114" url="https://pl.wikipedia.org/wiki?curid=1564114" title="I’ll Be Missing You">
I’ll Be Missing You

I’ll Be Missing You – piosenka nagrana w 1997 przez rapera Puff Daddy’ego oraz wokalistkę Faith Evans na cześć zamordowanego 9 marca 1997 Notorious B.I.G. Została ona napisana przez rapera Sauce Money, którego uhonorowano za nią nagrodą Grammy.
„I’ll Be Missing You” korzysta z melodii piosenki „Every Breath You Take”, wykonanej w oryginale przez The Police. Wykorzystano ją jeszcze przed otrzymaniem pozwolenia. Podczas odbierania nagrody Grammy, do artystów dołączył Sting (wokalista The Police), który zyskał całe honorarium.
Utwór zdobył dużą popularność oraz doczekał się kilku wersji. Ostatecznie usytuował się na 1. pozycji list przebojów singlowych m.in. w USA, Wielkiej Brytanii, Australii, Kanadzie, Niemczech, Włoszech, Holandii oraz Nowej Zelandii i Polsce. „I’ll Be Missing You” jest jedną z nielicznych piosenek, która zadebiutowała w notowaniu "Billboard" Hot 100 na 1. miejscu.

</doc>
<doc id="1564117" url="https://pl.wikipedia.org/wiki?curid=1564117" title="Simon Rodriguez">
Simon Rodriguez



</doc>
<doc id="1564119" url="https://pl.wikipedia.org/wiki?curid=1564119" title="Eduardo Noriega (hiszpański aktor)">
Eduardo Noriega (hiszpański aktor)

Eduardo Noriega, właściwie Eduardo Noriega Gómez (ur. 1 sierpnia 1973 w Santander, stolicy wspólnoty autonomicznej Kantabria) – hiszpański aktor filmowy, najlepiej znany z występu w dwóch filmach Alejandro Amenábara – uhonorowanym nagrodą Goya dramacie "Teza" i dreszczowcu "Otwórz oczy". W Stanach Zjednoczonych prawdopodobnie stał się najbardziej popularny z roli Enrique w dreszczowcu politycznym "8 części prawdy".
Życiorys.
Przyszedł na świat w Santander, stolicy wspólnoty autonomicznej Kantabria jako najmłodszy z siedmiorga braci. We wczesnym dzieciństwie poświęcił się muzyce. W okresie dorastania przeniósł się do Madrytu, gdzie rozpoczął karierę aktorską występując w kilku filmach krótkometrażowych w reżyserii Carlosa Montero "En casa de Diego" (1993) i Mateo Gila "Soñé que te mataba" (1994) oraz dramacie "Opowieści z Kronen" ("Historias del Kronen", 1995) u boku Jordi Mollà. Rola Alberto w krótkometrażowym thrillerze Alejandro Amenábara "Luna" (1995) przyniosła mu nagrodę 'Caja de Madrid' na festiwalu filmów krótkometrażowych w Alcalá de Henares. Zwrócił na siebie uwagę krytyków w roli studenta madryckiej szkoły medialnej, podejrzanego o utrwalanie ludzkich kaźni na taśmie filmowej w dramacie Alejandro Amenábara "Teza" ("Tesis", 1995). Za postać Césara, który przebywa w więzieniu oskarżony o morderstwo, którego nie pamięta w melodramacie sci-fi/thrillerze psychologicznym "Otwórz oczy" ("Abre los ojos", 1997) był nominowany do nagrody Goya. Kolejną nominację do nagrody Goya zdobył za kreację agenta hiszpańskich służb specjalnych w dreszczowcu "Wilk" ("El Lobo", 2004).

</doc>
<doc id="1564120" url="https://pl.wikipedia.org/wiki?curid=1564120" title="Puchar Włoch w piłce nożnej (2008/2009)">
Puchar Włoch w piłce nożnej (2008/2009)

Puchar Włoch 2008/09 – 62 edycja rozgrywek piłkarskiego Pucharu Włoch.
Finał.
Mecz finałowy zostanie rozegrany 13 maja 2009 na Stadionie Olimpijskim w Rzymie.

</doc>
<doc id="1564121" url="https://pl.wikipedia.org/wiki?curid=1564121" title="Ustroń (gmina)">
Ustroń (gmina)

Ustroń – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy był Ustroń.
Jako "gmina jednostkowa" gmina Ustroń należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, obejmującą poza siedzibą gromady Hermanice i Lipowiec. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z 3 gromad.
Zniesiona została 29 września 1954 roku wraz z reformą znoszącą gminy.
Jednostki wiejskiej o nazwie Ustroń nie przywrócono 1 stycznia 1973 wraz z kolejną reformą reaktywującą gminy. 13 listopada 1954 roku Ustroń (z przyłączonymi do niego Hermanicami) uzyskał status osiedla, a 31 grudnia 1956 roku – prawa miejskie. Lipowiec jest dzielnicą Ustronia od 1 stycznia 1973 roku.

</doc>
<doc id="1564124" url="https://pl.wikipedia.org/wiki?curid=1564124" title="Haroldo Pereira Domingues">
Haroldo Pereira Domingues



</doc>
<doc id="1564125" url="https://pl.wikipedia.org/wiki?curid=1564125" title="Puchar Włoch w piłce nożnej (2000/2001)">
Puchar Włoch w piłce nożnej (2000/2001)

Puchar Włoch 2000/01 – 54 edycja rozgrywek piłkarskiego Pucharu Włoch.

</doc>
<doc id="1564127" url="https://pl.wikipedia.org/wiki?curid=1564127" title="Texmaker">
Texmaker

Texmaker – wieloplatformowy wolny edytor LaTeX. Jest dostępny na licencji GNU General Public License.

</doc>
<doc id="1564129" url="https://pl.wikipedia.org/wiki?curid=1564129" title="Tecún Umán">
Tecún Umán

Tecun Uman (ur. ok. 1500, zm. 20 lutego 1524) – ostatni władca i król ludu Kiczów (odłam plemienia Majów), zamieszkującego wyżyny dzisiejszej Gwatemali. Według kroniki "Kaqchiquel", został on zabity przez hiszpańskiego konkwistadora, Pedro de Alvarado, podczas bitwy z Hiszpanami na pampach regionu El Pinal 20 lutego 1524 r. Tecun jest uważany za najwybitniejszą postać spośród członków plemienia, ze względu na odwagę, honorową postawę oraz walkę w obronie ojczyzny i ludu. 22 marca 1960 r. został ogłoszony bohaterem narodowym Gwatemali. Święto na jego cześć obchodzone jest 20 lutego, w rocznicę jego śmierci. Postać Tecuna Umana zainspirowała wielu twórców, począwszy od rzeźbiarzy, którzy wznosili mu pomniki – poprzez poetów – aż do artystów ludowych, którzy jego legendę wspominali w tańcach ludowych i modlitwach. Mimo tego, fakt istnienia historycznego Tecuna Umana nie został dostatecznie udokumentowany. Okazało się, że w jego przypadku ciężko jest oddzielić historię od legendy.
Bitwa pod El Pinal.
W połowie listopada 1523 r. portugalski kapitan Pedro de Alvarado y Contreras otrzymał od Hernana Cortesa misję odkrycia i opanowania ziem na południe od Meksyku. W wyprawie kapitana Alvarado uczestniczyło: trzystu żołnierzy, stu dwudziestu łuczników i karabinierów, stu trzydziestu pięciu jeźdźców oraz kilkuset wojowników ze sprzymierzonych plemion Cholutec oraz Tlaxcaltec. Gdy wyprawa dotarła do wybrzeży Gwatemali w 1524 r., hiszpańscy konkwistadorzy spotkali się z tubylcami, wywodzącymi się etnicznie od ludów Majów oraz Nahuatl. Większość z nich należała do plemienia Kiczów. Wówczas Alvarado zawarł sojusz z tradycyjnym wrogiem Kiczów, wodzem plemienia Kaqchikel. Zanim konkwistadorzy postawili stopy na ziemi gwatemalskiej, podbili już plemię Kaqchikel. Pokonani tubylcy poddali się w 1520 r. i poprosili Hiszpanów o pomoc w walce z plemieniem Kiczów. Cortes wysłał poselstwo do stolicy Kiczów, Gumarcaj, z żądaniem podporządkowania państwa władzom hiszpańskim oraz zawieszenia walk z ludem Kaqchikel. Kicze odrzucili ultimatum i zaczęli szykować się do wojny. Gdy armia hiszpańska dotarła do Xelaju (obecnie miasto Quetzaltenango), zarządca tej osady wysłał ponaglenie do Gumarcaj. Kicze obrali na swego przywódcę Tecuna Umana. Wraz z wojskiem liczącym 8400 wojowników napotkał on konkwistadorów pod El Pinal. W bitwie, która się tam odbyła, wódz Kiczów poniósł klęskę.
Legenda.
Legenda głosi, że Tecun Uman przystąpił do bitwy przystrojony w cenne pióra kwezala. Miał mu towarzyszyć jego przewodnik duchowy ("nagual") – również kwezal. W trakcie batalii spotkali się ze sobą wojownicy z zupełnie różnych światów – Alvarado i Tecun, każdy z bronią w rękach. Alvarado, odziany w zbroję, siedział na swoim koniu. Jako że rdzenni Amerykanie nie znali koni (nie hodowali żadnych zwierząt pociągowych), Tecun Uman, widząc jeźdźca na koniu, pomyślał, że stanowią oni jedną istotę i zabił konia konkwistadora (według innej wersji legendy, Tecun zaatakował konia, by zrzucić z niego Alvarado; miał być świadomy, że człowiek i zwierzę, którym stawia czoła, nie są jednym stworzeniem). Szybko spostrzegł swój błąd i kolejny atak skierował przeciwko jeźdźcowi. Lecz Alvarado szybciej przebił włócznią pierś Indianina i ugodził go w serce. Wówczas przewodnik duchowy Tecuna, rozżalony po jego śmierci, usiadł na piersi poległego bohatera, splamiwszy swoje pióra jego krwią i za chwilę zdechł. Od tej chwili wszystkie samce kwezala mają czerwone pióra na piersiach i nikt już nie słyszał ich śpiewu. Co więcej, kwezal schwytany w niewolę, wkrótce umiera i dlatego w tradycji Majów uważany jest za symbol wolności.
Według jeszcze innej relacji, w czasie bitwy doszło do bardziej skomplikowanej konfrontacji sił duchowych i materialnych. Według tej wersji, Tecun Uman sam przeobraził się w kwezala (według niektórych źródeł w orła), przyozdobionego w trzy korony ze złota, diamentów i szmaragdów. Inni tubylcy próbowali zgładzić Alvarado, jednak chroniła go kobieta o nadprzyrodzonych mocach, prawdopodobnie Najświętsza Maryja Panna. Tecun odprawił swoje pogańskie zaklęcia i z zamiarem zabicia Alvarado uśmiercił jego konia. Gdy uprzytomnił sobie, że zabił tylko zwierzę, a nie jeźdźca, chciał zaatakować ponownie, jednak wcześniej przeszyła go włócznia konkwistadora.
Zupełnie odmienna wersja legendy podaje, że Tecun Uman był już bliski zgładzenia Alvarado, jednak został uprzedzony przez jednego z podkomendnych Hiszpana, niejakiego Arguetę, który przyszedł z odsieczą swemu dowódcy i zabił wodza Kiczów.
Świadectwa historyczne.
Kwestia istnienia historycznego Tecuna Umana jest przedmiotem toczącej się nadal dyskusji. Jedynym dowodem jego istnienia jest list napisany przez Alvarado do Hernana Cortesa. Jednakże list ten jest ubogi w szczegóły – Alvarado umieścił w nim tylko krótką wzmiankę o bitwie: "w trakcie bitwy zginął jeden z czterech przywódców miasta Utatlan. Był on naczelnym wodzem całego kraju." Alvarado nie podał imienia indiańskiego wojownika. Nie opisał również sposobu, w jaki zginął, ani – z czyich rąk. Niektóre miejscowe dokumenty opisują przybycie Alvarado na tereny dzisiejszej Gwatemali w sposób podobny do współczesnych wersji legendy. W kronice pt. "Título K’oyoi" wódz kiczów określony jest imieniem „Tecum Umam”.
Księga pt. "Popol Vuh" (w jęz. kicze: "Księga społeczności") potwierdza spostrzeżenia Bartolome de las Casasa, który stwierdził, że w okresie hiszpańskiego podboju Mezoameryki, plemię Kiczów rządzone było przez czterech suwerenów. Dowodzić wojskiem Kiczów miał pierworodny syn najwyższego wodza plemienia. Otrzymał on tytuł "nima rajpop achij". Tytułem tym określała Tecuna Umana kronika "Titulo K’oyoi". Wersję tę potwierdza zawarta w księdze "Popul Vuh" tabela genealogiczna władców Kiczów. Podaje ona, że w czasie przybycia Alvarado do Mezoameryki, tytuł ten nosił niejaki Tecun Uman.
Brak szczegółów w liście Alvarado do Cortesa można wyjaśnić poprzez przypuszczenie, że z Tecunem Umanem osobiście walczył jeden z podkomendnych konkwistadora, Argueta. Podejrzenie to oparte jest na oświadczeniach dalekich potomków Arguety, którzy uważają, że są w posiadaniu autentycznej lancy tego żołnierza, noszącej ślady krwi bohatera Kiczów.
Imię.
Uważa się, że „Tecun Uman” to raczej tytuł przysługujący władcom plemienia, a nie imię konkretnego wodza. Najstarszym źródłem, w którym termin ten występuje, była kronika "Titulo K’oyoi". Bohatera bitwy przeciwko Hiszpanom określa ona jako "wielkiego wodza Tecum, wnuka króla kiczów, Don K’iqaba". Wynikać stąd może, że słowo „uman” lub „umam” oznacza po prostu wnuka i nie jest cząstką imienia Tecuna. Pojawiło się przypuszczenie, że termin „uman” może mieć związek z rodowodem wodza lub wywodzi się on z innego tytułu, jakim określano bohaterów, a mianowicie: "q’uq’umam". Może również odnosić się do miejscowej nazwy wulkanu Teyocuman.
Baile de la Conquista.
Gwatemalski taniec konkwisty ("Baile de la Conquista") to tradycyjny taniec, oparty na zasadach hiszpańskiego "tańca Maurów" ("Baile de los Moros"), który upamiętniał wygnanie Maurów z Półwyspu Iberyjskiego. Taniec ten rozpowszechnił się w wielu skolonizowanych regionach Ameryki Łacińskiej. Katoliccy księża popierali jego popularyzację wśród ludów indiańskich, gdyż, jako element kultury europejskiej, ułatwiał on nawracanie rdzennych Amerykanów na chrześcijaństwo.
W Gwatemali taniec przywołuje wydarzenia z początków kolonizacji. Szczególnie skupia się na konfrontacji pomiędzy Tecunem Umanem a Pedro de Alvarado, która stała się symbolem większego konfliktu pomiędzy cywilizacjami. Taniec zawiera motywy odnoszące się do prowadzonej przez Alvarado inwazji oraz do podboju Gwatemali. Aby zachować podobieństwo do "Baile de los Moros", miejsce mauryjskiego księcia w gwatemalskim tańcu zajął Tecun Uman. Dlatego niektórzy badacze folkloru uważają, że postać wielkiego wodza Kiczów została wykreowana specjalnie na potrzeby tańca – według nich Tecun Uman doskonale nadawał się do tej roli. Ta teoria ma zasadniczo niewielu zwolenników, ponieważ postać Tecuna Umana pojawia się w źródłach starszych niż Baile de la Conquista, takich jak "Titulo K’oyoi".
Bohater narodowy.
Tecun Uman został ogłoszony bohaterem narodowym Gwatemali 22 marca 1960 r. Nazwy na jego cześć noszą liczne hotele, restauracje oraz hiszpańskie szkoły w Gwatemali, a także niewielkie miasteczko w departamencie San Marcos przy granicy z Meksykiem. Ostatni wódz Kiczów jest tytułowym bohaterem wiersza Miguela Angela Asturiasa. Niemniej jednak, wielu działaczy kulturowych, wywodzących się z plemienia Majów, uważa, że wyniesienie Tecuna Umana do rangi bohatera narodowego ma wydźwięk ironiczny, wobec setek lat krzywd, których rdzenna ludność Gwatemali doznała z rąk europejskich najeźdźców.

</doc>
<doc id="1564130" url="https://pl.wikipedia.org/wiki?curid=1564130" title="Indyferentyzm (językoznawstwo)">
Indyferentyzm (językoznawstwo)

Indyferentyzm – postawa językowa charakteryzująca się niepostrzeganiem języka jako wartości, a co za tym idzie, obojętnością wobec wszelkich zachodzących w nim zjawisk. Jest najczęściej nieświadomy i wynika zazwyczaj z braku zainteresowania kwestiami językowymi, które dla przedstawicieli tej postawy są mało istotne. Odróżnia ich to od leseferystów, którzy interesują się językiem i postrzegają go jako wartość, ale uznając go za mechanizm samoregulujący się, akceptują wszystkie zjawiska językowe.
Indyferentyzm świadomy określany jest jako abnegacja językowa, która w skrajnym przypadku może przybierać formę celowego naruszania normy językowej.

</doc>
<doc id="1564132" url="https://pl.wikipedia.org/wiki?curid=1564132" title="Puchar Włoch w piłce nożnej (1999/2000)">
Puchar Włoch w piłce nożnej (1999/2000)

Puchar Włoch 1999/00 – 53 edycja rozgrywek piłkarskiego Pucharu Włoch.

</doc>
<doc id="1564133" url="https://pl.wikipedia.org/wiki?curid=1564133" title="Sebastian Wimmer">
Sebastian Wimmer

Sebastian Wimmer lub Westel Wimmer (ur. 5 stycznia 1902 w Dingolfing, zm. ?) – członek załogi obozowej Majdanka oraz SS-Hauptsturmführer.
Urodził się w Dingolfing w Bawarii, z zawodu był policjantem. Od marca 1923 do lutego 1935 służył w policji krajowej w Monachium. Członek SS od 1 marca 1935 roku (nr 264 374) z przydziałem do I pułku SS-Totenkopf "Górna Bawaria" (I SS-Totenkopfstandarte "Oberbayern"), który stacjonował w KL Dachau. Początkowo był również oficerem SS (SS-Führer), a od 1 lutego 1939 roku także oficerem w batalionie specjalnym (Führer in SS-Einsatz-Sturmbann) tego pułku. Na jesień 1939 roku wcielono go do 3. Dywizji Pancernej SS "Totenkopf" (3. SS-Panzer Division "Totenkopf"). Od 26 stycznia 1942 do 7 września 1942 roku służył w 2. Dywizji Pancernej SS "Das Reich" (2. SS-Panzer-Division "Das Reich"), skąd został przeniesiony ponownie do 3. Dywizji Pancernej SS "Totenkopf". 8 września 1942 roku stał się etatowym funkcjonariuszem SS-WVHA, skąd 20 września 1942 roku przeniesiono go na stanowisko kierownika wydziału III w KL Majdanek. Funkcję tę sprawował do 16 lutego 1943 roku, po czym 1 marca został zastępcą kierownika wydziału III KL Dachau, a od 15 marca do 1 października 1944 kierował nim już sam. Następnie powołany został na stanowisko instruktora szkoły pomocniczej służby kobiet SS (SS-Helferinnenschule), podlegającej organizacyjnie Głównemu Urzędowi Dowodzenia SS (SS-Führungshauptamt).
Do 4 maja 1945 r. dowodził załogą SS w zamku Itter w Tyrolu. 
Jego losy powojenne nie są znane.

</doc>
<doc id="1564135" url="https://pl.wikipedia.org/wiki?curid=1564135" title="Théoneste Bagosora">
Théoneste Bagosora

Théoneste Bagosora (ur. 16 sierpnia 1941 w Giciye, zm. 25 września 2021 w Bamako) – rwandyjski polityk i wojskowy w stopniu pułkownika. Brał udział w ludobójstwie w Rwandzie w 1994.
Życiorys.
Urodził się w gminie Giciye, w prefekturze Gisenyi, w Ruandzie-Urundi. Wywodził się z plemienia Hutu. W 1964 ukończył Szkołę Oficerską (École des officiers) w stolicy Rwandy, Kigali. Uzyskał stopień podporucznika i kontynuował studia wojskowe we Francji. Podczas swojej kariery wojskowej pełnił funkcję zastępcy przywódcy Wyższej Szkoły Wojskowej (École supérieure militaire) w Kigali oraz zajmował stanowisko dowódcy obozu wojskowego w Kanombe.
W czerwcu 1992 Bagosora otrzymał posadę dyrektora gabinetu w ministerstwie obrony Rwandy. Pomimo oficjalnego przejścia na emeryturę wojskową 23 września 1993, utrzymał stanowisko w ministerstwie aż do momentu swojej ucieczki z kraju w lipcu 1994.
Udział w ludobójstwie.
„"Wygląda na to, że jeżeli cała ta operacja była przygotowana przez jakiegoś głównego organizatora, to odpowiedzialność spoczywa na pułkowniku Théoneste Bagosorze"”
Urodził się w tym samym północnym regionie kraju, co Juvénal Habyarimana – prezydent Rwandy w latach 1973–94. Posiadał kontakty z ugrupowaniem o nazwie „Le Clan de Madame”, znanym później jako „akazu”. Grupa ta związana była z osobą Agathe Habyarimany, żony prezydenta, którą uważano za ekstremistkę plemienia Hutu i osobę blisko związaną z wpływowymi przedstawicielami społeczeństwa. Bagosora przejawiał dążenia do władzy, o czym dobrze wiedzieli ekstremiści.
Chociaż Bagosora uczestniczył w negocjacjach, które uwieńczono podpisaniem porozumień w Aruszy (Tanzania) w sierpniu 1993 to jednak nigdy nie popierał postanowień protokołu. Często wspomina się jego oświadczenie wypowiedziane po podpisaniu porozumienia, w którym stwierdził, że wraca do Rwandy, żeby przygotować się na apokalipsę. Belgijski pułkownik Luc Marchal, który był dowódcą sektora UNAMIR w Kigali, zeznał, że Bagosora powiedział mu, iż jego zdaniem jedynym sposobem na rozwiązanie problemów wewnętrznych Rwandy jest pozbycie się ludu Tutsi.
Bagosora odpowiadał za powołanie jednostek „samoobrony”, tzw. Interahamwe, które później miały działać na terenie każdej gminy w kraju. Grupy samoobrony miały na celu współpracę z lokalną policją, milicją oraz wojskiem. Bagosora przyczynił się także do dystrybucji broni oraz maczet w Rwandzie. W okresie od stycznia 1993 do marca 1994 Rwanda importowała ponad 500 tys. sztuk maczet, dwukrotnie więcej niż w poprzednim roku. Opublikowano także listy osób, uważanych za wrogów narodu. Nieuchronnie nadciągało widmo wojny domowej.
Około godziny 20:15 6 kwietnia 1994 r. prezydent Habyarimana wracał swoim samolotem do Kigali z konferencji, gdy jego samolot został trafiony przez dwie rakiety odpalone z ziemi. Samolot spadł na ziemię. Wszyscy piloci oraz pasażerowie, wraz z prezydentem, zginęli. Do dnia dzisiejszego nie zgromadzono dostatecznych dowodów, wskazujących kto jest odpowiedzialny za zestrzelenie samolotu. Jednak w kręgu głównych podejrzanych o organizację zamachu znajduje się pułkownik Bagosora wraz z podległymi mu grupami akazu. Wieść o śmierci prezydenta została szybko rozgłoszona, co wywołało falę zabójstw.
Po zamachu pułkownik Bagosora wraz z pułkownikiem Rwagafilitą zebrali swoich zwolenników i zwołali posiedzenie Komitetu Kryzysowego. Na konferencję zaproszono generała Romeo Dallaire'a, głównodowodzącego sił pokojowych Organizacji Narodów Zjednoczonych (UNAMIR). Przyjechał on, by spotkać się z naczelnym dowództwem rwandyjskiej armii. Dallaire nie przyjął propozycji Bagosory, by armia przejęła kontrolę nad sytuacją polityczną w kraju aż do pojawienia się okoliczności sprzyjających zwróceniu władzy politykom. Przywódca UNAMIRu przypomniał, że na czele państwa wciąż stał rząd, kierowany przez premier Agathe Uwilingiyimana. Bagosora opowiedział mu, że pani Uwilingiyimana nie jest w stanie zapanować nad narodem. Kilka godzin później premier Rwandy została zamordowana wraz z mężem przez członków Gwardii Prezydenckiej oraz armii. Po nieudanej próbie przejęcia władzy przez wojsko, Bagosora powołał rząd tymczasowy. Rząd tymczasowy miał charakter wielopartyjny, jednak wchodzące w jego skład osoby reprezentowały radykalne frakcje swoich partii.
Wkrótce masakry rozprzestrzeniły się na cały kraj. W pierwszym rzędzie zginęło wiele znaczących osobistości z plemienia Tutsi oraz umiarkowanych polityków z ludu Hutu. Nazwiska oraz adresy osób wytypowanych do likwidacji opublikowano na listach. Radio RTLM podżegało do dokonywania zabójstw. W celu uprzątnięcia zwłok pomordowanych sprowadzano ciężarówki. Nad ranem 7 kwietnia, żołnierze belgijskich sił pokojowych, które osłaniały premier Uwilingiyimanę i które przyglądały się oblężeniu przez żołnierzy rządowych rezydencji pani premier, zostali rozbrojeni i przewiezieni do obozu Kigali, położonego ok. 200 m od miejsca, w którym pułkownik Bagosora prowadził konferencję z wojskowymi. Personel wojskowy w ciągu kilku następnych godzin wymordował pojmanych żołnierzy sił pokojowych. W trakcie swoich późniejszych zeznań pułkownik Bagosora przyznał, że był świadkiem pogromów; oświadczył jednak, że nie mógł uczynić nic, by powstrzymać falę mordów. Tak jak przewidywano, śmierć dziesięciu belgijskich żołnierzy spowodowała wycofanie większości sił pokojowych z obszaru Rwandy, co otworzyło drogę do masowych rzezi.
W ciągu kolejnych 100 dni, osiągnięto haniebny rekord w ilości zamordowanych ofiar w tak krótkim przedziale czasu. Zależnie od źródła informacji, liczba poległych szacowana jest na od 800 tys. do miliona osób.
Bagosora zbiegł do sąsiedniego Zairu. „Zaopatrywani i chronieni w obozach dla uchodźców, utrzymywanych dzięki milionom dolarów napływających w ramach pomocy międzynarodowej, przywódcy Hutu mogli regularnie prowadzić swoje konferencje i rekrutować nowych członków”. Ze sporym wkładem Bagosory, przywódcy Hutu zdołali odbudować swoje struktury wojskowe, potrzebne im w celu usunięcia populacji Tutsi.
Później Bagosora przeniósł się do Kamerunu razem z kilkoma czołowymi dygnitarzami plemienia Hutu. Właśnie tam został aresztowany. W 1997 po raz pierwszy postawiono go przed Międzynarodowym Trybunałem Karnym dla Rwandy, obradującym w Aruszy, w Tanzanii. Przedstawiono mu trzynaście zarzutów, sklasyfikowanych do jedenastu różnych rodzajów zbrodni, na podstawie międzynarodowego prawa dotyczącego ludobójstwa, zbrodni przeciwko ludzkości oraz zbrodni wojennych. Zbiorowy proces, obejmujący również trzech innych wyższych wojskowych rwandyjskich, oskarżonych o współudział w ludobójstwie, rozpoczął się 2 kwietnia 2002.
W czasie postępowania sądowego przedstawiono dowód na sporządzenie przez płka Bagosorę oraz trzech współoskarżonych wojskowych dokumentu traktującego lud Tutsi jako „głównego wroga”. Dokument ten został rozprowadzony w szeregach armii. Zostali oni również oskarżeni o wspieranie medialnej kampanii nienawiści na tle etnicznym oraz sporządzanie list ofiar.
Po pięciu latach, proces zakończył się 1 czerwca 2007.
17 grudnia 2008 zapadł wyrok. Bagosora został skazany na dożywocie, w związku z czynami popełnionymi w trakcie ludobójstwa.

</doc>
<doc id="1564137" url="https://pl.wikipedia.org/wiki?curid=1564137" title="Puchar Włoch w piłce nożnej (1998/1999)">
Puchar Włoch w piłce nożnej (1998/1999)

Puchar Włoch 1998/99 – 52 edycja rozgrywek piłkarskiego Pucharu Włoch.

</doc>
<doc id="1564138" url="https://pl.wikipedia.org/wiki?curid=1564138" title="Weiten">
Weiten



</doc>
<doc id="1564139" url="https://pl.wikipedia.org/wiki?curid=1564139" title="Teoria queer">
Teoria queer



</doc>
<doc id="1564141" url="https://pl.wikipedia.org/wiki?curid=1564141" title="Wilhelm Brückner">
Wilhelm Brückner

Wilhelm Brückner (ur. 11 grudnia 1884 w Baden-Baden (Niemcy) - zm. 18 sierpnia 1954 w Herbstdorfie w Górnej Bawarii) – niemiecki wojskowy, pułkownik i SA-Obergruppenführer"," był głównym adiutantem Adolfa Hitlera do roku 1940.
Życiorys.
Brückner wychował się w Baden-Baden. Tam również zdał swój egzamin dojrzałości. Po uzyskaniu świadectwa maturalnego studiował prawo i ekonomię w Strasburgu (wtedy w granicach Niemiec), Fryburgu Bryzgowijskim, Heidelbergu oraz Monachium.
W czasie I wojny światowej Brückner służył jako oficer w bawarskim pułku piechoty. Pod koniec wojny nosił już stopień porucznika. Po klęsce państw centralnych wstąpił do Freikorpsów. Należał do pułku piechoty nr 42 w Reichswehrze, który uczestniczył w zbrojnym obaleniu Bawarskiej Republiki Rad.
Pod koniec 1919 ponownie wstąpił na uniwersytet. Przez trzy lata pracował także jako technik filmowy (kamerzysta). U schyłku 1922 Brückner zapisał się do partii NSDAP, a kilka miesięcy później - w dniu 1 lutego 1923 r., został przywódcą monachijskiego legionu SA. Należał do najaktywniejszych organizatorów puczu monachijskiego. Powiedział kiedyś: ""Nadchodzi dzień, kiedy nie będziemy mogli powstrzymywać ludu. Jeżeli teraz nic się nie stanie, lud nam się wymknie"."
W dniu 9 listopada 1923 r. Brückner wziął udział w nieudanym puczu monachijskim. Z tego powodu otrzymał wyrok 1,5 roku pozbawienia wolności. Zwolniono go jednak zaledwie po 4,5 miesiącach więzienia, po czym ponownie objął przywództwo w swoim pułku SA. Niedługo później został on trzecim sekretarzem generalnym „Stowarzyszenia Niemieckiej Społeczności za Granicą” ("Verein für das Deutschtum im Ausland", VDA). Pełnił ten urząd do roku 1927. Przez kilka kolejnych lat utrzymywał się z pracy przedstawiciela handlowego. W roku 1929 podjął stałe zatrudnienie w Niemieckim Instytucie Zagranicznym.
W roku 1928 Brückner otrzymał posadę adiutanta i osobistego ochroniarza Adolfa Hitlera; później doszedł do rangi głównego adiutanta przyszłego dyktatora (1930). Brückner znalazł się w najbliższym otoczeniu Hitlera; w propagandowym filmie pt. "Hitler über Deutschland" z roku 1932, zagrał, obok Josepha Goebbelsa i Seppa Dietricha, rolę najbliższego powiernika Hitlera.
9 listopada 1934 r. Hitler awansował Brücknera do stopnia "SA-Obergruppenführera" (odpowiednik generała broni). Po wypadku samochodowym, do którego doszło w tym samym roku, Brückner postarał się o zatrudnienie Karla Brandta w roli osobistego lekarza Hitlera. Brandt pozostawał u boku führera przez kolejne lata.
15 stycznia 1936 r. Brückner został wyróżniony tytułem honorowego obywatela miasta Detmold w Północnej Nadrenii-Westfalii (honorowe obywatelstwo zostało mu odebrane 9 listopada 1945 decyzją rady miejskiej Detmold). Brückner cieszył się sympatią petentów oraz stałych gości Kancelarii Rzeszy. Cechował się prostolinijnością oraz uprzejmością. Jednak po wybuchu II wojny światowej stracił znaczenie i względy Hitlera. Musiał ustąpić miejsca adiutantom z Wehrmachtu i SS.
18 października 1940 r. Brückner został niespodziewanie zwolniony przez Hitlera ze swego stanowiska w Kancelarii Rzeszy, po kłótni z zarządcą domu Hitlera, Arthurem Kannenbergiem. Przypuszcza się, że do jego dymisji przyczynił się także Martin Bormann, późniejszy osobisty sekretarz Hitlera. Po dymisji Brückner znalazł się w szeregach Wehrmachtu.
Miejsce Brücknera na stanowisku głównego adiutanta Führera zajął Julius Schaub. Brückner zaciągnął się do Wehrmachtu, w którego szeregach do końca wojny otrzymał stopień pułkownika.

</doc>
<doc id="1564146" url="https://pl.wikipedia.org/wiki?curid=1564146" title="Puchar Włoch w piłce nożnej (1997/1998)">
Puchar Włoch w piłce nożnej (1997/1998)

Puchar Włoch 1997/98 – 51 edycja rozgrywek piłkarskiego Pucharu Włoch.

</doc>
<doc id="1564150" url="https://pl.wikipedia.org/wiki?curid=1564150" title="Weiten (Mettlach)">
Weiten (Mettlach)

Weiten – dzielnica niemieckiej gminy Mettlach, w kraju związkowym Saara, w powiecie Merzig-Wadern, w Parku Natury Saar-Hunsrück, nad rzeką Leukbach i Zweibach, przy granicy z Nadrenią Północną-Westfalią. Dzielnica leży na wysokości 302–451 m n.p.m., ma powierzchnię 16,94 km² (największa dzielnica gminy), zamieszkuje ją 1 209 osób (2008).
Najwyższym punktem dzielnicy jest Langensteinchen, jest to również największe wzniesienie w kraju związkowym na lewym brzegu Saary.
Historia.
Weiten jest najstarszą miejscowością w całym powiecie. Pierwsze wzmianki (jako "villa fidinis") pochodzą z 634 z testamentu Adalgisela Grimo. Dokument ten jest jednocześnie najstarszym zachowanym dokumentem w całej Nadrenii. Odkryto tutaj również rzymski grób, ołowiane rury wodociągowe oraz galijskie monety. Na podstawie tych znalezisk wnioskuje się, że to dzięki rozrostowi villi rustica powstała miejscowość. Do 1814 Weiten leżało na terenie Lotaryngii a następnie w pruskiej Nadrenii.
Weiten do 1 stycznia 1974 było gminą, wówczas dziesięć gmin zostało połączonych w jedną. W 1984 przez tydzień świętowano 1350-lecie miejscowości, w ten sposób wykształciło się coroczne święto "Kaapesfescht".
Polityka.
Rada dzielnicy składa się z 9 członków, 8 należy do CDU a pozostały do SPD. Przewodniczącym rady jest Ollinger Dietmar z CDU.
Od 2001 oficjalną miejscowością partnerską Weiten jest Weiten w Austrii.
Komunikacja.
Miejscowość położona jest na skrzyżowaniu dróg L176 i L178, ok. 6 km od drogi krajowej B407 (w Kirf) i ok. 13 km od zjazdów "3 Perl-Borg" i "4 Merzig-Wellingen" z autostrady A8. Najbliższa stacja kolejowa znajduje się w Mettlach.
Głównymi ulicami są: Merziger Straße, Höhenstraße, Hubertusstraße, Luxemburger Straße i Trierer Straße.
Obiekty.
Zabytkami są:
Ponadto w Weiten znajduje się szkoła podstawowa, przedszkole, jednostka straży pożarnej, cmentarz i oczyszczalnia ścieków.

</doc>
<doc id="1564153" url="https://pl.wikipedia.org/wiki?curid=1564153" title="Wojna Harta">
Wojna Harta



</doc>
<doc id="1564154" url="https://pl.wikipedia.org/wiki?curid=1564154" title="Robert Llewellyn">
Robert Llewellyn

Robert Llewellyn (ur. 10 marca 1956 w Norhampton) – brytyjski aktor, prezenter telewizyjny i pisarz. Najbardziej znany z serialu "Czerwony karzeł".
Karierę artystyczną rozpoczynał od występów z popularną grupą kabaretową "The Joeys", w której był nie tylko aktorem, ale także autorem znacznej części tekstów. Największą popularność zespół osiągnął w pierwszej połowie lat 80., zaś Llewellyn zadebiutował wówczas także w telewizji. Po rozpadzie kabaretu w 1985 rozpoczął samodzielne występy, m.in. na festiwalu w Edynburgu, gdzie w jednym z monologów wcielał się w postać robota, który stopniowo zyskuje coraz więcej złych, ludzkich cech. Tam wypatrzył go producent "Czerwonego karła" Paul Jackson, poszukujący wówczas wykonawcy do roli mechanoida Krytena.
Postać ta pojawiła się w serialu gościnnie w serii 2 i była odtwarzana przez Davida Rossa. Od serii 3 Kryten na stałe zagościł w serialu, a jego rolę przejął Llewellyn. Aktor występował bardzo mocno ucharakteryzowany, całą jego twarz zasłaniała gumowa maska. Mimo to zyskał dużą popularność. W jednym z odcinków serii 4 jako mechanoid płci przeciwnej gościnnie wystąpiła u jego boku Judy Pascoe, wówczas jego dziewczyna, a obecnie żona.
Robert Llewellyn brał udział w grze komputerowej flojd (ang. The Feeble Files) z roku 1997. Podkładał głos pod głównego bohatera.
Po zakończeniu emisji serialu w 1999 Llewellyn nadal występował jako aktor, ale w znacznej mierze poświęcił się karierze pisarskiej. Łącznie do końca roku 2008 wydanych zostało dziewięć książek jego autorstwa. Pracował także jako prezenter telewizyjny. Jest również aktywny w portalu YouTube, gdzie zamieszcza materiały ze swojego wideobloga, a także występuje jako twarz kanału należącego do BBC Worldwide.

</doc>
<doc id="1564155" url="https://pl.wikipedia.org/wiki?curid=1564155" title="Puchar Włoch w piłce nożnej (1996/1997)">
Puchar Włoch w piłce nożnej (1996/1997)

Puchar Włoch 1996/97 – 50 edycja rozgrywek piłkarskiego Pucharu Włoch.

</doc>
<doc id="1564156" url="https://pl.wikipedia.org/wiki?curid=1564156" title="Veronica Lueken">
Veronica Lueken

Veronica Lueken (ur. 12 lipca 1923 r. - zm. 3 sierpnia 1995 r.) - katolicka mistyczka i wizjonerka. 
Mieszkała na przedmieściu Bayside w nowojorskiej dzielnicy Queens (USA). Począwszy od roku 1970 twierdziła, że doznawała objawień Najświętszej Marii Panny oraz innych świętych Kościoła katolickiego. Przesłania które miały być przekazywane jej podczas objawień, głosiła w kościele pod wezwaniem świętego Roberta Bellarmine'a w Bayside oraz w Pawilonie Watykańskim w Parku Flushing Meadows (dosł. "kwitnące łąki", siedziba organizacji 1964 New York World's Fair).
Biskup Francis Mugavero, zwierzchnik rzymskokatolickiej diecezji w Brooklynie, oświadczył w roku 1986, że "drobiazgowe śledztwo ujawniło, iż nie ma zupełnie żadnych dowodów potwierdzających prawdziwość domniemanych objawień w Bayside", oraz że "przesłania i związana z nimi agitacja zawierają stwierdzenia sprzeczne z nauczaniem Kościoła Katolickiego".
Historia objawień maryjnych w Bayside.
W roku 1968 Veronica Lueken ogłosiła, że doświadczyła pierwszego objawienia w czerwcu, gdy wąchała perfumy o zapachu róż, podczas modlitwy za umierającego Roberta Kennedy'ego. Stwierdziła, że ukazała jej się św. Teresa z Lisieux, która podyktowała jej wierszowane przesłanie.
Swojego pierwszego objawienia maryjnego Veronica Lueken doznała w swoim domu w dniu 7 kwietnia 1970 r. Najświętsza Maria Panna rzekomo powiedziała jej, że 18 czerwca 1970 r. ukaże się na terenie starego kościoła św. Roberta Bellarmine'a w Bayside, a następnie – podczas wszystkich najważniejszych świąt Kościoła Katolickiego. Od tego czasu Veronica Lueken wielokrotnie doświadczała objawień Matki Bożej w kościele w Bayside. Według jej zeznań, św. Maria poleciła jej postawienie kaplicy w miejscu objawień. Poprosiła ją również o odprawianie nabożeństw różańcowych i niedzielnych godzinek w intencji odkupienia papieża i księży. Veronica Lueken zaczęła spisywać i publikować otrzymane przepowiednie, które nierzadko zawierały treści apokaliptyczne.
Zarządcy parafii św. Roberta Bellarmine'a, nie mogąc sobie w inny sposób poradzić z napływem ok. 2000 czcicieli NMP, w grudniu 1974 r. postanowili ograniczyć ruch pielgrzymów poprzez ogrodzenie posiadłości kościoła.
W roku 1975 Monsignore James King, kanclerz diecezji w Brooklynie, ogłosił, że biskupstwo nie wierzy w objawienia Veroniki Lueken.
Tymczasem, panna Lueken zaczęła ujawniać szczegóły swoich wizji. Oprócz NMP i wspomnianej wyżej św. Teresy z Lisieux, nawiedzili ją także: św. Józef, św. Paweł, św. Jan Ewangelista, św. Teresa z Avili, św. Tomasz z Akwinu, św. Bernadeta Soubrious oraz św. Robert Bellarmin. Podobno objawili się jej również Archanioł Michał oraz Archanioł Gabriel.
Za świadectwem przedstawionym przez Veronikę Lueken przemawiała wyłącznie ekstaza, jakiej doznawała podczas objawień. Ekstaza to wyższy stan duchowy, występujący w czasie modlitwy i kontemplacji, którego doświadczało wielu świętych kościoła. Do większości publicznych objawień Veroniki Lueken dochodziło podczas nabożeństw różańcowych. W trakcie modlitwy różańcowej popadała ona w stan ekstazy, a następnie ukazywały jej się sylwetki św. Marii oraz innych niebiańskich postaci. Jej zewnętrzna skromność oraz wyraz twarzy przyjmowały cechy stanu ekstatycznego (przy czym wielokrotnie obecni byli liczni świadkowie). W trakcie objawienia jej oczy nigdy nie zamykały się. Po zakończeniu wizji Veronica Lueken przekazywała wiernym to, co usłyszała. Większość z jej objawień zostało zarejestrowanych na taśmach filmowych i dźwiękowych, w obecności setek pielgrzymów. Od marca 1989 r. aż do śmierci Veroniki Lueken w roku 1995, wszystkie wizje Veroniki Lueken rejestrował za pomocą mikrofonu Michael Mangan.
Obojętni na oficjalne odrzucenie autentyczności objawień przez Kościół, Lueken i jej zwolennicy zaczęli spotykać się na wysepce ulicznej w pobliżu miejsca objawień z lat 1974/75. Później uzgodnili, że miejscem zgromadzeń będzie park Flushing Meadows. Nabożeństwa różańcowe oraz godzinki odbywają się tam do dnia dzisiejszego.
Veronica Lueken, wraz ze swoimi współwyznawcami, założyła Towarzystwo Najświętszej Panny Różańcowej, które przetrwało jej śmierć w roku 1995. Na czele organizacji stanęli: Veronica Lueken (jako prezes), jej mąż Arthur (jako wiceprezes), Ann Ferguson (jako sekretarka) oraz Maurine Ferguson i Michael Mangan (jako członkowie rady). Równocześnie powołano do życia Stowarzyszenie Zakonne św. Michała, które organizowało nabożeństwa modlitewne i pomagało schorowanej, i starzejącej się Veronice Lueken w obowiązkach administracyjnych, a także w prowadzeniu korespondencji z przychylnymi środowiskami katolickimi w Stanach Zjednoczonych oraz poza ich granicami. Odkąd Lueken opisała swoje doświadczenia, odnotowano również inne objawienia maryjne w Lubbock w stanie Teksas (1988–1989) i w Conyers w Georgi (1989). W swoich przesłaniach zawierały one podobne motywy apokaliptyczne.
W pewnym momencie Veronica Lueken doszła do wniosku, że kiedyś Kościół Katolicki uzna autentyczność jej wizji, a w miejscu jej pierwszych objawień w Bayside powstanie bazylika. Lueken wierzyła, że Bayside stanie się ośrodkiem narodowego kultu Najświętszej Marii Panny w Stanach Zjednoczonych.
Kwestia objawień w Bayside w oczach Kościoła.
Według różnych źródeł katolickich, domniemane wizje w Bayside nie spełniły kryteriów potrzebnych do uznania ich za autentyczne objawienia maryjne. Sceptycy i krytycy uważają, że prywatnych wizji Veroniki Lueken nie należy rozgłaszać. Jednak żadne z objawień Najświętszej Panny Śnieżnej, Matki Bożej z Walsingham ani Najświętszej Panny z Fatimy nie obyło się bez rozgłosu. Niektórzy uważają, że wizje Veroniki Lueken można uznać za przykład zjawiska psychologicznego, zwanego pareidolią, które polega na dostrzeganiu zarysów postaci ludzkich w różnych przedmiotach. Lekarze nie udowodnili jednak tej opinii.
W dodatku, ówczesny biskup diecezji brooklyńskiej, Francis Mugavero, w dniu 4 listopada 1986 r. złożył następującą deklarację:
"Ja, niżej podpisany Biskup Diecezji Brooklyńskiej, jako prawowity duszpasterz swojego Kościoła, chciałbym potwierdzić niezmienne stanowisko Diecezji Brooklyńskiej, która na drodze szczegółowego śledztwa wykazała, że domniemane "wizje w Bayside" nie noszą znamion autentycznych objawień. Dlatego, po konsultacji z Kongregacją Nauki Wiary, chciałbym oświadczyć, że:
Na antenie katolickiej stacji telewizyjnej Eternal Word Television Network, ojciec Mark Gantley, magister licencjat prawa kanonicznego, poinformował, że w roku 1974 Kongregacja Nauki Wiary wystosowała dokument związany z "Postępowaniem w kwestii osądzenia domniemanych objawień". Na jego mocy, w pierwszej kolejności, do zbadania zjawiska objawienia upoważniony jest biskup danej diecezji. Po ukończeniu analizy, może on poprosić o wsparcie narodową Konferencję Episkopatu danego państwa. Może również skierować sprawę do Watykanu.
Niektórzy sceptycy katoliccy zasugerowali, że objawienia mogły być dziełem szatana (podobne oskarżenia w stosunku do wizjonerów nie należą do rzadkości). 
Światowy Apostolat św. Michała dostarczył kolejnych argumentów, podważających wiarygodność negatywnego stanowiska biskupa Mugavero w sprawie objawień w Bayside. Ich argumentacja obejmuje stwierdzenie, że diecezja w Brooklynie prowadziła analizę objawień niezgodnie z wytycznymi Watykanu: nie wykazano żadnej nieścisłości doktrynalnej, a diecezjalna komisja śledcza nie przesłuchała nigdy Veroniki Lueken.
Literatura apokaliptyczna a Kościół Katolicki.
Kwestia apokalipsy ma w Kościele Katolickim własną historię i tradycję, niezależną od protestanckiego fundamentalizmu. Tradycja ta ma swoje korzenie w Nowym Testamencie, a szczególnie w Księdze Apokalipsy (zw. również Objawieniem św. Jana). Do tradycji zalicza się również nauka Ojców Kościoła, błogosławionej Anny Katarzyny Emmerick, papieża Leona XIII oraz papieża Piusa X, który przepowiadał upadek Watykanu oraz detronizację i zabójstwo jednego ze swoich następców.
Podobnie jak protestanccy fundamentaliści, współcześni konserwatywni katoliccy wyznawcy teorii apokaliptycznej opierają swój światopogląd na Piśmie Świętym. Proroctwa świętych Kościoła Katolickiego odgrywają znaczącą rolę w tym światopoglądzie. Przeciwnicy spojrzenia konserwatywnego uważają, że obecnie opieranie się na aksjomatycznej definicji świata jest grzechem i podlegać będzie karze. Niemniej jednak, wyznawcy tego światopoglądu, wywodzącego się z biblijnego spojrzenia na ludzkie grzechy, wierzą, że grzesznicy za obrazę Boga zostaną osądzeni, ukarani, a następnie - oczyszczeni i odkupieni. Wielu konserwatywnych katolików pozostanie przy swojej interpretacji apokalipsy, nawet w konfrontacji z hierarchami Kościoła, którzy głoszą uniwersalizm i wiarę, że "piekło jest pustką". W przeciwieństwie do protestanckich fundamentalistów, katoliccy konserwatyści skłaniają się ku milenijnemu charakterowi Księgi Apokalipsy. U wizjonerów takich jak Veronica Lueken, często występującą tendencją jest antykomunizm. Tradycja ta wzięła swój początek w papieskim nauczaniu, a także w objawieniach NMP, których przed rewolucją październikową w Rosji doświadczyło troje dzieci w portugalskiej Fatimie. Zdanie konserwatystów, uważających że Kościół znalazł się w kryzysie, znalazło uznanie w obliczu skandalów w Kościele Katolickim, związanych z wykorzystywaniem dzieci przez biskupów i księży. Veronica Lueken, wraz ze swoimi zwolennikami, traktowała swoje objawienia i przesłania jako przejaw miłosierdzia bożego, które wobec zagubienia Kościoła, ukazywało się w ten sposób.
Wiele z przesłań Veroniki Lueken odnosi się do upadku instytucji Kościoła Rzymskokatolickiego. Polega on na licznych błędach i grzechach duchowieństwa, które stoją w sprzeczności z ich powołaniem do ratowania dusz ludzkich. Niektórzy uważają, że "Nowy Porządek Mszy", opracowany przez prałata Annibale Bugniniego i papieża Pawła VI, znosi prawdziwe cnoty wiary, nadziei i miłości, wyrażane poprzez tradycyjną mszę łacińską (uchwaloną podczas Soboru w Trydencie).
Biskup Mugavero odrzucił przesłania Veroniki Lueken. Tymczasem jej zwolennicy z Bayside wierzą, że ich prawdziwość potwierdzają skandale w Kościele.
Zgodnie z orędziami Veroniki Lueken, ujawnienie zepsucia w Kościele może być zrównoważone poprzez modlitwę, odkupienie i ofiarę za duchowieństwo. Są to fundamenty i podstawowe cele nabożeństw różańcowych i godzinkowych, organizowanych przez Światowy Apostolat św. Michała od roku 1970 do dnia dzisiejszego.
Od śmierci Veroniki Lueken nie przeprowadzono dogłębnych, niezależnych badań jej metodologii ani przesłań.
Organizacje głoszące przesłanie Veroniki Lueken.
Kilku katolickich duchownych poparło stanowisko Veroniki Lueken. W trakcie swoich objawień dowiedziała się ona, że wszystkie jej proroctwa mają charakter warunkowy i niekoniecznie muszą się wydarzyć.

</doc>
<doc id="1564159" url="https://pl.wikipedia.org/wiki?curid=1564159" title="Puchar Włoch w piłce nożnej (1966/1967)">
Puchar Włoch w piłce nożnej (1966/1967)

Puchar Włoch 1966/67 – 20 edycja rozgrywek piłkarskiego Pucharu Włoch.

</doc>
<doc id="1564163" url="https://pl.wikipedia.org/wiki?curid=1564163" title="Wojna Harta (powieść)">
Wojna Harta (powieść)

Wojna Harta (ang. "Hart's War") – powieść amerykańskiego pisarza Johna Katzenbacha, której tytułowy bohater, młody student prawa, w czasie drugiej wojny światowej trafia do niemieckiego obozu jenieckiego.
Na jej podstawie Gregory Hoblit w 2002 roku nakręcił film "Wojna Harta" z Colinem Farrellem i Bruce'em Willisem w rolach głównych.
Fabuła.
Porucznik Thomas Hart jest nawigatorem bombowca. Podczas misji nad Morzem Śródziemnym jego samolot zostaje zestrzelony a on jako jedyny członek załogi ratuje się z katastrofy. Bohater trafia do niemieckiego obozu jenieckiego w którym razem z oficerami z brytyjskiej części placówki odtwarza słynne procesy. Pewnego dnia do więźniów dołącza czarnoskóry podporucznik Lincoln Scott. Sierżant Vic W. Bedford jawnie wyraża niechęć wobec murzynów w ogóle i nowego towarzysza niedoli w szczególności i zaczyna dochodzić między nimi do konfliktów oraz innych nieprzyjemnych incydentów (w czasie jednego z nich nowy jeniec zostaje celowo narażony na ogień strażnika). Mimo licznych prób zawarcia znajomości przez Harta, czarnoskóry lotnik nie jest zainteresowany asymilacją z mieszkańcami obozu i uchodzi za samotnika, czym podsyca nieprzychylne emocje współwięźniów wobec siebie. Gdy Vic Bedford zostaje znaleziony martwy, Scott jest pierwszym i jedynym podejrzanym. Niemieckie dowództwo obozu zgadza się, by jeńcy urządzili proces – Thomas Hart zostaje obrońcą podporucznika (w tym zadaniu pomagają mu oficerowie z którymi odtwarzał znane procesy). W czasie badania sprawy tytułowy bohater walczy nie tylko z obozowymi ograniczeniami, ale również z niechęcią współwięźniów oraz dumną i nieprzychylną postawą samego oskarżonego, który twierdzi, że nie ma szans na wygraną.

</doc>
<doc id="1564165" url="https://pl.wikipedia.org/wiki?curid=1564165" title="Andrzejów-Osada">
Andrzejów-Osada

Andrzejów-Osada – osada w Polsce położona w województwie lubelskim, w powiecie włodawskim, w gminie Urszulin.
Miejscowość formalnie powstała 1 stycznia 2009.
Osada została założona w budynkach po Państwowym Gospodarstwie Rolnym.
W Osadzie-Andrzejów mieści się Agencja Rynku Rolnego.

</doc>
<doc id="1564166" url="https://pl.wikipedia.org/wiki?curid=1564166" title="Językoznawstwo normatywne">
Językoznawstwo normatywne



</doc>
<doc id="1564167" url="https://pl.wikipedia.org/wiki?curid=1564167" title="Dicranum undulatum">
Dicranum undulatum



</doc>
<doc id="1564168" url="https://pl.wikipedia.org/wiki?curid=1564168" title="Kozia Szyja">
Kozia Szyja

Kozia Szyja (niem. "Ziegenhalsberg") – wzniesienie o wysokości 748 m n.p.m., w południowo-zachodniej Polsce, w Sudetach Zachodnich, w Górach Izerskich, w Grzbiecie Kamienickim.
Lokalizacja.
Wzniesienie położone jest w Sudetach Zachodnich, w północno-wschodniej części Gór Izerskich, we wschodniej części Grzbietu Kamienieckiego Gór Izerskich, około 2,4 km na południowy wschód od miejscowości Chromiec. Na zachodzie łączy się z Kopaniem, na wschodzie z Ciemniakiem.
Charakterystyka.
Niewielkie wzniesienie z niewyraźnie podkreśloną częścią szczytową, wyrastające w kształcie słabo zaznaczonej kopuły we wschodniej części Grzbietu Kamienickiego. Powierzchnia wierzchowiny grzbietu jest tak wyrównana, że wierzchołek w terenie jest trudno rozpoznawalny. Zbocza: zachodnie i wschodnie są prawie poziome, zbocze północne i południowe stromo opadają w kierunku dolin rzek, północne w kierunku Kamienicy a południowe w kierunku Małej Kamiennej. Na zachód od szczytu wznosi się Kamienica, najwyższe wzniesienie w Grzbiecie Kamienickim Gór Izerskich. Na północnym zboczu wzniesienia znajduje się sieć tajemniczych kamiennych murów kojarzących się z budowlami ziemnymi. Stanowią pamiątka po dawnych mieszkańcach tych ziem, ale nie wiadomo, kto kiedy ani też, w jakim celu je wybudował.
Budowa geologiczna.
Kozia Szyja znajduje się w obrębie metamorfiku izerskiego (północno-zachodnia część bloku karkonosko-izerskiego). Wzniesienie zbudowane jest ze skał metamorficznych wieku staropaleozoicznego – granitów i granitognejsów.
Szata roślinna.
Szczyt i południowe zbocze oraz częściowo wschodnie i zachodnie porasta las, zbocze północne zajmują łąki i pola uprawne.
Historia.
Na zboczach wzniesienia eksploatowano w średniowieczu złoto. Pierwsze wyrobiska powstały na początku XIII wieku. Zbocza Koziej Szyi, a szczególnie "Złota Jama", położona na południowym zboczu, często wymieniane są w "walońskich księgach" jako miejsca występowania złota.
Turystyka.
Przez szczyt prowadzi szlak turystyczny:

</doc>
<doc id="1564172" url="https://pl.wikipedia.org/wiki?curid=1564172" title="Okupniki (województwo łódzkie)">
Okupniki (województwo łódzkie)



</doc>
<doc id="1564173" url="https://pl.wikipedia.org/wiki?curid=1564173" title="Droga Życia">
Droga Życia

Droga Życia (ros. Дорога жизни, "Doroga żyzni") – lodowy szlak zaopatrzeniowy, funkcjonujący podczas II wojny światowej, biegnący przez jezioro Ładoga do oblężonego przez niemieckie armie Leningradu. Transporty wysyłano statkami lub ciężarówkami po zamarzniętym jeziorze. Była to jedyna droga podczas oblężenia, którą dostarczano zaopatrzenie i żywność dla głodujących mieszkańców miasta oraz dostawy broni i amunicji. Był to również szlak ewakuacyjny – z Leningradu Drogą Życia wywożono rannych, dzieci, potrzebnych na tyłach specjalistów itp. 
Szlak ten był obsługiwany przez 17 281 żołnierzy, 3624 samochody, 147 ciągników i 960 koni. Chroniona była przez samodzielny pułk strzelecki, bunkry, schrony lodowe, stanowiska karabinów maszynowych, a także artylerię przeciwlotniczą. Wsparcie powietrzne zapewniało 5 pułków myśliwskich.
Drogą życia przewieziono do oblężonego miasta ponad 360 000 ton towarów, z czego 262 000 ton stanowiła żywność. W tej liczbie znajdowały się też 32 000 ton amunicji.

</doc>
<doc id="1564174" url="https://pl.wikipedia.org/wiki?curid=1564174" title="Westfield London">
Westfield London

Westfield London – centrum handlowe położone w zachodnim Londynie, oddane do użytku 30 października 2008.
Historia i charakterystyka.
Budowa obiektu była nadzorowana przez przedsiębiorstwo Westfield Group i kosztowała 1,6 mld funtów. W momencie otwarcia było to największe w Londynie i trzecie co do wielkości w Wielkiej Brytanii centrum handlowo-usługowe, zajmując powierzchnię 150 000 m². W lutym 2010 w budynku otworzono też kino sieci Vue. We wrześniu 2011 w dzielnicy Stratford we wschodnim Londynie otworzono Westfield Stratford City.
W 2018 roku budynek został rozbudowany do wielkości 240 000 m², tym samym stając się największym tego typu obiektem w Europie. W pięciokondygnacyjnym budynku znajduje się aktualnie 320 sklepów, w tym takie marki jak House of Fraser, John Lewis, Marks &amp; Spencer, Next, Primark, Waitrose, Apple, Bose, HMV, Boots, Bershka, Dorothy Perkins, Hollister Co., Mango, Reiss, Topshop, Zara i inne. W części obiektu o nazwie The Village swoje sklepy mają marki sprzedające dobra luksusowe, m.in. Gucci, Miu Miu, Mulberry, Tiffany &amp; Co. i Versace. Westfield posiada też lokale gastronomiczne, takie jak Costa Coffee, Burger King, Five Guys czy Nando’s.
Transport.
Najbliższe stacje przy Westfield London to Wood Lane (linie Circle i Hammersmith &amp; City londyńskiego metra) oraz Shepherd’s Bush (linia Central i Overground).

</doc>
<doc id="1564175" url="https://pl.wikipedia.org/wiki?curid=1564175" title="Bartkowa">
Bartkowa



</doc>
<doc id="1564178" url="https://pl.wikipedia.org/wiki?curid=1564178" title="Muzeum Ziemi Wschowskiej">
Muzeum Ziemi Wschowskiej

Muzeum Ziemi Wschowskiej – muzeum regionalne z siedzibą we Wschowie gromadzące zabytki związane z ziemią wschowską.
Zbiory.
Muzeum, które jest placówką regionalną, przechowuje głównie eksponaty związane z historią i kulturą Ziemi Wschowskiej: zabytki dotyczące przeszłości regionu w zakresie etnografii, archeologii i historii. Aktualnie instytucja przechowuje ponad 7100 muzealiów, często ofiarowanych dzięki uprzejmości mieszkańców. 
W ramach zbiorów wyróżniono niżej wymienione zespoły zabytków: 
Wśród zasobów muzeum znaczącą rolę odgrywa kolekcja przedmiotów cynowych pochodzących z okresu końca XVII wieku do przełomu XIX/XX wieku. Większość z nich powstało na terenie Dolnego Śląska. Na uwagę zasługują również portrety trumienne, tarcze herbowe, tablice epitafijne związane z rodami szlacheckimi osiadłymi w przeszłości na Ziemi Wschowskiej. Istotne są także zbiory obrazów przedstawiających starostów i pastorów ze staromiejskiego kościoła ewangelickiego oraz portrety szlacheckie, mieszczańskie i królewskie (m.in. Zygmunta III Wazy, Augusta II Wettina, Augusta III, Jana Kazimierza). Drugą grupą obrazów są dzieła polskich artystów tworzących na przełomie XIX i XX wieku (np. Kazimierza Pochwalskiego, Alfonsa Karpińskiego, Zofii Albinowskiej-Minkiewiczowej).

</doc>
<doc id="1564179" url="https://pl.wikipedia.org/wiki?curid=1564179" title="Podole (województwo małopolskie)">
Podole (województwo małopolskie)



</doc>
<doc id="1564185" url="https://pl.wikipedia.org/wiki?curid=1564185" title="Albertine Necker de Saussure">
Albertine Necker de Saussure

Albertine Adrienne Necker de Saussure (ur. w 1766 r., w Genewie – zm. w 1841 r., w Vallée du Salève, koło Genewy) – szwajcarska pisarka, publicystka i tłumaczka.
Życiorys.
Była córką wybitnego genewskiego uczonego - naturalisty, Horacego-Benedykta de Saussure, siostrą znanego fitochemika i botanika, Mikołaja-Teodora de Saussure oraz żoną botanika Jacques'a Neckera – bratanka Jacques'a Neckera, słynnego ministra Ludwika XVI.
Świetnie wykształcona dzięki staraniom swego ojca, na skutek przedwczesnej głuchoty wycofała się z życia towarzyskiego i poświęciła wychowaniu dzieci i dalszym studiom. Interesowała ją zwłaszcza pedagogika i edukacja. Jej główne dzieło pt. "L'Éducation Progressive ou Étude du Cours de la Vie" (1828 r.), które zostało nagrodzone przez Akademię Francuską, wywarło znaczący wpływ na tworzące się w tym czasie teorie pedagogiczne, w tym na rozwój edukacji kobiet. Napisała również biografię kuzynki swego męża, a jednocześnie swej bliskiej przyjaciółki, słynnej Pani de Staël, zamieszczone w miejsce wstępu do pierwszego wydania swoich prac (1820 r.).

</doc>
<doc id="1564190" url="https://pl.wikipedia.org/wiki?curid=1564190" title="Ponętów Górny">
Ponętów Górny

Ponętów Górny – dawna wieś w Polsce położona w województwie wielkopolskim, w powiecie kolskim, w gminie Olszówka.
W latach 1975–1998 miejscowość administracyjnie należała do województwa konińskiego.
Ponętów Górny jako pojedyncza jednostka administracyjna istniał do 31 grudnia 2008. Od 1 stycznia 2009 został podzielony na dwie samodzielne wsi: Ponętów Górny Pierwszy i Ponętów Górny Drugi.

</doc>
<doc id="1564195" url="https://pl.wikipedia.org/wiki?curid=1564195" title="Ponętów Górny Drugi">
Ponętów Górny Drugi

Ponętów Górny Drugi – wieś w Polsce położona w województwie wielkopolskim, w powiecie kolskim, w gminie Olszówka. 
Jako samodzielna wieś został ustanowiony 1 stycznia 2009 w wyniku podziału wsi Ponętów Górny na Ponętów Górny Pierwszy i Ponętów Górny Drugi.

</doc>
<doc id="1564199" url="https://pl.wikipedia.org/wiki?curid=1564199" title="Mielcuchy Pierwsze">
Mielcuchy Pierwsze

Mielcuchy Pierwsze – wieś w Polsce położona w województwie wielkopolskim, w powiecie ostrzeszowskim, w gminie Czajków.
Wieś powstała 1 stycznia 2009 w wyniku połączenia osady Bolki oraz Lemieszy, przysiółka wsi Mielcuchy.

</doc>
<doc id="1564200" url="https://pl.wikipedia.org/wiki?curid=1564200" title="Triada depresyjna">
Triada depresyjna

Triada depresyjna – pojęcie wywodzące się z modelu poznawczego depresji, zwana także triadą poznawczą. Jest to pojęcie ukute przez Aarona Becka i oznacza występowanie negatywnych myśli w trzech obszarach:

</doc>
<doc id="1564201" url="https://pl.wikipedia.org/wiki?curid=1564201" title="Korytarz Śmierci">
Korytarz Śmierci

Korytarz Śmierci – szlak zaopatrzeniowy, który podczas II wojny światowej prowadził do oblężonego ówcześnie przez Niemców Leningradu (zob. Blokada Leningradu). Powstał w wyniku radzieckiej operacji Iskra (12–30 stycznia 1943), dzięki której wojskom sowieckim udało się wybić w niemieckich liniach wąski korytarz o szerokości piętnastu kilometrów. Pozwalało to na zwiększenie liczby żołnierzy, broni, amunicji i żywności w broniącej się twierdzy.
Jednak, w odróżnieniu od Drogi Życia powstałej 10 listopada 1941 na tafli jeziora Ładoga, pas ziemi, którym sprowadzano posiłki, był tak wąski, a niemiecki ostrzał artyleryjski trwający jeszcze w następnym roku na tyle intensywny, że wkrótce ów szlak nazwano "Korytarzem śmierci".

</doc>
<doc id="1564202" url="https://pl.wikipedia.org/wiki?curid=1564202" title="Julita Wójcik">
Julita Wójcik

Julita Wójcik (ur. 1 czerwca 1971 w Gdańsku) – polska artystka współczesna, performerka, autorka akcji artystycznych.
Życiorys.
Ukończyła Państwowe Liceum Sztuk Plastycznych w Gdyni w 1991. W latach 1991–1997 studiowała na Wydziale Rzeźby Akademii Sztuk Pięknych w Gdańsku, w pracowni prof. Franciszka Duszeńki. Dyplom obroniła w 1997. Po studiach pracowała w dziale PR Teatru Muzycznego w Gdyni.
Laureatka Paszportu „Polityki” za 2012 w kategorii „sztuki wizualne”. W 2022 tygodnik „Polityka” uznał jej instalację "Tęcza" za jedno z dziesięciu najważniejszych dzieł sztuki ostatniego trzydziestolecia.
Mieszka i pracuje w Gdańsku, jednak w swojej twórczości niejednokrotnie odnosiła się do przestrzeni i tożsamości innych miast, np. tworząc w Brukseli i Warszawie instalację "Tęcza" (2011, 2012) lub w Łodzi w akcji "Pozamiatać po włókniarkach" (2003), w której poruszała problem przeformułowania pofabrycznych przestrzeni, w którą wpisane są historie pracownic nieistniejącego już przemysłu włókienniczego. 
Wystawy.
Wybrane wystawy i projekty indywidualne:
Wybrane wystawy zbiorowe (do 2006 r.):

</doc>
<doc id="1564206" url="https://pl.wikipedia.org/wiki?curid=1564206" title="Nowogródek Pomorski-Kolonia">
Nowogródek Pomorski-Kolonia



</doc>
<doc id="1564207" url="https://pl.wikipedia.org/wiki?curid=1564207" title="Kwiaty śliwy w złotym wazonie">
Kwiaty śliwy w złotym wazonie

Kwiaty śliwy w złotym wazonie () – chińska powieść z XVI wieku, określana jako pierwsza chińska realistyczna powieść obyczajowa i uważana za klasykę literatury chińskiej. Dzieło nieznanego autora powstało u schyłku dynastii Ming w odmianie języka chińskiego nazywanej baihua. Akcja utworu rozgrywa się w czasach dynastii Song, a jego treścią jest opis hulaszczego i rozpustnego życia Ximen Qinga (西門慶, Si-men Cing), kupca, a potem urzędnika z prowincji Szantung. Kluczowymi dla utworu postaciami są kobiety – żony i kochanki Ximena; od imion trzech z nich pochodzi tytuł powieści.
Utwór zawiera liczne, czasem dość naturalistycznie przedstawione sceny erotyczne. Z tego powodu często podlegał cenzurze; z drugiej strony, w niektórych wydaniach uwypuklano wątki erotyczne, pomijając warstwę obyczajową oraz elementy krytyki społecznej.
Autorstwo i czas powstania.
Nie wiadomo, kto jest autorem "Kwiatów śliwy"... ani kiedy dokładnie powieść została napisana. Czas powstania jest szacowany między 1522 a 1566 rokiem. Najwcześniejsze zachowane drukowane wydania utworu, podpisane „Opowiadacz z Lanling”, pochodzą z początku XVII wieku.
Autorstwo utworu jedna z legend przypisuje Wang Shizhenowi, pisarzowi z czasów dynastii Ming, który miał nasączyć karty rękopisu trucizną i podsunąć lekturę jednemu z cesarskich ministrów, mszcząc się w ten sposób za śmierć ojca.
Tytuł i struktura utworu.
Tytuł utworu, "Jin Ping Mei", pochodzi od imion trzech bohaterek powieści: Pan Jinlian (潘金莲, Złoty Lotos), Li Ping'er (李瓶兒, dosł. Mały Wazon, w polskim tłumaczeniu Kwiatowa Waza), Pang Chunmei (龐春梅, Wiosenna Śliwa).
"Kwiaty śliwy"... są pierwszą realistyczną powieścią literatury chińskiej. Mimo licznych dygresji i wtrętów w postaci modlitw buddyjskich i taoistycznych, utworów poetyckich i rozważań filozoficznych, prawnych czy historycznych wielowątkowa fabuła utworu jest spójna, a nie epizodyczna jak we wcześniejszych chińskich powieściach.
Powieść jest podzielona na trzy części, liczące w sumie 100 rozdziałów: pierwsza jest zatytułowana "Złoty Lotos", druga – "Nieszczęsne przeznaczenia", trzecia, licząca 21 rozdziałów, jest epilogiem opowiadającym losy bohaterek po śmierci Ximena.
Rozpoczynająca utwór historia Złotego Lotosu jest inspirowana jedną z opowieści zawartych we wcześniejszej klasycznej chińskiej powieści, zatytułowanej "Opowieści znad brzegów rzek".
Treść.
Powieść, choć osadzona w czasach dynastii Song, w istocie opisuje czasy schyłkowej dynastii Ming, poddając krytyce panujące w niej obyczaje: rozpustę, opilstwo, obżarstwo, a przede wszystkim korupcję, oszustwa i sprzedajność. W utworze praktycznie brak postaci pozytywnych, a te nieliczne zwykle płacą wysoką cenę za swoją prawość. Bardzo bogata jest warstwa obyczajowa powieści – wiele miejsca zajmuje opis zwyczajów, uczt i potraw, zabaw, strojów, a także architektury i ogrodów.
"Kwiaty śliwy"... rozpoczynają się historią Złotego Lotosu. Sprzedana w dzieciństwie bogatej rodzinie, otrzymała staranne wykształcenie i została kochanką pana domu. Następnie została poślubiona ubogiemu sprzedawcy. Czując wstręt do męża, usiłuje uwieść jego brata Wu Songa (武松; "Wu Sunga"), kapitana straży miejskiej. Odtrącona, zostaje kochanką ujrzanego przypadkiem zamożnego i przystojnego Ximena. Gdy mąż dowiaduje się o jej zdradzie, kobieta truje go i poślubia Ximena, który w tym czasie ożenił się też z Nefrytową Wieżą, wdową po zamożnym kupcu. Wu Song, chcący pomścić śmierć brata, zostaje fałszywie oskarżony przez przekupionych przez Ximena urzędników i tylko dzięki względnej uczciwości sędziego unika kary śmierci; zostaje napiętnowany i wygnany z miasta.
Następuje opis życia w domu Ximena, obfitujący w wątki dotyczące jego żon, konkubin i służących oraz zabaw głównego bohatera poza domem: hulanek z kompanami i wizyt u kurtyzan. Jednym z głównych wątków jest romans Ximena z Kwiatową Wazą, jego sąsiadką i żoną towarzysza uciech, Hua Młodszego. Gdy Hua zostaje oskarżony o zagarnięcie nienależnego mu majątku i uwięziony, Kwiatowa Waza, choć z jednej strony za pośrednictwem Ximena czyni starania o jego uwolnienie od oskarżeń, z drugiej przekazuje kochankowi niemal cały dobytek. Hua w końcu umiera ze zgryzoty, a wdowa po nim stara się, by Ximen wziął ją za żonę, nawiązuje też stosunki towarzyskie z jego żonami. Tymczasem Ximen popada w kłopoty, wiążące się z problemami rodziny, z którą jest związany poprzez małżeństwo córki – jej teść popada w niełaskę cesarza. Sprawę udaje się załatwić dzięki wysokiej łapówce, niemniej Ximen zapomina o Kwiatowej Wazie, która, nie chcąc być sama, bierze za męża pewnego medyka. Zazdrosny Ximen nasyła na niego ludzi, którzy biją go i oskarżają o niespłacenie długu. Kwiatowa Waza wypędza męża i korzy się przez Ximenem, który w końcu przyjmuje ją do swojego domu, jednak zachowuje wobec niej obojętność, co doprowadza kobietę do próby samobójczej. Dopiero wówczas Ximen jej wybacza.
Druga część powieści zaczyna się od wróżby buddyjskiego mnicha dotyczącej charakterów oraz przeszłych i przyszłych losów członków rodziny. Wkrótce potem Ximen zostaje mianowany urzędnikiem, co w żadnym stopniu nie zmienia jednak jego hulaszczego sposobu życia; godność ta staje się jeszcze lepszą okazją do korupcji, nepotyzmu, robienia podejrzanych interesów i gnębienia zawadzających mu ludzi. Kwiatowa Waza rodzi syna, co wzbudza niechęć Złotego Lotosu, zazdrosnej o jej pozycję w domu. W ciążę zachodzi też Pełnia Księżyca. Ximen dostaje od tajemniczego mnicha wzmacniający męską potencję środek, dzięki któremu może zaspokajać swoje rosnące żądze z coraz to innymi kobietami. Dziecko Ximena i Kwiatowej Wazy umiera, wkrótce umiera także jego matka. Duch Kwiatowej Wazy ukazuje się Ximenowi, ostrzegając przed zgubnymi skutkami prowadzonego przez niego życia, jednak jego postępowanie nie ulega zmianie. W domu panują ciągłe swary. W końcu rozwiązłość Ximena i nadużywanie afrodyzjaku doprowadza go do śmierci; bezpośrednią jej przyczyną jest Złoty Lotos, podsuwająca mu – gdy nie potrafił jej zaspokoić – zbyt dużą dawkę środka otrzymanego od mnicha. Kobiety zostają same; Pełnia Księżyca rodzi syna.
Odbiór utworu.
"Kwiaty śliwy"..., z powodu zawartej w powieści krytyki warstw rządzących, przez długi czas były w Chinach książką zakazaną – jej egzemplarze palono, a deski drukarskie niszczono. Oficjalnym powodem był sprośny język i wyuzdane opisy erotyczne, mimo że erotykę literatura chińska traktowała dużo swobodniej niż europejska. Niemniej powieść była bardzo ceniona wśród uczonych, pisarzy i artystów, krążąc w licznych kopiach. Pierwsze oficjalne pełne wydanie utworu nastąpiło w 1957 roku, jednak nakład był dostępny jedynie wąskiej grupie uprzywilejowanych – w "Kwiatach śliwy"... rozczytywali się podobno Mao Zedong i jego żona, Jiang Qing. W wydaniach z Hongkongu i Tajwanu usuwano co drastyczniejsze fragmenty. Pełne chińskie wydanie ukazało się dopiero w 1980 roku w Pekinie (w niewielkim nakładzie), a w 1982 w Hongkongu.
Z powodu niedostępności powieść bardziej niż w Chinach stała się popularna w Japonii i na Zachodzie, choć „nieoficjalne” europejskie wydania często uwypuklały warstwę erotyczną, sprowadzając "Kwiaty śliwy"... do utworu pornograficznego. Pierwszym pełnym wydaniem, z przypisami i objaśnieniami, była edycja angielska z 1939 roku w tłumaczeniu Clementa Egertona, zatytułowana "Golden Lotus", jednak co drastyczniejsze ustępy zostały przełożone na łacinę (podobny zabieg zastosowano także w jednym z wydań japońskich, pozostawiając część tekstu w oryginalnej, chińskiej wersji). W hitlerowskich Niemczech egzemplarze "Kwiatów śliwy"... palono na stosach jako przejaw absolutnej zgnilizny.
Polskie wydanie w tłumaczeniu Ireny Sławińskiej (Hu Peifang), Jerzego Chociłowskiego i Ryszarda Chmielewskiego ukazało się w 1994 roku nakładem wydawnictwa Muza SA, a jego fragmenty drukowane były w 1987 roku w miesięczniku „Kontynenty”. Edycja obejmuje dwie pierwsze części.

</doc>
<doc id="1564208" url="https://pl.wikipedia.org/wiki?curid=1564208" title="Jin Ping Mei">
Jin Ping Mei



</doc>
<doc id="1564209" url="https://pl.wikipedia.org/wiki?curid=1564209" title="Siergiej Radoneżski">
Siergiej Radoneżski



</doc>
<doc id="1564210" url="https://pl.wikipedia.org/wiki?curid=1564210" title="Mack of the Century...Greatest Hits">
Mack of the Century...Greatest Hits

Mack of the Century...Greatest Hits – druga kompilacja muzyczna amerykańskiego rapera Too $horta wydana w 2006 roku. Na płycie znajdują się największe przeboje rapera z poprzednich albumów.
Składanka jest drugim wydaniem największych hitów rapera. Pierwszym albumem kompilacyjnym był wydany w roku 1993 krążek . 

</doc>
<doc id="1564211" url="https://pl.wikipedia.org/wiki?curid=1564211" title="Cedrus atlantica">
Cedrus atlantica



</doc>
<doc id="1564217" url="https://pl.wikipedia.org/wiki?curid=1564217" title="Melanerpes striatus">
Melanerpes striatus



</doc>
<doc id="1564219" url="https://pl.wikipedia.org/wiki?curid=1564219" title="Dicranum bonjeanii">
Dicranum bonjeanii



</doc>
<doc id="1564220" url="https://pl.wikipedia.org/wiki?curid=1564220" title="Dicranum fulvum">
Dicranum fulvum



</doc>
<doc id="1564222" url="https://pl.wikipedia.org/wiki?curid=1564222" title="Dicranum viride">
Dicranum viride



</doc>
<doc id="1564223" url="https://pl.wikipedia.org/wiki?curid=1564223" title="Dicranum sendtneri">
Dicranum sendtneri



</doc>
<doc id="1564232" url="https://pl.wikipedia.org/wiki?curid=1564232" title="HMAS Perth (1934)">
HMAS Perth (1934)

HMAS „Perth” (D29) – australijski krążownik lekki ulepszonego typu "Leander" z okresu II wojny światowej.
Okręt oryginalnie wszedł w 1936 do służby w brytyjskiej marynarce Royal Navy pod nazwą HMS "Amphion", ale został w 1939 zakupiony przez rząd australijski i 29 czerwca 1939 wszedł do służby Royal Australian Navy jako HMAS "Perth". W czasie trwającej trzy lata służby, aż do jego zatopienia w bitwie w Cieśninie Sundajskiej, okręt służył na Atlantyku, Morzu Śródziemnym oraz na Pacyfiku. Wziął udział w działaniach wojennych przeciwko siłom niemieckim, włoskim, Vichy oraz japońskim.

</doc>
<doc id="1564233" url="https://pl.wikipedia.org/wiki?curid=1564233" title="Juniperus virginiana">
Juniperus virginiana



</doc>
<doc id="1564238" url="https://pl.wikipedia.org/wiki?curid=1564238" title="Araucaria heterophylla">
Araucaria heterophylla



</doc>
<doc id="1564240" url="https://pl.wikipedia.org/wiki?curid=1564240" title="Adenium obesum">
Adenium obesum



</doc>
<doc id="1564242" url="https://pl.wikipedia.org/wiki?curid=1564242" title="Samarytanie (organizacja)">
Samarytanie (organizacja)

Samarytanie (Samaritans, do 2002 roku znani jako The Samaritans) – zarejestrowana organizacja charytatywna, która zajmuje się świadczeniem wsparcia emocjonalnego dla każdej osoby w dystresie lub z ryzykiem popełnienia samobójstwa w Wielkiej Brytanii i Irlandii. Międzynarodowa sieć istnieje pod nazwą Befrienders Worldwide. Nazwa Samarytanie pochodzi od biblijnej przypowieści o dobrym Samarytaninie, choć sama organizacja nie ma religijnego profilu.
Historia.
Organizacja została założona w 1953 roku w Londynie przez pastora Chada Varah, który podczas swojej posługi wspierał swoich parafian, aż w końcu zdecydował, że należy nadać tej działalności jakieś formalne ramy.
U początków historii Samarytan leży historia 14-letniej dziewczyny, którą Varah pochował w nieświęconej ziemi, ponieważ zginęła śmiercią samobójczą. Dziewczynka targnęła się na własne życie po pierwszej menstruacji. Z powodu braku edukacji seksualnej nie rozumiała tego zjawiska i przekonana, że cierpi na chorobę przenoszoną drogą płciową, postanowiła się zabić.
Początkowo pomoc była świadczona przez samego pastora na parafii lub pod telefonem do parafii MAN 9000, ale wkrótce znaleźli się ochotnicy chętni do świadczenia tego rodzaju pomocy. 2 lutego 1954 roku pastor zwołał ochotników i od tej pory nadzorował ich pracę. W 1963 roku było już 41 filii Samarytan w Wielkiej Brytanii i Irlandii. W 1966 roku istniało 80 filii, przy których działało 6537 wolontariuszy. W 1993 roku było ich już 23 500.
Praca Samarytan.
Kluczowa w pracy Samarytan jest pomoc świadczona przez telefon w formie telefonu zaufania 24 godziny na dobę, 7 dni w tygodniu przez wszystkie dni w roku. Dodatkowo ta organizacja oferuje możliwość spotkania twarzą w twarz z wolontariuszami, swoim zasięgiem obejmuje również festiwale i inne wydarzenia na świeżym powietrzu, trenuje więźniów jako samobójstw i zagadnień związanych ze zdrowiem psychicznym.
Od 1994 roku Samarytanie uruchomili także adres e-mailowy, pod którym można anonimowo uzyskać wsparcie. Taką możliwość oferuje obecnie większość filii, a całość usługi jest koordynowana przez biuro główne organizacji. Co roku Samarytanie otrzymują bardzo wiele wiadomości tą drogą, a wiele z nich pochodzi spoza Wielkiej Brytanii. Odpowiedź na takie wiadomości jest przesyłana w przeciągu doby i jest podpisywana przez wolontariuszy zawsze tym samym pseudonimem – jo.
Istnieje również możliwość kontaktu z Samarytanami poprzez tradycyjny list, również z zachowaniem zasady poufności.
W kwietniu 2006 roku Samarytanie pilotażowo wprowadzili możliwość niesienia wsparcia SMS-owo osobom z Wielkiej Brytanii i Irlandii.
Samarytanie szkolą na słuchaczy także uczniów ostatnich klas liceum, w niektórych szkołach w Wielkiej Brytanii, by świadczyli wsparcie w swoich szkołach. Największą różnicą, poza tym, że kontakt odbywa się twarzą w twarz, a nie telefonicznie, jest to, że niektóre zagadnienia nie mogą pozostać poufne. Szkoły mają obowiązek opieki nad uczniami i takie incydenty jak poważne samookaleczenia, przemoc fizyczna czy seksualna, muszą być zgłaszane.
Samarytanie podkreślają, że usługi przez nich świadczone to nie poradnictwo i że nie udzielają rad. To obejmuje także nieodradzanie dzwoniącym samobójstwa. Samarytanie nie potępiają samobójstwa, a raczej oferują całkowicie akceptujące i nieoceniające słuchanie dzwoniących. Organizacja dąży do tego, by w społeczeństwie coraz mniej osób ginęło śmiercią samobójczą i dlatego oferuje im możliwość otwartego dzielenia się uczuciami czy dystresem, bez obaw o to, że będą oceniani. Samarytanie wyznają pogląd, że dawanie ludziom możliwości bycia wysłuchanym z zachowaniem poufności i bycia zaakceptowanym bez uprzedzeń, może ukoić rozpacz i myśli samobójcze. Poprzez zadawanie pytań wolontariusze starają się wspólnie z dzwoniącym znaleźć rozwiązanie jego problemu. Podczas takiej rozmowy często stawiają pytanie, czy dana osoba ma myśli samobójcze, nie oznacza to, że pomoc telefoniczna jest skierowana wyłącznie do takich osób, ale Samarytanie wierzą, że dopuszczanie takiej możliwości przez wolontariusza przynosi wielką ulgę emocjonalną dzwoniącemu. Celem Samarytan jest uczynienie zdrowia psychicznego zagadnieniem pierwszoplanowym.
Zasady Samarytan.
Naczelnymi zasadami pomocy świadczonej przez organizację jest cierpliwe słuchanie, świadczenie wsparcia emocjonalnego, nie ocenianie osoby dzwoniącej i pozostawienie jej ostatecznego wyboru w jej własnej sprawie, ponieważ wychodzą z założenia, że to co jest dobre dla jednej osoby, wcale nie musi się takie okazać dla innej.
Zasadą o fundamentalnym znaczeniu jest także poufność i obowiązuje ona wolontariuszy nawet po śmierci osoby dzwoniącej. Od tej zasady odstępuje się jedynie w wypadkach formułowania gróźb karalnych pod adresem wolontariuszy, uniemożliwiania dostępu do pomocy Samarytan innym ludziom, a także w wypadku, gdy sam dzwoniący udzieli zgody na złamanie tej zasady lub wolontariusz zostanie do tego zobowiązany sądownie. Poufność nie zostaje zachowana również, gdy wolontariusz widzi potrzebę wezwania karetki do danej osoby, lub gdy przekazywane mu informacje dotyczą aktów terroryzmu.
Zasięg.
Poprzez swoje usługi e-mailowe, zasięg Samarytan rozciąga się daleko poza Wielką Brytanię i Irlandię.
Samarytanie byli częścią Befrienders International – organizacji obejmującej ponad 400 centrów w 38 krajach, oferującej podobne usługi. Jednak Befrienders International upadło w 2002 roku, a rok później przejęli organizację, zmieniając jej nazwę na Befrienders Worldwide. Niektórzy członkowie Befrienders Worldwide także używają nazwy Samarytanie, jest tak m.in. w USA, Indiach, Hongkongu, Serbii czy Zimbabwe.

</doc>
<doc id="1564243" url="https://pl.wikipedia.org/wiki?curid=1564243" title="Maruschka Detmers">
Maruschka Detmers

Maruschka Detmers (ur. 16 grudnia 1962 roku w Schoonebeek w prowincji Drenthe) − holenderska aktorka filmowa i telewizyjna, która zdobyła popularność dzięki występom w filmach francuskich.
Życiorys.
Córka lekarza weterynarii, w wieku siedemnastu lat przeniosła się do Paryża, gdzie podjęła pracę jako opiekunka do dziecka i pobierała lekcje aktorstwa. Dla kina odkrył ją Jean-Luc Godard powierzając główną rolę w melodramacie kryminalnym "Imię: Carmen" ("Prénom Carmen", 1983) z Jacques'em Bonnaffé, bardzo luźnej, współczesnej interpretacji XIX-wiecznej powieści Prospera Mériméego "Carmen" i słynnej opery Bizeta pod tym samym tytułem. Mimo nagrody Złotego Lwa na festiwalu filmowym w Wenecji w 1983 roku oraz Nagrody Specjalnej Jury za walory techniczne, film nie został dobrze przyjęty przez francuskich krytyków. Rola Carole w dramacie "Pirat" ("La Pirate", 1984) z Jane Birkin przyniosła jej nominację do nagrody Cezara. W 1985 roku otrzymała także niemiecką nagrodę Bambi. Potem zagrała kobietę, która wdaje się w romans z włoskim licealistą w melodramacie "Diabeł wcielony" ("Il Diavolo in corpo", 1986), adaptacji powieści Raymonda Radigueta "Opętanie". Wystąpiła w komediodramacie Marco Ferreri "Jak dobrzy są biali" ("Come sono buoni i bianchi", 1988) z Michele Placido, dramacie wojennym "Wojna Hanny" ("Hanna's War", 1988) z Ellen Burstyn, dramacie muzycznym "Królowie mambo" ("The Mambo Kings", 1992) u boku Armanda Assante i Antonio Banderasa, dramacie sensacyjnym "Strzelec wyborowy" ("The Shooter", 1995) z Dolphem Lundgrenem, komedii "Królowie życia" ("Comme des rois", 1997) u boku Stéphane Freissa, Mariusza Pujszo i Thierry'ego Lhermitte oraz dramacie "St. Pauli Nacht" (1999) z Benno Fürmannem.

</doc>
<doc id="1564247" url="https://pl.wikipedia.org/wiki?curid=1564247" title="Melanerpes superciliaris">
Melanerpes superciliaris



</doc>
<doc id="1564249" url="https://pl.wikipedia.org/wiki?curid=1564249" title="Hubert Mohr">
Hubert Mohr

Hubert Mohr (ur. 3 maja 1914 w Altenhundem, zm. 22 stycznia 2011 w Poczdamie) – niemiecki historyk, były duchowny rzymskokatolicki zgromadzenia pallotynów.
Życie.
Hubert Mohr zdał maturę w 1934 i jeszcze tego samego roku wstąpił do pallotynów. Od 1935 do 1941 studiował filozofię i teologię katolicką w pallotyńskiej szkole w Limburgu i Uniwersytecie Münster. W 1940 otrzymał święcenia kapłańskie. Podczas II wojny światowej służył w latach 1941–1944 jako sanitariusz, po czym zdezerterował kwietniu 1944 i dostał się do niewoli sowieckiej, gdzie pozostał aż do 1949. W niewoli był członkiem komitetu narodowego Wolne Niemcy. W 1947 został lektorem w Szkole Antifa w Krasnodarze, gdzie pracował aż do odzyskania wolności. W 1949 wrócił do sowieckiej strefy okupacyjnej Niemiec. Został ekskomunikowany, a jednocześnie podjął pracę jako nauczyciel historii i rosyjskiego w szkole średniej w Saksonii. W latach 1950 do 1957 pracował w Niemieckim Centralnym Instytucie Pedagogicznym (DPZ) w Berlinie wschodnim, początkowo jako współpracownik, a następnie jako główny referent. Od 1956 był także kierownikiem referatu studiów zaocznych nauczycieli historii przy DPZ.
Poza zawodem pracował także jako docent w uniwersytetach wieczorowych podległych władzą okręgowym NSPJ w Dreźnie i Poczdamie. W 1951 został docentem "Instytutu szkolenia nauczycieli" w Radebeul. Od 1957 zlecono mu nadzór nad docenturą Powszechniej i niemieckiej historii średniowiecza na Wyższej szkole pedagogicznej w Poczdamie. W październiku promował się u Walthera Eckermanna i Eduarda Wintera. Tematem pracy był "Apostolat Katolicki". W październiku 1960 doktoryzował się u Walthera Eckermanna i Eduarda Wintera. Tematem pracy było: "Apostolstwo Katolickie. Instrument klerykalizmu politycznego w Niemczech Zachodnich. Przedstawione na podstawie apostolstwa Katolickiego (SAC) i Ruchu Szensztackiego." Od 1961 przyjął posadę profesora w Poczdamie. W 1964 habilitował się, przed tą samą komisją z tematu "Rozwój istoty zakonów katolickich w imperialistycznych Niemczech". Od lutego 1965 nauczał ogólnej historii średniowieczna w Poczdamie, a w 1968 mianowano go profesorem na pełnym etacie. Od 1969 do emerytury w 1979 był profesorem katedry. W latach 1965 - 1972 był prorektorem do spraw prognoz i rozwoju nauki. Pod koniec lat 80. XX w został członkiem Prezydium Towarzystwa Historyków NRD, a od 1982 - członkiem honorowym.
Od roku 1959 pracował jako nieoficjalny współpracownik o pseudonimie IM Rottek dla Ministerstwa Bezpieczeństwa Narodowego NRD. OD 1979 tytułowano go jako "Nieoficjalny Współpracownik Ekspert" - IME. Odznaczony Złotym medalem za wierną służbę MBN. Dekretem watykańskim z 1997 został zeświecczony. W związku z tym jego, zawarte w 1950, małżeństwo cywilne zostało uznane przez kościół, a on sam, ponownie przyjęty do Kościoła. Mohr był wysoko cenionym naukowcem w NRD, w 1969 otrzymał Nagrodę Narodową NRD III klasy, a w 1989 Srebrny Order Zasługi dla Ojczyzny. Jego dokumentacja znajduje się w Brandenburskim Głównym Archiwum krajowym w Poczdamie.
Był także tłumaczem oraz opublikował tomik poezji z wierszami dla młodzieży.

</doc>
<doc id="1564252" url="https://pl.wikipedia.org/wiki?curid=1564252" title="Wschód Przemysłowy">
Wschód Przemysłowy

Wschód Przemysłowy – jedna z dzielnic (jednostek strukturalnych) Włocławka. Według oficjalnego projektu Studium uwarunkowań i kierunków zagospodarowania przestrzennego z 2007 r. Wschód Przemysłowy stanowi tereny na wschód od ul. Zielnej i (częściowo) na wschód od Al. Kazimierza Wielkiego (m.in. rozległe zabudowania po Ursusie i Kombinacie Budowlanym), na północy graniczy z Wisłą, na wschodzie z Rybnicą, na południu ze Wschodem Leśnym. W latach siedemdziesiątych całą wschodnią część miasta nazywano oficjalnie dzielnicą Wschód, nie rozróżniano wówczas na Wschód Mieszkaniowy, Wschód Przemysłowy i Wschód Leśny, te nowe oficjalne nazwy funkcjonują głównie w dokumentach miejskich ostatnich lat, w prasie nadal dominuje określenie „dzielnica Wschód”. Wschód Przemysłowy i Rybnica nazywane są też niejednokrotnie „Osiedlem Wschód”.

</doc>
<doc id="1564253" url="https://pl.wikipedia.org/wiki?curid=1564253" title="Kosów Pokucki">
Kosów Pokucki



</doc>
<doc id="1564254" url="https://pl.wikipedia.org/wiki?curid=1564254" title="Piotr Wyrzykowski">
Piotr Wyrzykowski

Piotr Wyrzykowski (ur. w 1968 w Gdańsku) – polski artysta współczesny, performer – wykorzystuje w swojej twórczości film wideo, performance wideo, internet, instalacje, projekcje wideo w przestrzeni publicznej.
Życiorys.
Studiował architekturę wnętrz w latach 1989-1991, a następnie malarstwo w latach 1991-1995 i w Pracowni Intermedialnej prof. Witosława Czerwonki w PWSSP (ASP) w Gdańsku. W latach 90. aktywnie uczestniczył w gdańskim środowisku artystycznym, będąc członkiem grupy akcji i performance'u Ziemia Mindel-Würm (1990-1992), Stowarzyszenia Ludzi Aktywnych (1991-1992), prowadzącego galerię C-14; członkiem Fundacji Galerii Otwartej (1992-1993), prowadzącej Łaźnię Miejską oraz wicedyrektorem Fundacji Wyspa Progress (1993-1995). W 1995 roku został współzałożycielem i dyrektorem artystycznym grupy CUKT (Centralny Urząd Kultury Technicznej). W 1995 roku otrzymał pierwszą, a w 1997 drugą nagrodę na festiwalu WRO. Był nominowany do nagrody „Spojrzenia” Fundacji Kultury Deutsche Bank w 2003 roku. Mieszka i pracuje w Kijowie oraz Gdańsku.
Nagrody.
Wybrane wystawy indywidualne (do 2006 r.):
Wybrane wystawy zbiorowe (do 2007 r.):

</doc>
<doc id="1564255" url="https://pl.wikipedia.org/wiki?curid=1564255" title="Doug Bollinger">
Doug Bollinger

Douglas Erwin Bollinger (ur. 24 czerwca 1981 w Sydney) – australijski krykiecista, leworęczny rzucający w stylu "fast". W lidze australijskiej gra w drużynie Nowej Południowej Walii, w lidze angielskiej – w Worcestershire. W 2009 po raz pierwszy powołany do reprezentacji Australii.

</doc>
<doc id="1564261" url="https://pl.wikipedia.org/wiki?curid=1564261" title="Slow Down Baby">
Slow Down Baby

Slow Down Baby – piosenka R&amp;B stworzona na trzeci album studyjny amerykańskiej piosenkarki Christiny Aguilery pt. "Back to Basics" (2006). Wyprodukowany przez Marka Ronsona, utwór wydany został jako czwarty singel promujący krążek dnia 24 lipca 2007 roku w Australii i Oceanii.
Poza Oceanią singel dystrybuowany był w wybranych regionach świata. Nie był promowany oficjalnym wideoklipem (za nieoficjalny klip posłużył zapis jednego z występów Aguilery w ramach tournée Back to Basics Tour) oraz nie spotkał się z żadną formą promocji medialnej, objął jednak pozycje w blisko dziesięciu oficjalnych notowaniach przebojów singlowych, w tym trzy miejsca w Top 10 danych zestawień. Odbiór utworu przez krytyków muzycznych był pozytywny.
Informacje o utworze.
Piosenka została napisana przez samą Aguilerę, a także sztab innych muzyków: Marka Ronsona, Gladys Knight, Karę DioGuardi, Raymonda Angry’ego, Williama Guesta, Meralda Knighta, Edwarda Pattona, Tony’ego Yayo, Michaela Harpera i rapera 50 Centa. Zawiera sample z dwóch utworów – „Window Raisin’ Granny” (1973) zespołu Gladys Knight &amp; the Pips oraz „So Seductive” (2005) z repertuaru Tony’ego Yayo. Nim Mark Ronson rozpoczął współpracę z Aguilerą, dostarczył jej wersje demo stworzonych przez siebie utworów. Choć nie sądził, że artystka będzie zainteresowania ich przyjęciem, i planował zaoferować je muzykom hip-hopowym (w tym nowojorskiemu duetowi M.O.P.), wokalistka przejawiła chęć nagrania piosenek. „Slow Down Baby” jest kompozycją rhythmandbluesową oraz jazz-rapową. Zawiera również elementy muzyki pop, funku, hip-hopu, soulu i klasycznego jazzu. Krytyk muzyczny Nick Levine podsumował piosenkę jako „pop w wersji retro”. Utwór nagrano w 2006 roku w pracowniach Allido Sound w Nowym Jorku oraz The Record Plant w Los Angeles. „Slow Down Baby” komponowany był w tonacji fis-moll, oparty jest na schemacie metrycznym oraz szybkich ruchach 110 uderzeń na minutę. Głos wykonawczyni opiera się na oktawach, od A3 do G5. Melodię stworzono przy udziale takich instrumentów muzycznych, jak: gitara basowa, gitara klasyczna, klawikord, organy, rogi i pianino. Producent Mark Ronson jest twórcą beatu piosenki; podczas sesji nagraniowych odpowiadał także za grę na gitarach. Według opinii dziennikarzy muzycznych, zastosowane w „Slow Down Baby” rogi nawiązują do ścieżek dźwiękowych filmów z nurtu blaxploitation, z lat siedemdziesiątych. W tekście utworu kobieta nalega, by natarczywy adorator przestał się do niej zalecać. W refrenie pada tytułowy zwrot: „zwolnij, kochanie”, okraszony komentarzem: „nie jestem twoją panią”. W 2007 roku piosenka znalazła się na albumie kompilacyjnym "Christina Aguilera – Greatest Hits", wydanym przez Star Mark w Rosji.
Wydanie singla.
O planach wydania przez Aguilerę „Slow Down Baby” jako singla media donosiły już w czerwcu 2007 roku. Zapowiadano wówczas, że piosenka będzie ostatnią z albumu "Back to Basics" wydaną na singlu (mimo to, finalnym singlem został pół roku później „Oh Mother”). Lipcem 2007 utwór opublikowano w postaci promocyjnego singla CD w Australii, Oceanii i krajach azjatyckich, a także w Szwecji, gdzie posłużył za dodatek do jednego z numerów magazynu "Cosmopolitan". Nie wydano go w Stanach Zjednoczonych. Do użytku dyskotekowego wydano kompakty z remiksami, zatytułowane „Aleko’s Ultra Violet Mixes”. Ich autorem był DJ Aleko. Nagranie zyskało emisję radiową między innymi w Niemczech, Czechach, Wielkiej Brytanii i USA.
Australijska premiera fizycznych egzemplarzy singla przypadła na 28 lipca 2007. Wcześniej, 24 lipca, miała miejsce premiera w systemie digital download. W Australii utwór zadebiutował na pozycji #21 listy ARIA Singles Chart, stając się jednocześnie pierwszym od czasu ballady „I Turn to You” singlem Christiny Aguilery, który nie uplasował się w Top 10 notowania. Trafił też do czołowej dwudziestki listy ARIA Physical Singles Chart. W Europie „Slow Down Baby” nie został opublikowany ani na płytach kompaktowych, ani w sprzedaży cyfrowej, będąc wydanym wyłącznie jako singel airplayowy w wybranych krajach tego kontynentu. Emisji piosenki podjęły się stacje radiowe w Bułgarii, Holandii i na Litwie. „Slow Down Baby” odniosło spory sukces w Kostaryce, choć oficjalnie nie odnotowało tam premiery jako singel. W zestawieniu Costa Rica Top 40 Chart piosenka zajęła wysokie, ósme miejsce. Piosenka osiągnęła szczyt listy radiowych przebojów Bułgarii, zajęła miejsce w czołowej dziesiątce notowania najpopularniejszych wydawnictw singlowych w Indonezji oraz objęła pozycję dwunastą holenderskiej listy Mega Airplay Top 50. Utwór zanotował swoją obecność także na listach w Nowej Zelandii, Chile i na Litwie, plasując się na pozycjach spoza Top 30.
Opinie.
Według redaktorów strony internetowej the-rockferry.onet.pl, „Slow Down Baby” to jeden z dwudziestu pięciu najlepszych utworów nagranych przez Aguilerę w latach 1997–2010. W zestawieniu o nazwie „Piosenki Christiny Aguilery, których nie nigdy nie słyszałeś, a powinieneś” dziennikarka muzyczna Lexxie Ehrenkaufer (hypable.com) rekomendowała nagranie jako jeden z najbardziej wartościowych utworów w dyskografii artystki. „To wstyd, że ten kawałek nie został jednym z pierwszych singli promujących album "Back to Basics" (...). ‘Slow Down Baby’ doskonale oddaje aurę płyty (...); charakteryzują go big-bandowa muzyka, potężny wokal i ogólny seksapil” – pisała Ehrenkaufer. Sebastian Mucha (popheart.pl) wskazał „Slow Down Baby” jako jedną z dziesięciu najlepszych niesinglowych piosenek Aguilery (utwór wydano na singlu tylko w Australii).
Recenzje.
Utwór uzyskał pozytywne recenzje krytyków muzycznych. Dan Gennoe, pamflecista współpracujący z serwisem Yahoo! Music, docenił rhythmandbluesowy charakter piosenki oraz jej vintage’owy styl. Według Chase’a Almeidy (concerttour.org), w utworze „Slow Down Baby” Aguilera w ambitny sposób „zderzyła ze sobą starą i nową szkołę R&amp;B”. Recenzent portalu internetowego chaoticdusk.com również wydał pozytywne omówienie, pisząc: „'Slow Down Baby’ to idealne połączenie współczesnego i starego stylu, (...) utwór zarażający, seksowny i zabawny. Instrumenty dęte są agresywne, wokal Christiny Aguilery wykrzyczany w twarz, przy czym nadal utrzymany we flirtującym tonie (...)”. Autor strony musicaddiction2.com chwalił piosenkę: „'Slow Down Baby’ to tak dobry kawałek, że powinien zostać wydany jako singel na międzynarodowych rynkach. Zasadniczo jest to miks kompozycji Aguilery ‘Ain’t No Other Man' i 'Makes Me Wanna Pray’ – przewijają się tu chórki, ale także wielkie jazzowe melodie i rogi. W pewien sposób ‘Slow Down...’ stanowi hybrydę jazzu, gospelu i hip-hopu. Bardzo lubię ten utwór”.
Teledysk.
Wideoklip do utworu „Slow Down Baby” emitowany był wyłącznie przez australijską telewizję, gdzie stał się przebojem kanałów muzycznych. Teledysk nie posiada fabuły, wykorzystano w nim materiał nakręcony w trakcie trasy koncertowej Back to Basics Tour.
Wykonania koncertowe.
Aguilera po raz pierwszy wykonała piosenkę 20 lipca 2006 roku w londyńskim klubie muzycznym Koko. Na sali obecnych było tysiąc pięciuset gości. Występ trwał czterdzieści minut i obejmował nagrania z niewydanego wtedy albumu "Back to Basics", a ponadto „Lady Marmalade” i „Beautiful”. Recenzując show dla czasopisma "Evening Standard", David Smyth uznał, że utwór „zakończył widowisko silnymi instrumentami i jeszcze silniejszym beatem”. Od listopada 2006 do lipca 2007 Aguilera koncertowała z utworem w tournée po Europie, Ameryce Północnej, Azji i Australii podczas Back to Basics Tour. „Slow Down Baby” był elementem segmentu trasy "1920's Flapper" i był wykonywany jako piąty w kolejności. Przed wyjściem artystki na scenę na ekranach wizyjnych wyświetlono materiał wideo z nagłówkami prasowymi jak: „Christina – kiedyś brrudna, dziś powściągliwa”. Wykonanie piosenki podczas trasy udokumentowano na albumie DVD "", wydanym w 2008 roku.

</doc>
<doc id="1564265" url="https://pl.wikipedia.org/wiki?curid=1564265" title="Oh Mother">
Oh Mother

Oh Mother – piosenka R&amp;B stworzona na trzeci album studyjny amerykańskiej piosenkarki Christiny Aguilery pt. "Back to Basics" (2006). Wyprodukowany przez Aguilerę, Big Tanka i L Boogie, utwór wydany został jako piąty i finalny singel promujący krążek dnia 23 listopada 2007 roku w Europie niemieckojęzycznej.
Piosenka odniosła umiarkowany sukces komercyjny w państwach europejskich, okupując wysokie pozycje na listach przebojów airplayowych oraz niższe w notowaniach singli. Odbiór utworu przez krytyków muzycznych był pozytywny.
Informacje o utworze.
Piosenka została napisana przez Christinę Aguilerę przy współudziale Derrycka Thorntona, Marka Rankina, Liz Thornton oraz Kary DioGuardi. Treść utworu traktuje o toksycznym związku matki wokalistki ze swoim mężem, Fausto Aguilerą. W „Oh Mother” Aguilera docenia odwagę i dzielność swojej matki w obliczu przemocy, jaką stosował wobec niej mąż. „Oh Mother” komponowane było w tonacji cis-moll. Melodię stworzono przy udziale takich instrumentów muzycznych, jak gitara, keyboard i pianino. Utwór pojawił się na ścieżce dźwiękowej do francuskiego filmu "Pan od muzyki" ("Les choristes", 2004) oraz sampluje pochodzącą z niego piosenkę „Vois sur ton chemin” autorstwa Bruno Coulaisa i Christophe’a Barratiera.
Wydanie singla.
Podczas gdy „Candyman” posłużył za ostatni singel z albumu "Back to Basics" wydany ogólnoświatowo, dwa kolejne single spotkały się z regionalną promocją. W lipcu 2007 piosenka „Slow Down Baby” miała swoją oficjalną premierę w krajach Oceanii i Azji, a cztery miesiące później – listopadem, wydany w poszczególnych państwach europejskich został utwór „Oh Mother”. Kompozycja miała trafić na rynek muzyczny Ameryki Łacińskiej, lecz wcześniejsze wysłanie „Slow Down Baby” do rozgłośni radiowych kontynentu południowoamerykańskiego uniemożliwiło zrealizowanie tego planu. Ponadto, na początku 2008 w USA premierę odnotował singel promocyjny „Save Me from Myself”; znikoma promocja radiowa oraz nieopublikowanie go w żadnej formie fizycznej powodują jednak, że nie jest on klasyfikowany jako oficjalny singel i czyni z „Oh Mother” ostatnie singlowe wydawnictwo promujące krążek "Back to Basics".
23 listopada 2007 roku odbyła się premiera singla w Europie niemieckojęzycznej. W oficjalnym notowaniu najlepiej sprzedających się singli w Szwajcarii piosenka spędziła cztery tygodnie, jako szczytne osiągając miejsce siedemdziesiąte dziewiąte (wynik ten opierał się wyłącznie na sprzedaży singla w systemie digital download). Z większą popularnością „Oh Mother” spotkało się w Niemczech i Austrii, zajmując – kolejno – osiemnaste i dwudzieste trzecie pozycje na listach przebojów singlowych. W tych krajach utwór okazał się przebojem radiowym; osiągnął lokacje #4 notowania German Airplay Chart oraz #11 zestawienia Austrian Airplay Chart. 8 grudnia miejsce miała premiera utworu w brytyjskim radiu, na antenie rozgłośni BBC Radio 2. „Oh Mother” nie odniosło większego sukcesu komercyjnego w Wielkiej Brytanii, pomimo popularności w stacjach radiowych tego kraju. 31 grudnia piosenkę wydano na Wyspach w formie digital download oraz na promocyjnych płytach kompaktowych. 7 marca 2008 nagranie opublikowano na singlu CD w Tajwanie.
Opinie.
Nicole Hogsett, publicystka współtworząca serwis internetowy Yahoo! Voices, przypisała singlowi pozycję trzecią w rankingu dziesięciu najlepszych piosenek Christiny Aguilery. Według redaktorów witryny the-rockferry.onet.pl, „Oh Mother” to jedna z najlepszych kompozycji nagranych przez Aguilerę w latach 1997–2010. W zestawieniu stu najważniejszych utworów artystki z tego okresu serwis przypisał balladzie pozycję #11. Niemiecka dziennikarka muzyczna Yavi Bartula (styleranking.de) wskazała „Oh Mother” jako jedną z pięciu najbardziej przyprawiających o dreszcze ballad z repertuaru Aguilery. Zuzanna Janicka (the-rockferry.pl) uznała wykonanie „Oh Mother” za jeden z najbardziej pamiętnych momentów w karierze Aguilery.
Recenzje.
Autor strony internetowej musicaddiction2.com pozytywnie odebrał piosenkę, chwaląc głównie jej emocjonalny przekaz. „Nie jest to do końca ballada, choć utwór jest umiarkowanie wolny. ‘Oh Mother’ perfekcyjnie skupia się na dramatyzmie, co podkreślać mają tekst piosenki i aranżacja – szczególnie, w tym drugim przypadku, grające w tle smyczki. Śpiew Christiny staje się bardzo uczuciowy pod koniec utworu, a do łez naprawdę doprowadza fragment 'You got me, I got you, together we’ll always pull through'” – pisał recenzent. Michiel Vos ("A Bit of Pop Music") określił „Oh Mother” jako piosenkę subtelną, lecz poruszającą. Docenił jej tekst i wykonanie wokalne, pisząc, że „wywołuje gęsią skórkę”.
Teledysk.
Wideoklip do utworu „Oh Mother” po raz pierwszy wyemitowała muzyczna stacja telewizyjna VIVA. Premiera odbyła się pod koniec grudnia 2007 roku. Teledysk nie posiada fabuły, wykorzystano w nim materiał nakręcony podczas trasy koncertowej Back to Basics Tour.
Promocja i wykonania koncertowe.
Promocja piosenki była znikoma. W drugiej połowie 2006 roku „Oh Mother”, razem z piosenkami „Understand” i „Candyman” z krążka "Back to Basics", zostały odśpiewane przez Christinę Aguilerę w specjalnym programie telewizji MTV, poświęconym wokalistce. W grudniu 2013 redakcja witryny internetowej fuse.tv uznała to wykonanie za jeden z dziesięciu najlepszych występów w dotychczasowej karierze piosenkarki. Od listopada 2006 do lipca 2007 Aguilera koncertowała z utworem w tournée po Europie, Ameryce Północnej, Azji i Australii podczas Back to Basics Tour. „Oh Mother” był elementem segmentu trasy "Juke Joint" i był wykonywany jako utwór zamykający ten segment. Występ wokalistka dedykowała swojej matce.

</doc>
<doc id="1564266" url="https://pl.wikipedia.org/wiki?curid=1564266" title="Proces endogeniczny">
Proces endogeniczny



</doc>
<doc id="1564278" url="https://pl.wikipedia.org/wiki?curid=1564278" title="Cooksonia">
Cooksonia



</doc>
<doc id="1564280" url="https://pl.wikipedia.org/wiki?curid=1564280" title="Samarytanie (ujednoznacznienie)">
Samarytanie (ujednoznacznienie)



</doc>
<doc id="1564281" url="https://pl.wikipedia.org/wiki?curid=1564281" title="332. Grupa Myśliwska">
332. Grupa Myśliwska

332. Grupa Myśliwska (ang. "332nd Fighter Group") – grupa lotnictwa myśliwskiego Sił Powietrznych Armii Stanów Zjednoczonych, popularnie nazywana "„Tuskegee Airmen”", sformowana w 1941 r. z afroamerykańskich obywateli USA, przeszkolonych w zakresie pilotażu na samolotach myśliwskich.
W I połowie XX wieku w Stanach Zjednoczonych panowało przekonanie, że potomkowie czarnoskórych niewolników nie są wystarczająco inteligentni i zdolni do tego, by można ich było wyszkolić na sprawnych pilotów. Co więcej, w amerykańskiej armii panowały zasady segregacji rasowej, na wzór praw Jima Crow w stanach amerykańskiego Południa, więc czarni mogli służyć tylko w specjalnych afroamerykańskich oddziałach. Pomimo tych rasistowskich uprzedzeń, w obliczu potrzeb wojennych podczas II wojny światowej, zdecydowano się utworzyć grupę myśliwską, w której pilotami i mechanikami byli wyłącznie Afroamerykanie. Nabór przeprowadzano, stawiając kandydatom bardzo wysokie wymagania, oczekując od nich nie tylko silnej motywacji do tej służby, ale również wysokiego poziomu inteligencji (IQ) i wykształcenia. W procesie doboru kandydatów brał udział uniwersytet w Tuskegee w stanie Alabama, a szkolenie prowadzono w bazie lotniczej Maxwell-Gunter w Montgomery (Alabama).
Pierwotnie piloci wyposażeni zostali w myśliwce typu P-40 Warhawk, w marcu 1944 w P-39 Airacobra, w czerwcu i lipcu 1944 w P-47 Thunderbolt, a ostatecznie, od lipca 1944, w P-51 Mustang. Znakiem rozpoznawczym grupy był pomalowany na czerwono statecznik pionowy z tyłu samolotu, toteż nazywano ją także "Red Tails" („Czerwone Ogony”) albo "Redtail Angels" („Czerwonoogoniaste Anioły”); natomiast piloci niemieccy nazywali jej pilotów "Schwarze Vogelmenschen" (w wolnym tłumaczeniu „Czarni Ptacy”).
Zalążkiem grupy był 99. Dywizjon Pościgowy ("99th Pursuit Squadron"), który po przeszkoleniu w USA miał zostać skierowany do obrony zachodnich wybrzeży Afryki (Liberia), ale ostatecznie wysłany został, wiosną 1943, do Tunezji i brał udział w walkach w śródziemnomorskim teatrze działań. M.in. 27 i 28 stycznia 1944 jedenastu pilotów tej eskadry wzięło udział (jako część 79. Grupy Myśliwskiej) w obronie pozycji pod Anzio, gdzie kilka dni wcześniej w ramach operacji Shingle wylądował aliancki korpus ekspedycyjny. Osiem dywizjonów alianckich broniących pozycji przed atakami Focke-Wulfów 190 uzyskało łącznie trzydzieści dwa potwierdzone zestrzelenia samolotów Luftwaffe, z czego piloci 99. Dywizjonu uzyskali najwięcej: trzynaście.
Po zakończeniu cyklu szkoleń trzy kolejne dywizjony (nry 100, 301, 302) czarnoskórych pilotów gotowe do walki były na początku 1944, kiedy przerzucono je do Europy, tworząc z nich 332. Grupę Myśliwską; w czerwcu włączono do niej Dywizjon 99. znajdujący się tu wcześniej. Dowódcą grupy został pułkownik Benjamin Oliver Davis Jr., przedtem dowódca 99. Dywizjonu Pościgowego.
Piloci 332. Grupy brali udział w misjach nad Afryką Północną, Morzem Śródziemnym i Europą Południową (w tym w walkach o Monte Cassino we Włoszech), Austrią, Czechosłowacją i Polską, a także Niemcami, w tym do Berlina. Łącznie jej piloci odbyli kilkanaście tysięcy lotów bojowych, uczestniczyli w 200 misjach osłony bombowców, zapisując na swoim koncie około 110 pewnych zestrzeleń samolotów przeciwnika, innych: 273 trafienia samolotów, 150 uszkodzeń samolotów na lotniskach, jedno zatopienie niszczyciela na morzu oraz liczne skuteczne akcje na umocnienia i pojazdy naziemne (około 600) oraz mniejsze jednostki nawodne. Podczas tych lotów grupa straciła sześćdziesięciu sześciu własnych pilotów zabitych w akcji (plus 33 wziętych do niewoli), a razem ze stratami podczas różnych wypadków – 150 osób. Łącznie podczas wojny przeszkolono 994 czarnoskórych pilotów (i kilkanaście tysięcy personelu naziemnego), z których około połowa zdążyła wziąć udział w walkach w Europie. Po kapitulacji III Rzeszy 332. Grupę Myśliwską rozwiązano 19 października 1945.
Według ugruntowanych po wojnie poglądów piloci 332. Grupy nigdy nie dopuścili do zestrzelenia przez samoloty niemieckie ani jednego spośród osłanianych przez nich bombowców; niektóre jednak relacje wskazują, że przekonanie to nie jest ścisłe i że w rzeczywistości Niemcom udało się zestrzelić w czasie tych misji dwadzieścia pięć bombowców.
Sukcesy Grupy przyczyniły się do formalnego zakończenia segregacji rasowej w amerykańskich siłach zbrojnych; w maju 1948 zlikwidowano przepisy o segregacji w lotnictwie amerykańskim, a 26 lipca 1948 dekretem ("Executive Order") nr 9981 prezydent Harry Truman zniósł ją w całej armii.
Na kanwie historii „Czerwonych Ogonów” powstało kilka filmów, m.in. propagandowy "Wings for This Man" (1945, narratorem w tym filmie był Ronald Reagan), fabularny "Czarna eskadra" (ang. "The Tuskegee Airmen") (1995, w roli głównej Laurence Fishburne) oraz nakręcony w 2012 roku "Red Tails" George’a Lucasa (w rolach głównych Cuba Gooding Jr. i Terrence Howard).
Tradycje bojowe 332. Grupy Myśliwskiej kontynuuje 332. Powietrzne Skrzydło Ekspedycyjne ("332d Air Expeditionary Wing") stacjonujące w pierwszej dekadzie XXI wieku w Kuwejcie i w Iraku (m.in. w irackiej "Balad Air Base"), od 2015 w nieujawnionej lokalizacji.

</doc>
<doc id="1564282" url="https://pl.wikipedia.org/wiki?curid=1564282" title="Gimnastyka na Letnich Igrzyskach Olimpijskich 1904">
Gimnastyka na Letnich Igrzyskach Olimpijskich 1904

Rezultaty zawodów gimnastycznych podczas Igrzysk Olimpijskich w St. Louis w 1904 roku na stadionie Francis Field. W zawodach udział wzięło 119 gimnastyków z 3 państw (111 ze Stanów Zjednoczonych, 7 reprezentantów Cesarstwa Niemieckiego oraz 1 zawodnik ze Szwajcarii). Zawody zostały rozegrane jako dwa osobne turnieje, które MKOl traktuje jako jeden. Zawody wliczane do zawodów olimpijskich:

</doc>
<doc id="1564291" url="https://pl.wikipedia.org/wiki?curid=1564291" title="Chialingosaurus">
Chialingosaurus



</doc>
<doc id="1564292" url="https://pl.wikipedia.org/wiki?curid=1564292" title="Chiayusaurus">
Chiayusaurus



</doc>
<doc id="1564293" url="https://pl.wikipedia.org/wiki?curid=1564293" title="Lusitanozaur">
Lusitanozaur



</doc>
<doc id="1564294" url="https://pl.wikipedia.org/wiki?curid=1564294" title="Lusitanosaurus">
Lusitanosaurus



</doc>
<doc id="1564296" url="https://pl.wikipedia.org/wiki?curid=1564296" title="Mandryl">
Mandryl

Mandryl ("Mandrillus") – rodzaj ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Rodzaj obejmuje gatunki występujące na zalesionych terenach w Afryce Zachodniej. 
Morfologia.
Długość ciała (bez ogona) samic 45,5–67 cm, samców 62–110 cm, długość ogona samic 5–9 cm, długość ogona samców 7–12,5 cm; masa ciała samic 6,5–13 kg, samców 14,5–33 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="1564297" url="https://pl.wikipedia.org/wiki?curid=1564297" title="Talapoin">
Talapoin

Talapoin ("Miopithecus") – rodzaj ssaka naczelnego z podrodziny koczkodanów (Cercopithecinae) w rodzinie koczkodanowatych (Cercopithecidae).
Zasięg występowania.
Rodzaj obejmuje gatunki występujące w Afryce Zachodniej.
Morfologia.
Długość ciała (bez ogona) 26–45 cm, długość ogona 37–53 cm; masa ciała samic 0,75–1,1 kg, samców 1,2–1,4 kg.
Systematyka.
Etymologia.
"Miopithecus" ("Meiopithecus"): "meiōn" „mniej, pomniejszy”; πιθηκος "pithēkos" „małpa”.
Podział systematyczny.
Do rodzaju należą następujące gatunki:

</doc>
<doc id="1564299" url="https://pl.wikipedia.org/wiki?curid=1564299" title="Koczkodan talapoin">
Koczkodan talapoin



</doc>
<doc id="1564302" url="https://pl.wikipedia.org/wiki?curid=1564302" title="Szaszłyk">
Szaszłyk

Szaszłyk (z ros. шашлык i krymskotatar. şışlıq) – potrawa składająca się z kawałków mięsa nadzianych na szpikulec i pieczonych na rożnie lub grillowanych. W zależności od przepisu mięso może być przekładane różnymi warzywami (plasterkami cebuli, kawałkami papryki lub pomidorów) oraz słoniną lub boczkiem itp. Szaszłyk jest tradycyjnie spożywany w krajach centralnej Azji i najprawdopodobniej stamtąd się wywodzi. Jest także popularną potrawą w Izraelu, został tam przywieziony przez emigrantów z Rosji (sporządzany zgodnie z zasadami koszerności).
Do przygotowania szaszłyków stosuje się różne gatunki mięsa: jagnięcinę, wołowinę, wieprzowinę (w krajach niemuzułmańskich) i czasami mięso drobiowe. Mięso jest zazwyczaj wcześniej marynowane. W skład marynaty wchodzą: składniki kwaśne, tj. ocet, wino, sok z cytryny lub soki z kwaśnych owoców i warzyw, zioła i przyprawy, oraz olej roślinny. Tradycyjne szaszłyki piekło się nad ogniem, ale współcześnie spotyka się różne metody ich pieczenia lub grillowania.

</doc>
<doc id="1564304" url="https://pl.wikipedia.org/wiki?curid=1564304" title="Wollemia">
Wollemia



</doc>
<doc id="1564310" url="https://pl.wikipedia.org/wiki?curid=1564310" title="Puchar Świata w narciarstwie alpejskim 1983/1984">
Puchar Świata w narciarstwie alpejskim 1983/1984

Sezon 1983/1984 Pucharu Świata w narciarstwie alpejskim rozpoczął się 1 grudnia 1983 w słoweńskiej obecnie, a jugosłowiańskiej wówczas Kranjskiej Gorze, a zakończył 25 marca 1984 slalomami równoległymi kobiet i mężczyzn w norweskim Oslo. Była to 18. edycja pucharowej rywalizacji. Rozegrano 35 konkurencji dla kobiet (8 zjazdów, 7 slalomów gigantów, 2 supergiganty, 12 slalomów specjalnych (jeden równoległy) i 6 kombinacji) i 38 konkurencji dla mężczyzn (10 zjazdów, 8 slalomów gigantów, 4 supergiganty, 11 slalomów specjalnych (jeden równoległy) i 5 kombinacji).
Puchar Narodów (łącznie) zdobyła reprezentacja Szwajcarii, wyprzedzając Austrię i Stany Zjednoczone.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Erika Hess, która zdobyła 247 punktów, wyprzedzając reprezentantkę Liechtensteinu Hanni Wenzel i Amerykankę Tamarę McKinney.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Szwajcar Pirmin Zurbriggen, który zdobył 256 punktów, wyprzedzając Szweda Ingemara Stanmarka i reprezentanta Luksemburga Marca Girardelliego.
W poszczególnych klasyfikacjach tryumfowali:

</doc>
<doc id="1564312" url="https://pl.wikipedia.org/wiki?curid=1564312" title="Armata morska 152 mm Mark XXIII">
Armata morska 152 mm Mark XXIII

Armata morska 152 mm Mark XXIII (6-inch BL Mark XXIII) – brytyjska armata morska zaprojektowana w 1930 i używana na krążownikach w okresie II wojny światowej.
Armatę zaprojektowano po London Cruiser Conference, która odbyła się w 1929. Zdecydowano na niej, że maksymalny kaliber armat, w które mogą być uzbrojone krążowniki, to 6 cali (152 mm). Początkowo planowano jej użycie jako armaty uniwersalnej, ale ówczesny szybki rozwój techniki lotniczej i, co się z tym wiązało, wzrost szybkości samolotów spowodował, że armata ta nie była skuteczną bronią przeciwlotniczą i ostatecznie zrezygnowano z tej roli. Armata weszła do służby w 1933.
Maksymalny zasięg armaty wynosił 23.000 metrów, a szybkostrzelność pomiędzy sześcioma a ośmioma strzałami na minutę. Opracowano dwa rodzaje amunicji CPBC (Common Pointed Ballistic Cap - przeciwpancerna z czepcem balistycznym) oraz HE (High Explosive - kruszący).
Łącznie wyprodukowano 469 armat we wszystkich odmianach.

</doc>
<doc id="1564314" url="https://pl.wikipedia.org/wiki?curid=1564314" title="Puchar Świata w narciarstwie alpejskim 1984/1985">
Puchar Świata w narciarstwie alpejskim 1984/1985

Sezon 1984/1985 Pucharu Świata w narciarstwie alpejskim rozpoczął się 1 grudnia 1984 we włoskim Courmayeur, a zakończył 23 marca 1985 w amerykańskim Heavenly Valley. Była to 19. edycja pucharowej rywalizacji. Rozegrano 33 konkurencje dla kobiet (8 zjazdów, 8 slalomów gigantów, 3 supergiganty, 10 slalomów specjalnych i 4 kombinacje) i 36 konkurencji dla mężczyzn (10 zjazdów, 6 slalomów gigantów, 5 supergigantów, 10 slalomów specjalnych i 5 kombinacji).
Puchar Narodów (łącznie) zdobyła reprezentacja Szwajcarii, wyprzedzając Austrię i RFN.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Michaela Figini, która zdobyła 259 punktów, wyprzedzając swoje rodaczki Brigitte Oertli i Marię Walliser.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się reprezentant Luksemburga Marc Girardelli, który zdobył 262 punkty, wyprzedzając Szwajcara Pirmina Zurbriggena i Andreasa Wenzla z Liechtensteinu.
W poszczególnych klasyfikacjach tryumfowali:

</doc>
<doc id="1564317" url="https://pl.wikipedia.org/wiki?curid=1564317" title="Pruchna (gmina)">
Pruchna (gmina)

Pruchna – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy była Pruchna.
Jako "gmina jednostkowa" gmina Pruchna należała w latach 1920-1924 do powiatu bielskiego, a następnie do 1939 roku do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, zachowując jednak charakter jednostkowy (składała się z samej Pruchnej). 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z samej siedziby, przez co nie była podzielona na gromady.
Gmina została zniesiona 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy, a Pruchna weszła w skład gminy Strumień.

</doc>
<doc id="1564318" url="https://pl.wikipedia.org/wiki?curid=1564318" title="Apt">
Apt



</doc>
<doc id="1564319" url="https://pl.wikipedia.org/wiki?curid=1564319" title="Kończyce Wielkie (gmina)">
Kończyce Wielkie (gmina)

Kończyce Wielkie – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy były Kończyce Wielkie.
Jako "gmina jednostkowa" gmina Kończyce Wielkie należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową składającą się 2 gromad: Kończyce Wielkie i Haźlach.
17 lutego 1947 roku z gminy Kończyce Wielkie wyłączono Haźlach, który wszedł w skład nowej gminy Haźlach (wraz z miejscowościami Pastwiska i Zamarski ze znieisonej gminy Pastwiska) z siedzibą w Pastwiskach
6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się z samej siedziby, przez co nie była już podzielona na gromady.
Gmina została zniesiona 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy, a Kończyce Wielkie weszły w skład gminy Hażlach.
Zobacz też: gmina Kończyce.

</doc>
<doc id="1564322" url="https://pl.wikipedia.org/wiki?curid=1564322" title="Puńców (gmina)">
Puńców (gmina)

Puńców – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy był Puńców.
Jako "gmina jednostkowa" gmina Puńców należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, obejmującą poza siedzibą gromady Dzięgielów i Mnisztwo. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z 3 gromad.
Zniesiona została 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy. Dzięgielów i Puńców wchodzą obecnie w skład gminy Goleszów, a Mnisztwo jest jedną z dzielnic Cieszyna.

</doc>
<doc id="1564323" url="https://pl.wikipedia.org/wiki?curid=1564323" title="Dzierotka">
Dzierotka



</doc>
<doc id="1564324" url="https://pl.wikipedia.org/wiki?curid=1564324" title="Duroc">
Duroc



</doc>
<doc id="1564325" url="https://pl.wikipedia.org/wiki?curid=1564325" title="Pogwizdów (gmina)">
Pogwizdów (gmina)

Pogwizdów – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy był Pogwizdów.
Jako "gmina jednostkowa" gmina Pogwizdów należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, obejmującą poza siedzibą gromady Brzezówka i Kaczyce. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z 3 gromad.
Zniesiona została 29 września 1954 roku wraz z reformą znoszącą gminy.
Jednostki nie przywrócono 1 stycznia 1973 wraz z kolejną reformą reaktywującą gminy. Brzezówka i Pogwizdów wchodzą obecnie w skład gminy Hażlach, a Kaczyce w skład gminy Zebrzydowice.

</doc>
<doc id="1564326" url="https://pl.wikipedia.org/wiki?curid=1564326" title="Puchar Świata w narciarstwie alpejskim 1985/1986">
Puchar Świata w narciarstwie alpejskim 1985/1986

Sezon 1985/1986 Pucharu Świata w narciarstwie alpejskim rozpoczął się 16 sierpnia 1985 w argentyńskim Las Leñas (mężczyźni) i 7 grudnia 1985 we włoskim Sestriere (kobiety), a zakończył 23 marca 1986 w kanadyjskiej miejscowości Bromont. Była to 20. edycja pucharowej rywalizacji. Rozegrano 38 konkurencji dla kobiet (10 zjazdów, 8 slalomów gigantów, 5 supergigantów, 10 slalomów specjalnych (1 równoległy) i 5 kombinacji) i 47 konkurencji dla mężczyzn (13 zjazdów, 7 slalomów gigantów, 5 supergigantów, 15 slalomów specjalnych (2 równoległe) i 7 kombinacji).
Puchar Narodów (łącznie) zdobyła reprezentacja Szwajcarii, wyprzedzając Austrię i RFN.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Maria Walliser, która zdobyła 287 punktów, wyprzedzając swoje rodaczki Erikę Hess i Vreni Schneider.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się reprezentant Luksemburga Marc Girardelli, który zdobył 294 punkty, wyprzedzając Szwajcara Pirmina Zurbriggena i Markusa Wasmeiera z RFN.
W poszczególnych klasyfikacjach tryumfowali:

</doc>
<doc id="1564327" url="https://pl.wikipedia.org/wiki?curid=1564327" title="Jezioro Żabi Róg">
Jezioro Żabi Róg



</doc>
<doc id="1564329" url="https://pl.wikipedia.org/wiki?curid=1564329" title="Wisła (gmina)">
Wisła (gmina)

Wisła – dawna gmina wiejska istniejąca w latach 1945-1954 w województwie śląskim (śląsko-dąbrowskim), katowickim i stalinogrodzkim. Siedzibą władz gminy była Wisła.
Jako "gmina jednostkowa" gmina Wisła należała w latach 1920-1939 do powiatu cieszyńskiego w woj. śląskim. 1 grudnia 1945 roku została przekształcona w gminę zbiorową, zachowując jednak charakter jednostkowy (składała się z samej Wisły). 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie". Według stanu z 1 lipca 1952 roku gmina składała się w dalszym ciągu z samej siedziby, przez co nie była podzielona na gromady.
Gmina została zniesiona 29 września 1954 roku wraz z reformą znoszącą gminy.
Jednostki wiejskiej o nazwie "Wisła" nie przywrócono 1 stycznia 1973 wraz z kolejną reformą reaktywującą gminy. 1 lipca 1955 roku Wisła (do 31 grudnia 1961 jako "Wisła-Uzdrowisko") uzyskała status osiedla, a 1 lipca 1962 roku – prawa miejskie.

</doc>
<doc id="1564342" url="https://pl.wikipedia.org/wiki?curid=1564342" title="Oddział Hydroplanów Samodzielnej Armii Uralskiej">
Oddział Hydroplanów Samodzielnej Armii Uralskiej

Oddział Hydroplanów Samodzielnej Armii Uralskiej (ros. Гидроавиационный отряд Уральской Отдельной армии) - lotnicza jednostka wojskowa Samodzielnej Armii Uralskiej podczas wojny domowej w Rosji.
W marcu 1919 r. do Pietrowska przybyła brytyjska 266 eskadra lotnicza hydroplanów. Od maja do lipca tego roku uczestniczyła w nalotach na Fort Aleksandrowski. Tymczasem lotnictwo morskie białych operujące na Morzu Kaspijskim zostało przekazane Samodzielnej Armii Uralskiej. Do Guriewa, gdzie stacjonowało dowództwo armii, przyjechał por. Herbert J. Blumenfeld, b. komendant szkoły lotniczej w Baku, który miał doprowadzić oddział hydroplanów do gotowości bojowej.
W jego skład wchodziło 6 hydroplanów i wyremontowany samolot Voisin LAS, pochodzący z b. 9 Oddziału Lotniczego. Na czele oddziału stanął sztabskapitan Jegorow. Pod koniec czerwca Brytyjczycy – po długich pertraktacjach – zgodzili się przekazać swój sprzęt i wyposażenie wojskowe Siłom Zbrojnym Południa Rosji i Samodzielnej Armii Uralskiej. Z Pietrowska do Guriewa zostały przetransportowane 2 wodnosamoloty Short Type 184. Jednakże pierwszy lot bojowy, przeprowadzony przez sztabskapitana Jegorowa, zakończył się katastrofą. Krótko po wzniesieniu się w powietrze wybuchły bomby, które trzymał na kolanach rosyjski pilot. Nowym dowódcą oddziału został sztabskapitan H. J. Blumenfeld. W październiku 1919 r. oddział hydroplanów przebazował się do Ganiuszkina. Na wyposażeniu miał wówczas 4 hydroplany: M-5, M-9 (zwiadowczy), Short 184 i nieznanego typu. Pilotami byli praporszczik Kukuriczkin, praporszczik Iwaszinienko, sztabskapitan Usow, kornet Januszkiewicz, miczman Grincewicz oraz podoficerowie Wasiljew i Szachmatow.
Wykonywali oni loty zwiadowcze, bombowe, przekazywali meldunki na okręty wojskowe. Hydroplany były wysłużone, więc często pozostawały niesprawne. W wyniku ofensywy wojsk bolszewickich na kierunku astrachańskim w Ganiuszkinie została pod koniec listopada 1919 r. okrążona Astrachańska Brygada Kawalerii. Po kilku atakach jej oddziały skapitulowały. Wojska bolszewickie zdobyły m.in. 4 hydroplany Oddziału Hydroplanów Samodzielnej Armii Uralskiej. W ten sposób przestał on istnieć.
Linki zewnętrzne.
Historia Oddziału Hydroplanów Samodzielnej Armii Uralskiej (jęz. rosyjski)

</doc>
<doc id="1564343" url="https://pl.wikipedia.org/wiki?curid=1564343" title="Puchar Świata w narciarstwie alpejskim 1986/1987">
Puchar Świata w narciarstwie alpejskim 1986/1987

Sezon 1986/1987 Pucharu Świata w narciarstwie alpejskim rozpoczął się 15 sierpnia 1986 w argentyńskim Las Leñas (mężczyźni) i 29 listopada 1986 we amerykańskim Park City (kobiety), a zakończył 22 marca 1987 w jugosłowiańskim wówczas, a bośniackim obecnie Sarajewie. Była to 21. edycja pucharowej rywalizacji. Rozegrano 31 konkurencji dla kobiet (7 zjazdów, 8 slalomów gigantów, 5 supergigantów, 10 slalomów specjalnych i 1 kombinację) i 34 konkurencje dla mężczyzn (11 zjazdów, 9 slalomów gigantów, 4 supergigantów, 8 slalomów specjalnych i 2 kombinacje).
Puchar Narodów (łącznie) zdobyła reprezentacja Szwajcarii, wyprzedzając Austrię i RFN.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Maria Walliser, która zdobyła 269 punktów, wyprzedzając swoje rodaczki Vreni Schneider i Brigitte Oertli.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Szwajcar Pirmin Zurbriggen, który zdobył 339 punktów, wyprzedzając reprezentanta Luksemburga Marca Girardelliego i Markusa Wasmeiera z RFN.
W poszczególnych klasyfikacjach tryumfowali:

</doc>
<doc id="1564347" url="https://pl.wikipedia.org/wiki?curid=1564347" title="Kristen Vigard">
Kristen Vigard

Kristen Vigard (ur. 15 maja 1963 w St. Paul, Minnesota, USA) – amerykańska wokalistka, autorka tekstów.

</doc>
<doc id="1564353" url="https://pl.wikipedia.org/wiki?curid=1564353" title="Železnice Slovenskej republiky">
Železnice Slovenskej republiky

Železnice Slovenskej republiky (ŽSR, pol. Koleje Republiki Słowackiej) – podmiot odpowiadający za zarządzanie państwową siecią kolejową na Słowacji, do 2001 także przewoźnik kolejowy.
Przedsiębiorstwo było następcą Czechosłowackich Kolei Państwowych ("Československé státní dráhy") na terenie Słowacji, po podziale Czechosłowacji w 1993 r. Do 1996 miało ustawowy monopol na przewozy kolejowe, po tej dacie było faktycznym monopolistycznym przewoźnikiem. 1 stycznia 2002 przedsiębiorstwo podzielono, pozostawiając ŽSR jedynie zarząd infrastrukturą, natomiast przewozami kolejowymi zajęła się spółka Železničná spoločnosť, podzielona następnie od 1 stycznia 2005 na Železničná spoločnosť Slovensko (ZSSK) zajmującą się przewozami pasażerskimi i Železničná spoločnosť Cargo Slovakia, zajmującą się przewozami towarowymi.
W 2008 roku w słowackim rozkładzie jazdy były: 174 pociągi osobowe, 53 pociągi przyspieszone, 79 pociągów pospiesznych, 12 ekspresów, 13 pociągów InterCity, 13 pociągów EuroCity, 19 pociągów EURegio, 2 EuroNight, 22 RegionalExpressów.

</doc>
<doc id="1564354" url="https://pl.wikipedia.org/wiki?curid=1564354" title="Music for the Divine">
Music for the Divine

Music for the Divine – jedenasty solowy album brytyjskiego muzyka Glenna Hughesa. Wydawnictwo ukazało się13 czerwca 2006 roku nakładem wytwórni muzycznej Frontiers Records. W nagraniach Hughesa wsparli m.in.: znany z występów w zespole Red Hot Chili Peppers perkusista Chad Smith oraz gitarzysta Jerry Cantrell, członek formacji Alice in Chains. Nagrania były promowane teledyskami do utworów "The Divine" i "This House", które wyreżyserowali, odpowiednio, Andrey Slabakov i Jon Cohan.
Lista utworów.
Opracowano na podstawie materiału źródłowego.
Muzycy.
Opracowano na podstawie materiału źródłowego.

</doc>
<doc id="1564357" url="https://pl.wikipedia.org/wiki?curid=1564357" title="TeXShop">
TeXShop

TeXShop – darmowy edytor TeX i przeglądarka plików dla systemu OS X. Został wydany na licencji GNU General Public License.

</doc>
<doc id="1564363" url="https://pl.wikipedia.org/wiki?curid=1564363" title="The ID">
The ID

The ID – album solowy Macy Gray wydany w 2001 roku.

</doc>
<doc id="1564371" url="https://pl.wikipedia.org/wiki?curid=1564371" title="Men in Black II">
Men in Black II



</doc>
<doc id="1564375" url="https://pl.wikipedia.org/wiki?curid=1564375" title="Przybieżeli do Betlejem">
Przybieżeli do Betlejem

Przybieżeli do Betlejem – polska kolęda datowana na XVII wiek.
Historia.
Tekst kolędy pojawił się w "„Symfoniach anielskich”" Jana Żabczyca (1631), jako symfonia trzydziesta pierwsza. Różnił on się pod względem rytmiki tekstu od współczesnej wersji, nie występowała cześć (refren) zaczynająca się od słów „Chwała...”. Powtarzane za to czterokrotnie było ostatnie słowo każdej zwrotki: np. "na lerze, na lerze, na lerze, na lerze". 
Żabczyc nie zamieścił melodii do kolędy, tymczasowo jako kontrafakturę proponując "noty tańców zwyczajnych w Polszcze", czyli w przypadku tej kolędy melodię „Otóż tobie, pani matko” albo „Otóż tobie wojna, dziewczyno”. Żadna z tych melodii nie zachowała się w zapisie nutowym. 
Tekst o innym kształcie strofy pojawił się także w rękopisach karmelitanek.
Przez wieki kolęda ulegała licznym zmianom, dlatego też jej obecny kształt różni się od pierwowzoru. Melodia przechodziła pewne modyfikacje, o czym może świadczyć chociażby cytowanie fragmentu melodii tej kolędy w XVIII-wiecznym, bożonarodzeniowym utworze instrumentalnym "Symphonia de Nativitate" (1759). 
Tekst łącznie z melodią pojawił się po raz pierwszy w wydanym przez ks. M. Mioduszewskiego w 1843 roku zbiorze „Pastorałki i kolędy z melodyjami”. Obowiązujący współcześnie w kościele zapis znalazł się w „Śpiewniczku” ks. Jana Siedleckiego z 1878 roku.

</doc>
<doc id="1564376" url="https://pl.wikipedia.org/wiki?curid=1564376" title="Rejon ripkyński">
Rejon ripkyński

Rejon ripkyński – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 2105 km² i liczy około 36 tysięcy mieszkańców. Siedzibą władz rejonu są Ripky.
Na terenie rejonu znajdują się 5 osiedlowych rad i 27 silskich rad, obejmujących w sumie 113 wsi.

</doc>
<doc id="1564378" url="https://pl.wikipedia.org/wiki?curid=1564378" title="Behrang Safari">
Behrang Safari

Behrang Safari (ur. 9 lutego 1985 w Teheranie) – szwedzki piłkarz pochodzenia irańskiego występujący na pozycji lewego obrońcy lub lewego skrzydłowego. Od 2015 roku gra w Malmö FF.
Swoją piłkarską karierę rozpoczął w jednym z najbardziej utytułowanych szwedzkich klubów - Malmö FF, w którym występował w latach 2004-2008, łącznie rozgrywając 59 ligowych spotkań i strzelając dwie bramki.
15 czerwca 2008 roku FC Basel wykupiło Safariego za 400 tysięcy euro, który podpisał z nowym klubem czteroletni kontrakt.

</doc>
<doc id="1564379" url="https://pl.wikipedia.org/wiki?curid=1564379" title="Securite">
Securite

Securite – komunikat stosowany w radiokomunikacji głosowej, informujący o zamiarze nadania przez statek wodny lub stację nadbrzeżną komunikatu o bezpieczeństwie żeglugi lub ostrzeżeń meteorologicznych, która jednak nie powoduje bezpośredniego zagrożenia życia załogi. Wywodzi się z francuskiego słowa "sécurité".
Najczęstsze powody ustanawiania tego typu komunikacji obejmują:
Na wywołanie tego typu jest przeznaczona trzecia minuta ciszy radiowej.
Wywołanie DSC dla tego typu komunikacji powinno mieć kategorię "safety".
Właściwe użycie tego komunikatu polega na trzykrotnym jego powtórzeniu.

</doc>
<doc id="1564381" url="https://pl.wikipedia.org/wiki?curid=1564381" title="Rejon pryłucki">
Rejon pryłucki

Rejon pryłucki – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1796 km² i liczy około 45 tysięcy mieszkańców. Siedzibą władz rejonu są Pryłuki.
Na terenie rejonu znajdują się 3 osiedlowe rady i 38 silskich rad, obejmujących w sumie 96 wsi i 1 osadę.

</doc>
<doc id="1564382" url="https://pl.wikipedia.org/wiki?curid=1564382" title="Rejon nosowski">
Rejon nosowski

Rejon nosowski – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1152 km² i liczy około 37 tysięcy mieszkańców. Siedzibą władz rejonu jest Nosówka.
Na terenie rejonu znajdują się 1 miejska rada 16 silskich rad, obejmujących w sumie 47 wsi.

</doc>
<doc id="1564385" url="https://pl.wikipedia.org/wiki?curid=1564385" title="Karapet Agadżanian">
Karapet Agadżanian

Karapet Siergiejewicz (Sarkisowicz) Agadżanian (Agadżanianc) (orm. Կարապետ Աղաջանյան, ros. Карапет Саркисович Агаджанян, Карапет Саркисович Агаджанянц, ur. 18 lipca 1876 w Tyflisie, zm. 15 grudnia 1955 w Paryżu) – ormiańsko-rosyjski lekarz neurolog, psychiatra i neuroanatom, profesor Instytutu Psychoneurologicznego w St. Petersburgu, Uniwersytetu Warszawskiego i Uniwersytetu w Rostowie nad Donem. 
Życiorys.
Studiował medycynę na Wojskowej Akademii Medyko-Chirurgicznej w St. Petersburgu, dyplom otrzymał w 1901 roku. Po ukończeniu studiów pracował w petersburskiej klinice Władimira Biechtieriewa. W 1910 roku przebywał w Berlinie, gdzie odbył kurs neuroanatomii u Louisa Jacobsohna-Laska. Po powrocie do Rosji praktykował w Szpitalu Michałowskim w Tyflisie. Od 11 listopada 1913 do stycznia 1915 profesor na katedrze psychiatrii Uniwersytetu Warszawskiego, a po przeniesieniu uczelni do Rostowa nad Donem, na tamtejszej katedrze.
W 1920 roku emigrował do Turcji, w 1922 roku wykładał na Uniwersytecie Narodowym w Konstantynopolu. Następnie udał się do Bułgarii, a od 1924 roku żył we Francji. Od 1933 członek Groupe Académique Russe w Paryżu. W 1950 roku został przewodniczącym Związku Rosyjskich Ormian we Francji. Należał do masonerii.
Brat Gagik Siergiejewicz Agadżanian (1893–1970) i syn N. Agadjanian również byli lekarzami. Córka Catherine Agadjanian była matką francuskiego reżysera i scenarzysty Francisa Vebera.

</doc>
<doc id="1564387" url="https://pl.wikipedia.org/wiki?curid=1564387" title="Rejon kozielecki">
Rejon kozielecki

Rejon kozielecki – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 2660 km² i liczy około 62 tysięcy mieszkańców. Siedzibą władz rejonu jest Kozielec.
Na terenie rejonu znajdują się 1 miejska rada, 2 osiedlowe rady i 40 silskich rad, obejmujących w sumie 106 wsi i 2 osady.

</doc>
<doc id="1564388" url="https://pl.wikipedia.org/wiki?curid=1564388" title="Siły zbrojne Białorusi">
Siły zbrojne Białorusi



</doc>
<doc id="1564390" url="https://pl.wikipedia.org/wiki?curid=1564390" title="Jan Żukowski (generał)">
Jan Żukowski (generał)

Jan Żukowski (ur. 22 marca 1960 w Poniatowej) – żołnierz służb specjalnych, generał dywizji Sił Zbrojnych Rzeczypospolitej Polskiej.
W 1983 ukończył Wyższą Oficerską Szkołę Radiotechniczną im. kpt. Sylwestra Bartosika w Jeleniej Górze. W 1990 uzyskał tytuł magistra organizacji i zarządzania na Uniwersytecie Warszawskim. W 1995 ukończył studia podyplomowe Wojskowej Służby Zagranicznej w Akademii Obrony Narodowej w Rembertowie.
W latach 1985–1990 był oficerem WSW w 1 Korpusie Obrony Powietrznej Kraju. Od 1990 roku w Inspektoracie Wojskowych Służb Informacyjnych. W latach 1996–1997 był pomocnikiem dowódcy Polskiego Kontyngentu Wojskowego w Bośni i Hercegowinie (etat niejawny). W grudniu 2005 powołany na stanowisko zastępcy szefa Wojskowych Służb Informacyjnych do spraw operacyjnych. W maju 2006 objął stanowisko szefa Wojskowych Służb Informacyjnych. 3 października 2006 został mianowany komendantem głównym Żandarmerii Wojskowej. Pełnił tę funkcję do 1 stycznia 2008, został odwołany przez Bogdana Klicha.
11 listopada 2007 Prezydent RP Lech Kaczyński wręczył mu nominację na stopień wojskowy generała dywizji.
Odznaczony Złotym Medalem „Siły Zbrojne w Służbie Ojczyzny” (2007).

</doc>
<doc id="1564391" url="https://pl.wikipedia.org/wiki?curid=1564391" title="Samaritans">
Samaritans



</doc>
<doc id="1564392" url="https://pl.wikipedia.org/wiki?curid=1564392" title="Nie wierzcie bliźniaczkom 2">
Nie wierzcie bliźniaczkom 2

Nie wierzcie bliźniaczkom 2 ("pierw." Rodzice, miejcie się na baczności II) – amerykański film komediowy z 1986 roku na podstawie powieści "Das doppelte Lottchen" Ericha Kästnera.
Fabuła.
Dwie najlepsze przyjaciółki - Nikki i Mary - bez względu na wszystko chcą doprowadzić do ślubu swoich samotnych rodziców - mamę Nikki, Sharon oraz tatę Mary, Billa. Nie jest to jednak takie proste, jakim mogłoby się wydawać. Dziewczynki będą potrzebować pomocy...

</doc>
<doc id="1564394" url="https://pl.wikipedia.org/wiki?curid=1564394" title="HOG">
HOG

Zobacz też:

</doc>
<doc id="1564395" url="https://pl.wikipedia.org/wiki?curid=1564395" title="Macaca irus">
Macaca irus



</doc>
<doc id="1564396" url="https://pl.wikipedia.org/wiki?curid=1564396" title="The Samaritans">
The Samaritans



</doc>
<doc id="1564397" url="https://pl.wikipedia.org/wiki?curid=1564397" title="Skonał">
Skonał

Skonał (niem. "Skonal See, Neuforster See") – jezioro torfowiskowe, zanikające, stanowiące wschodnią zatokę jeziora Tałty. Jezioro o powierzchni około 8 ha, położone na wschód od wsi Mrówki.
W latach 50. i 60. XX w. intensywnie badane przez Stację Hydrobiologiczną PAN z Mikołajek. W tamtym czasie składało się z plosa głównego (w zasadzie zatoka jez. Tałty) oraz zarastającej młaki (głównie osoka aloesowata). Stwierdzono występowanie wielu gatunków chruścików, m.in. "Holocentropus dubius", "Holocentropus picicornis", "Cyrnus insolutus", "Agrypnia varia", "Tricholeiochiton fagesii".

</doc>
<doc id="1564399" url="https://pl.wikipedia.org/wiki?curid=1564399" title="Diksmuide">
Diksmuide

Diksmuide (fr. "Dixmude") – miasto i gmina w północno-zachodniej Belgii (prowincja Flandria Zachodnia), położone nad rzeką IJzer. Liczy ok. 16 tys. mieszkańców (2008).

</doc>
<doc id="1564400" url="https://pl.wikipedia.org/wiki?curid=1564400" title="Siemion Sarkisow">
Siemion Sarkisow

Siemion Aleksandrowicz Sarkisow (ros. Семён Александрович Саркисов, ur. 7 lutego/19 lutego 1895 w Górskim Karabachu, zm. 30 grudnia 1971) – ormiańsko-rosyjski lekarz neurolog i neuroanatom. W 1923 roku ukończył I Uniwersytet Moskiewski i został asystentem w uniwersyteckiej klinice neurologicznej, kierowanej przez Grigorija Rossolimo. W latach 1926-27 specjalizował się w cytoarchitektonice w Berlinie u Oskara Vogta. Od utworzenia Institutu Mozga w 1927 roku do 1936 był asystentem, a od 1937 do 1968 następcą Vogta na stanowisku dyrektora instytutu.
Wśród prac Sarkisowa znajdywały się atlas mózgu i atlas cytoarchitektoniki, zredagowane wspólnie z Filimonowem, monografie i artykuły poświęcone cytoarchitektonice mózgu i elektrofizjologii.

</doc>
<doc id="1564401" url="https://pl.wikipedia.org/wiki?curid=1564401" title="Nie wierzcie bliźniaczkom 3">
Nie wierzcie bliźniaczkom 3

Nie wierzcie bliźniaczkom 3 ("pierw." Rodzice, miejcie się na baczności III) - amerykański film komediowy z 1989 roku opartym na motywie powieści Ericha Kästnera.
Fabuła.
Trzy siostry trojaczki - Lisa, Jessie i Megan Wyatt - wracają do Los Angeles po wakacjach, które razem spędziły poza domem. Na miejscu zostają wręcz zaszokowane przez swojego tatę. Okazuje się bowiem, że ich ojciec Jeffrey - wdowiec - zamierza powtórnie związać swe życie z kobietą. Macochą dziewczynek ma zostać Cassie McGuire, która jednak nie wydaje się bliźniaczkom dobrą "kandydatką" na tę funkcję...

</doc>
<doc id="1564405" url="https://pl.wikipedia.org/wiki?curid=1564405" title="Instytut Anglistyki UMCS">
Instytut Anglistyki UMCS



</doc>
<doc id="1564408" url="https://pl.wikipedia.org/wiki?curid=1564408" title="Gistel">
Gistel

Gistel − miasto i gmina w północno-zachodniej Belgii (prowincja Flandria Zachodnia). Liczy ok. 11 tys. mieszkańców (2008).

</doc>
<doc id="1564411" url="https://pl.wikipedia.org/wiki?curid=1564411" title="MeWa">
MeWa

MeWa (dawniej LaTeXEditor) – darmowy edytor LaTeX dla systemu operacyjnego Windows. MeWa dobrze pracuje z dystrybucją MiKTeX. Został wydany na licencji GNU General Public License.

</doc>
<doc id="1564412" url="https://pl.wikipedia.org/wiki?curid=1564412" title="British Library">
British Library



</doc>
<doc id="1564413" url="https://pl.wikipedia.org/wiki?curid=1564413" title="Szlaka">
Szlaka



</doc>
<doc id="1564416" url="https://pl.wikipedia.org/wiki?curid=1564416" title="Harelbeke">
Harelbeke

Harelbeke – miasto w północno-zachodniej Belgii (prowincja Flandria Zachodnia). Liczy ok. 26 tys. mieszkańców (2008).

</doc>
<doc id="1564417" url="https://pl.wikipedia.org/wiki?curid=1564417" title="Jaranowo-Majątek">
Jaranowo-Majątek



</doc>
<doc id="1564418" url="https://pl.wikipedia.org/wiki?curid=1564418" title="LaTeXEditor">
LaTeXEditor



</doc>
<doc id="1564420" url="https://pl.wikipedia.org/wiki?curid=1564420" title="Paul Rutherford">
Paul Rutherford



</doc>
<doc id="1564421" url="https://pl.wikipedia.org/wiki?curid=1564421" title="WinShell">
WinShell

WinShell – darmowe zintegrowane środowisko programistyczne oraz LaTeX dla systemu operacyjnego Windows. Jest to program freeware, z zamkniętym kodem źródłowym. Posiada ponad 20 wersji językowych, w tym także polską. Zawiera edytor tekstu, umożliwia między innymi kolorowanie składni, sprawdzanie pisowni, kreator tabel oraz obsługuje Unicode.

</doc>
<doc id="1564422" url="https://pl.wikipedia.org/wiki?curid=1564422" title="José Antonio García Calvo">
José Antonio García Calvo

José Antonio García Calvo (ur. 1 kwietnia 1975 roku w Madrycie) – hiszpański piłkarz występujący na pozycji środkowego obrońcy.
Kariera klubowa.
José García Calvo jest wychowankiem Realu Madryt. W sezonie 1994/1995 reprezentował barwy Realu Madryt Castilla, natomiast na kolejne rozgrywki został włączony do kadry pierwszego zespołu "Królewskich". Hiszpan rozegrał dla niego szesnaście ligowych meczów, po czym latem 1997 roku podpisał kontrakt z Realem Valladolid. W nowej drużynie García Calvo od razu wywalczył sobie miejsce w podstawowej jedenastce i w debiutanckim sezonie wystąpił w 33 spotkaniach Primera División. Na Estadio José Zorila hiszpański obrońca grał przez cztery sezony, w trakcie których wziął udział w 128 ligowych pojedynkach.
Następnie wychowanek Realu Madryt odszedł do Atlético Madryt, w barwach którego zadebiutował 26 sierpnia 2001 roku w wygranym 2:0 meczu Segunda División przeciwko Realowi Jaén. W nowym klubie Hiszpan spędził pięć sezonów. W pierwszym z nich stworzył linię obrony razem z Carlosem Aguilerą, Armando oraz Mirsadem Hibicem. Następnie o miejsce w składzie przyszło mu rywalizować między innymi z takimi piłkarzami jak Cosmin Contra, Fabricio Coloccini, Sergi Barjuán, Antonio López, Luis Perea oraz Pablo Ibáñez.
Z roku na rok García Calvo coraz rzadziej grywał w wyjściowej jedenastce Atlético, po czym latem 2006 roku postanowił powrócił do Realu Valladolid. W sezonie 2006/2007 wziął udział tylko w piętnastu ligowych spotkaniach, jednak w kolejnych rozgrywkach był już podstawowym graczem swojego zespołu. Latem 2009 zakończył karierę piłkarską.
Kariera reprezentacyjna.
W reprezentacji Hiszpanii García Calvo zadebiutował 21 sierpnia 2002 roku w zremisowanym 1:1 towarzyskim meczu z Węgrami. Łącznie dla drużyny narodowej rozegrał trzy mecze – wszystkie w 2002 roku za kadencji Iñakiego Sáeza.

</doc>
<doc id="1564424" url="https://pl.wikipedia.org/wiki?curid=1564424" title="Jose Antonio Garcia Calvo">
Jose Antonio Garcia Calvo



</doc>
<doc id="1564425" url="https://pl.wikipedia.org/wiki?curid=1564425" title="Chauliodus barbatus">
Chauliodus barbatus

Chauliodus barbatus – gatunek ryby głębinowej z rodziny wężorowatych (Stomiidae) i rzędu wężorokształtnych. Występuje na głębokości 2071–2198 m w południowo-wschodnim Pacyfiku wzdłuż wybrzeży Chile. Osiąga długość do 19,8 cm.

</doc>
<doc id="1564427" url="https://pl.wikipedia.org/wiki?curid=1564427" title="Pożar w klubie nocnym w Bangkoku (2009)">
Pożar w klubie nocnym w Bangkoku (2009)

Pożar w Bangkoku – 1 stycznia 2009 roku w klubie nocnym "Santika" przy ulicy Ekkamai w Bangkoku w Tajlandii wybuchł pożar. W wyniku pożaru śmierć poniosło 66 osób, a 207 zostało rannych. W klubie odbywała się zabawa sylwestrowa, w której bawiło się łącznie ok. 1000 osób. 
Ofiary poniosły śmierć głównie od poparzeń oraz w rezultacie zaczadzenia i ran odniesionych podczas panicznej ucieczki – klub miał tylko jedno wejście dostępne dla gości. Wśród ofiar byli również cudzoziemcy. Przyczyną pożaru mogła być awaria elektryczności, albo fajerwerki przyniesione przez bawiących się tam gości.

</doc>
<doc id="1564428" url="https://pl.wikipedia.org/wiki?curid=1564428" title="Nużeniec psi">
Nużeniec psi

Nużeniec psi ("Demodex canis") – pasożyt z rzędu roztoczy.
Długość ciała 0,25-0,30 mm, szerokość ok. 0,04 mm. W przedniej części ciała 4 pary krótkich nóg. Odwłok wydłużony z poprzecznym prążkowaniem, w tylnej części zwężony. Żywicielem jest pies. Całkowity rozwój trwa ok. 3 tygodni. Do zapłodnienia dochodzi na powierzchni skóry. Bytuje w mieszkach włosowych i gruczołach łojowych. Spotykane również w węzłach chłonnych.
Wywołuje u psów chorobę zwaną nużycą lub demodekozą.
Nie jest gatunkiem zoonotycznym, czyli nie stanowi zagrożenia dla człowieka.

</doc>
<doc id="1564429" url="https://pl.wikipedia.org/wiki?curid=1564429" title="Izegem">
Izegem

Izegem – miasto i gmina w północno-zachodniej Belgii (prowincja Flandria Zachodnia). Liczy ok. 27 tys. mieszkańców (2008).

</doc>
<doc id="1564430" url="https://pl.wikipedia.org/wiki?curid=1564430" title="Wojna indyjsko-pakistańska (1965)">
Wojna indyjsko-pakistańska (1965)

Druga wojna indyjsko-pakistańska (również II wojna o Kaszmir) – wojna pomiędzy Indiami a Pakistanem, trwająca między sierpniem a wrześniem 1965 roku. Wojna była wynikiem licznych incydentów granicznych, a jej bezpośrednią przyczyną była, zakończona porażką, próba wzniecenia antyindyjskiego powstania w Kaszmirze, przez pakistańskie grupy dywersyjne.
Wojna zakończyła się zawieszeniem broni osiągniętym przy udziale ONZ oraz podpisaniem 10 stycznia 1966 roku deklaracji taszkienckiej, w której obie strony zobowiązały się do wycofania wojsk poza linię demarkacyjną oraz do pokojowego rozwiązania sporu o Kaszmir.
Podłoże.
Przyczyną wojny był spór o Kaszmir, sięgający korzeniami 1947 roku, kiedy po dekolonializacji podzielono Indie Brytyjskie na niepodległy Pakistan oraz Indie. Brytyjska koncepcja podziału posiadłości kolonialnych zakładała utworzenie dwóch państw w miarę jednolitych religijnie. Indie miały być w większości hinduistyczne, a Pakistan muzułmański. Głównym problemem był dokonany podział Pendżabu oraz kwestia Kaszmiru, będącego niezależnym księstwem, z dominującą ludnością muzułmańską, które nie podjęło decyzji o przyłączeniu do Indii ani Pakistanu. W Kaszmirze doszło rewolty ludności wspieranej zbrojnie przez Pakistan w celu zmuszenia maharadży do przyłączenia się do Pakistanu, czego efektem stała się jednak jego decyzja o przyłączeniu Kaszmiru do Indii i następująca interwencja wojsk indyjskich i pakistańskich. Doprowadziło to nierozstrzygniętej pierwszej wojny indyjsko-pakistańskiej w latach 1947–1948. 5 stycznia 1949 roku zawarto rozejm w oparciu o propozycje Komisji Narodów Zjednoczonych do Spraw Indii i Pakistanu, która wyznaczyła linię demarkacyjną pomiędzy siłami obu stron w Kaszmirze. Kaszmir został podzielony na część południowo-wschodnią w składzie Indii, oraz północno-zachodnią, gdzie utworzono formalnie niezależny kontrolowany przez Pakistan Azad Kaszmir. Rozejm zakładał stopniowe wycofanie wojsk obu stron, a następnie przeprowadzenie plebiscytu, jednakże spór trwał nadal i obie strony ostatecznie pozostały na zajętym przez siebie terytorium, a Indie podjęły działania zmierzające do integracji swojej części Kaszmiru. W 1956 roku Indie zaproponowały podział spornego terenu według linii demarkacyjnej, co zostało odrzucone przez Pakistan, uznający cały Kaszmir za terytorium sporne. W tym czasie Pakistan wspierał zwolenników secesji Kaszmiru od Indii i uzyskał wsparcie polityczne Chin, wrogich wobec Indii.
W międzyczasie oba państwa starały się wzmocnić i rozbudować swoje siły zbrojne. Początkowo armie obu państw wywodziły się z podzielenia Brytyjskiej Armii Indii pod kątem wyznaniowym, w której Hindusi mieli przewagę 3:1. Indie miały przekazać Pakistanowi również część uzbrojenia, lecz w obliczu narastającego konfliktu, pod koniec 1947 zaprzestały jego przekazywania. Indie miały również przewagę w postaci pozostawienia na jej terytorium wszystkich fabryk zbrojeniowych, produkujących amunicję, broń strzelecką i artylerię. W 1954 roku Pakistan przystąpił do sojuszu wojskowego SEATO, co pociągnęło pomoc amerykańską w uzbrajaniu jego armii. W dziedzinie broni pancernej, Pakistan otrzymał nowe amerykańskie czołgi M47 Patton i M48 Patton (9 pułków), podczas gdy Indie miały mniejszą liczbę nowych brytyjskich Centurionów (4 pułki). Oprócz tego, oba państwa używały czołgów M4 Sherman z demobilu II wojny światowej i czołgów lekkich, a ogółem Pakistan miał 765 czołgów, a Indie 720. W dziedzinie artylerii polowej i górskiej Indie miały ponaddwukrotną przewagę liczebną, przy tym podstawowym działem była brytyjska haubicoarmata 25-funtowa (87,6 mm); w dziedzinie cięższej artylerii potencjały obu państw były podobne. W dziedzinie lotnictwa przewagę liczebną miały Indie; oba państwa używały głównie odrzutowców z lat 50. (Indie: francuskich i brytyjskich, Pakistan: amerykańskich), aczkolwiek Pakistan posiadał też dywizjon nowych myśliwców przechwytujących Lockheed F-104 Starfighter. Ogólna liczebność sił zbrojnych odpowiadała proporcji ludności i Indie miały armię ok. 700-tysięczną, a Pakistan wraz z Azad Kaszmir – 290-tysięczną, ale w zakresie liczby zdolnych do walki związków taktycznych przewaga Indii była mniejsza.
Potencjały morskie obu stron były w praktyce zbliżone; Indie posiadały w składzie floty lotniskowiec, lecz Pakistan jako jedyny dysponował jednym okrętem podwodnym „Ghazi”, stwarzającym zagrożenie dla marynarki Indii; ponadto Indie miały z większych okrętów dwa krążowniki lekkie i 14 niszczycieli i fregat, a Pakistan jeden krążownik przeciwlotniczy i siedem niszczycieli i fregat. Indyjski lotniskowiec „Vikrant” znajdował się jednak w remoncie w Bombaju i nie wziął udziału w działaniach w 1965 roku.
Preludium wojny.
Punktem zapalnym stała się granica w regionie Kaććh nad Morzem Arabskim, która nie została dokładnie wytyczona przez brytyjską komisję Cyrila Radcliffe′a w 1947 roku z uwagi na jego niewielkie znaczenie. Spór dotyczył 2500 km² terenu, pokrytego w większości słonymi bagnami (Wielki Rann) i niezamieszkałego. Na początku 1965 roku wojska pakistańskie posunęły się kilkanaście kilometrów w głąb spornego terenu, zajmując wzgórza. 9 kwietnia wojska indyjskie podjęły próbę ich wyparcia, po czym 30 czerwca doszło do przerwania walk. Strony zgodziły się wycofać wojska na pozycje wyjściowe i powołać dwustronną komisję do spraw wytyczenia granicy oraz ewentualnie poddać sprawę pod rozstrzygnięcie Międzynarodowemu Trybunałowi Sprawiedliwości. Skłoniło to jednak muzułmanów w Kaszmirze do ponownego podniesienia kwestii plebiscytu, przy poparciu Pakistanu, co skutkowało aresztowaniem w maju przywódcy muzułmanów szejka Abdullaha i zamieszkami oraz atakami terrorystycznymi. Władze Azad Kaszmir ogłosiły na początku sierpnia, że w indyjskiej części Kaszmiru wybuchła rewolucja i powołały Radę Rewolucyjną, mającą wspierać walkę muzułmanów zza granicy. Jednocześnie na teren indyjskiego Kaszmiru zaczęły przenikać pakistańskie siły dywersyjne, w ogólnej sile ok. 8000 ludzi, z zadaniem destabilizacji prowincji i wywołania powstania (pod kryptonimem planu "Gibraltar"). Wobec interwencji armii indyjskiej i sił bezpieczeństwa, zamiar ten nie powiódł się, lecz doprowadziło to do dalszej eskalacji działań.
Przebieg działań.
22 sierpnia 1965 roku do konfliktu w Kaszmirze, włączyły się regularne jednostki pakistańskiej armii, z moździerzami i bronią maszynową, wspierając siły nieregularne, początkowo mało intensywnie. 24 sierpnia indyjska armia przekroczyła linię demarkacyjną w rejonie Punchu, zajmując przełęcz Hadzi Pir, kontrolującą główny szlak przerzutu sił z pakistańskiej części.
1 września 1965 roku armia pakistańska rozpoczęła działania na szeroką skalę w ramach operacji "Grand Slam", atakując brygadą piechoty z pułkiem czołgów na płaskowyżu Chhamb na kierunku miasta Dżammu, grożąc przecięciem drogi jedynej drogi łączącej region z Indiami. Działania te zagroziły odcięciem całego północno–zachodniego Kaszmiru ze Śrinagarem od Indii. Indusi zlekceważyli wcześniejsze informacje o koncentracji wojsk i posiadali w tym rejonie tylko lekką piechotę, wspartą lekkimi czołgami AMX-13, które poniosły spore straty w walce z pakistańskimi Pattonami 2 września. Po wzmocnieniu sił, do 4 września Pakistańczycy wdarli się na ok. 20 km za granicę i zajęli miejscowość Dżaurian. Ich postępy udało się powstrzymać 5 września i obie strony przeszły do walk pozycyjnych, nie mogąc uzyskać decydującego przełamania.
6 września dla odciążenia frontu w Kaszmirze, armia indyjska podjęła ofensywę na południu w Pendżabie, na kierunku miast Lahaur (Lahore) i Sialkot, wdzierając się na kilkanaście kilometrów w głąb Pakistanu. Ofensywa została powstrzymana napotykając silny opór wzdłuż kanału Ichhogil. Na skutek ofensywy indyjskiej rząd Pakistanu ogłosił stan wyjątkowy i mobilizację. 8 września armia indyjska rozpoczęła także ofensywę na drugim kierunku pomocniczym dalej na południe, zajmując przygraniczną miejscowość Gadra na kierunku Hajdarabadu. W tym czasie zaangażowanych w walce po stronie Pakistanu było około trzech przeliczeniowych dywizji, a po stronie Indii – czterech. Wojna przeszła w fazę statyczną, w której intensywniej działało lotnictwo obu stron, a także grupy dywersyjno-rozpoznawcze. Armia indyjska powoli zdobywała przewagę w Kaszmirze, wypierając przeciwnika kosztem znacznych strat i przekraczając około 12 września linię demarkacyjną i zajmując miasto Mirpur
Do ciężkich walk, w tym pancernych z udziałem ponad 300 czołgów, dochodziło też w Pendżabie w rejonie Lahaur. Duże straty w czołgach ponieśli Pakistańczycy 10 września pod Asal Uttar, a następnie 14-15 września Indusi pod Chawindą. Po 15 września intensywność ataków z obu stron zmalała. 
Koniec wojny.
22 września obie strony zgodziły się na zawieszenie broni na apel Rady Bezpieczeństwa ONZ. Obie strony pozostawały jednak na zajętych pozycjach, a Indie nie wyrażały zgody na powiązanie negocjacji z uregulowaniem kwestii Kaszmiru. Po propozycji mediacji ze strony ZSRR, dopiero 3 stycznia 1966 roku delegacje obu państw przybyły do Taszkentu, gdzie po negocjacjach 10 stycznia 1966 roku podpisały deklarację taszkiencką, w której obie strony zobowiązały się do wycofania wojsk na pozycje sprzed 5 sierpnia 1965 roku oraz do pokojowego rozwiązywania sporów. Deklaracja ta stanowiła kompromis, nie usuwający przyczyn sporu i w 1971 roku doszło do kolejnej wojny indyjsko-pakistańskiej. Na podstawie doświadczeń, Indie jednak lepieju przygotowały swoje wojsko do kolejnej wojny.
Wojna nie zakończyła się jednoznacznym zwycięstwem żadnej ze stron. Brak jest również ustalonych obiektywnie strat, a podawane przez obie strony informacje diametralnie się różnią. Według strony indyjskiej, Pakistan stracił 3840 zabitych, 464 czołgi oraz 70 samolotów, a własne straty wyniosły 1157 zabitych, 100 czołgów i 35 samolotów. Według Pakistanu, Indie miały stracić 7000 zabitych, 827 wziętych do niewoli, 516 czołgów, 111 zniszczonych i 17 uszkodzonych samolotów, natomiast Pakistan nie ujawnił strat własnych. Po wojnie, deklaracja taszkencka przewidywała wymianę jeńców wojennych obu stron.

</doc>
<doc id="1564431" url="https://pl.wikipedia.org/wiki?curid=1564431" title="Christian Skrzyposzek">
Christian Skrzyposzek

Christian Skrzyposzek (ur. 14 września 1943 w Chorzowie, zm. 10 maja 1999 w Berlinie) – polski prozaik, dramaturg i eseista.
Pochodził z Chorzowa. Wyemigrował z Polski w 1969 roku po marcu 1968. Od roku 1969 do śmierci mieszkał w RFN, wyjechał po problemach z peerelowską cenzurą. 
Autor powieści: "Wolna Trybuna" (1983) i "Mojra" (1996), dramatów. "Wolna Trybuna" ukazała się najpierw w przekładach niemieckim i holenderskim, potem w niewielkim nakładzie po polsku w wydawnictwie Pogląd w Berlinie. Pierwsze wydanie w Polsce miało miejsce w 1999 roku. Jest to satyra na PRL, nie stroniąca od wulgaryzmów.
Pisarz popełnił samobójstwo z powodu przewlekłej choroby neurologicznej.

</doc>
<doc id="1564434" url="https://pl.wikipedia.org/wiki?curid=1564434" title="Druga wojna indyjsko-pakistańska">
Druga wojna indyjsko-pakistańska



</doc>
<doc id="1564435" url="https://pl.wikipedia.org/wiki?curid=1564435" title="II wojna o Kaszmir">
II wojna o Kaszmir



</doc>
<doc id="1564436" url="https://pl.wikipedia.org/wiki?curid=1564436" title="Druga wojna o Kaszmir">
Druga wojna o Kaszmir



</doc>
<doc id="1564437" url="https://pl.wikipedia.org/wiki?curid=1564437" title="II wojna indyjsko-pakistańska">
II wojna indyjsko-pakistańska



</doc>
<doc id="1564438" url="https://pl.wikipedia.org/wiki?curid=1564438" title="Menen">
Menen

Menen (fr. "Menin") – miasto i gmina w północno-zachodniej Belgii (prowincja Flandria Zachodnia). Liczy ok. 32 tys. mieszkańców (2008).

</doc>
<doc id="1564439" url="https://pl.wikipedia.org/wiki?curid=1564439" title="Karl Glas">
Karl Glas

Karl Glas (ur. 1907, zm. ?) – niemiecki kapo w obozie koncentracyjnym Gusen, zbrodniarz nazistowski.
Od marca 1944 był więźniem Mauthausen. Po czterech tygodniach kwarantanny wysłano go do podobozu "Gusen", gdzie został ustanowiony więźniem funkcyjnym. Glas był kolejno: sztubowym, stróżem i, od marca 1945, starszym bloku.
Podczas procesu załogi Mauthausen-Gusen (US vs. Karl Glas i inni) przed amerykańskim Trybunałem Wojskowym w Dachau przyznał się do zamordowania wraz z innymi więźniami funkcyjnymi kilku więźniów. Glas bronił się przed zarzucanymi czynami swoją rzekomą niepoczytalnością. Jednak niemiecki psychiatra, który go zbadał stwierdził, iż oskarżony jest zdolny do uczestnictwa w postępowaniu sądowym. Karl Glas został w 1947 skazany na dożywotnie pozbawienie wolności.

</doc>
<doc id="1564441" url="https://pl.wikipedia.org/wiki?curid=1564441" title="Chauliodus minimus">
Chauliodus minimus

Chauliodus minimus – gatunek ryby z rodziny wężorowatych (Stomiidae). Występuje na głębokości do 210 m w południowej części Atlantyku, pomiędzy 5°S – 40°S. Osiąga długość do 14,5 cm.

</doc>
<doc id="1564442" url="https://pl.wikipedia.org/wiki?curid=1564442" title="10 Brygada Ochrony Pogranicza">
10 Brygada Ochrony Pogranicza

 10 Brygada Ochrony Pogranicza – jedna z brygad w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowana w 1948 na bazie Poznańskiego Oddziału WOP nr 2, na podstawie rozkazu MON nr 055/org. z 20 marca 1948. Brygada posiadała trzy bataliony, a stan etatowy wynosił 1008 żołnierzy i 11 pracowników cywilnych.
Podporządkowana została Głównemu Inspektoratowi Ochrony Pogranicza. Zaopatrzenie nadal realizowane było przez kwatermistrzostwo okręgu wojskowego. 
Rozkazem Ministra Obrony Narodowej nr 205/Org. z 4 grudnia 1948 roku, z dniem 1 stycznia 1949, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie brygady przejęła Komenda Wojewódzka MO.
Sztab brygady stacjonował w Krośnie Odrzańskim. 
Aby nadać ochronie granic większą rangę, podkreślano wojskowy charakter formacji. Od 1 stycznia 1950 roku powrócono w nazwach jednostek do wcześniejszego określania: „Wojska Ochrony Pogranicza”. Z dniem 1 stycznia 1951 roku weszła w życie nowa numeracja batalionów i brygad Wojsk Ochrony Pogranicza. Na bazie 10 Brygady Ochrony Pogranicza powstała 9 Brygada WOP.
Struktura organizacyjna.
Etat brygady przewidywał: 3 bataliony, 1008 wojskowych i 11 pracowników cywilnych.
Na terenie odpowiedzialności brygady funkcjonowało sześć GPK:
Sztandar brygady.
Poprzednik brygady, 2 Oddział Ochrony Pogranicza otrzymał sztandar w pierwszą rocznicę powstania. Wręczenie sztandaru odbyło się w Krośnie Odrzańskim 13 października 1946 roku z udziałem ministra obrony narodowej, marszałka Polski Michała Roli-Żymierskiego, wiceministra obrony narodowej gen. dyw. Mariana Spychalskiego, szefa Departamentu Ochrony Pogranicza gen. bryg. Gwidona Czerwińskiego i dowódcy Poznańskiego Okręgu Wojskowego gen. dyw. Wsiewołoda Strażewskiego.
Sztandar wręczono dowódcy oddziału ppłk. Walerianowi Kuczyńskiemu. Na lewej stronie płatu, nad hasłem: "ZA POLSKĘ, WOLNOŚĆ I LUD" umieszczony został napis "dar ziemi lubuskiej", a w rogach tej strony płatu - herby miast. 2 Oddział Wojsk Ochrony Pogranicza z dniem 1 stycznia 1949 roku został przemianowany na 10 Brygadę Ochrony Pogranicza. W tym czasie dokonano zmian na sztandarze, na jego prawej stronie, w miejsce napisu "II O.O.P." zostały wyhaftowane cyfry i skrót nowej nazwy jednostki, tj. "10 B.O.P.". W kolejnych kolejnych reorganizacjach brygada zmieniała nazwy i numer, wzór ten przetrwał do czasu otrzymania nowego sztandaru wzoru 1955 roku.
Przekształcenia.
2 Oddział Ochrony Pogranicza → 2 Poznański Oddział WOP → 10 Brygada Ochrony → 9 Brygada WOP → 9 Lubuska Brygada WOP → Lubuska Brygada WOP → Ośrodek Szkolenia WOP w Krośnie Odrzańskim → Lubuski Oddział Straży Granicznej → Nadodrzański Oddział Straży Granicznej.

</doc>
<doc id="1564446" url="https://pl.wikipedia.org/wiki?curid=1564446" title="Cyfrowe wywołanie selektywne">
Cyfrowe wywołanie selektywne

Cyfrowe wywołanie selektywne (ang. "Digital Selective Calling", DSC) – jeden z głównych elementów składowych systemu GMDSS. Umożliwia automatyczne przesyłanie komunikatów o niebezpieczeństwie przez radiowe łącza nie-satelitarne na częstotliwościach VHF, HF i MF.
System DSC wykorzystuje transmisję cyfrową oraz kilka technik przesyłowych w celu uniezależnienia przesyłanych sygnałów od zakłóceń. Dzięki temu system cechuje się znacznie większą niezawodnością oraz większym zasięgiem o ok. 25%. Oparty na wykorzystaniu dwu tonów 1300 Hz i 2100 Hz wykorzystujący modulację FSK zgodnie ze specyfikacją ITU M.493.

</doc>
<doc id="1564447" url="https://pl.wikipedia.org/wiki?curid=1564447" title="WinEdt">
WinEdt

WinEdt – dostępny na licencji shareware edytor oraz powłoka TeX (i LaTeX) dla systemu operacyjnego Windows. Posiada między innymi wielodokumentowy interfejs, system kolorowania składni oraz sprawdzania pisowni.

</doc>
<doc id="1564448" url="https://pl.wikipedia.org/wiki?curid=1564448" title="Rajd Dakar 2009">
Rajd Dakar 2009

Rajd Dakar 2009 – trzydziesta edycja rajdu. Odbyła się w dniach od 3 stycznia do 17 stycznia 2009 roku. Pierwszy etap wystartował z Buenos Aires w Argentynie i tam cały rajd się zakończył. W rajdzie wystartowało 217 motocykli, 25 quadów, 177 samochodów i 81 ciężarówek.

</doc>
<doc id="1564449" url="https://pl.wikipedia.org/wiki?curid=1564449" title="Dahrut">
Dahrut

Dahrut (arab. دهروط, "Dahrūţ") – miejscowość w środkowym Egipcie w muhafazie Al-Minja, na zachodnim brzegu Nilu, na północ od miasta Al-Minja.
14 grudnia 2008 roku w wypadku drogowym w pobliżu Dahrut zginęło 57 osób, a około 10 zostało rannych. Autokar chciał wyminąć ciężarówkę i wpadł do kanału Ibrahimija.

</doc>
<doc id="1564450" url="https://pl.wikipedia.org/wiki?curid=1564450" title="Anton Slupetzky">
Anton Slupetzky

Anton Slupetzky (ur. 19 stycznia 1899 w Wiedniu, zm. 2 września 1987 w Linzu) – austriacki przedsiębiorca, który pracował w niemieckim obozie koncentracyjnym "Gusen". W SS osiągnął stopień SS-Obersturmführera.
Przed wybuchem wojny był właścicielem firmy zajmującej się dezynfekcją. Od czerwca 1941 był odpowiedzialny za dezynfekcję w "Gusen", podobozie KL Mauthausen. Przy tej okazji gazowano więźniów i jeńców radzieckich Cyklonem B, gazem używanym właśnie do dezynfekcji.
Slupetzky próbował protestować przeciw tym praktykom, ale nie przyniosło to efektów.
Slupetzky został skazany w procesie załogi Mauthausen (US vs. Karl Glas i inni) przez amerykański Trybunał Wojskowy w Dachau na 5 lat pozbawienia wolności.

</doc>
<doc id="1564451" url="https://pl.wikipedia.org/wiki?curid=1564451" title="ProTeXt">
ProTeXt

ProTeXt – zintegrowane środowisko programistyczne (IDE) LaTeX przeznaczone dla systemu operacyjnego Windows. Jest ono rozwijane przez Thomasa Feuerstacka i dostępne na licencji freeware. Aktualna wersja to 3.1.4

</doc>
<doc id="1564452" url="https://pl.wikipedia.org/wiki?curid=1564452" title="9 Brygada WOP">
9 Brygada WOP

9 Brygada Wojsk Ochrony Pogranicza – związek taktyczny Wojsk Ochrony Pogranicza pełniący służbę ochronną na granicy polsko-niemieckiej.
Formowanie i zmiany organizacyjne.
Sformowana w 1950 na bazie 10 Brygady Ochrony Pogranicza, na podstawie rozkazu MBP nr 043/org. z 3 czerwca 1950. Nowa numeracja batalionów i brygad weszła w życie z dniem 1 stycznia 1951 roku. Sztab brygady stacjonował w Krośnie Odrzańskim.
W 1956 roku 9 Brygada przyjęła od 12 Brygady w Szczecinie 121 Batalion WOP Mieszkowice. Jednocześnie rozformowano 94 Batalion WOP Słońsk. 
Batalion WOP Mieszkowice został rozformowany w 1958 roku. Strażnice rozformowanych batalionów podporządkowano batalionowi w Słubicach
Rozformowana w 1958. Na jej bazie powstała 9 Lubuska Brygada WOP.
Przekształcenia.
2 Oddział Ochrony Pogranicza → 2 Poznański Oddział WOP → 10 Brygada Ochrony Pogranicza → 9 Brygada WOP → 9 Lubuska Brygada WOP → Lubuska Brygada WOP → Ośrodek Szkolenia WOP w Krośnie Odrzańskim → Lubuski Oddział Straży Granicznej → Nadodrzański Oddział Straży Granicznej.

</doc>
<doc id="1564453" url="https://pl.wikipedia.org/wiki?curid=1564453" title="Jeziora Narckie">
Jeziora Narckie



</doc>
<doc id="1564454" url="https://pl.wikipedia.org/wiki?curid=1564454" title="Aurel Stodola">
Aurel Stodola

Aurel Boreslav Stodola (ur. 11 maja 1859 w Liptowskim Mikułaszu, zm. 25 grudnia 1942 w Zurychu) – słowacki inżynier, fizyk i wynalazca. Był bratem Emila (1862–1945) – prawnika i polityka oraz Kornela (1866–1946) – przedsiębiorcy i polityka.
Życiorys.
Urodził się w rodzinie garbarza, mieszkającego w osadzie Vrbický (lub: Vyšný) Hušták, którą dopiero w 1894 r. włączono do Liptowskiego Mikułasza. Jego ojciec, Ondrej Stodola, był współwłaścicielem dobrze funkcjonującej garbarni, majstrem cechu garbarskiego i jednocześnie zdecydowanym stronnikiem opcji słowackiej. Rodzinny warsztat stał na terenie, na którym obecnie znajduje się centrum handlowe Stop Shop (dzisiejsza ul. 1 mája). Według zapisów w księgach metrykalnych parafii ewangelicko-augsburskiej w Liptowskim Mikułaszu mały Aurel został ochrzczony 18 maja przez księdza Michala M. Hodžę, jednego z najwybitniejszych działaczy z okresu słowackiego „przebudzenia narodowego”. W młodości był czynny w kościelnym zborze, grywał na pianinie i organach oraz śpiewał w chórze „Tatran”. Z tego środowiska pochodziła jego późniejsza żona, Darina Pálkova, z którą pobrał się 29 stycznia 1887 r. Mieli dwie córki: Helenę Annę (ur. 1889) i Olgę Emmę (ur. 1891).
Uczył się w węgierskiej królewskiej wyższej szkole realnej w Lewoczy. Od 1876 r. studiował w Wyższej Szkole Technicznej w Budapeszcie, a od 1877 r. na Politechnice w Zurychu. W latach 1880–1882 pracował w fabryce węgierskich kolei państwowych w Budapeszcie. Aby uzupełnić wiedzę o przedmioty, których nie wykładano w Zurychu, w 1883 r. kontynuował studia w Wyższej Szkole Technicznej w Charlottenburgu, by w następnym roku ukończyć je na paryskiej Sorbonie. W 1884 r. w pożarze miasta spłonął jego rodzinny dom. Stodola na pewien czas wrócił do rodziny i na wzór jednej z budapesztańskich kamienic opracował projekt nowego budynku, który stanął w następnym roku. Dziś znajduje się na nim pamiątkowa tablica. W 1884 r. podjął pracę w Českomoravskej strojárni w Pradze, lecz wkrótce przeniósł się do firmy Strojárenska spoločnosť Ruston a spol. Od 1892 r. był docentem, a od 1893 r. profesorem w Katedrze Budowy Maszyn Wyższej Szkoły Technicznej w Zurychu, w której pracował aż do odejścia na emeryturę w roku 1929. Zorganizował tam m.in. laboratorium, jedno z najbardziej cenionych w Europie.
Działalność naukowa.
Był pionierem w dziedzinie termodynamiki. Opracował teorię cieplnych obiegów turbin parowych, o której to w 1903 roku napisał książkę pt. "Die Dampfturbinen und ihre Aussichten als Wärmekraftmaschinen". W roku 1922 wyszło w Berlíne jego kolejne ważne dzieło: "Dampf und Gas-Turbinen". W 1931 r. w Berlinie wydał książkę pt. "Gedanken zu einer Weltanchauung vom Standpunkte des Ingenieurs", która w ponownym opracowaniu wyszła w Zurychu w 1937 r. pod tytułem "Die geheimnisvolle Naturweltanschauliche Betrachtung".
Skonstruował w 1928 r. pierwszą sprawnie funkcjonującą pompę ciepła, przeznaczoną do ogrzewania ratusza w Genewie przez pobieranie ciepła z wód Jeziora Genewskiego. Był także m.in. konstruktorem sprawnych, ruchomych protez rąk i nóg.
Nagrody i wyróżnienia.
Otrzymał kilka ważnych wyróżnień naukowych, w tym Międzynarodowy Medal im. Jamesa Watta. Został też doktorem honoris causa uniwersytetów w Pradze, Hanowerze i Brnie.
Na jego cześć nazwana została planetka (3981) Stodola.
Słowacki Techniczny Uniwersytet w Bratysławie ogłosił rok 2009 rokiem Aurela Stodoly. Z tej okazji Narodowy Bank Słowacki wydał swą pierwszą kolekcjonerską, srebrną monetę z podobizną uczonego. Ma ona nominał 10 euro i status prawnego środka płatniczego, ale jedynie na terenie Słowacji.

</doc>
<doc id="1564456" url="https://pl.wikipedia.org/wiki?curid=1564456" title="Przeźreniowate">
Przeźreniowate

Przeźreniowate, topornikowate (Sternoptychidae) – rodzina niewielkich, morskich ryb głębinowych z rzędu wężorokształtnych (Stomiiformes).
Występowanie.
Występują w Atlantyku i Oceanie Spokojnym. Przebywają najczęściej na głębokości około 600 m. Nocą podpływają ku powierzchni, gdzie żywią się planktonem.
Cechy charakterystyczne.
Są to ryby o ciele silnie bocznie spłaszczonym, mocno wygrzbieconym w części środkowej i przedniej (zwłaszcza u Sternoptychinae), z wąskim trzonem ogonowym, srebrnie ubarwione. Kształt ich ciała przypomina krótki toporek, stąd ich często spotykana nazwa toporniki. Ich oczy są bardzo duże. Na ciele występują charakterystyczne fotofory. Otwór gębowy znajduje się w położeniu górnym. Przeźreniowate osiągają rozmiary od 2 do 14 cm długości.
Klasyfikacja.
Rodzaje zaliczane do tej rodziny są zgrupowane w podrodzinach:
Maurolicinae: "Araiophos" — "Argyripnus" — "Danaphos" — "Maurolicus" — "Sonoda" — "Thorophos" — "Valenciennellus"
Sternoptychinae: "Argyropelecus" — "Polyipnus" — "Sternoptyx"
Rodzajem typowym rodziny jest "Sternoptyx".

</doc>
<doc id="1564457" url="https://pl.wikipedia.org/wiki?curid=1564457" title="Makak rezus">
Makak rezus



</doc>
<doc id="1564458" url="https://pl.wikipedia.org/wiki?curid=1564458" title="2 Poznański Oddział WOP">
2 Poznański Oddział WOP

 Poznański Oddział WOP nr 2 – oddział w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowany w 1946 na bazie 2 Oddziału Ochrony Pogranicza, na podstawie rozkazu NDWP nr 0153/org. z 21 września 1946. Oddział posiadał pięć komend, 25 strażnic, stan etatowy wynosił 1900 żołnierzy i 14 pracowników cywilnych. 
Rozkazem ND WP nr 077/Org. z 13.02.1947 roku nakazano przeprowadzenie dalszych zmian w strukturze organizacyjnej. Rozformowano wówczas 6 i 8 komendy odcinków oraz 26, 29, 33, 37, 38, 42, 43, 47 i 48 strażnice. W 1947 roku rozformowano grupę manewrową oddziału, a w jej miejsce powołano szkołę podoficerską o etacie 34 oficerów i podoficerów oraz 140 elewów.
Sztab oddziału stacjonował w Krośnie Odrzańskim. 
Rozformowany w 1948 roku, a na jego bazie powstała 10 Brygada Ochrony Pogranicza.
Struktura organizacyjna.
We wrześniu 1946 roku stan etatowy oddziału przewidywał: 5 komend, 25 strażnic, 1900 wojskowych i 14 pracowników cywilnych. Po reorganizacji w 1947 roku było to: 3 komendy odcinków, 16 strażnic, 826 wojskowych i 12 pracowników cywilnych.
Przekształcenia.
2 Oddział Ochrony Pogranicza → 2 Poznański Oddział WOP → 10 Brygada Ochrony Pogranicza → 9 Brygada WOP → 9 Lubuska Brygada WOP → Lubuska Brygada WOP → Ośrodek Szkolenia WOP w Krośnie Odrzańskim → Lubuski Oddział Straży Granicznej → Nadodrzański Oddział Straży Granicznej.

</doc>
<doc id="1564459" url="https://pl.wikipedia.org/wiki?curid=1564459" title="Allisson Lozano">
Allisson Lozano

Allisson Lozz, właśc. Allisson Marian Lozano Núñez (ur. 11 sierpnia 1992 w Chihuahua) – meksykańska aktorka i piosenkarka. Największą popularność zyskała dzięki meksykańskiej telenoweli "Mision S.O.S" jako Diana Lozano, a w telenoweli "Zbuntowani" ("Rebelde") zagrała Biancę Daley Abril.
Allisson ma rodzeństwo: Pamela, Pavlova, Etiane i Azul. Zaczęła swoją karierę dzięki programowi "Codigo F.A.M.A."; w maju 2008 nagrała piosenkę "Al Diablo con los Guapos" wraz z K-Paz de la Siera. W roku 2010 poinformowała, że zakończyła karierę zostając Świadkiem Jehowy.

</doc>
<doc id="1564460" url="https://pl.wikipedia.org/wiki?curid=1564460" title="9 Lubuska Brygada WOP">
9 Lubuska Brygada WOP



</doc>
<doc id="1564461" url="https://pl.wikipedia.org/wiki?curid=1564461" title="IPL">
IPL



</doc>
<doc id="1564462" url="https://pl.wikipedia.org/wiki?curid=1564462" title="Siedem dusz">
Siedem dusz

Siedem dusz − dramat filmowy produkcji USA z 2008, w reżyserii Gabriele Muccino.

</doc>
<doc id="1564468" url="https://pl.wikipedia.org/wiki?curid=1564468" title="Karl Kuk">
Karl Kuk

Karl Kuk (ur. 1 grudnia 1853 w Trieście, zm. 26 listopada 1935 w Wiedniu) – generał artylerii cesarskiej i królewskiej Armii, generalny gubernator austriacko-węgierski w c. i k. strefie okupacyjnej Królestwa Polskiego od 1916 do 1917 rezydujący w Lublinie, pisarz austriacki.
Życiorys.
Karl Kuk pochodził z rodziny wojskowej o (sądząc po nazwisku) korzeniach słoweńskich lub chorwackich. W latach 1872 do 1876 uczęszczał do Akademii Wojskowo-Technicznej w Wiedniu, po jej ukończeniu został przydzielony jako porucznik saperów do 2. pułku saperów. W 1883, jako kapitan w sztabie wojsk technicznych opracowywał w Trydencie projekty fortyfikacji. Od 1895 był, już jako major, wykładowcą sztuki fortyfikacji w Wyższej Szkole Wojennej w Wiedniu. W 1904 otrzymał jako pułkownik dowództwo Wojskowego Urzędu Kolei Żelaznych, Poczty i Telegrafów, w następnych latach działał w stopniu generała majora jako komendant twierdz w Peterwardein (ob. Petrovaradin) i Komorn (ob. Komárom). Mianowany w 1912 generałem porucznikiem (niem. Feldmarschalleutnant) przejął dowództwo ważnej Twierdzy Kraków i odniósł duże sukcesy militarne przy jej obronie po wybuchu I wojny światowej, za co w 1915 otrzymał awans na generała artylerii (broni) (niem. Feldzeugmeistr).
Po opuszczeniu Królestwa Polskiego przez wojska Imperium Rosyjskiego (1915) na terenie Królestwa stworzono dwie strefy okupacyjne: niemiecką z siedzibą w Warszawie (gdzie generalnym gubernatorem mianowano gen. von Beselera) i austriacko-węgierską z siedzibą w Lublinie (gdzie gubernatorem został austriacki arystokrata, kawalerzysta baron Erich von Diller). W maju 1916 Dillera odwołano i Kuk przejął stanowisko gubernatorskie, co w arystokratycznych kołach Warszawy przyjęto z mieszanymi uczuciami.
Zadaniem Kuka stała się organizacja administracji na terenie swego gubernatorstwa. Jednocześnie był gorącym zwolennikiem utworzenia niepodległego, ale związanego z Austrią i Niemcami państwa polskiego oraz polskiej armii, która wkrótce powstała pod nazwą Polnische Wehrmacht Wielki dzień w życiu generała Kuka nastąpił 5 listopada 1916, gdy wraz z Beselerem proklamował w Sali Wielkiej Zamku Królewskiego w Warszawie utworzenie niepodległego Królestwa Polskiego, odczytując w imieniu swego władcy (umierającego już Franciszka Józefa) Akt 5 listopada.
W roku 1917 Karl Kuk popadł z nieznanych bliżej powodów w niełaskę nowego władcy Austro-Węgier Karola I. W końcu kwietnia tego roku odwołano go ze stanowiska generała-gubernatora lubelskiego (następcą został hrabia gen. Stanisław Szeptycki) i przeniesiono w stan „do dyspozycji”. Nowych stanowisk w wojsku Kuk już nie otrzymał (był w wieku emerytalnym), ale pod koniec roku 1917 został mianowany prezesem Wojskowej Kasy Zapomogi dla Wdów i Sierot. Resztę życia spędził w Wiedniu. O jego stosunkach rodzinnych nic nie wiadomo.
Oprócz licznych cenionych prac z dziedziny historii wojskowości Karl Kuk pozostawił także rozprawę o Fauście Goethego (wydaną pod pseudonimem "Karl Willen") oraz monografię o architekturze wiedeńskiego Hofburgu.

</doc>
<doc id="1564469" url="https://pl.wikipedia.org/wiki?curid=1564469" title="LaTeX-Editor">
LaTeX-Editor



</doc>
<doc id="1564471" url="https://pl.wikipedia.org/wiki?curid=1564471" title="Poemat heroiczny">
Poemat heroiczny



</doc>
<doc id="1564472" url="https://pl.wikipedia.org/wiki?curid=1564472" title="Czytadło">
Czytadło

Czytadło – powieść Tadeusza Konwickiego, opublikowana w 1992 roku, operująca konwencjami powieści kryminalnej i romansu. Utwór spotkał się z dość nieprzychylnymi reakcjami krytyki.
Fabuła utworu.
Głównego bohatera powieści budzi nadejście policji, która znajduje w jego mieszkaniu zwłoki kobiety. Bohater zostaje aresztowany, a następnie zwolniony za kaucją, którą wpłaca jego przyjaciel Toni Mickiewicz. Bohater poznaje siostrę zmarłej – Lubę Karnowską, optymistkę, zachwyconą życiem. Nawiązuje z nią romans. Podczas jednej z wędrówek po mieście główny bohater udaje się na zjazd Soboru Słowiańskiego, gdzie odbywa się aukcja polskich świętości. Sprzedawane są m.in. stanik Emilii Plater i kamień nerkowy Stefana Batorego. Bohater wraca do Luby, która jednak jest umierająca. Bohater zasypia, rano budzi się i znajduje obok siebie zwłoki ukochanej, tym samym wracając do punktu wyjścia powieści. 
Opinie krytyki.
Powieść spotkała się z niewielką ilością pochwał (np. w rozmowie Adama Michnika i Piotra Bratkowskiego, opublikowanej w Gazecie Wyborczej została określona najważniejszą książką autora od czasu "Małej apokalipsy", a „Tygodnik Powszechny” wybrał ją wydarzeniem prozatorskim roku 1992), krytyka była przede wszystkim niechętna nowemu utworowi pisarza. Maciej Ziętara zatytułował swoją recenzję "Konwicki sięga bruku" i zasugerował, że książka zawiera wiele zbędnych chwytów formalnych, natomiast pisarstwo Konwickiego znajduje się w stanie upadku. Przemysław Czapliński z kolei stwierdził, że powieść jest nieudana jako czytadło, nie sprawdza się również jako coś więcej. Zdzisław Pietrasik zarzucał Konwickiemu, że potraktował rzeczywistość polską jako temat na czytadło, a współczesne problemy sprowadził do poziomu romansu.
Adaptacja.
W 1996 Jerzy Markuszewski wyreżyserował dla TVP spektakl telewizyjny 

</doc>
<doc id="1564474" url="https://pl.wikipedia.org/wiki?curid=1564474" title="Jezioro Warchałdzkie">
Jezioro Warchałdzkie



</doc>
<doc id="1564476" url="https://pl.wikipedia.org/wiki?curid=1564476" title="Makak lapunder">
Makak lapunder



</doc>
<doc id="1564477" url="https://pl.wikipedia.org/wiki?curid=1564477" title="Al-Ajjat">
Al-Ajjat

Al-Ajjat (arab. العياط) – miasto w Egipcie w muhafazie Giza, na zachodnim brzegu Nilu. W 2006 roku liczyło 34 586 mieszkańców.
20 lutego 2002 roku miał w okolicy miasta miejsce pożar pociągu Kair-Asuan. W jego wyniku zginęły 372 osoby.
8 grudnia 2008 na przedmieściach miasta miały miejsce dwa tragiczne wypadki autokarów. W pierwszym co najmniej 15 uczniów zginęło, kiedy autobus wywrócił się. Kolejnych 11 osób zginęło, a ponad 30 zostało rannych w wypadku, gdy autobus wypadł z drogi i przewrócił się.
24 października 2009 roku w wyniku katastrofy kolejowej w Al-Ajjat, zginęło 50 osób, a ponad 30 zostało rannych.

</doc>
<doc id="1564479" url="https://pl.wikipedia.org/wiki?curid=1564479" title="Craig Fagan">
Craig Fagan

Anthony Craig Fagan (ur. 11 grudnia 1982 w Birmingham) – angielski piłkarz jamajskiego pochodzenia występujący na pozycji napastnika lub skrzydłowego.
Kariera klubowa.
Fagan rozpoczął karierę piłkarską jako Birmingham City. Fagan zadebiutował w Birmingham jako rezerwowy w meczu Pucharu Ligi z Leyton Orient 2 października 2002. Jego debiut w Premier League nastąpił dwa miesiące później, ponownie jako rezerwowy, przeciwko Southampton. W połowie sezonu 2002/03 został wypożyczony do Bristol City, a sezon 2003/04 spędził w Colchester United, do którego dołączył definitywnie w ramach wolnego transferu w marcu 2004.
Fagan dołączył do Hull City 28 lutego 2005, za nieujawnioną sześciocyfrową opłatę za transfer (szacowaną na około 125 000 funtów). Pięć dni później strzelił gola w swoim debiucie w wygranym 3:1 meczu z Tranmere Rovers. 
Jego dobra forma wzbudziła zainteresowanie innych klubów, a spekulacje na temat jego przyszłości pojawiły się, gdy został pominięty w kadrze zespołu na mecz trzeciej rundy Pucharu Anglii przeciwko Middlesbrough 6 stycznia 2007. Trzy dni później, 9 stycznia, oficjalnie został zawodnikiem Derby County. Derby podpisało kontrakt z Faganem, a wysokość odstępnego wynosiła 750 000 funtów, która wzrosła do 1 000 000 funtów w zależności od awansu do Premier League.
Po dołączeniu do Derby, Fagan szybko przedostał się do pierwszego zespołu i zadebiutował w wygranym 1:0 meczu z Sheffield Wednesday 13 stycznia 2007. Do końca sezonu zagrał w 17 spotkaniach w lidze i w jednym pucharowym. Następnie Fagan zagrał we wszystkich trzech meczach w udanych dla Derby play-offach, w tym w wygranym 1:0 z West Bromwich Albion finale play-off Championship.
Sezon 2007/08 okazał się dla Derby bardzo trudny, jednak sam Fagan zdołał zagrać w 22 spotkaniach w Premier League. 7 marca 2008 został wypożyczony do Hull City. Dzień później zagrał w wygranym 2:0 meczu ze Scunthorpe United. Menedżer Derby Paul Jewell ogłosił w dniu 17 czerwca 2008, że umowa dotycząca przeniesienia Fagana z powrotem do Hull została uzgodniona, a opłata ma wynosić 750 000 funtów.
W sobotę, 13 września 2008 roku, Fagan doznał złamania kości piszczelowej po „przerażającym ataku” pomocnika Newcastle United, Danny'ego Guthrie. Po powrocie Hull City do Championship, Fagan spędził prawie cały sezon 2010/11 na leczeniu kontuzji. Po zakończeniu sezonu, 10 maja 2011 roku, klub ogłosił, że kontrakt Fagana z Hull City został rozwiązany.
15 września 2011 podpisał kontrakt z Bradford City. 8 października 2011 Fagan strzelił swojego pierwszego gola dla Bradford przeciwko Torquay United. 1 maja 2012 ogłoszono, że po jednym sezonie odejdzie z klubu, wcześniej rozwiązując kontrakt. Kolejne dwa sezony spędził kolejno w Bury oraz Gillingham. 
Karierę piłkarską zakończył w 2015 w singapurskim DPMM.

</doc>
<doc id="1564480" url="https://pl.wikipedia.org/wiki?curid=1564480" title="Zapis infiksowy">
Zapis infiksowy



</doc>
<doc id="1564485" url="https://pl.wikipedia.org/wiki?curid=1564485" title="Salvatore Bagni">
Salvatore Bagni

Salvatore Bagni (ur. 25 września 1956 w Correggio) – włoski piłkarz występujący na pozycji pomocnika.
Z zespołem Interu Mediolan zdobył Puchar Włoch. Z SSC Napoli w 1987 sięgnął po mistrzostwo Włoch oraz puchar tego kraju. W reprezentacji Włoch w latach 1981–1987 rozegrał 41 meczów i strzelił 4 gole. Wystąpił na Mistrzostwach Świata 1986.

</doc>
<doc id="1564489" url="https://pl.wikipedia.org/wiki?curid=1564489" title="Cyganka (województwo łódzkie)">
Cyganka (województwo łódzkie)

Cyganka – kolonia w Polsce położona w województwie łódzkim, w powiecie radomszczańskim, w gminie Masłowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1564490" url="https://pl.wikipedia.org/wiki?curid=1564490" title="Misty">
Misty



</doc>
<doc id="1564491" url="https://pl.wikipedia.org/wiki?curid=1564491" title="Kocioł pod Polskim Grzebieniem">
Kocioł pod Polskim Grzebieniem

Kocioł pod Polskim Grzebieniem (słow. "Zamrznutý kotol", "Zamrznutý kotol pod Poľským hrebeňom", "Zmrznutý kotol", niem. "Kessel des Gefrorenen Sees", węg. "Fagyott-tó-katlan") – kocioł polodowcowy stanowiący górną część Doliny Świstowej i Litworowej w słowackich Tatrach Wysokich. Znajduje się powyżej 150-metrowego progu skalnego nad Litworowym Stawem, u podnóża przełęczy Polski Grzebień.
Opis.
Na dnie Kotła pod Polskim Grzebieniem leży Zmarzły Staw pod Polskim Grzebieniem. Nieco na północ od niego znajduje się grupa małych stawków zwanych Zmarzłymi Okami, które podobnie jak część Zmarzłego Stawu bywają pokryte lodem i śniegiem do lata. Kocioł pod Polskim Grzebieniem ma tylko podziemne odpływy, rysowany na mapach potok spływający od Zmarzłego Stawu do Litworowego Stawu w rzeczywistości nie istnieje. Obszar tego kotła jest prawdopodobnie największym w całych Tatrach obszarem bezodpływowym. Otoczenie kotła jest prawdziwie alpejskie, a kra lodowa na stawie pływa często przez całe lato.
Kocioł pod Polskim Grzebieniem jest często odwiedzany przez turystów. Przechodzą tędy szlaki turystyczne biegnące z Doliny Białej Wody, Staroleśnej i Wielickiej.
Topografia.
Kocioł pod Polskim Grzebieniem ograniczony jest:

</doc>
<doc id="1564494" url="https://pl.wikipedia.org/wiki?curid=1564494" title="Clarkia pulchella">
Clarkia pulchella



</doc>
<doc id="1564495" url="https://pl.wikipedia.org/wiki?curid=1564495" title="Jan Sobczak (pisarz)">
Jan Sobczak (pisarz)

Jan Sobczak (ur. 1965) – polski pisarz, autor m.in. znanej powieści "Dryf" (1999), o hippisach z lat 80.
Wydał także "Powieść i inne opowiadania" (1995).
Związany z Siedlcami. Mieszka w Zalesiu Górnym.

</doc>
<doc id="1564497" url="https://pl.wikipedia.org/wiki?curid=1564497" title="Ernst Lorenz">
Ernst Lorenz

Ernst Lorenz (ur. 1925, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Schütze.
Członek Waffen-SS od 27 sierpnia 1944 (wcześniej służył w Wehrmachcie). Od 29 sierpnia 1944 do 8 kwietnia 1945 był strażnikiem w "Linzu III", podobozie KL Mauthausen. Lorenz był również strażnikiem podczas transportu więźniów z obozu głównego Mauthausen do "Linzu III" 29 sierpnia 1944. Oprócz tego był konwojentem drużyn roboczych i pełnił służbę wartowniczą. Wielokrotnie maltretował więźniów, bijąc ich zwłaszcza kolbą karabinu. W przynajmniej jednym przypadku spowodowało to śmierć więźnia narodowości żydowskiej.
W procesie załogi Mauthausen-Gusen (US vs. Josef Bartl i inni) Ernst Lorenz skazany został na dożywotnie pozbawienie wolności.

</doc>
<doc id="1564498" url="https://pl.wikipedia.org/wiki?curid=1564498" title="Kondensacja (meteorologia)">
Kondensacja (meteorologia)

Kondensacja w meteorologii – proces przemiany pary wodnej zawartej w atmosferze ziemskiej w ciała w skondensowanych stanach skupienia (ciecz, ciało stałe), w wyniku czego powstają kondensaty wody tworzące chmury, mgły i osady. W meteorologii termin ten często stosuje się tylko do przemiany pary w ciecz, czyli skraplania. 
W wyniku kondensacji pary wodnej powstają w atmosferze skupiska aerozoli, postrzegane jako chmury i mgły.
Kondensacja zachodzi dla pary nasyconej, to jest gdy temperatura powietrza zawierającego parę wodną spadnie poniżej temperatury punktu rosy a w powietrzu znajdują się jądra kondensacji. Zachodzi to w wyniku rozprężania adiabatycznego wywołanego unoszeniem się powietrza, obniżenia temperatury powietrza w wyniku wypromieniowania energii, zmieszania mas powietrza o różnej temperaturze lub zetknięciu z ciałem o niższej temperaturze.

</doc>
<doc id="1564502" url="https://pl.wikipedia.org/wiki?curid=1564502" title="Dąbrowa Lipowska">
Dąbrowa Lipowska

Dąbrowa Lipowska – kolonia w Polsce położona w województwie łódzkim, w powiecie radomszczańskim, w gminie Masłowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1564504" url="https://pl.wikipedia.org/wiki?curid=1564504" title="Say Goodbye to LA LA Land">
Say Goodbye to LA LA Land

Say Goodbye to LA LA Land - jest to drugi studyjny album brytyjskiego zespołu Sirens.

</doc>
<doc id="1564506" url="https://pl.wikipedia.org/wiki?curid=1564506" title="Oudenburg">
Oudenburg

Oudenburg – miasto i gmina w północno-zachodniej Belgii (prowincja Flandria Zachodnia). Liczy ok. 9 tys. mieszkańców (2008).

</doc>
<doc id="1564508" url="https://pl.wikipedia.org/wiki?curid=1564508" title="Embothrium coccineum">
Embothrium coccineum

Embothrium coccineum – gatunek z rodziny srebrnikowatych z monotypowego rodzaju Embothrium. Jest to drzewo o skórzastych liściach. Występuje w Patagonii, na południu Chile i Argentyny. Rośnie w miejscach skalistych, odsłoniętych i na skrajach lasów. Ma kwiaty zapylane przez kolibrowate. Ze względu na spektakularne, szkarłatne kwiaty bywa uprawiany jako roślina ozdobna na obszarach o łagodnym klimacie w Europie i na wybrzeżu pacyficznym Ameryki Północnej.

</doc>
<doc id="1564510" url="https://pl.wikipedia.org/wiki?curid=1564510" title="Rejon koropski">
Rejon koropski

Rejon koropski – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1312 km² i liczy około 32 tysięcy mieszkańców. Siedzibą władz rejonu jest Korop.
Na terenie rejonu znajdują się 2 osiedlowe rady i 25 silskich rad, obejmujących w sumie 62 wsie i 3 osady.

</doc>
<doc id="1564511" url="https://pl.wikipedia.org/wiki?curid=1564511" title="Leonów (Chełmo)">
Leonów (Chełmo)

Leonów – przysiółek wsi Chełmo w Polsce położony w województwie łódzkim, w powiecie radomszczańskim, w gminie Masłowice.
W latach 1975–1998 przysiółek administracyjnie należał do województwa piotrkowskiego.

</doc>
<doc id="1564512" url="https://pl.wikipedia.org/wiki?curid=1564512" title="Othmar Solnitzky">
Othmar Solnitzky

Othmar Charles Solnitzky (ur. 22 października 1897 w Krajowie, zm. 16 stycznia 1980 w Chevy Chase) – amerykański anatom, profesor anatomii na Georgetown University.
Życiorys.
W 1917 roku na uniwersytecie katolickim Rycerzy Kolumba jako scholar, w 1920 roku otrzymał tytuł doktora filozofii, następnie studiował medycynę na Uniwersytecie George'a Washingtona. Od 1926 do 1935 profesor asystent anatomii na tejże uczelni, od 1935 do 1937 "associate professor" w szkole medycznej w Georgetown, tam w 1937 roku otrzymał katedrę anatomii. Od 1954 kierował instytutem badań mózgu. Autor wielu prac z dziedziny neuroanatomii i neuroembriologii. Był wieloletnim pracownikiem dydaktycznym w szkole medycznej, przezywanym przez studentów „Solly”. 

</doc>
<doc id="1564513" url="https://pl.wikipedia.org/wiki?curid=1564513" title="Tom Boerwinkle">
Tom Boerwinkle

Thomas F. Boerwinkle (ur. 23 sierpnia 1945 w Cleveland, zm. 26 marca 2013 w Chicago) – amerykański profesjonalny koszykarz. Przez całą swoją karierę grał w klubie NBA, Chicago Bulls.
Boerwinkle został wybrany w drafcie 1968 z numerem czwartym ogólnej listy przez Chicago Bulls, i grał z nimi do roku 1978. 8 stycznia 1970 ustanowił rekord swojego klubu, zbierając 37 piłek w meczu z Phoenix Suns. W czasie swojej zawodowej kariery zdobył 4596 punktów, 5745 zbiórek i 2007 asyst.

</doc>
<doc id="1564514" url="https://pl.wikipedia.org/wiki?curid=1564514" title="Rejon koriukowski">
Rejon koriukowski

Rejon koriukowski – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1424 km² i liczy około 34 tysięcy mieszkańców. Siedzibą władz rejonu jest Koriukówka.
Na terenie rejonu znajdują się 1 miejska rada, 1 osiedlowa rada i 20 silskich rad, obejmujących w sumie 74 wsie i 3 osady.

</doc>
<doc id="1564515" url="https://pl.wikipedia.org/wiki?curid=1564515" title="Walter Blume (strażnik w Mauthausen)">
Walter Blume (strażnik w Mauthausen)

 
Walter Blume (ur. 1900, data śmierci nieznana) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Scharführer.
Życiorys.
W latach 1939–1944 pełnił służbę w Luftwaffe. Członek NSDAP od 1943 i Waffen-SS od 25 września 1944. Od 1 listopada 1944 do 5 maja 1945 był strażnikiem w "Linz III", podobozie KL Mauthausen. Blume pełnił funkcję sierżanta w oddziale wartowniczym, który konwojował więźniarskie drużyny robocze.
W procesie załogi Mauthausen-Gusen (US vs. Josef Bartl i inni) skazany został na 10 lat pozbawienia wolności za skatowanie rosyjskiego więźnia, który zmarł w obozowym szpitalu w następstwie pobicia.

</doc>
<doc id="1564517" url="https://pl.wikipedia.org/wiki?curid=1564517" title="Andělská Hora">
Andělská Hora



</doc>
<doc id="1564518" url="https://pl.wikipedia.org/wiki?curid=1564518" title="Janneke van Tienen">
Janneke van Tienen

Janneke van Tienen (ur. 29 maja 1979 w Mill) – holenderska siatkarka, grająca na pozycji libero. Zdobyła złoty medal w FIVB World Grand Prix 2007 oraz wicemistrzostwo Europy 2009 z reprezentacją Holandii. Karierę siatkarską zakończyła po sezonie 2011/2012. W latach 2001–2012 w reprezentacji Holandii wystąpiła w 296 meczach.
Sukcesy klubowe.
Superpuchar Holandii: 
Puchar Holandii: 
Mistrzostwo Holandii: 
Puchar Niemiec: 
Mistrzostwo Niemiec: 
Liga Mistrzyń: 
Puchar Challenge: 
Mistrzostwo Azerbejdżanu: 
Sukcesy reprezentacyjne.
Volley Masters Montreux:
FIVB Grand Prix:
Mistrzostwa Europy:

</doc>
<doc id="1564519" url="https://pl.wikipedia.org/wiki?curid=1564519" title="Josef Bartl">
Josef Bartl

Josef Bartl (ur. 1918, data śmierci nieznana) - zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Rottenführer.
Członek Waffen-SS od 13 września 1943. Od 1 listopada 1944 do 21 grudnia 1944 był strażnikiem w "Linz III", podobozie KL Mauthausen. Bił podległych mu więźniów, szczególnie narodowości żydowskiej. 
W procesie załogi Mauthausen-Gusen (US vs. Josef Bartl i inni) skazany został przez amerykański Trybunał Wojskowy w Dachau na 3 lata pozbawienia wolności.

</doc>
<doc id="1564520" url="https://pl.wikipedia.org/wiki?curid=1564520" title="Okres Karlovy Vary">
Okres Karlovy Vary



</doc>
<doc id="1564521" url="https://pl.wikipedia.org/wiki?curid=1564521" title="Rejon kułykiwski">
Rejon kułykiwski

Rejon kułykiwski – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 944 km² i liczy około 22 tysięcy mieszkańców. Siedzibą władz rejonu jest Kułykiwka.
Na terenie rejonu znajdują się 1 osiedlowa rada i 16 silskich rad, obejmujących w sumie 24 wsie.

</doc>
<doc id="1564523" url="https://pl.wikipedia.org/wiki?curid=1564523" title="Phillip Beck">
Phillip Beck

Phillip Beck (ur. 1912, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Oberschütze.
Członek Waffen-SS od 25 września 1943. Od 5 czerwca 1944 do 5 kwietnia 1945 był strażnikiem w "Linz III", podobozie KL Mauthausen. Beck pełnił służbę wartowniczą w komandzie więźniów pracującym w fabryce zakładów Hermann Göring. 
W procesie załogi Mauthausen-Gusen (US vs. Josef Bartl i inni) skazany został na 5 lat pozbawienia wolności za ciężkie pobicie jednego z więźniów kolbą karabinu.

</doc>
<doc id="1564524" url="https://pl.wikipedia.org/wiki?curid=1564524" title="Okres Bruntál">
Okres Bruntál



</doc>
<doc id="1564528" url="https://pl.wikipedia.org/wiki?curid=1564528" title="George Wallace (film)">
George Wallace (film)

George Wallace – telewizyjny film biograficzny produkcji amerykańskiej z 1997 w reżyserii Johna Frankenheimera.
Obsada.
i inni.

</doc>
<doc id="1564529" url="https://pl.wikipedia.org/wiki?curid=1564529" title="Max Bobrowski">
Max Bobrowski

Max Bobrowski (ur. 1890, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek Waffen-SS od 16 marca 1942 (wcześniej służył w Wehrmachcie). Od sierpnia 1944 do 5 maja 1945 był strażnikiem w "Linz III", podobozie KL Mauthausen. Bobrowski był konwojentem więźniarskich drużyn roboczych i pełnił służbę wartowniczą. 
W procesie załogi Mauthausen-Gusen (US vs. Josef Bartl i inni) skazany został na 3 lata pozbawienia wolności za pobicie kolbą karabinu polskiego więźnia.

</doc>
<doc id="1564530" url="https://pl.wikipedia.org/wiki?curid=1564530" title="Okres Liberec">
Okres Liberec



</doc>
<doc id="1564531" url="https://pl.wikipedia.org/wiki?curid=1564531" title="Oskar Dorfler">
Oskar Dorfler

Oskar Dorfler (ur. 23 lutego 1901, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
W latach 1941–1944 pełnił służbę w Wehrmachcie. Członek Waffen-SS od 1 września 1944. Od 22 czerwca 1944 do 5 maja 1945 był strażnikiem w "Linz III", podobozie KL Mauthausen. Dorfler był wartownikiem w komandzie więźniów pracującym w fabryce zakładów Hermanna Göringa. 
W procesie załogi Mauthausen-Gusen (US vs. Josef Bartl i inni) skazany został na 3 lata pozbawienia wolności za bicie więźniów podczas nalotu alianckiego na przełomie stycznia i lutego 1945.

</doc>
<doc id="1564532" url="https://pl.wikipedia.org/wiki?curid=1564532" title="Rejon meński">
Rejon meński

Rejon meński – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1400 km² i liczy około 42 tysięcy mieszkańców. Siedzibą władz rejonu jest Mena.
Na terenie rejonu znajdują się 1 miejska rada, 2 osiedlowe rady i 23 silskie rady, obejmujące w sumie 53 wsie i 2 osady.

</doc>
<doc id="1564537" url="https://pl.wikipedia.org/wiki?curid=1564537" title="Rejon niżyński">
Rejon niżyński

Rejon niżyński – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1514 km² i liczy około 37 tysięcy mieszkańców. Siedzibą władz rejonu jest Niżyn.
Na terenie rejonu znajdują się 1 osiedlowa rada i 29 silskich rad, obejmujących w sumie 68 wsi i 3 osady.

</doc>
<doc id="1564538" url="https://pl.wikipedia.org/wiki?curid=1564538" title="The Hollywood Reporter">
The Hollywood Reporter

The Hollywood Reporter – amerykańskie czasopismo poświęcone życiu i karierze gwiazd Hollywood. Powstało w 1930 przez Williama R. „Billy'ego” Wilkersona jako pierwszy codzienny tygodnik rozrywkowy w Hollywood.

</doc>
<doc id="1564539" url="https://pl.wikipedia.org/wiki?curid=1564539" title="Club LA LA">
Club LA LA

„Club LA LA” – singiel promujący drugi studyjny album Say Goodbye to LA LA Land (z 2008 roku), grupy Sirens.

</doc>
<doc id="1564541" url="https://pl.wikipedia.org/wiki?curid=1564541" title="Hendrik Frensch Verwoerd">
Hendrik Frensch Verwoerd

Hendrik Frensch Verwoerd (ur. 8 września 1901 w Amsterdamie, zm. 6 września 1966 w Kapsztadzie) – polityk południowoafrykański, premier Związku Południowej Afryki (1958-1961) oraz Republiki Południowej Afryki (1961-1966).
W wieku dwóch lat wyemigrował on wraz z rodzicami do Południowej Afryki. Studiował w Stellenbosch, później podróżował po Niemczech, Wielkiej Brytanii oraz USA. Po powrocie do kraju zaczął działać w Partii Narodowej. Po wygranych przez nią w 1948 roku wyborach objął tekę ministra ds. ludności tubylczej. Wówczas sformułował postulat "rozdzielonego rozwoju" ras zamieszkujących Południową Afrykę. Stał się on faktycznym "architektem apartheidu". Stworzył również ideę bantustanów. Jako przywódca partii, objął urząd premiera w roku 1958. Za jego rządów uchwalono wiele praw sankcjonujących politykę apartheidu, np. "Akt o ustanowieniu samorządu ludności Bantu" z 1960 roku, usuwający przedstawicieli ludności afrykańskiej z życia politycznego. W 1966 został premierem po raz kolejny. 6 września tegoż roku został zasztyletowany w budynku parlamentu w Kapsztadzie przez Dimitrisa Tsafendasa.

</doc>
<doc id="1564542" url="https://pl.wikipedia.org/wiki?curid=1564542" title="Rejon nowogrodzki (obwód czernihowski)">
Rejon nowogrodzki (obwód czernihowski)

Rejon nowogrodzki – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1804 km² i liczy około 36 tysięcy mieszkańców. Siedzibą władz rejonu jest Nowogród Siewierski.
Na terenie rejonu znajdują się 1 miejska rada i 25 silskich rad, obejmujących w sumie 89 wsi i 1 osadę.

</doc>
<doc id="1564543" url="https://pl.wikipedia.org/wiki?curid=1564543" title="Fiat money">
Fiat money



</doc>
<doc id="1564544" url="https://pl.wikipedia.org/wiki?curid=1564544" title="Cynopithecus niger">
Cynopithecus niger



</doc>
<doc id="1564545" url="https://pl.wikipedia.org/wiki?curid=1564545" title="4 Pułk Artylerii Przeciwlotniczej (PSZ)">
4 Pułk Artylerii Przeciwlotniczej (PSZ)

4 Pułk Artylerii Przeciwlotniczej Lekkiej (4 paplot. lek.) – oddział artylerii przeciwlotniczej Polskich Sił Zbrojnych na Zachodzie.
Formowanie i zmiany organizacyjne.
W grudniu 1943, w składzie 2 Dywizji Grenadierów Pancernych (kadrowej) zorganizowany został 2 Pułk Artylerii Przeciwlotniczej Lekkiej. W maju 1944 pułk został zlikwidowany z wyjątkiem I dywizjonu, który włączono w skład 3 Pułku Artylerii Motorowej. W lutym 1945 na bazie I/2 paplot. w miejscowości Gullane przystąpiono do formowania 4 Pułku Artylerii Przeciwlotniczej Lekkiej będącego organiczną jednostką artylerii przeciwlotniczej 4 Dywizji Piechoty. W marcu 1945 r. formowany pułk przeniesiono do Buddon Camp, Monifeth koło Dundee. Oddział miał osiągnąć gotowość bojową do 1 czerwca 1945. W walkach na froncie nie wziął udziału. Oficerowie wywodzili się z I Korpusu Polskiego, a w szczególności 20 z nich z 1 pułku artylerii przeciwlotniczej 1 Dywizji Pancernej, kilku z pułków artylerii przeciwlotniczej II Korpusu Polskiego, a żołnierze w około 95% z Polaków przymusowo wcielonych do Wehrmachtu i organizacji Todta. W okresie od stycznia 1945 przystąpiono do intensywnego szkolenia żołnierzy przewidzianych do formowania 4 paplot. 3 stycznia jeszcze w ramach I/2 paplot. powołana szkołę podoficerską w sile trzech plutonów i 122 elewów. W dniu 20 lutego powołano kurs kierowców samochodowych 80 żołnierzy o stanie 80 żołnierzy, 9 marca kurs działonowych, 16 kwietnia kurs puszkarzy z 9 kursantami. 23 kwietnia powołano drugi kurs kierowców z 75 kursantami. W kwietniu stan osobowy pułku odbył ostre strzelanie z broni ręcznej. 4 maja zaczął działać kurs sanitarny, a 17 maja trzeci kurs kierowców dla 75 kursantów. Od 22 maja rozpoczęto kurs jazdy na motocyklach dla 24 kursantów. 11 czerwca rozpoczęto czwarty kurs kierowców dla 3 oficerów i 87 szeregowych. 16 czerwca odbył się przegląd 4 paplot. przez Naczelnego Wodza gen. dyw. T. Bora-Komorowskiego, w obecności dowódcy I Korpusu Polskiego gen. dyw. S. Maczka i dowódcy 4 DP gen. bryg. K. Glabisza i dowódcy artylerii 4 DP płk. E. Luśniaka. W okresie od 24 czerwca do 7 lipca 4 paplot. odbył ostre strzelania na poligonie osiągając pełną gotowość bojową do działań bojowych. Pułk zorganizowany został w 3 dywizjony z 12 bateriami przeciwlotniczymi. Uzbrojony był w 12 armat plot. 20 mm typu "Polsten", 24 armaty plot. kalibru 40 mm "Boforsa" i 12 armat plot. kalibru 40 mm typu 402 "S.P". Stan etatowy pułku, to 52 oficerów i 1027 szeregowych. Pod koniec sierpnia 1945 roku 4 paplot. został dyslokowany do Alyth Pertshire. 
10 marca 1947 płk Eugeniusz Luśniak rozkazał, z oddziałów artylerii dywizyjnej 4 DP, zorganizować Jednostkę Nr 4 PKPR (ang. "Unit Nr 4 P.R.C."). Żołnierze pułku wcieleni zostali do 4 Pułku Artylerii Przeciwpancernej. Likwidacja 4 paplot zakończona została 14 maja 1947.
Z dniem 15 sierpnia 1996 tradycje 4 Pułku Artylerii Przeciwlotniczej Lekkiej przyjął 4 Zielonogórski Pułk Przeciwlotniczy w Czerwieńsku.
Obsada personalna.
Organizacja i obsada etatowa na czerwiec 1945 ze zmianami:

</doc>
<doc id="1564546" url="https://pl.wikipedia.org/wiki?curid=1564546" title="Pan Chao">
Pan Chao



</doc>
<doc id="1564547" url="https://pl.wikipedia.org/wiki?curid=1564547" title="Australian Open 2009">
Australian Open 2009

Australian Open 2009 – pierwszy w sezonie tenisowy turniej wielkoszlemowy, który odbył się w dniach 19 stycznia–1 lutego na twardych kortach Melbourne Park w Melbourne. Była to 97. edycja rozgrywek.
Obrońcami tytułów w grze pojedynczej byli Rosjanka Marija Szarapowa i Serb Novak Đoković.
Szarapowa nie wzięła udziału w turnieju z powodu kontuzji ramienia. Pod jej nieobecność najlepsza okazała się Amerykanka Serena Williams, zdobywając tym samym dziesiąty tytuł wielkoszlemowy w singlu, a czwarty w Australii (poprzednie 2003, 2005 i 2007). W finale pokonała reprezentantkę Rosji Dinarę Safinę. Williams razem z siostrą Venus wywalczyła również tytuł w deblu.
Obrońca tytułu w singlu mężczyzn Novak Đoković nie sprostał w ćwierćfinale Amerykaninowi Andy'emu Roddickowi.
Tytuł w grze pojedynczej mężczyzn wywalczył Hiszpan Rafael Nadal, który w trwającym 4 godziny i 23 minuty finale pokonał Szwajcara Rogera Federera. Było to pierwsze zwycięstwo Nadala w turnieju wielkoszlemowym na nawierzchni twardej. Nadal został również pierwszym Hiszpanem, który wygrał w Melbourne.
Półfinał Rafaela Nadala z jego rodakiem Fernando Verdasco trwał 5 godzin i 14 minut i był najdłuższym pojedynkiem w historii Australian Open.
Podczas tej edycji Australian Open rozegrano 20 pięciosetowych pojedynków w singlu mężczyzn, najwięcej od 1988 roku.

</doc>
<doc id="1564549" url="https://pl.wikipedia.org/wiki?curid=1564549" title="Dreams (Sirens)">
Dreams (Sirens)

 
„Dreams” – singiel grupy Sirens, promujący drugi studyjny album Say Goodbye to LA LA Land (z 2008 roku).

</doc>
<doc id="1564550" url="https://pl.wikipedia.org/wiki?curid=1564550" title="Marianka (Chełmo)">
Marianka (Chełmo)

Marianka – przysiółek wsi Chełmo w Polsce położony w województwie łódzkim, w powiecie radomszczańskim, w gminie Masłowice.
W latach 1975–1998 przysiółek administracyjnie należał do województwa piotrkowskiego.

</doc>
<doc id="1564555" url="https://pl.wikipedia.org/wiki?curid=1564555" title="4 Batalion Łączności (PSZ)">
4 Batalion Łączności (PSZ)

4 Batalion Łączności (4 błącz) – pododdział łączności Polskich Sił Zbrojnych na Zachodzie.
Formowanie pododdziałów łączności 4 Dywizji Piechoty rozpoczęto w Szkocji zimą 1945. Rozkazem nr 21/45 z 4 lutego 1945 utworzyły one 4 Batalion Łączności. Zdolność bojową batalion miał osiągnąć do 1 czerwca 1945. W walkach na froncie nie wziął udziału. Oficerowie wywodzili się z I Korpusu Polskiego, a żołnierze w ok. 80% z armii niemieckiej lub organizacji Todta, do których to wcześniej zostali przymusowo wcieleni.

</doc>
<doc id="1564556" url="https://pl.wikipedia.org/wiki?curid=1564556" title="Parafia polskokatolicka w Grudziądzu">
Parafia polskokatolicka w Grudziądzu



</doc>
<doc id="1564559" url="https://pl.wikipedia.org/wiki?curid=1564559" title="Toyota Isis">
Toyota Isis

Toyota Isis - samochód kompaktowy minivan produkowany przez japońskiego producenta samochodów firmę Toyota od 2004 roku, w fabryce w mieście Susono w Prefekturze Shizuoka.
Historia Modelu.
2004.
Model Isis posiada pięcioro drzwi, tylne drzwi obustronnie przesuwane. Wyposażony w rzędowy 4-cylindrowy silnik benzynowy 1,8 litra o mocy 132 koni mechanicznych oraz 2,0 litra o mocy 156 KM. Dostępne są dwie wersje z napędem na przednią oś i na cztery koła. Wyposażony w 4-stopniową automatyczną skrzynię biegów. Model ten posiada siedem miejsc dla pasażerów."Isis" charakteryzuje się następującymi parametrami: długość 4810-4840 mm, szerokość 1695-1710 mm, rozstaw osi (2785 mm).
Nazwa.
Nazwę model zawdzięcza egipskiej bogini Izydzie (ang. Isis).

</doc>
<doc id="1564560" url="https://pl.wikipedia.org/wiki?curid=1564560" title="Access Hollywood">
Access Hollywood

Access Hollywood – amerykański program telewizyjny, który istnieje od roku 1996 i pierwszymi gospodarzami programu byli Pat O'Brien i Nancy O'Dell. Program poświęcony jest wydarzeniom z życia gwiazd Hollywood.

</doc>
<doc id="1564561" url="https://pl.wikipedia.org/wiki?curid=1564561" title="Tatiana Alves Dos Santos">
Tatiana Alves Dos Santos

Tatiana Alves dos Santos (ur. 19 czerwca 1978 w Belo Horizonte) – brazylijska siatkarka, reprezentantka kraju, mierząca 183 cm wzrostu. Grała w Zarjeczju Odincowo i Vakıfbank Güneş Sigorta Stambuł.
Kluby:

</doc>
<doc id="1564562" url="https://pl.wikipedia.org/wiki?curid=1564562" title="Beothuk">
Beothuk



</doc>
<doc id="1564565" url="https://pl.wikipedia.org/wiki?curid=1564565" title="4 Batalion CKM">
4 Batalion CKM

4 Batalion CKM – pododdział piechoty Polskich Sił Zbrojnych na Zachodzie.
Historia batalionu.
Formowanie rozpoczęto w zimie 1945 roku. Zdolność bojową miał osiągnąć do 1 czerwca 1945 roku. W walkach na froncie nie wziął udziału. Oficerowie wywodzili się z I Korpusu Polskiego, a żołnierze w ok. 80% z Wehrmachtu i organizacji Todt, do których to wcześniej zostali przymusowo wcieleni. 4 Batalion CKM wchodził w skład 4 Dywizji Piechoty. Batalion stacjonował w Dunblane, w Szkocji. Rejony zakwaterowania pododdziałów znajdowały się w: Rippenross Camp (1 kckm i kmoź), Dickburn Camp (2 kckm), Cathedral Camp (kdow).
Przy batalionie funkcjonował Posterunek Żandarmerii, w skład którego w styczniu 1946 roku wchodzili: wachm. Antoni Jaksoniak, plut. Stanisław Latoszek, kpr. Franciszek Ilkiewicz i kpr. Józef Sławiński.
22 stycznia 1946 roku por. Wilhelm Kohlman został przeniesiony do Wyższej Szkoły Wojennej na VI Kurs w charakterze słuchacza zwyczajnego.
11 lutego 1946 roku dowódca baonu wyznaczył 12 podoficerów i szeregowców do składu orkiestry jazzowej.
22 lutego 1946 roku 29 szeregowców zostało przeniesionych z baonu do Komendy Uzupełnień Nr 1. 28 lutego 1946 roku 10 szeregowców zostało przeniesionych z baonu do Ośrodka Demobilizacyjnego Nr 1 w Greenock (Transit Camp). 15 marca 1946 roku kolejna grupa szeregowców została przeniesiona do Komendy Uzupełnień Nr 1 - Obóz Repatriacyjny Tairfield.
W dniach 20 i 21 marca 1946 roku do baonu został przydzielony pod względem gospodarczym personel Polskiego Biura Wojskowego w Glasgow liczący 29 oficerów, 8 podchorążych, 3 podoficerów i 7 szeregowców. Wśród oficerów biura znajdowali się podpułkownicy: Ludwik Świątek (w 1939 roku zastępca kierownika Kierownictwa Zaopatrzenia Intendentury), Jan Wilczyński i Czesław Leon Pawluś oraz major Stefan Zaremba.
28 marca 1946 roku do baonu zostało przydzielonych pod względem gospodarczym 8 oficerów Biura Rozrachunkowego Sztabu Głównego na czele z majorem Jerzym Marianem Ciepielowskim oraz 4 oficerów z Komisji Regulaminowej. 6 września 1946 roku major Ciepielowski (*6 XII 1899 †16 XII 1969 Londyn) został pozbawiony obywatelstwa polskiego.
Z dniem 1 kwietnia 1946 roku kompania moździerzy została przeniesiona z obozu Barry Links do obozu Buddon Camp.
Z dniem 18 kwietnia 1946 roku dowódca baonu zniósł wartę obozową i służbę zastępcy oficera służbowego, a w ich miejsce wprowadził ront podoficerski w składzie dwóch podoficerów młodszych posiadających uprawnienia wartoników oraz funkcję podoficera pożarniczego - profosa.
Na podstawie Dziennika Personalnego Naczelnego Wodza i Ministra Obrony Narodowej Nr 1 z 5 stycznia 1946 roku ogłoszono, że plut. Władysław Ogrodnik z 2 kompanii ckm został odznaczony Krzyżem Walecznych z dwoma okuciami za kampanię francuską 1940 roku.
Z dniem 21 kwietnia 1946 roku dowódca batalionu awansował:
Wśród awansowanych na plutonowego znalazł się Franciszek Ilkiewicz z Posterunku Żandarmerii. Awansowani żołnierze otrzymywali dotychczasowe uposażenie lub żołd z uwagi na to, że władze brytyjskie nie wyraziły zgody na wypłatę wyższego uposażenia z tytułu awansów. 
Z dniem 25 kwietnia 1946 roku podporucznicy: Zenon Janiga i Jan Kantor zostali przeniesieni do Rezerwy Personalnej Oficerów - obóz zbiorczy Strowan House k. Crieff. Tego samego dnia ogłoszono, że podporucznik Władysław Samborowski został odznaczony Krzyżem Walecznych za kampanię włoską 1944 roku. Z dniem 30 kwietnia 1946 roku podporucznicy: Bolesław Grocz i Wacław Jurowski zostali przeniesieni do Rezerwy Personalnej Oficerów - obóz zbiorczy Strowan House k. Crieff.
9 maja 1946 roku dowódca baonu awansował plutonowego Władysława Ogrodnika na tytularnego sierżanta oraz 3 żołnierzy na stopień tytularnego kaprala i kolejnych 6 na stopień tytularnego starszego strzelca.
26 lipca 1946 roku dowódca 4 Dywizji Piechoty przydzielił do baonu kapitana Franciszka Malika oraz poruczników: Wilhelma Kohlmana i Wilhelma Kulę z Wyższej Szkoły Wojennej. Z dniem 31 lipca 1946 roku por. Wilhelm Kohlman został odkomenderowany do dyspozycji szefa Biura Ewidencji w Witley Camp. 8 sierpnia 1946 roku kpt. piech. Franciszek Malik został czasowo przydzielony do Obozu Przejściowego dla Rodzin Żołnierzy II Korpusu Polskiego w Macmerry na stanowisko oficera administracyjnego obozu. 15 sierpnia 1946 roku 6 strzelców pod dowództwem kaprala Jana Nitki zostało odkomenderowanych do 8 Kompanii Saperów w Tulloch Castle w Dingwall.
21 sierpnia 1946 roku dowódca baonu polecił wypłacić dodatek dla żandarmów z Ekspozytury Polskiego Biura Wojskowego w Dundee: plut. Józefowi Torpiłowskiemu, plut. Kazimierzowi Zielińskiemu i st. strz. Stefanowi Dudzińskiemu.
Z dniem 1 października 1946 roku dowódca baonu utworzył Pluton Transportowy „z zadaniem zaspokojenia wszelkich potrzeb transportowych baonu”. Na stanowisko dowódcy plutonu został wyznaczony ppor. Jan Szaciłło, a jego zastępcą został chor. Józef Kot. Pod względem ewidencyjnym, gospodarczym i dyscyplinarnym wszyscy szeregowcy zostali przeniesieni do kompanii dowodzenia. Do Plutonu Transportowego zostały przeniesione wszystkie pojazdy batalionu kategorii „B” (kołowe i motocykle). W pierwszej fazie organizacji plutonu zostało przeniesionych: 6 samochodów Austin WD, 12 samochodów Bedford WD i 2 samochody Commer WD.
Z dniem 3 października 1946 roku do Obozu Repatriacyjnego w Irvine zostali przeniesieni: por. Stanisław Hirsch, ppor. Roman Jorkasch-Koch i ppor. Rudolf Osiecki.
24 października 1946 roku ppor. Władysław Samborowski został wyznaczony na funkcję oficera ewidencyjnego Grupy 3 Polskiego Korpusu Przysposobienia i Rozmieszczenia. Tego samego dnia dowódca baonu zabronił podwładnym żołnierzom, do odwołania, udziału w zabawach urządzanych w lokalu „Chalet” w Broughty Ferry z powodu bójek i polecił dowódcy Posterunku Żandarmerii dopilnować wykonania tego rozkazu.
Z dniem 20 listopada 1946 roku dowódca baonu przydzielił pozostałe pojazdy mechaniczne do Plutonu Transportowego: 15 samochodów Austin WD, 36 samochodów Bedford 15 cwt, 10 samochodów Humber oraz 17 motocykli BSA.
Z dniem 30 listopada 1946 roku dowódca baonu połączył 1 i 2 kompanie ckm w jeden pododdział pod nazwą „2 Kompania CKM”.
Obsada personalna batalionu.
Dowództwo batalionu
Kompania Dowodzenia
1 Kompania CKM
2 Kompania CKM
3 Kompania CKM
Kompania Moździerzy

</doc>
<doc id="1564566" url="https://pl.wikipedia.org/wiki?curid=1564566" title="Romuald Pląskowski">
Romuald Pląskowski

Romuald Pląskowski herbu Oksza (ur. 7 lutego 1821 w Czarnem, zm. 24 czerwca 1896 w Warszawie) – polski lekarz psychiatra i internista, profesor Szkoły Głównej, docent Cesarskiego Uniwersytetu Warszawskiego, autor podręcznika psychiatrii, twórca polskiej terminologii psychopatologicznej.
Życiorys.
Był synem podpułkownika wojsk polskich, Kajetana Pląskowskiego (1781–1872) i Józefy z Trembeckich (zm. 1791). Miał braci Felicjana i Ignacego oraz siostry Annę, zamężną Kiełczewską, i Pelagię, zamężną Jezierską. Po ukończeniu gimnazjum gubernialnego w Płocku studiował medycynę na Uniwersytecie Dorpackim (1845–1849). Podczas studiów należał do Konwentu Polonia. Tytuł doktora medycyny otrzymał po przedstawieniu pracy "Meletemata quaedam de quaestione num salia alcalina albumen coagulatum et membranam mucosam solvere valeant". Przez kolejne trzy lata odbywał podróż naukową w Niemczech, Francji i Anglii. W 1854 roku został ordynatorem w Szpitalu św. Rocha na Krakowskim Przedmieściu. Równocześnie pracował w Wojskowym Szpitalu Ujazdowskim. W latach 1858–1859 na zlecenie Komisji Rządowej Spraw Wewnętrznych i Duchownych odbył kolejną podróż zagraniczną po zakładach dla psychicznie chorych. Po powrocie pracował w Szpitalu św. Rocha i jako psychiatra w Szpitalu św. Jana Bożego przy ul. Bonifraterskiej, gdzie 17 lipca 1862 otrzymał etat pierwszego ordynatora. Od 1862 wykładał w Szkole Głównej Warszawskiej policję lekarską, higienę i dietetykę. Potem przejął po Andrzeju Janikowskim wykłady z psychiatrii dla studentów V kursu medycyny. 20 lipca 1864 otrzymał nominację na profesora nadzwyczajnego policji lekarskiej, higieny i dietetyki, po likwidacji Szkoły Głównej w 1869 został mianowany docentem psychiatrii i dyrektorem kliniki psychiatrycznej Cesarskiego Uniwersytetu Warszawskiego.
Od 1866 członek Rady Lekarskiej Królestwa Polskiego, działał jako referent administracyjno-lekarski i sądowo-lekarski.
Od 1854 członek czynny Towarzystwa Lekarskiego Warszawskiego, w 1888 wybrany na członka honorowego Towarzystwa.
Żonaty z Leokadią Czapską, córką Franciszka Czapskiego, właściciela Radomic; mieli adoptowaną córkę Marię Pelagię Leokadię, zamężną Domaniewską. Pochowany jest w rodzinnym grobie na cmentarzu w Skępem. W swoim testamencie zapisał bibliotekę Towarzystwu Lekarskiemu Warszawskiemu, a z odsetek z ustanowionych przez niego dwóch legat po 2000 rubli wypłacano stypendia za prace w dziedzinie psychiatrii.
Dorobek naukowy.
Był autorem 37 prac naukowych. Napisał podręcznik psychiatrii, który ukazał się w dwóch częściach: część ogólna w 1868, część szczegółowa w 1884. Drugi tom podręcznika zawierał słownik lekarskiej terminologii psychiatrycznej.
Pod jego kierunkiem kształcili się w psychiatrii Albert Rosental, Karol Rychliński, Tadeusz Żłobikowski, Stanisław Chomętowski, Edward Korniłowicz.

</doc>
<doc id="1564568" url="https://pl.wikipedia.org/wiki?curid=1564568" title="Demodex canis">
Demodex canis



</doc>
<doc id="1564570" url="https://pl.wikipedia.org/wiki?curid=1564570" title="Garnizon Wołkowysk">
Garnizon Wołkowysk

Garnizon Wołkowysk - garnizon w Wołkowysku zajmowany kolejno przez instytucje i jednostki wojskowe Armii Imperium Rosyjskiego, Wojska Polskiego II RP i Armii Czerwonej.
Garnizon Wojska Polskiego II RP.
Garnizon Wołkowysk znajdował się na terenie Okręgu Korpusu Nr III.
Jednostki występujące w organizacji pokojowej WP w latach 1921-1939:
Jednostki formowane w mobilizacji alarmowej, w sierpniu 1939 r. (w nawiasie podano nazwy jednostek mobilizujących):
Jednostki formowane w mobilizacji powszechnej, we wrześniu 1939 r.:
Jednostki improwizowane w trakcie kampanii wrześniowej 1939 r.:

</doc>
<doc id="1564571" url="https://pl.wikipedia.org/wiki?curid=1564571" title="Wielki Kanał (Irlandia)">
Wielki Kanał (Irlandia)

Wielki Kanał ("jęz. irl." An Chanáil Mhór) - droga wodna łącząca wschodnie wybrzeże Irlandii z Oceanem Atlantyckim. Planowany pierwotnie jako droga transportowa dla towarów i źródło wody komunalnej dla Dublina w drugiej połowie XX wieku stał się atrakcją turystyczną. Ostatnia barka towarowa przepłynęła nim w roku 1960 i w tymże roku nadzór nad Kanału przeszedł w ręce Biura Robót Publicznych (Office of Public Works).
Historia.
Zarządzanie i inżynieria.
Chociaż koncepcja połączenia Dublina z rzeką Shannon została zaproponowana już w 1715, dopiero w 1757 roku Irlandzki Parlament zdecydował się powierzyć Thomasowi Omerowi sumę £20,000 dla zapoczątkowania budowy kanału. Przed upływem 1763 roku dokończył on budowy 3 śluz i 6 mostów w kierunku Dublina, koncentrując się na problemie dostawy wody z rzeki Morrell w pobliżu Sallins. W tym momencie Corporation of Dublin dostrzegła, że kanał może być użyty do polepszenia zaopatrzenia Dublina w wodę i zdecydowała się dodać pieniądze niezbędne do doprowadzenia kanału do centrum miasta. Do roku 1768 wydano na projekt £77,000 i jeszcze trochę przeznaczono na kontynuację.
Dla zapewnienia Kanałowi przyszłości oraz zmierzenia się z wyzwaniem pokonania przez trasę kanału działu wodnego oraz chronionego terenu bagiennego Bog of Allen, w roku 1772 grupa arystokratów i handlarzy ustanowiła The Grand Canal Company oraz rozpisała pożyczkę publiczną. Nieustanny wzrost kosztów projektu niepokoił zarząd kompanii. Doprowadziło to do zaproszenia w charakterze doradcy do Irlandii na dwa tygodnie znakomitego inżyniera lądowego Johna Smeatona oraz jego asystenta Williama Jessopa. Smeaton zarekomendował okrążenie bagna, ale przy równoczesnym wybudowaniu go w pełnej wysokości - w przeciwieństwie do Omera, którego wysiłki skupiły się na próbach częściowego przedrenowania bagna i budowie w mniejszej wysokości. To posunięcie okazało się być kosztowną pomyłką, chociaż Smeaton także doradzał zmniejszenie wymiarów śluz które wybudował Omer (42 m x 6 m) do 18 m x 4 m, co mogłoby pociągnąć za sobą zauważalne oszczędności w całkowitym koszcie kanału.
Kanał i piwo.
Trzydziestego pierwszego grudnia 1759, Arthur Guinness kupił czteroakrową działkę przy St. James's Gate w centrum Dublina z przeznaczeniem pod browar. Świeżo rozpoczęta budowa Wielkiego Kanału otwierała szerokie perspektywy dla rozwoju tego przedsięwzięcia z uwagi na łatwy i tani dostęp do wody technologicznej, ale nade wszystko dzięki budowie najtańszego i najbardziej niezawodnego w tym czasie medium transportowego zarówno dla surowca, jak i sławnego produktu.
Katastrofy i wypadki.
W grudniu 1792, w Wielkim Kanale miał miejsce poważny wypadek. Pasażerski statek opuścił Dublin kierując się do Athy. Nie bacząc na ostrzeżenia kapitana, że statek może się przewrócić, około 150 osób, wśród których wielu było pijanych wtargnęło na pokład. W pobliżu ósmej śluzy 5 mężczyzn, 4 kobiety i dwójka dzieci utonęło, gdy statek się przewrócił. Pozostałym pasażerom udało się wyratować.
Sobotnim wieczorem, 6 kwietnia 1861 w porcie Portobello, z tramwaju konnego kierowanego przez Patricka Hardy, wypadł do kanału pasażer gdy jeden z koni stanął dęba. Po drewnianych szynach konie zepchnęły pojazd wstecz na most a następnie wraz z nim i 6 pasażerami wpadły do zimnej wody i utonęły. Konduktor zdążył wyskoczyć, a woźnica zostały wyratowany przez przechodzącego w pobliżu policjanta.
Koszty.
Wszystkie prace przeprowadzone w regionie pociągnęły za sobą koszty 877 000 funtów, ale upłynęło kilka lat zanim kanał zaczął przynosić pierwsze zyski. Jednakże nie przeszkodziło to we wcześniejszym, regularnym wypłacaniu dywidend udziałowcom projektu. Przewożony tonaż towarów, który w roku 1780 wyniósł 100 000 ton, podwoił się w roku 1810. Jeszcze przed tą datą dochody z przewozów pasażerskich wzrosły do 90 000 funtów.
Właściciele.
Do roku 1950 własność kanału była przypisana Grand Canal Company. Wówczas to Transport Act, 1950 przekazał Kanał korporacji rządowej Córas Iompair Éireann. Ta sytuacja trwała do roku 1986, gdy Canals Act, 1986 scedował te prawa do Biura Robót Publicznych (Office of Public Works). Na mocy ustaleń Porozumienia wielkopiątkowego (Good Friday Agreement) z roku 1998, w roku 1999 ustanowione zostało ciało wykonawcze "Waterways Ireland" działające na terenie całej Irlandii i przejmujące odpowiedzialność za większość śródlądowych żeglownych szlaków z Wielkim Kanałem włącznie.
Administracja Wielkiego Kanału.
Waterways Service, 51 St. Stephen's Green, Dublin 2,

</doc>
<doc id="1564573" url="https://pl.wikipedia.org/wiki?curid=1564573" title="Wolne miasto górnicze">
Wolne miasto górnicze

Wolne miasto górnicze (cz. "horní město") – historyczny rodzaj miasta założonego w pobliżu kopalni i złóż metali, zwłaszcza metali szlachetnych i miedzi. Miasto takie było rodzajem miasta królewskiego w związku z faktem, że prawo wydobywania tych kopalin należało zwykle do regaliów, zaś dochody z kopalni stanowiły często poważny udział wśród wszystkich dochodów korony.
Cechą charakterystyczną tych miast był układ urbanistyczny wyglądający na chaotyczny, jednak mający praktyczne uzasadnienie. Miasta te zwykle nie miały regularnego układu siatki ulic. Domy w nich budowane były przeważnie przy drogach prowadzących do poszczególnych sztolni lub w dolinach lokalnych cieków wodnych, napędzających koła wodne poruszające urządzenia górnicze i hutnicze. Sieć ulic powstawała później, odzwierciedlając trasy przemieszczania się ludzi i towarów między poszczególnymi zakładami wydobywczymi i przetwórczymi. Rynek lub inny centralny plac (o ile istniał) miał zwykle kształt nieregularny, wynikający z konfiguracji terenu oraz pozostającego do dyspozycji miejsca, nie zajętego na cele produkcyjne.
Wolne miasta górnicze obdarzane były z reguły przez panującego rozległymi przywilejami, co wpływało dodatkowo na ich bogactwo i zamożność ich mieszkańców. Jest to do dziś widoczne w bogatym wystroju kościołów i ratuszy.
Najbardziej znanym miastem tego typu jest czeska Kutná Hora, która po reformie monetarnej Wacława II miała także prawo bicia monety. Za najstarsze czeskie wolne miasto górnicze uznawana jest Igława (1240–1243). Na terenie obecnej Polski wolnymi miastami górniczymi były m.in. Tarnowskie Góry, Złoty Stok, Lipa Jaworska.

</doc>
<doc id="1564576" url="https://pl.wikipedia.org/wiki?curid=1564576" title="Se Dice Bisonte, No Bùfalo">
Se Dice Bisonte, No Bùfalo

Se Dice Bisonte, No Bùfalo - solowy album, którego autorem jest Omar Rodríguez-López. Album został wydany w 2007 roku za pośrednictwem wytwórni Gold Standard Laboratories.

</doc>
<doc id="1564577" url="https://pl.wikipedia.org/wiki?curid=1564577" title="Ryoujoku no Ame">
Ryoujoku no Ame

 – singiel zespołu Dir En Grey wydany w 2005 roku. Obok tytułowego utworu na singlu pojawiły się trzy koncertowe nagrania piosenek z albumów Withering to death. oraz six Ugly. Koncertowa wersja "Ryoujoku no Ame" pojawiła się na składance Family Values Tour 2006. Nowa wersja tytułowej piosenki znajduje się na albumie THE MARROW OF A BONE.
Lista utworów.
Autorem tekstów jest Kyo.

</doc>
<doc id="1564581" url="https://pl.wikipedia.org/wiki?curid=1564581" title="HIStory/Ghosts">
HIStory/Ghosts

HIStory/Ghosts – podwójny singel Michaela Jacksona z albumu "Blood on the Dance Floor (HIStory in the Mix)".

</doc>
<doc id="1564584" url="https://pl.wikipedia.org/wiki?curid=1564584" title="Marine Feldjagdstaffel Nr. I">
Marine Feldjagdstaffel Nr. I

Marine Feldjagdstaffel Nr. I – (MFJ I) – wyspecjalizowana niemiecka jednostka lotnictwa morskiego "Luftstreitkräfte" z okresu I wojny światowej.
Eskadra została utworzona 1 lutego 1917 roku w Neumunster z "Marine Feldfliger Abtailung 2 (MFFA 2)" z "Sonderkommando Sachsenberg" pod dowództwem porucznika marynarki Gottharda Sachsenberga. Pierwsze zwycięstwo jednostka odniosła już 7 lutego.
Kiedy 2 września 1918 roku został utworzony Marine Jagdgeschwader dowództwo nad nim powierzono ówczesnemu dowódcy eskadry morskiej MFJ I porucznikowi Gotthardowi Sachsenberg. Na stanowisko dowódcy eskadry "MFJ I" przeszedł porucznik Filip Becht z Seefrontstaffel.
Eskadra morska używała między innymi samolotów Albatros D.III, Albatros D.V, Pfalz D.III oraz Fokker D.VII.
"MFJ I" w całym okresie wojny odniosła ponad 90 zwycięstw. Jej straty wynosiły co najmniej 9 zabitych w walce, 13 rannych oraz jeden w niewoli.
Łącznie przez jej personel przeszło 7 asów myśliwskich: Gotthard Sachsenberg (25), Bertram Heinrich (12), Theo Osterkamp (6), Henrich Wessels (6), Willy Thöne (5), Karl Meyer (1), Konrad Mettlich.

</doc>
<doc id="1564585" url="https://pl.wikipedia.org/wiki?curid=1564585" title="Port lotniczy Cap-Haitien">
Port lotniczy Cap-Haitien

Port lotniczy Cap-Haitien (ang. Cap-Haitien International Airport) (IATA: CAP, ICAO: MTCH) – drugi co do wielkości port lotniczy Haiti położony w mieście Cap-Haitien. W 2013 roku otrzymał nazwę na cześć prezydenta Wenezueli Hugona Cháveza.

</doc>
<doc id="1564586" url="https://pl.wikipedia.org/wiki?curid=1564586" title="4 Batalion Saperów (PSZ)">
4 Batalion Saperów (PSZ)

4 Batalion Saperów (Oddziały Saperów Dywizyjnych) – oddział saperów Polskich Sił Zbrojnych na Zachodzie.
Formowanie.
W lutym 1945 roku, w Szkocji, rozpoczęto formowanie jednostki Oddziałów Saperów Dywizyjnych 4 Dywizji Piechoty. Zdolność bojową miał osiągnąć do 1 czerwca 1945. W walkach na froncie nie wziął udziału. Oficerowie wywodzili się z I Korpusu Polskiego, a żołnierze w ok. 80% z Wehrmachtu i organizacji Todt, do których to wcześniej zostali przymusowo wcieleni. Saperzy dywizyjni byli kompletnie zmotoryzowani, liczyli ok. 1200 ludzi.

</doc>
<doc id="1564588" url="https://pl.wikipedia.org/wiki?curid=1564588" title="Romet R150">
Romet R150

Romet R150 – motocykl sprzedawany w Polsce od 2007 lub 2008 roku pod marką Romet.
Historia modelu.
Romet R150 to model turystycznego krążownika. Malowany jest przy pomocy czarnego i czarno-srebrnego lakieru, wiele podzespołów jest chromowanych.

</doc>
<doc id="1564589" url="https://pl.wikipedia.org/wiki?curid=1564589" title="Alfons Erlicki">
Alfons Erlicki

Alfons Erlicki herbu Jastrzębiec (ros. Альфонс Феликсович Эрлицкий, ur. 23 grudnia 1846 w Marymoncie, zm. 20 listopada 1902 w Sankt Petersburgu) – polski i rosyjski lekarz psychiatra.
Życiorys.
Syn Feliksa (zm. 1883) i Antoniny z Sutkowskich. Ukończył gimnazjum w Warszawie w 1862 roku, następnie studiował na wydziale inżynierii cywilnej Instytutu Politechnicznego w Puławach, po zamknięciu instytutu w 1863 roku przeniósł się na wydział lekarski Szkoły Głównej. Po uzyskaniu dyplomu w 1868 roku praktykował w Wyszkowie, Turku, Częstochowie, w 1877 roku przeniósł się na Akademię Medyko-Chirurgiczną w Sankt Petersburgu. W 1878 roku powołany do wojska, służył jako lekarz wojskowy na froncie bułgarskim. Po wojnie został asystentem w klinice psychiatrycznej w Petersburgu u Jana Mierzejewskiego. W 1880 roku uzyskał tytuł doktora medycyny. W tym samym roku został ordynatorem w klinice Mierzejewskiego, od 1882 docent na Akademii Medyko-Chirurgicznej. Pochowany został na cmentarzu katolickim w dzielnicy wyborskiej Sankt Petersburga.

</doc>
<doc id="1564593" url="https://pl.wikipedia.org/wiki?curid=1564593" title="Port lotniczy Toussaint Louverture">
Port lotniczy Toussaint Louverture

Port lotniczy Toussaint Louverture (fr. "Aéroport international Toussaint-Louverture", IATA: PAP, ICAO: MTPP) – największy port lotniczy Haiti zlokalizowany w stolicy kraju – Port-au-Prince. Nazwa na cześć Toussainta L'Ouverture'a – jednego z przywódców rewolucji haitańskiej. Wcześniej nosiło nazwę zbrodniczego prezydenta François Duvaliera.

</doc>
<doc id="1564595" url="https://pl.wikipedia.org/wiki?curid=1564595" title="Burn This Disco Out">
Burn This Disco Out



</doc>
<doc id="1564596" url="https://pl.wikipedia.org/wiki?curid=1564596" title="Tantrix">
Tantrix

Tantrix to gra logiczna polegająca na tworzeniu kolorowych linii i pętli, którą stworzył Mike McManaway z Nowej Zelandii. Składa się z 56 ręcznie malowanych, sześciokątnych płytek. Na każdej z nich są trzy linie. Mogą to być proste oraz małe i duże łuki. Każda linia ma jeden z czterech kolorów: czerwony, żółty, zielony, niebieski. Nie ma dwóch identycznych płytek i każda ma swój indywidualny numer.
Rozgrywka.
W rozgrywce od 2 do 4 osób każdy gracz wybiera jeden kolor, który będzie układał, a następnie losuje 6 płytek. Gracze kolejno dokładają kostki, wydłużając swoją linię lub dążąc do ułożenia pętli. Muszą zwracać uwagę, aby drogi powstające przy okazji także były w jednym kolorze. Po każdym wyłożeniu płytki dobiera się następną. Czasem zdarza się, że trzeba wykonać więcej niż jeden ruch.
Gdy zostanie utworzone miejsce otoczone z trzech stron płytkami, gracz, który jest przy głosie i posiada płytkę pasującą w to miejsce, musi ją w nie położyć (jest to tzw. miejsce przymusu). Dopiero po wypełnieniu wszystkich takich miejsc można położyć płytkę w wybranym przez siebie miejscu, ale trzeba przestrzegać trzech zasad:
Gra kończy się, gdy wszystkie płytki zostaną wykorzystane, a zwycięzcą jest gracz, którego droga, bądź pętla jest najbardziej wartościowa.
Jeśli chcemy zagrać samemu mamy do dyspozycji trzy rodzaje zabawy:
Historia.
Pierwsza wersja gry powstała w 1987 roku i nazywała się "Grą umysłu". Składała się z 64 tekturowych części i sześciokątnej planszy. Linie były w dwóch kolorach: czerwonym i czarnym. W 1991 znikła plansza, gra otrzymała nazwę "Tantrix" i dodano dwa kolejne kolory.
W internecie "Tantrix" pojawił się w roku 1996. Zaczęła działać strona Playtantrix.com na której można było grać on-line w czasie rzeczywistym. Po roku powstał Tantrix.com i jest to obecnie używana strona.
Obecnie dostępne są trzy rodzaje zestawów:

</doc>
<doc id="1564599" url="https://pl.wikipedia.org/wiki?curid=1564599" title="Torhout">
Torhout

Torhout – miasto i gmina w północno-zachodniej Belgii (prowincja Flandria Zachodnia). Liczy ok. 20 tys. mieszkańców (2006).

</doc>
<doc id="1564600" url="https://pl.wikipedia.org/wiki?curid=1564600" title="Radiostacja im. Tadeusza Kościuszki">
Radiostacja im. Tadeusza Kościuszki

Radiostacja im. Tadeusza Kościuszki, Radiostacja Kościuszko – działająca w czasie II wojny światowej od sierpnia 1941 do 22 sierpnia 1944 propagandowa polskojęzyczna rozgłośnia radiowa podlegająca Międzynarodówce Komunistycznej (Kominternowi), a następnie od 1943 Wydziałowi Informacji Międzynarodowej KC WKP (b), nadająca z Moskwy od sierpnia 1941 do 22 sierpnia 1944. Kierownikiem rozgłośni była Zofia Dzierżyńska. Rozgłośnia pozorowała nadawanie z terytorium okupowanej Polski.
Historia.
Po ataku Niemiec na ZSRR dla prowadzenia pracy propagandowej na zapleczu wroga Komitetu Wykonawczy Międzynarodówki Komunistycznej (Kominternu) (IKKI), w którego aparacie działał Wydział Prasy i Radiofonii, powołał redakcję radiową i 16 tajnych stacji językowych (narodowych). Redakcję ogólną tworzyli funkcjonariusze Kominternu: Palmiro Togliatti (Włoch), Klement Gottwald, Bedřich Geminder (Czesi), Friedl Fűrnberg (Austriak), Mihály Farkas (Węgier). Redaktorami odpowiedzialnymi za redakcje narodowe byli: Wilhelm Pieck, G. Zinner – redakcje niemieckie (dwie); Klement Gottwald – redakcja czeska; Palmiro Togliatti – włoska, Zofia Dzierżyńska – polska; Dolores Ibárruri – hiszpańska; Wasił Kołarow – bułgarska; Mátyás Rákosi – węgierska; Ana Pauker – rumuńska; Urcho Kari (właściwie Usko Karunien) – fińska; André Marty – francuska; Václav Kopecký – słowacka; Richard Magnusson (właśc. Richard Gyptner) – norweska; Velimir Vlahović – serbska; Johann Koplenig – austriacka; Bruno Köhler – sudeckoniemiecka.
Siedziba redakcji mieściła się początkowo w Moskwie, a po ewakuacji Komitetu Wykonawczego Kominternu w październiku 1941 nowym miejscem nadawania była Ufa w Baszkirskiej ASRR.
Na początku 1943 stacje te formalnie włączono do Wydziału Prasy i Radiofonii. Na sekcję radiofonii Wydziału składały się redakcje: austriacka – „Austria” – redaktor Franz Schelling;bułgarskie – im. Christo Botewa i „Głos Ludu” – Wyłko Czerwenkow; hiszpańska – „Wolna Hiszpania” – Enrique Castro; włoska – „Wolny Mediolan” – Piere Allard (właściwie Giulio Ceretti), Fimien Edo (właściwie Eduardo D’Onofrio), Anselmo Marabini; niemiecka – „Wolne Niemcy”– Anton Ackermann; norweska – „Wolna Norwegia” – Georg Moltke; polska – im. Tadeusza Kościuszki – Zofia Dzierżyńska; rumuńska – „Wolna Rumunia” – Walter Roman; słowacka – „Za Wolną Słowację” – Stefan Reis; sudeckoniemiecka – „Niemcy sudeccy” – Rudolf Appelt; fińska – „Wolne Radio Narodu Fińskiego” – Inkeri Lehtinen; francuska – „Radio Francja” – Arthur Ramette (ps. Charles Dupuis); czeska – „Za Wyzwolenie Narodowe” – Jiří Koťátko, Marie Švermová; jugosłowiańska – „Wolna Jugosławia” – Albert Dravić (właśc. Duro Salai), Piotr Lazić (właśc. Lazar Stefanović), Dragutin Durdev, Stanislav Samardjić, węgierska – im. Lajosa Kossutha – József Révai. Na początku 1943 w Wydziale pracowało łącznie 161 osób.
W 1943 redakcje powróciły do Moskwy.
Redakcje, podlegające Kominternowi, a po jego formalnym rozwiązaniu – Wydziałowi Informacji Międzynarodowej KC WKP(b), nadawały komunikaty informacyjne do społeczeństw krajów europejskich okupowanych przez Niemcy i państw satelickich III Rzeszy, zachęcając społeczeństwa tych krajów do podejmowania walki przeciwko Niemcom.
Do 1943 rozgłośnia podlegała Wydziałowi Prasy i Radiofonii Komitetu Wykonawczego Kominternu, po jego formalnym rozwiązaniu wiosną 1943 była podporządkowana tajnemu Instytutowi Naukowo-Badawczemu nr 205 (były Wydział Prasy i Radiofonii Komitetu Wykonawczego Kominternu) w utworzonym wówczas Wydziale Informacji Międzynarodowej Komitetu Centralnego Wszechzwiązkowej Komunistycznej Partii (bolszewików) (KC WKP(b)), który przejął zadania i struktury zlikwidowanego formalnie, ze względów polityki międzynarodowej ZSRR, Kominternu.
W redakcji polskiej pracowali komuniści polscy przebywający wówczas w ZSRR: Jakub Berman, Juliusz Burgin, Tadeusz Daniszewski, Gertruda Finderowa, Zofia Dzierżyńska, Józef Kowalski, Wacław Lewikowski, Józef Olszewski, Halina Pietrak, Stefan Wierbłowski, Leon Zieleniec. W latach 1943–1944 redaktorem odpowiedzialnym za Radiostację im. Tadeusza Kościuszki był Tadeusz Daniszewski.
Dnia 30 lipca 1944 w godzinach; 15.00, 20.55, 21.55, i 23.00 wyemitowała czterokrotnie komunikaty nawołujące ludność Warszawy do powstania przeciw Niemcom. Były one jedną z szeregu przyczyn powstania warszawskiego. Komunikat ten był powtórzeniem nadanej dnia 29 lipca przez Radio Moskwa audycji Związku Patriotów Polskich o zbliżonej treści.
Rozgłośnia została rozwiązana po utworzeniu Polskiego Komitetu Wyzwolenia Narodowego (PKWN).

</doc>
<doc id="1564602" url="https://pl.wikipedia.org/wiki?curid=1564602" title="Romet R250">
Romet R250

Romet R250 – motocykl sprzedawany w Polsce od 2007 pod marką Romet.
Historia modelu.
Romet R250 to model turystycznego krążownika. Malowany jest przy pomocy czarnego lub czarno-srebrnego lakieru, wiele podzespołów jest chromowanych. Jest alternatywą dla typowych cruiserów i chopperów. Model na 2008 rok miał moc maksymalną 11 kW (15 KM).

</doc>
<doc id="1564603" url="https://pl.wikipedia.org/wiki?curid=1564603" title="Władysław Gajkiewicz">
Władysław Gajkiewicz

Władysław Gajkiewicz (ur. 4 czerwca 1850 w Kielcach, zm. 20 marca 1920) – polski lekarz neurolog i psychiatra. 
Życiorys.
Syn Karola i Emilii z Górskich. Ukończył gimnazjum klasyczne w Kielcach, w 1866 rozpoczął studia na Wydziale Lekarskim Szkoły Głównej Warszawskiej, w 1871 na Uniwersytecie Warszawskim otrzymał tytuł doktora medycyny. Następnie wyjechał w podróż naukową po klinikach neurologicznych w Europie, m.in. zwiedził ośrodki w Wiedniu i Heidelbergu. Przez kilka lat pracował w klinice Charcota w Paryżu. Po powrocie do Polski w 1880 otrzymał stanowisko ordynatora oddziału neurologicznego Szpitala Starozakonnych w Warszawie, w 1903 zastąpił go na tym stanowisku Edward Flatau, a Gajkiewicz objął analogiczne stanowisko w Szpitalu Dzieciątka Jezus. Był wieloletnim redaktorem „Gazety Lekarskiej”. Prezes Towarzystwa Lekarskiego Warszawskiego i prezes Komitetu I Zjazdu Neurologów Polskich. Od 1913 prezes Towarzystwa Warszawskiego Instytutu Psychologicznego.
Został pochowany na cmentarzu Powązkowskim (kwatera 31 wprost-3-1).

</doc>
<doc id="1564604" url="https://pl.wikipedia.org/wiki?curid=1564604" title="Veurne">
Veurne

Veurne (fr. "Furnes") − miasto i gmina w północno-zachodniej Belgii (prowincja Flandria Zachodnia). Liczy ok. 12 tys. mieszkańców (2008). W jego pobliżu leży największa depresja na terenie kraju sięgająca 4 m p.p.m.

</doc>
<doc id="1564606" url="https://pl.wikipedia.org/wiki?curid=1564606" title="Not Leavin’ Yet">
Not Leavin’ Yet

Not Leavin' Yet – utwór kanadyjskiego zespołu rockowego Nickelback, pochodzący z drugiej studyjnej płyty długogrającej "The State", wydanej początkowo w 1998 roku, a następnie w 2000. Utwór został zamieszczony na dziewiątej pozycji na krążku, trwa 3 minuty i 44 sekundy i jest piątym utworem co do najdłuższych na płycie. Autorem tekstu utworu jest wokalista grupy Chad Kroeger, muzykę skomponował cały zespół.
Tekst utworu został zainspirowany śmiercią babci wokalisty. Kiedy wokalista dowiedział się, iż babci już nie ma, poczuł się przybity i nie mógł uwierzyć, że stało się to tak nagle. Tekst do piosenki powstał w 15 minut. Linijki utworu "Come lie next to me Jesus Christ / Holes in hands where a cross used to fit just right" - odnoszą się do babci na łożu śmierci, natomiast linijka "In the hall the family's grieving, I'm the one who stays, I'm not leaving yet" tyczy się samego wokalisty, który pozostał u jej boku do samego końca.
Utwór utrzymany jest w mocnym post grunge'owym brzmieniu, połączonym z melodyjną solówką gitarową. Posiada także melodyjny riff, który słychać niemal przez całą długość trwania utworu.
Utwór pojawiał się na koncertach już w roku 1997, kiedy to był grany podczas trasy "Curb Tour". Trafił także na bootleg nagrany podczas tej trasy "Acoustic live on Power 97", gdzie został wykonany w wersji akustycznej obok takich utworów jak "Leader of Men" czy "Worthy to Say". Piosenka grana była także na koncertach grupy w latach 1998 - 2000, czyli podczas trasy promującej album "The State". Sporadycznie pojawiała się podczas koncertów w roku 2001. Od tamtej pory utwór nie jest grany na żywo.
Twórcy.
Nickelback
Produkcja

</doc>
<doc id="1564609" url="https://pl.wikipedia.org/wiki?curid=1564609" title="Wierzbowiec (Polska)">
Wierzbowiec (Polska)

Wierzbowiec – wieś w Polsce położona w województwie łódzkim, w powiecie radomszczańskim, w gminie Masłowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1564610" url="https://pl.wikipedia.org/wiki?curid=1564610" title="Romet R250V">
Romet R250V

Romet R250V – motocykl sprzedawany w Polsce w 2008 roku pod marką Romet.
Historia modelu.
Motocykl typu cruiser sygnowany reaktywowaną popularną, polską marką Romet, bazujący na motocyklu Jinlun Spartan JL250V, chińskiej produkcji, sprzedawanego m.in. na terenie Wielkiej Brytanii w latach 2007-2009. W Polsce oferowany był tylko w wersji kolorystycznej czarno-srebrnej i był produkowany tylko w 2008 roku. Ze względu na dość wysoką cenę nowego produktu, wahającą się w zakresie 11-12 tys. złotych, był na niego słaby popyt, w związku z czym produkcji zaniechano a Romet Motors skupił się na produkcji tańszych i mniejszych modeli R150 i R250.
Motocykl przeznaczony jest dla początkujących motocyklistów, szukających spokojnej i w miarę komfortowej jazdy. Silnik w układzie V o pojemności 250 ccm zapewnia podstawową dynamikę jazdy, moment obrotowy pozwala pokonywać wysokie wzniesienia nawet na 5 biegu. Romet R250V w standardzie wyposażony jest w kufry boczne oraz oparcie dla pasażera co pozwala podróżować nim na dalsze odległości. Posiada wskaźnik ładowania akumulatora oraz wskaźnik paliwa jednak brakuje obrotomierza. Jak w większości cruiserów nie ma wskaźnika używanego obecnie biegu.
Pozycja na motocyklu dla osób od około 170 cm wzrostu nie powinna stanowić problemu. Z racji dość krótkiej kierownicy i długiej odległości od siedziska ręce są wyprostowane.
Zawieszenie jest zestrojone dość miękko. Przy większych prędkościach, szczególnie na ostrych łukach, Romet R250V, może wydać się niestabilny.
Bolączką tego motocykla są usterki powodowane słabą jakością wykonania, słabymi materiałami użytymi do produkcji drobnych części oraz problemem z ich zdobyciem i brakiem ich skatalogowania. Instrukcja dołączona przez Romet Motors do tego motocykla również nie wskazuje wielu ważnych cech i danych co utrudnia eksploatację.

</doc>
<doc id="1564611" url="https://pl.wikipedia.org/wiki?curid=1564611" title="Włościborek">
Włościborek



</doc>
<doc id="1564617" url="https://pl.wikipedia.org/wiki?curid=1564617" title="Parcele Sokołowskie">
Parcele Sokołowskie



</doc>
<doc id="1564621" url="https://pl.wikipedia.org/wiki?curid=1564621" title="Port lotniczy Pohnpei">
Port lotniczy Pohnpei

Port lotniczy Pohnpei (IATA: PNI, ICAO: PTPN) – międzynarodowy port lotniczy zlokalizowany na wyspie Pohnpei, w Mikronezji.

</doc>
<doc id="1564623" url="https://pl.wikipedia.org/wiki?curid=1564623" title="Stanisław Jan Kanty Stadnicki">
Stanisław Jan Kanty Stadnicki

Stanisław Jan Kanty Stadnicki herbu Drużyna (ur. 28 lutego 1848 we Lwowie, zm. 16 stycznia 1915 w Wiedniu) – hrabia, ziemianin, poseł na Sejm Krajowy Galicyjski, dożywotni członek austriackiej Izby Panów.
Życiorys.
Był najstarszym synem Edwarda Marii Stadnickiego. Absolwent Gimnazjum Św. Anny w Krakowie. W latach 1865-1869 studiował prawo na UJ.
Ziemianin, właściciel dóbr Krysowice. W tamtejszym pałacu na początku września 1880 Stanisław Stadnicki podejmował przez kilka dni podróżującego po Galicji cesarza Austrii Franciszka Józefa I.
Członek i działacz Galicyjskiego Towarzystwa Gospodarskiego, do 1887 pełnił funkcje przewodniczącego okręgu przemyskiego, następnie członek Komitetu GTG (23 czerwca 1889 - 12 czerwca 1890) oraz jego wiceprezes (12 czerwca 1890 - 30 czerwca 1900) i prezes (30 czerwca 1900 -18 czerwca 1903). W 1878 wszedł w skład Rady Powiatowej i Wydziału Powiatowego w Mościskach z grupy większych posiadłości. W 1882 był prezesem Komitetu Wystawy Rolniczo-Przemysłowej w Przemyślu. Został też prezesem Wydziału Okręgowego Galicyjskiego Towarzystwa Kredytowego w Mościskach (pełnił ją aż do śmierci) oraz przystąpił do Galicyjskiego Towarzystwa Leśnego. W 1882 obrano go posłem na Sejm Krajowy w kurii gmin wiejskich z okręgu Mościska. W kolejnej kadencji sejmowej (1889–95) działał w komisji gospodarstwa krajowego, w komisji tej działał również w kolejnych kadencjach sejmu. W styczniu 1898 został odznaczony Orderem Korony Żelaznej II klasy. Od 1901 należał do Rady Nadzorczej Galicyjsko-Bukowińskiego Akcyjnego Towarzystwa Przemysłu Cukrowniczego w Przeworsku. Szerokim echem odbiło się nieprzejednane stanowisko Stadnickiego w kwestii reformy prawa wyborczego w Galicji, zaprezentowane podczas dyskusji sejmowej w listopadzie 1905, obawiając się wzrostu wpływu radykałów ukraińskich w Galicji Wschodniej wypowiadał się przeciw zasadom powszechności i bezpośredniości wyborów. 1 grudnia 1905 otrzymał nominację cesarską na dożywotniego członka Izby Panów w wiedeńskiej Radzie Państwa. W wyborach sejmowych 1908 był tak skutecznie zwalczany przez działaczy ukraińskich i polskich ludowców, że nie zdobył mandatu z kurii gmin wiejskich w swoim okręgu. Dzięki zakulisowym zabiegom namiestnika Andrzeja Potockiego został natomiast obrany z kurii wielkiej własności w okręgu stryjskim. Od 1909 aż do wybuchu wojny w 1914 pełnił funkcję prezesa Wydziału Rady Powiatowej w Mościskach. W 1908 został mianowany tajnym radcą, w 1910 został rzeczywistym tajnym radcą. Ponownie obrany w 1913 posłem z kurii wielkiej własności, tym razem w obwodzie przemyskim, pracował w komisji przygotowującej ostateczny kształt reformy wyborczej, bronił w niej interesów polskiej mniejszości Galicji Wschodniej. Przed 1914 był prezesem zarządu Galicyjskiego Towarzystwa Łowieckiego. Po wybuchu I wojny światowej przystąpił do Naczelnego Komitetu Narodowego.
Zmarł po krótkiej chorobie w Wiedniu. Pogrzeb odbył się 19 stycznia 1915 w Wiedniu, po czym został pochowany na tamtejszym Cmentarzu Centralnyn.

</doc>
<doc id="1564624" url="https://pl.wikipedia.org/wiki?curid=1564624" title="Chaptyzów">
Chaptyzów

Chaptyzów – zniesiona nazwa kolonii w Polsce położona w województwie łódzkim, w powiecie radomszczańskim, w gminie Masłowice.
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1564625" url="https://pl.wikipedia.org/wiki?curid=1564625" title="Romet RM-125">
Romet RM-125

Romet RM-125 – motocykl sprzedawany w Polsce od 2007 roku pod marką Romet.
Historia modelu.
Romet RM-125 jest najprostszym i najtańszym modelem z rodziny 125. Od pobratymców odróżnia go posiadanie tylko hamulców bębnowych oraz brak owiewek. Motor jest malowany tylko przy pomocy czarnego lub srebrnego lakieru.

</doc>
<doc id="1564627" url="https://pl.wikipedia.org/wiki?curid=1564627" title="Acer griseum">
Acer griseum



</doc>
<doc id="1564628" url="https://pl.wikipedia.org/wiki?curid=1564628" title="Viviana Ramos (aktorka)">
Viviana Ramos (aktorka)

Viviana Ramos, a właściwie Viviana Ramos Macouzet (ur. 1 grudnia 1992 r. w Ensenada, w Meksyku) – meksykańska aktorka. Swoją karierę rozpoczynała w programie Hov o Vida Tv, później dostała role Dolores 'Loli' Fernandez, przyrodniej siostry Lupity, w serialu młodzieżowym Zbuntowani.

</doc>
<doc id="1564630" url="https://pl.wikipedia.org/wiki?curid=1564630" title="Port lotniczy Kosrae">
Port lotniczy Kosrae

Port lotniczy Kosrae (IATA: KSA, ICAO: PTSA) – międzynarodowy port lotniczy zlokalizowany na wyspie Kosrae, w Mikronezji.

</doc>
<doc id="1564633" url="https://pl.wikipedia.org/wiki?curid=1564633" title="Juan Diego (aktor)">
Juan Diego (aktor)

Juan Diego, właściwie Juan Diego Ruíz Montero (ur. 14 grudnia 1942 roku w Bormujos, zm. 28 kwietnia 2022 w Madrycie) – hiszpański aktor filmowy, który pojawił się na scenie, produkcjach filmowych i telewizyjnych od 1957 roku. 
Wśród jego wiodących ról są: San Juan de la Cruz w dramacie "Ciemna noc" ("La Noche oscura", 1989) z Julie Delpy, Alvar Núñez Cabeza de Vaca w filmie historycznym "Cabeza de Vaca" (1991), Cochero w dramacie krótkometrażowym "Pozwalam tobie mówić" ("Déjeme que le cuente", 1998), Gildo w dramacie "Twoje nowe życie" ("La Vida que te espera", 2004), Antonio Fuentes w dramacie "Siódmy dzień" ("El Séptimo día", 2004). 
Ma na koncie trzy nagrody Goya za kreacje - Villaescusy w "Oniemiały król" ("El rey pasmado", 1991) u boku Joaquima de Almeidy, Boronata w komedii "Paryż-Timbuktu" ("París Tombuctú", 1999) i Santiago w komediodramacie "Odejdź raz na zawsze" ("Vete de mí", 2006) oraz dwie nagrodą Silver Biznaga na festiwalu filmowym w Málaga; jako Sotomayor w dramacie "Palarnia" ("Smoking Room", 2002), za postać Damiána w dramacie "Remake" (2006) i rolę Gandhiego w filmie "El Triunfo" (2006).
Występował także na scenie m.in. w sztukach "Czytelnik na godzinę" ("El lector por horas", 1999) i "Pianista" ("El pianista", 2005).

</doc>
<doc id="1564635" url="https://pl.wikipedia.org/wiki?curid=1564635" title="Katedra Matki Boskiej Królowej Apostołów w Częstochowie">
Katedra Matki Boskiej Królowej Apostołów w Częstochowie



</doc>
<doc id="1564637" url="https://pl.wikipedia.org/wiki?curid=1564637" title="Grand Prix Holandii 1961">
Grand Prix Holandii 1961

Grand Prix Holandii 1961 (oryg. Grote Prijs van Nederland) – 2. runda Mistrzostw Świata Formuły 1 w sezonie 1961, która odbyła się 22 maja 1961 po raz 7. na torze Circuit Park Zandvoort.
9. Grand Prix Holandii, 7. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Konstruktorzy punktowali wg klucza 8-6-4-3-2-1. Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 5 najlepszych wyników.

</doc>
<doc id="1564639" url="https://pl.wikipedia.org/wiki?curid=1564639" title="Polubicze Wiejskie">
Polubicze Wiejskie

Polubicze Wiejskie – wieś w Polsce położona w województwie lubelskim, w powiecie bialskim, w gminie Wisznice istniejąca do 31 grudnia 2008, która została podzielona na dwie samodzielne jednostki osadnicze&lt;ref name = "Dz.U. 234/2008"&gt;&lt;/ref&gt;:

</doc>
<doc id="1564640" url="https://pl.wikipedia.org/wiki?curid=1564640" title="Romet Z-125">
Romet Z-125

Romet Z-125 – motocykl sprzedawany w Polsce od 2007 lub 2008 roku pod marką Romet.
Historia modelu.
Romet Z-125 malowany jest przy pomocy odcieni czarnego lakieru, w opcji jest kolor srebrny. Przewidziany głównie do poruszania się po mieście. Co najmniej od rocznika 2009 moc maksymalna wzrosła do 7,6 kW (10,3 KM).

</doc>
<doc id="1564641" url="https://pl.wikipedia.org/wiki?curid=1564641" title="Maurice Cheeks">
Maurice Cheeks

Maurice Edward Cheeks (ur. 8 września 1956 w Chicago) – amerykański koszykarz i trener koszykarski, który grał na pozycji rozgrywającego, obecnie asystent trenera Chicago Bulls.
Cheeks został wybrany jako 36. w drugiej rundzie draftu w 1976 przez Philadelphia 76ers, trzykrotnie pomógł swojej drużynie w dojściu do Finałów NBA w latach 1980, 1982 i 1983, kiedy to Sixers zdobyli mistrzostwo. 
Jego następnymi klubami były San Antonio Spurs (1989/1990), New York Knicks (1990/1991), Atlanta Hawks (1991–1992) oraz New Jersey Nets (1992–1993), gdzie zakończył karierę koszykarza. 
Cheeks słynął z gry zespołowej oraz umiejętności obronnych. W wyniku tego 4 razy był wybierany do składu defensywnego ligi. Czterokrotnie wystąpił w maczu gwiazd NBA.
W ciągu całej swojej kariery zdobył 12 195 punktów i 7 392 asyst.
Później Cheeks zaczął swoją karierę trenerską. W latach 2001–2005 prowadził drużynę Portland Trail Blazers. W 2005 zmienił klub na Philadelphia 76ers. 13 grudnia 2008 zwolniono go po zaledwie 23 spotkaniach sezonu zasadniczego z powodu uzyskania ujemnego bilansu 9–14. Jego miejsce zajął tymczasowo Tony DiLeo.
W czerwcu 2013 został głównym trenerem Detroit Pistons. W trakcie sezonu 2013/14, 9 lutego 2014, Cheeks został zwolniony przez Pistons i zastąpiony przez Johna Loyera.
29 czerwca 2015 roku został asystentem trenera Oklahomy City Thunder.
14 listopada 2020 dołączył do sztabu szkoleniowego Chicago Bulls wraz z trenerem Billy Donovanem.

</doc>
<doc id="1564642" url="https://pl.wikipedia.org/wiki?curid=1564642" title="Charles Hedges">
Charles Hedges

Charles Hedges (ur. 1649 lub 1650, zm. 10 czerwca 1714) – brytyjski prawnik i polityk, sir.
Jego ojcem był Henry Hedges z Wanborough (Wiltshire), z matką Margaret Pleydell, córka Richarda Pleydell z Childrey, (Berkshire). Kształcił się w Magdalen Hall w Oksfordzie. Później był parlamentarnym radcą prawnym. Od 1698 roku poseł Izby Gmin.
Od 18 maja 1704 do 3 grudnia 1706 był sekretarzem stanu południowego departamentu. Wigowie wymusili na królowej Annie jego dymisję.
W 1714 roku zmarł. Wdowa po nim Eleanor Smith, córka George’a Smitha zmarła w 1733 r.

</doc>
<doc id="1564643" url="https://pl.wikipedia.org/wiki?curid=1564643" title="Polubicze Wiejskie Drugie">
Polubicze Wiejskie Drugie

Polubicze Wiejskie Drugie – wieś w Polsce położona w województwie lubelskim, w powiecie bialskim, w gminie Wisznice.
Wieś powstała w wyniku podziału Polubicz Wiejskich w 2009. 
W latach 1975–1998 ta miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Jana Ewangelisty w Polubiczach Wiejskich.

</doc>
<doc id="1564648" url="https://pl.wikipedia.org/wiki?curid=1564648" title="Port lotniczy Juan Santamaria">
Port lotniczy Juan Santamaria

Port lotniczy Juan Santamaria (ang. Juan Santamaria International Airport, IATA: SJO, ICAO: MROC) – największy port lotniczy Kostaryki, zlokalizowany w stolicy kraju – San José.

</doc>
<doc id="1564650" url="https://pl.wikipedia.org/wiki?curid=1564650" title="Romet Z-150">
Romet Z-150

Romet Z-150 – motocykl sprzedawany w Polsce od 2007 lub 2008 roku pod marką Romet.
Historia modelu.
Romet Z-150 malowany jest przy pomocy czarnego lakieru, w opcji jest kolor czerwony. Przewidziany głównie do poruszania się po mieście. Co najmniej od rocznika 2009 moc maksymalna silnika została zredukowana do 7,9 kW (10,7 KM).

</doc>
<doc id="1564652" url="https://pl.wikipedia.org/wiki?curid=1564652" title="Port lotniczy Limon">
Port lotniczy Limon

Port lotniczy Limon (ang. Limón International Airport, IATA: LIO, ICAO: MRLM) – port lotniczy zlokalizowany w kostarykańskim mieście Limon.

</doc>
<doc id="1564653" url="https://pl.wikipedia.org/wiki?curid=1564653" title="Diego Boneta">
Diego Boneta

Diego Andrés González Boneta (ur. 29 listopada 1990 w Meksyku) - meksykański piosenkarz, aktor i muzyk. Zajął 5. miejsce w meksykańskim odpowiedniku programu "Idol" – "Código F.A.M.A." (2002-2003). Wystąpił w serialu młodzieżowym "Zbuntowani" (2005–2006) jako Rocco Bezauri, a także w komedii familijnej "Monte Carlo" (2011) jako Drew Dearwater i komediodramacie muzycznym Adama Shankmana "Rock of Ages" (2012) jako Drew Boley.

</doc>
<doc id="1564654" url="https://pl.wikipedia.org/wiki?curid=1564654" title="Turnia nad Rohatką">
Turnia nad Rohatką

Turnia nad Rohatką (, , ) – turnia w grani głównej Tatr Wysokich, w słowackich Tatrach Wysokich, o wysokości 2332 m. Od wierzchołka Dzikiej Turni oddzielona jest przełęczą Wyżnia Rohatka, a od Małej Wysokiej – Rohatką.
Nie prowadzą na nią żadne znakowane szlaki turystyczne, lecz jest odwiedzana przez turystów przy okazji wejścia na Rohatkę. Taternicy wchodzą na Turnię nad Rohatką najczęściej przy przejściu granią. Z Turni nad Rohatką roztacza się nieco szerszy widok niż z samej Rohatki.
Historia.
Pierwsze wejścia turystyczne:

</doc>
<doc id="1564659" url="https://pl.wikipedia.org/wiki?curid=1564659" title="Stanislaw Tilich">
Stanislaw Tilich



</doc>
<doc id="1564661" url="https://pl.wikipedia.org/wiki?curid=1564661" title="Port lotniczy Wyspy Marshalla">
Port lotniczy Wyspy Marshalla

Port lotniczy Wyspy Marshalla (IATA: MAJ, ICAO: PKMJ) – port lotniczy zlokalizowany w mieście Majuro, stolicy Wysp Marshalla.

</doc>
<doc id="1564664" url="https://pl.wikipedia.org/wiki?curid=1564664" title="Parafia św. Stanisława Kostki w Przasnyszu">
Parafia św. Stanisława Kostki w Przasnyszu

Parafia pw. św. Stanisława Kostki w Przasnyszu – rzymskokatolicka parafia należąca do dekanatu przasnyskiego, diecezji płockiej, metropolii warszawskiej.
Historia parafii.
Parafia pod wezwaniem św. Stanisława Kostki została erygowana przez bpa Bogdana Sikorskiego 26 września 1982 r. Kościołem parafialnym jest późnogotycki kościół ojców pasjonistów, niegdyś bernardynów, fundowany w 1618 przez Pawła Kostkę, wicekasztelana ciechanowskiego, konsekrowany w 1635. Kościół i klasztor był w posiadaniu bernardynów do ich kasaty w 1864. Do 1923 obiektem opiekowali się księża diecezjalni, następnie ojcowie pasjoniści sprowadzeni w 1923 z Rzymu. Uszkodzony w czasie II wojny światowej, odremontowany i ozdobiony w latach 1952–1953 polichromią, jest miejscem kultu Matki Boskiej Niepokalanej. Obraz słynący łaskami ukoronowany został 18 września 1977 r. koronami papieskimi. Kościół wyposażony jest w ołtarz soborowy, ołtarz w kaplicy cudownego obrazu MB Niepokalanej oraz 17-głosowe organy. Na terenie parafii znajduje się kościół i klasztor sióstr kapucynek. Od września 2014 roku znajduje się tu nowicjat pasjonistów.
Miejsca święte.
Kościół parafialny.
Kolatorem budowy zespołu klasztornego był brat św. Stanisława, chorąży ciechanowski Paweł Kostka. W 1586 uzyskał on od papieża Sykstusa V pozwolenie na sprowadzenie do Przasnysza zakonu bernardynów. Na budowę kościoła i klasztoru Paweł przeznaczył całe swoje dobra rodzinne w Rostkowie. Budowa, rozpoczęta w 1588 pod kierunkiem nieznanego architekta, na miejscu dawnego kościoła szpitalnego św. Jakuba Apostoła, trwała do 1618. Przed 1607 z funduszów Elżbiety Mostowskiej dobudowano do kościoła od strony południowej kaplicę św. Anny. Konsekracji kościoła dokonał w 1635 sufragan płocki Stanisław Starczewski. Zabudowania klasztorne wzniesiono staraniem Jana Nowodworskiego i jego żony Barbary z Kretkowskich (ostatecznie ukończono je dopiero w 1671).
Księgi parafialne.
Księgi metrykalne są prowadzone dla;
Obszar parafii.
Miejscowości i ulice.
W granicach parafii znajdują się miejscowości:
Działalność parafialna.
Zgromadzenia zakonne.
Domy zakonne na terenie parafii:

</doc>
<doc id="1564668" url="https://pl.wikipedia.org/wiki?curid=1564668" title="Aitor Iturrioz">
Aitor Iturrioz

Aitor Antonio Iturrioz Ortiz (ur. 9 kwietnia 1970 w mieście Meksyk) – meksykański aktor. Największą popularność zyskał dzięki "Clase 406", gdzie zagrał Maxa Brouera, "Rebelde", gdzie wcielił się w rolę Estebana Nolasco oraz "Al Diablo con los Guapos", gdzie zagrał Mateo.

</doc>
<doc id="1564669" url="https://pl.wikipedia.org/wiki?curid=1564669" title="Dyspersja skręcalności optycznej">
Dyspersja skręcalności optycznej

Dyspersja skręcalności optycznej (ang. optical rotatory dispersion, ORD) - zjawisko zależności skręcalności właściwej substancji chiralnej od częstości światła, którego płaszczyzna polaryzacji ulega skręceniu. Powiązanym zjawiskiem jest elektronowy dichroizm kołowy - na podstawie widma ORD można przewidzieć widmo dichroizmu kołowego i vice versa.
Spektroskopia ORD jest komplementarna do spektroskopii dichroizmu kołowego. Podobnie jak ta ostatnia, znajduje zastosowanie w wyznaczaniu konformacji cząsteczek chiralnych (zwłaszcza o znaczeniu biologicznym) Ma też pewne zastosowanie w wyznaczaniu konfiguracji absolutnej.

</doc>
<doc id="1564670" url="https://pl.wikipedia.org/wiki?curid=1564670" title="Romet CRS-200">
Romet CRS-200

Romet CRS-200 – motocykl enduro sprzedawany w Polsce od 2007 lub 2008 roku pod marką Romet.
Historia modelu.
Motocykl off road Romet CRS-200 w drogowej wersji malowany jest w kolorze czarnym z czerwonymi elementami zdobniczymi. Wytwarzany jest w Chinach. Dystrybucją i serwisem w Polsce zajmuje się firma Romet Motors z siedzibą w Podgrodziu.

</doc>
<doc id="1564671" url="https://pl.wikipedia.org/wiki?curid=1564671" title="Tadeusz Markiewicz">
Tadeusz Markiewicz

Tadeusz Markiewicz (ur. 10 lipca 1905 w Poznaniu, zm. 13 lutego 1950 w Szczecinie) – polski lekarz neurolog i neuropatolog, profesor neurologii Akademii Lekarskiej w Szczecinie.
Życiorys.
Syn Stanisława i Marii. Ukończył Gimnazjum im. Marii Magdaleny w Poznaniu (1923) i Wydział Lekarski Uniwersytetu Poznańskiego. Dyplom lekarza otrzymał 25 czerwca 1929. Neuropatologii uczył się w latach 1934–1936 Instytucie Patologii Mózgu w Monachium u Walthera Spielmeyera i Willibalda Scholza. W 1938 roku powrócił do Poznania, gdzie otrzymał stypendium z funduszu im. Babińskiego. Dzięki niemu kontynuował studia w Warszawie u Kazimierza Orzechowskiego. Po wybuchu wojny znowu pracował w Poznaniu, gdzie kierował Kliniką Neurologiczno-Psychiatryczną. 12 lipca 1946 roku otrzymał veniam legendi na Uniwersytecie Warszawskim. W sierpniu 1948 powołany na katedrę neurologii Akademii Lekarskiej w Szczecinie. W lutym 1949 roku rozpoczął wykładać, jednak w następnym roku zmarł. Pochowany jest na Cmentarzu Centralnym w Szczecinie (kwatera 3, rząd 2, grób 2).
Żonaty z Haliną Stanisławą z Kubickich, nie mieli dzieci.

</doc>
<doc id="1564672" url="https://pl.wikipedia.org/wiki?curid=1564672" title="Edward Villiers (1. hrabia Jersey)">
Edward Villiers (1. hrabia Jersey)

Edward Villiers, 1. hrabia Jersey (ur. ok. 1656, zm. 25 sierpnia 1711) – brytyjski polityk, syn Sir Edwarda Villiersa (1620-1689), wicehrabia Villiers od 1691 i hrabia Jersey od 1697 roku.
Jego dziadek Sir Edward Villiers (c. 1585-1626), był mistrzem mennicy królewskiej i bratem przyrodnim George'a Villiersa, 1. księcia Buckingham i Christophera Villiersa, 1. hrabiego Anglesey. Siostra Edwarda, Elizabeth Villiers, była faworytą Wilhelma III i późniejszą hrabiną Orkney. 
Studiował w St John’s College na Uniwersytecie Cambridge. Edward Villiers był wielkim koniuszym królowej Marii II Stuart, żony Wilhelma III, a potem lordem kanclerzem za panowania Wilhelma III (1689-1702) i królowej Anny (1702-1714).
W roku 1696 reprezentował Anglię na kongresie w Ryswick; będąc wówczas ambasadorem w Hadze. Po uzyskaniu tytułu hrabiego Jersey (1697) został ambasadorem w Paryżu. 
Od 14 maja 1699 do 27 czerwca 1700 sekretarz stanu południowego departamentu. Trzykrotnie jeden z głównych sędziów w kraju ("Lords Justices of England"). W roku 1704 królowa Anna Stuart zdymisjonowała go, dlatego zaczął się angażować w plany jakobickie.

</doc>
<doc id="1564673" url="https://pl.wikipedia.org/wiki?curid=1564673" title="National Geographic Traveler">
National Geographic Traveler

National Geographic Traveler – amerykański miesięcznik poświęcony podróżom, wydawany przez National Geographic Society od 1984 do 2019. Polska wersja magazynu ukazuje się od 2005 (początkowo nieregularnie, a od 2010 jako miesięcznik). 
Czasopismo ukazuje się także po chińsku, chorwacku, czesku, hebrajsku, hiszpańsku, indonezyjsku, niderlandzku, ormiańsku, polsku, rosyjsku, rumuńsku, słoweńsku.

</doc>
<doc id="1564674" url="https://pl.wikipedia.org/wiki?curid=1564674" title="Stanisław Niemczyk">
Stanisław Niemczyk

Stanisław Niemczyk (ur. 19 września 1943 w Czechowicach-Dziedzicach, zm. 13 maja 2019) – polski architekt, autor oryginalnych projektów architektury sakralnej, nazywany „polskim Gaudím”. 
Życiorys.
W 1968 ukończył studia na Wydziale Architektury Politechniki Krakowskiej, pisząc pracę dyplomową u prof. Włodzimierza Gruszczyńskiego. Jego praca dyplomowa obejmowała stworzenie obiektów rekreacyjnych dla Poronina, Murzasichla i Bukowiny, w czym mieściły się wyciągi, kolejki, wagoniki, ruchome chodniki, baseny itp.
Od 1968 pracował w Tychach w Miastoprojekcie, gdzie wyróżnił się projektowaniem obiektów nietypowych i jednocześnie wyprzedzających swój czas. Autor budynków handlowych, usługowych, mieszkalnych i sakralnych. Zasłynął jako twórca niezwykłych kościołów. Jego architektura wymyka się podporządkowaniom stylistycznym, nawiązując do gotyku.
Laureat Honorowej Nagrody SARP w 1998.
Architekt mieszkał w Tychach, gdzie prowadził własne biuro. Za projekty kościołów nie pobierał tantiem, czego przykładem jest realizacja kościoła pw. Ducha Świętego w Tychach Żwakowie i kościoła z klasztorem dla zakonu Braci Mniejszych o.o. Franciszkanów, wznoszonego również w Tychach. Zmarł 13 maja 2019 roku. Pogrzeb odbył się 18 maja 2019 roku w parafii Jezusa Chrystusa Odkupiciela w Czechowicach-Dziedzicach, w kościele jego projektu. Został pochowany na cmentarzu w Miedźnej k. Pszczyny. Przy projektowaniu budowli nadawał wyraźną preferencję odręcznie wykonanym rysunkom i projektom. Twórczość autorska Stanisława Niemczyka inspirowała architektów na Górnym Śląsku. Tworzył do samego końca. Ostatnim dziełem, które stworzył jest rzeźba Matki Bożej na ścianie kościoła pw. Miłosierdzia Bożego w Krakowie – została ona nazwana M.B. Zwycięską.

</doc>
<doc id="1564676" url="https://pl.wikipedia.org/wiki?curid=1564676" title="Port lotniczy Jaluit">
Port lotniczy Jaluit

Port lotniczy Jaluit (IATA: UIT) – port lotniczy zlokalizowany na atolu Jaluit (Wyspy Marshalla).

</doc>
<doc id="1564679" url="https://pl.wikipedia.org/wiki?curid=1564679" title="Albumy numer jeden w roku 2009 (Polska)">
Albumy numer jeden w roku 2009 (Polska)

Artykuł prezentuje albumy muzyczne numer jeden na notowaniu OLiS w roku 2009.

</doc>
<doc id="1564680" url="https://pl.wikipedia.org/wiki?curid=1564680" title="Nowy Maciejów">
Nowy Maciejów



</doc>
<doc id="1564681" url="https://pl.wikipedia.org/wiki?curid=1564681" title="Antoine-Louis Barye">
Antoine-Louis Barye

Antoine-Louis Barye (ur. 24 września 1796 w Paryżu, zm. 25 czerwca 1875 tamże) – francuski rzeźbiarz, od 1818 uczeń F. J. Bosio w Szkole Sztuk Pięknych.
Życiorys.
Pierwszy sukces osiągnął rzeźbą "Tygrys rozszarpujący krokodyla", wystawioną na Salonie 1831, mimo że jej wymowa była w sprzeczności z poglądami jurorów. Swoje zainteresowanie antykiem uwidocznił w pracy "Walka Tezeusza z Minotaurem". W 1837 roku jego prace nie zostały dopuszczone do "Salonu w 1837" i dopiero w 1847 roku przyjęto jego pracę "Lew". 

</doc>
<doc id="1564686" url="https://pl.wikipedia.org/wiki?curid=1564686" title="Uzbrojony trawler">
Uzbrojony trawler

Uzbrojony trawler – klasa okrętów zbudowanych na bazie rybackich trawlerów przystosowanych do celów militarnych, używanych głównie do zadań patrolowych, eskortowych i zwalczania okrętów podwodnych.
Uzbrojone trawlery były używane przeważnie w czasie wojny, będąc na ogół jednostkami tylko doraźnie przystosowywanymi do celów militarnych. Szeroko używano ich podczas I i II wojny światowej. Trawlery były mocnymi statkami, mogącymi pływać na pełnym morzu w szerokim zakresie warunków pogodowych, a ich stosunkowo duże rozmiary umożliwiały instalowanie uzbrojenia, w tym artylerii. W okresie wojny często przebudowywano je na trałowce, służące do oczyszczania akwenów z min morskich. Dodanie hydrolokatorów i wyposażenie w bomby głębinowe czyniło z trawlerów skuteczny okręt zwalczania okrętów podwodnych. Okręty te służyły ponadto w ochronie miejsc połowów przed okrętami podwodnymi oraz samolotami wroga.
Także obecnie niektóre kraje posiadają uzbrojone trawlery do ochrony swoich statków rybackich.
Prawdopodobnie ostatnią – i jedną z niewielu powojennych – konstrukcją uzbrojonego trawlera, przystosowanego do współczesnych wymogów, jest radziecki okręt nr 225 projektu 502GM (typ "Majak") z 1989, którego uzbrojenie stanowią wyrzutnie rakietowych bomb głębinowych RBU-1200 i torped przeciw okrętom podwodnym 406 mm.

</doc>
<doc id="1564687" url="https://pl.wikipedia.org/wiki?curid=1564687" title="Mighty Mouse">
Mighty Mouse

Apple Mighty Mouse – wieloprzyciskowa mysz USB/Bluetooth produkowana i sprzedawana przez firmę Apple. Jej sprzedaż rozpoczęto 2 sierpnia 2005 roku. Wcześniej Apple ze swoimi komputerami sprzedawało jedynie jednoprzyciskowe myszy (pierwsze były sprzedawane wraz z komputerami Apple Lisa ponad 20 lat wcześniej).
Jednoprzyciskowa mysz odsuwała Apple na bok względem konkurencji, dlatego premiera wieloprzyciskowej Mighty Mouse jest uważana za ważne wydarzenie w historii Apple.
Nazwa myszy jest używana na licencji CBS, właściciela serii kreskówek „Mighty Mouse”.
O myszy.
Mighty Mouse jest zrobiona z białego plastiku oraz ma wytłoczone logo Apple na górnej części obudowy. Mysz ma cztery funkcjonalne przyciski: lewy, prawy, klikalny scroll ball oraz reagujące na nacisk przyciski po bokach myszy. Scroll ball pozwala użytkownikowi na przewijanie dokumentu we wszystkich kierunkach poprzez obracanie kulki w konkretnym kierunku. Trzeba zaznaczyć, że przyciski lewy i prawy nie są fizycznymi przyciskami. Wręcz przeciwnie, górna część obudowy myszy jest wrażliwa na dotyk i pozwala na wykrywanie, która część jest kliknięta.
Aktualnie OS X jest jedynym systemem operacyjnym, który w pełni obsługuje Mighty Mouse. Przyciski myszy są wtedy programowalne: mogą włączać aplikacje lub różne funkcje systemu Mac OS X, jak na przykład Exposé, czy Dashboard. Jeśli mysz nie jest użyta z Mac OS X, zachowuje się jak zwykła czteroprzyciskowa mysz z dwoma scrollami. Istnieją dodatkowe aplikacje na system Windows, dzięki którym mysz ma więcej funkcji pracując pod kontrolą tego systemu.
Mighty Mouse nie wykrywa równoczesnego kliknięcia lewym i prawym przyciskiem myszy. To oznacza, że skróty w oprogramowaniu CAD, grach, przeglądarkach internetowych i innych aplikacjach nie mogą być użyte.
Konstrukcja Mighty Mouse sprawia, że scroll ball po kilku miesiącach użytkowania przestaje działać. Rozwiązań jest kilka: od prostego odwrócenia myszy i przesuwania scrolem po kartce po rozbieranie myszy i kompleksowe czyszczenie. Mysz znana jest z tego że w ciągu okresu jej używania trzeba powtarzać te czynności dosyć często i co za tym idzie mysz jest dosyć uciążliwa w użytkowaniu.

</doc>
<doc id="1564689" url="https://pl.wikipedia.org/wiki?curid=1564689" title="Marine Feldjagdstaffel Nr. II">
Marine Feldjagdstaffel Nr. II

Marine Feldjagdstaffel Nr. II - (MFJ II) – wyspecjalizowana niemiecka jednostka lotnictwa morskiego "Luftstreitkräfte" z okresu I wojny światowej.
Eskadra została utworzona 19 października 1917 roku w Koolkerke we Flandrii Zachodniej pod dowództwem porucznika marynarki Reuscha. Pierwsze zwycięstwo jednostka odniosła już 2 marca 1918 roku. 
Kiedy 2 września 1918 roku został utworzony Marine Jagdgeschwader dowództwo nad nim powierzono ówczesnemu dowódcy eskadry morskiej MFJ I porucznikowi Gotthardowi Sachsenbergowi, a II eskadra morska weszła w jego skład.
Eskadra morska używała między innymi samolotów Pfalz D.III, Albatros D.V oraz Fokker D.VII.
"MFJ II" w całym okresie wojny odniosła ponad 61 zwycięstw. Jej straty wynosiły co najmniej 6 zabitych w walce, 4 rannych. 
Łącznie przez jej personel przeszło 4 asów myśliwskich: Theodor Osterkamp (26), Alexander Zenses (19), Karl Scharon (8), Eduard Blaas (1).

</doc>
<doc id="1564690" url="https://pl.wikipedia.org/wiki?curid=1564690" title="Tony Dalton">
Tony Dalton

Álvaro Luis Bernat „Tony” Dalton (ur. 13 lutego 1975 w Laredo) – amerykańsko-meksykański aktor, scenarzysta i producent, najbardziej znany ze swojej roli operatora kartelu jako Eduardo „Lalo” Salamanca w serialu "Zadzwoń do Saula" ("Better Call Saul").
Kariera.
Ukończył Lee Strasberg Theatre and Film Institute w Nowym Jorku. Występował na Off-Broadwayu w przedstawieniach takich jak "Ballada o smutnej knajpie" Carson McCullers, "Lot nad kukułczym gniazdem" Kena Keseya i "Tramwaj zwany pożądaniem" Tennessee Williamsa. W 2001 rozpoczął karierę na małym ekranie w programie pod tytułem "No te Equivoques". W 2002 zagrał w telenoweli "Clase 406". W latach 2004–2006 wcielił się w rolę Gastóna w telenoweli "Zbuntowani".

</doc>
<doc id="1564692" url="https://pl.wikipedia.org/wiki?curid=1564692" title="Niełamliwa spacja">
Niełamliwa spacja



</doc>
<doc id="1564693" url="https://pl.wikipedia.org/wiki?curid=1564693" title="Corydalis bulbosa">
Corydalis bulbosa



</doc>
<doc id="1564695" url="https://pl.wikipedia.org/wiki?curid=1564695" title="Zbiornik wyrównawczy ciśnienia">
Zbiornik wyrównawczy ciśnienia

Zbiornik wyrównawczy ciśnienia – rodzaj akumulatora hydraulicznego energii występujący w urządzeniach pneumatycznych lub hydraulicznych. Ma on na celu:
W systemach grzewczych spotyka się nazwę "przeponowe urządzenie wyrównawcze" natomiast w układach hydraulicznych znane jest jako "akumulator hydrauliczny".
Wymiarowanie.
Każda instalacja sprężarkowa zawiera jeden lub więcej zbiorników powietrza. Ich wielkość jest dobierana np. w zależności od wydajności sprężarki, systemu regulacyjnego i wymagań użytkownika.
Jeżeli system składa się z kilku sprężarek to zbiornik powietrza jest zawsze wymiarowany w oparciu o wydajność największej sprężarki.
W przypadku sprężarek z napędem o zmiennej prędkości obrotowej (VSD) wymagana objętość zbiornika powietrza jest znacznie mniejsza.
Poniższy wzór definiuje objętość zbiornika buforowego:
V=0,25 x qc x p1 x T0 / fmax x (pU – pL) x T1
gdzie:

</doc>
<doc id="1564696" url="https://pl.wikipedia.org/wiki?curid=1564696" title="Stary Maciejów">
Stary Maciejów



</doc>
<doc id="1564698" url="https://pl.wikipedia.org/wiki?curid=1564698" title="Michael Winslow">
Michael Winslow

Michael Leslie Winslow (ur. 6 września 1958 w Spokane, Waszyngton) – amerykański aktor komediowy, wystąpił jako sierżant Larvelle Jones w serii "Akademia Policyjna". Słynie z umiejętności naśladowania głosem setek dźwięków.

</doc>
<doc id="1564706" url="https://pl.wikipedia.org/wiki?curid=1564706" title="Litewska Armia Wolności">
Litewska Armia Wolności

Litewska Armia Wolności (lit. Lietuvos laisvės armija, LLA) – litewska konspiracyjna organizacja wojskowo-polityczna działająca podczas II wojny światowej i w pierwszych latach powojennych.
Organizacja została założona w grudniu 1941 r. w okupowanym przez Niemców Wilnie z inicjatywy studenta prawa uniwersytetu Kazysa Veverskisa. Do czołowych działaczy należeli też bracia K. Veverskisa Pranas Veverskis i Aleksandras Veverskis, gen. Motiejus Pečiulionis-Miškinis, kpt. Juozas Čeponis-Tauragis, Petras Bartkus-Žadgaila, ppor. Adolfas Eidimtas-Papunis, kpt. Karalius-Varenis, inż. Snarskis-Šnairys, kpt. J. Kasperavičius-Visvydas, kpt. Juozas Krištaponis, Vytautas Šniuolis, kpt. Antanas Kazanas i jego syn por. Mykolas Kazanas-Mutka, por. A. Kubilius, Vladas Montvydas-Žemaitis, Jonas Misiūnas-Žalias, J. Šibaila-Merainis, mjr B. Kaletka-Senis, por. D. Vaitelis-Briedis, kpt. J. Žemaitis-Lukas, L. Vilutis-Arūnas, mjr J. Semaška-Liepa, płk P. Budraitis. 
Podstawowym celem LLA było odzyskanie niepodległości przez Litwę nie tylko w drodze działań politycznych i dyplomatycznych, ale też wojskowych. Początkowymi przejawami działalności było budowanie struktur organizacyjnych i zbieranie broni. Kierownictwo LLA czekało na osłabienie niemieckiej okupacji, zdając sobie sprawę, że jakakolwiek akcja zbrojna na razie nie jest możliwa. W listopadzie 1943 r. poparło koncepcję gen. Povilasa Plechavičiusa utworzenia pod nadzorem niemieckim narodowych sił zbrojnych pod nazwą Lietuvos vietinė rinktinė, ale czynnie się nie zaangażowało. LLA prowadziła ograniczoną współpracę z Niemcami, przede wszystkim z Abwehrą. Nie prowadziła działań sabotażowych przeciwko infrastrukturze, gdyż chciała zachować ją na okres odzyskania niepodległości. Pod koniec okupacji niemieckiej w połowie 1944 r. LLA miała ok. 10 tys. członków. Była najliczniejszą organizacją konspiracyjną. 
Na czas wkroczenia na terytorium Litwy Armii Czerwonej przygotowywała powszechne powstanie, licząc na reakcję międzynarodową, szczególnie ze strony USA i Wielkiej Brytanii. Wydała wiele instrukcji i dyrektyw, które regulowały działania ruchu partyzanckiego. LLA miała dosyć elastyczną strukturę organizacyjną. Była podzielona na 2 sektory: organizacyjny i czynny, zwany Vanagai (Jastrzębie). Vanagai stanowiło właściwą armię partyzancką, przygotowującą wystąpienie zbrojne przeciwko Sowietom. Natomiast członkowie sektora organizacyjnego mieli zapewnić partyzantom żywność, transport, informacje, łączność i leczenie. W terenie istniały okręgi. Do walki zbrojnej latem 1944 r. przystąpiły 4 spośród nich: Wilno, Kowno, Poniewież i Szawle. Ponieważ tylko Okręg Szawle miał dogodne warunki do rozwoju sił partyzanckich, gdyż na terenie pozostałych przebywały silne oddziały sowieckie, jego sztab na czele z ppor. A. Eidimtasem-Papunisem przejął funkcje sztabu głównego organizacji. W okręgu działało prawdopodobnie ok. 14-15 tys. wyszkolonych i uzbrojonych partyzantów, rozlokowanych w gminach i miasteczkach w oddziałach liczących po 20-60 osób.
Do 1945 r. LLA odgrywała najważniejszą rolę w litewskich antysowieckim ruchu partyzanckim ze względu na szeroko rozwinięte struktury organizacyjne i sieć łączności. 28 grudnia 1944 r. został zabity K. Veverskis. W 1945 r. zniszczono lub znacznie osłabiono wiele terenowych struktur organizacyjnych. Resztki struktur i nieliczne oddziały partyzanckie w 1949 r. podporządkowały się Ruchowi Walki o Wolność Litwy.

</doc>
<doc id="1564712" url="https://pl.wikipedia.org/wiki?curid=1564712" title="Ungod">
Ungod

Ungod – debiutancki album Stabbing Westward. 
Riff gitarowy użyty w tytułowym utworze jest taki sam jak w utworze "Hey Man, Nice Shot" Filter – gitarzysta Stuart Zechman działał wówczas w obu tych grupach. Utwór Filter został wydany jako singiel na początku 1993 roku, z tego względu utwór nie został wydany na singlu i nie był grany na koncertach.

</doc>
<doc id="1564715" url="https://pl.wikipedia.org/wiki?curid=1564715" title="Port lotniczy Panama">
Port lotniczy Panama

Port lotniczy Panama-Tocumen (ang. Tocumen International Airport) (IATA: PTY, ICAO: MPTO) – największy panamski port lotniczy zlokalizowany w miejscowości Tocumen, w odległości ok. 20 km od stolicy kraju – Panamy.

</doc>
<doc id="1564720" url="https://pl.wikipedia.org/wiki?curid=1564720" title="Quercus frainetto">
Quercus frainetto



</doc>
<doc id="1564723" url="https://pl.wikipedia.org/wiki?curid=1564723" title="Oprogramowanie do zarządzania projektami">
Oprogramowanie do zarządzania projektami

Oprogramowanie do zarządzania projektami – oprogramowanie komputerowe służące do zarządzania projektami, czyli harmonogramowania, kontroli i zarządzania budżetem, alokacji zasobów, zarządzania jakością i dokumentacją, zarządzania ryzykiem oraz zarządzania odchyleniami w projektach.
Oprogramowanie takie może być udostępniana użytkownikom przez Internet jako usługa lub może zostać zaimplementowane jako program działający na komputerze użytkownika z możliwością do współdzielenia i współpracy z innymi użytkownikami, przechowywania danych w centralnej bazie danych, np. relacyjnej. Aplikacje takie mogą działać w środowisku heterogenicznym z wieloma różnymi systemami operacyjnymi. 
Zadania oprogramowania do zarządzania projektami.
Harmonogramowanie.
Jednym z najważniejszych zadań podczas zarządzania projektami jest harmonogramowanie sekwencji zdarzeń i zadań. Oprogramowanie pozwala na opanowanie złożoności tego zadania. Oprogramowanie oferuje następujące wsparcie:
Dostarczanie informacji.
Oprogramowanie do zarządzania projektami dostarcza dużą ilość informacji wielu ludziom biorących udział w projekcie albo zainteresowanych wynikami projektu (interesariuszom). Typowe wymagania stawiane przed takim oprogramowaniem to dostarczenie:
Obliczanie ścieżki krytycznej.
W przypadku skomplikowanych harmonogramów mamy do czynienia ze ścieżką krytyczną lub sekwencją zdarzeń czy zadań zależnych od siebie w określonej kolejności. Zdarzenia te w sposób bezpośredni wpływają na długość trwania całego projektu. Oprogramowanie do zarządzania projektami może i powinno pomagać planistom w identyfikowaniu ścieżki krytycznej.

</doc>
<doc id="1564724" url="https://pl.wikipedia.org/wiki?curid=1564724" title="Port lotniczy Enrique Malek">
Port lotniczy Enrique Malek

Port lotniczy Enrique Malek – jeden z panamskich portów lotniczych, zlokalizowany w mieście David.

</doc>
<doc id="1564727" url="https://pl.wikipedia.org/wiki?curid=1564727" title="National Geographic Polska">
National Geographic Polska

National Geographic Polska – popularnonaukowy miesięcznik poświęcony geografii, odkryciom, podróżom, kulturze, naukom ścisłym itp., ukazujący się od października 1999 roku. Jest to polska wersja językowa amerykańskiego magazynu National Geographic. 
Należy do rodziny publikacji spod znaku National Geographic razem z National Geographic Traveler i National Geographic Kids. Wydawcą i licencjobiorcą National Geographic Polska jest Hubert Burda Media. Redaktorem naczelnym pisma jest Agnieszka Franus (od stycznia 2017). Na jego łamach można znaleźć artykuły o najnowszych odkryciach archeologicznych i paleontologicznych, niezwykłych kulturach, przyrodzie, historii, medycynie. Porusza także tematy społeczne i polityczne, opisuje konflikty, problemy ekologiczne i efekty zmian klimatycznych.
"National Geographic Polska" organizuje różnego rodzaju plebiscyty i konkursy, w tym:

</doc>
<doc id="1564728" url="https://pl.wikipedia.org/wiki?curid=1564728" title="Acer sempervirens">
Acer sempervirens



</doc>
<doc id="1564733" url="https://pl.wikipedia.org/wiki?curid=1564733" title="John Trenchard">
John Trenchard

John Trenchard (ur. 30 marca 1649, zm. 27 kwietnia 1695) – brytyjski polityk, sir.
Pochodził ze starego rodu z hrabstwa Dorset. Urodził się w Lytchett Matravers niedaleko Poole. Kształcony w New College w Oksfordzie.
Od listopada 1693 do 27 kwietnia 1695 był sekretarzem stanu południowego departamentu. Zmarł pełniąc tę funkcję.

</doc>
<doc id="1564734" url="https://pl.wikipedia.org/wiki?curid=1564734" title="Indeks osobowy">
Indeks osobowy

Indeks osobowy – alfabetyczny spis pomocniczy nazwisk, dołączony do bibliografii lub książek, opatrzony numerem strony, ułatwiającym odnalezienie w publikacji konkretnego nazwiska.
Obejmuje występujące w dziele nazwiska z wyjątkiem tych, które mieszczą się w tytułach lub nazwach (np. Kleiner, "Mickiewicz", ul. H. Sienkiewicza).
Oprócz nazwisk w indeksie umieszcza się również: imiona "przednazwiskowe" (Albert z Aix), imiona historyczne panujących świeckich i duchownych (Ludwik XIV), nazewnicze formy starożytne (Cicero), a także, jeżeli dzieło tego wymaga, imiona mitologiczne, biblijne, legendarne, a nawet postaci literackie.
Nazwiska obce, o różnej pisowni stosowanej w Polsce (Voltaire - Wolter) oraz nazwiska dwuczłonowe (Molińska Wojkowska) należy umieszczać pod obu formami z odsyłaczem do formy podstawowej głównej.
Imiona podaje się w pełnym brzmieniu lub też w postaci inicjału. Rezygnuje się z inicjału wtedy, gdy przy tym samym nazwisku występują imiona o jednakowych inicjałach (Śniadecki Jan i Jędrzej). W przypadku, gdy imię umieszczone w indeksie budzi wątpliwości co do tożsamości osoby, wskazane jest podanie zwięzłego wyjaśnienia indentyfikującego (Albert, wójt krakowski).
Swoim zakresem indeks może obejmować tekst główny oraz przypisy i komentarze.

</doc>
<doc id="1564736" url="https://pl.wikipedia.org/wiki?curid=1564736" title="Roberto Stellone">
Roberto Stellone

Roberto Stellone (ur. 27 lipca 1977 w Rzymie) – włoski piłkarz występujący na pozycji napastnika, a także trener.
Kariera klubowa.
Stellone karierę rozpoczynał w Lodigiani Roma. W pierwszej drużynie tego klubu zadebiutował już wieku 16 lat. Przez kolejne cztery sezony rozegrał 50 spotkań i zdobył 18 bramek w Serie C2. W 1997 roku przeniósł się do A.S. Lucchese-Libertas, występującego o jedną klasę rozgrywkową wyżej, niż jego dotychczasowy klub. Jednak w nowej ekipie nie udało mu się przebić do wyjściowej jedenastki. Postanowił więc odejść do AC Parmy. Tam nie zdołał wywalczyć sobie miejsca, nawet na ławce rezerwowych. Dlatego też włodarze ekipy ze Stadio Ennio Tardini, szybko sprzedali go do US Lecce. Po spędzeniu rundy wiosennej sezonu 1998/1999 w barwach "Giallorossich", w lecie 1999 dołączył do drużyny SSC Napoli. Wraz z ekipą "Azzurri" grał zarówno w Serie A, jak i w Serie B. Na sezon 2003/2004 powędrował na wypożyczenie do Regginy Calcio. W 2004 zdecydował się na przeprowadzkę do Genui, podpisując kontrakt z tamtejszym drugoligowcem – Genoą CFC. Na koniec sezonu, z 18 golami na koncie, zajął czwarte miejsce w klasyfikacji strzelców Serie B. Latem 2005 trafił do Torino FC. Latem 2009, po rozegraniu 113 ligowych pojedynków Stellone został wolnym zawodnikiem. 12 listopada 2009 został graczem drugoligowego Frosinone Calcio. W 2011 roku zakończył tam karierę.
W Serie A rozegrał 101 spotkań i zdobył 11 bramek.
Kariera reprezentacyjna.
Stellone dwukrotnie został powołany do młodzieżowej reprezentacji Włoch U-21. Znalazł się w kadrze na mecz przeciwko Walii, zakończonym wynikiem 6-2 oraz na zremisowanym 0-0 pojedynek ze Szwajcarią. W żadnym z tych spotkań Stellone jednak ostatecznie nie wystąpił.

</doc>
<doc id="1564737" url="https://pl.wikipedia.org/wiki?curid=1564737" title="Vicky Cristina Barcelona">
Vicky Cristina Barcelona

Vicky Cristina Barcelona – hiszpańsko-amerykański film fabularny w reżyserii i według scenariusza Woody’ego Allena. Jest to czwarty film zrealizowany przez Allena poza granicami Stanów Zjednoczonych. Film miał swoją światową premierę podczas Festiwalu Filmowego w Cannes w 2008 roku.
Sceny filmu kręcone były między innymi w Avilés, Oviedo i Barcelonie.
Opis fabuły.
Dwie przyjaciółki: rozważna Vicky (Rebecca Hall) i romantyczna Cristina (Scarlett Johansson) jadą na wakacje do Barcelony. Już pierwszego wieczoru spotykają fascynującego mężczyznę – Juana Antonia (Javier Bardem). Proponuje im spontaniczny i nieobowiązujący wypad do Oviedo na weekend. Vicky jedzie tylko na gorącą prośbę zakochanej Cristiny. Vicky, ze względu na zaręczyny, opiera się urokowi artysty. Cristina, w decydującej chwili z Juanem, ma problemy żołądkowe i resztę weekendu musi spędzić w łóżku. Vicky więc zostaje zmuszona zwiedzać miasto z facetem, do którego nie kryje niechęci. Jednak wieczorem przy kolacji zaczyna między nimi iskrzyć i po wypiciu dużej ilości hiszpańskiego wina lądują razem w sypialni. Vicky długo po weekendzie w Oviedo myśli o Juanie. Ten jednak dzwoni do Cristiny i zaprasza ją do siebie. Wkrótce u niego zaczyna mieszkać. Do Vicky przyjeżdża narzeczony i biorą magiczny ślub w Avilés. Uroczą sielankę psuje jednak pojawienie się byłej żony Juana, histerycznej Maríi Eleny (Penelope Cruz). Próbowała popełnić samobójstwo i tymczasowo zamieszkuje z Cristiną i Juanem. Razem tworzą świetny trójkąt i byłe małżeństwo już wie, czego w ich związku brakowało – właśnie Cristiny. Ta odkrywa w sobie swój nieoszlifowany talent – fotografię. Kolejne osoby uświadamiają Vicky, że jest zakochana w Juanie, ale jednak kocha męża. Nie chcą, by pakowała się w nieszczęśliwe małżeństwo. Gdy zbliża się koniec lata, Cristina zaczyna intensywnie rozmyślać nad swoim życiem. Znowu nie wie, czego chce. I tego chce poszukać. Wyjeżdża na kilka dni do Francji, by wszystko na spokojnie przemyśleć. Juan Antonio i María Elena nie umieją się ze sobą dogadać bez Cristiny i zrywają. Ten dzwoni do Vicky i zaprasza ją na lunch. Gdy tylko krok dzieli ich od sypialni, do domu Juana wpada rozhisteryzowana María Elena z rewolwerem. Chce wszystkich zabić. Gdy już się uspokoiła, broń przypadkowo strzela i trafia w dłoń Vicky. Opatrzona zamierza zapomnieć o Juanie i skupić się na małżeństwie. Cristina dalej szuka, nie wiedząc czego chce, ale wiedząc, czego nie chce. Z takimi myślami opuszczają piękną Barcelonę i wracają do Stanów.
Obsada.
i inni
Nagrody.
Podczas 66. Ceremonii wręczenia Złotych Globów film otrzymał statuetkę w kategorii Najlepszy film komediowy lub musical.
Penélope Cruz otrzymała za rolę w filmie Oscara w kategorii „Najlepsza aktorka drugoplanowa”.

</doc>
<doc id="1564740" url="https://pl.wikipedia.org/wiki?curid=1564740" title="Strzelectwo na Letnich Igrzyskach Olimpijskich 2008 – karabin małokalibrowy trzy postawy 50 m kobiet">
Strzelectwo na Letnich Igrzyskach Olimpijskich 2008 – karabin małokalibrowy trzy postawy 50 m kobiet

Karabin małokalibrowy trzy postawy 50 m kobiet to jedna ze strzeleckich konkurencji na Letnich Igrzyskach Olimpijskich w Pekinie, które odbywają się w Halowej Strzelnicy Pekińskiej.
Dyscyplina rozpoczęła się o godzinie 9:00 czasu miejscowego. Wtedy to rozegrano kwalifikacje do finału. Decydująca faza, która miała wyłonić mistrzynię olimpijską odbyła się o godzinie 12:30 czasu miejscowego.
W samych kwalifikacjach do finałowej serii tej konkurencji wystartowało 43 zawodników (w tym dwie Polki: Sylwia Bogacka i Agnieszka Staroń). Do finału zakwalifikowało się osiem najlepszych zawodników kwalifikacji. Jednak w tym ścisłym gronie najlepszych nie znalazła się żadna z Polek - Bogacka zajęła 10. miejsce (582 pkt), a Staroń 11. (581 pkt). Aby zakwalifikować się do finału potrzeba było uzyskać wynik 585 pkt na 600 możliwych. Najlepsza okazała się Du Li (589 punktów). Finałowa seria liczyła 10 strzałów dla każdej z uczestniczki, czyli 80 strzałów finałowych. Do sumy wyniku walczących zawodniczek w finale liczyły się także strzały z kwalifikacji. 
Złoty medal zdobyła reprezentantka gospodarzy Chinka Du Li, która utrzymała prowadzenie z kwalifikacji. Z 10 finałowych strzałów w trzech była najlepsza, co przyczyniło się do zdobycia tytułu olimpijskiego. Druga - Czeszka Katerina Emmons zwyciężała dwukrotnie co przy wygranych kwalifikacjach dało Chince przewagę 2,6 punktu. Obrońca tytułu olimpijskiego z Aten Rosjanka Lubow Gałkina po 8. miejscu w kwalifikacjach, w finale uzyskała najwyższy wynik (102,4 pkt) i awansowała na czwartą pozycję.

</doc>
<doc id="1564741" url="https://pl.wikipedia.org/wiki?curid=1564741" title="Zamek w Szymbarku">
Zamek w Szymbarku

Zamek kapituły pomezańskiej w Szymbarku – czternastowieczny zamek we wsi Szymbark (województwo warmińsko-mazurskie) zbudowany przez kapitułę pomezańską, następnie rezydencja rodowa. Spalony w 1946 przez Armię Czerwoną i od tego czasu pozostaje w ruinie.
Historia.
Budowa zamku w Szymbarku rozpoczęła się najpewniej w latach 70. XIV wieku z inicjatywy proboszcza kapituły pomezańskiej Henryka ze Skarlina, co potwierdza inskrypcja umieszczona nad bramą wjazdową "Hec Porta Constructa Est Anno Domini MCCCLXXXVI Tempore Fratris Henrici De Skarlin Prepoziti". Istnieje jednak pogląd, iż budowa zamku trwała o wiele dłużej i została rozpoczęta jeszcze w XIII stuleciu. Nie ma natomiast wątpliwości co do usytuowania zamku na miejscu dawnego grodu Prusów.
W pierwszej fazie budowy warowni wzniesiono jej mury zewnętrzne, osiem baszt, ufortyfikowaną bramę oraz fosę z drewnianym mostem zwodzonym. W tym czasie zaczęło powstawać również wschodnie skrzydło zamku oraz zespół drewnianych domów mieszkalnych w obrębie wzniesionych murów. Obiekty te, traktowane jako tymczasowe, zostały usunięte w XV wieku ciągiem murowanych budynków. Całe założenie pełniło raczej funkcje mieszkalne i reprezentacyjne niż obronne, jednak w czasie wojny trzynastoletniej zamek stał się areną gwałtownych walk między stroną polską a Krzyżakami, w rezultacie czego niemal doszczętnie spłonął. Po zakończeniu wojny obiekt został odbudowany i wzmocniony na wypadek powtórzenia się konfliktu zbrojnego - wzniesiono dodatkowe baszty, podwyższono mury obronne. Mimo tych czynności w 1520 zamek bez walki poddał się na widok pięciotysięcznej armii polskiej, prowadzonej przez Stanisława Kostkę, który został królewskim zarządcą - starostą Szymbarka aż do 1526 roku.
Po sekularyzacji dawnego państwa krzyżackiego właścicielem zamku został Albrecht Hohenzollern, który początkowo pozostawił zamek w rękach biskupa Erharda von Queiss, a po jego śmierci przekazał go ewangelickiemu biskupowi Georgowi von Polentzowi. Jego spadkobiercy administrowali zamkiem do 1653, przeprowadzając renesansową przebudowę obiektu i zmieniając go ostatecznie w rezydencję. Kolejnym właścicielem dóbr szymbarskich był Jonasz Kazimierz von Eulenburg, a po nim Teodor Schlieben. Pod koniec XVII wieku sprzedał on zamek Ernestowi Finck von Finckenstein, którego rodzina władała zamkiem do 1945. Rodzina ta przeprowadziła najpierw przebudowę obiektu w duchu baroku, urządzając na jego terenie oranżerię i park, a następnie, w epoce romantyzmu, sfinansowała regotyzację zamku, nadając mu częściowo oryginalny wygląd.
W czasie II wojny światowej zamek przejęły oddziały SS, po nich obiekt zamieniła na tymczasową kwaterę Armia Czerwona. Odchodzący żołnierze radzieccy spalili gmach razem z całym ocalałym wyposażeniem. W latach 60. XX wieku wykonano jedynie ograniczone zabiegi konserwatorskie, odgruzowując i zadaszając część budynków. W 1988 fundacja Widzieć Muzyką przejęła ruiny, zapowiadając ich odbudowę i uruchomienie ośrodka dla niewidomych dzieci, jednak z braku funduszy była zmuszona zrezygnować z tego planu.
Ruiny szymbarskiego zamku pod koniec 1995 roku stały się polem bitwy z końca II wojny światowej. Volker Schlöndorff kręcił tam sceny do filmu "Król Olch" z Johnem Malkovichem w roli głównej.
Od 1997 obiekt jest w rękach prywatnego właściciela. 7 marca 2018 wystawiony został na licytację komorniczą.
Architektura.
Założenie zamkowe zostało wybudowane na planie prostokąta, o wymiarach 75 na 92 metry, przy wykorzystaniu nasypu zniszczonego grodu pruskiego. Zamek otoczony był murem z dziesięcioma basztami (cztery narożne, w tym baszta-gdanisko), wysuniętymi przed lico muru w celu zwiększenia potencjału obronnego całości. Wszystkie baszty wzniesione były na rzucie prostokątnym, z wieloboczną nadbudową. Wjazd do zamku prowadził przez most zwodzony, który w XIX wieku został zastąpiony mostem arkadowym, i bramę. Najwyższym punktem zamku była wieża zegarowa o wysokości 24 metrów, położona w bezpośrednim sąsiedztwie wjazdu. Dziedziniec zamkowy był zabudowany budynkami mieszkalnymi z reprezentacyjnym skrzydłem zachodnim, w średniowieczu oddanym w użytkowanie proboszcza, z kaplicą i refektarzem. Po spaleniu obiektu przez Armię Radziecką w 1946 r. z zamku ocalał głównie obwód murów obronnych z bramą, basztami i mostem; zachowały się jedynie ślady po budynkach mieszkalnych. Zamek ma obecnie formę trwałej i częściowo zakonserwowanej ruiny.
Niedaleko szymbarskiego zamku, na wzgórzu obok drogi do Ząbrowa znajduje się porośnięty lasem, prawie niedostępny cmentarz rodowy szymbarskiej linii von Finckensteinów. Spoczywa na nim czterech w linii prostej Konradów Finck von Finckenstein oraz Gertruda i Agnes – matka i córka Finckensteinów.
W kulturze.
Zamek został przedstawiony przez Zbigniewa Nienackiego w powieści "Pan Samochodzik i Winnetou" (Zbigniew Nienacki mieszkał w Jerzwałdzie, 20 km od zamku).

</doc>
<doc id="1564743" url="https://pl.wikipedia.org/wiki?curid=1564743" title="Walter Gargano">
Walter Gargano

Walter Alejandro Gargano Guevara (ur. 27 lipca 1984 w Paysandú) – urugwajski piłkarz występujący na pozycji defensywnego pomocnika. Obecnie gra w CA Peñarol.
Kariera klubowa.
Początki.
Gargano rozpoczął grę w piłkę w wieku trzech lat. Dołączył wtedy do nieistniejącego już zespołu Centella w rodzinnym Paysandu. Grając w jednym z meczów przeciwko Danubio FC zaprezentował się na tyle korzystnie, że klub ten zdecydował się go pozyskać w 2001 r. Z Danubio związane są początki jego profesjonalnej kariery. W 2003 r. mając 19 lat zadebiutował w lidze urugwajskiej. Zdobył ze zespołem dwa mistrzostwa Urugwaju (2004 i 2006/07) i zagrał dla niego w 83 meczach w których zdobył 3 bramki.
Napoli.
30 sierpnia 2007 Walter Gargano został kupiony przez włoski klub SSC Napoli z urugwajskiego Danubio FC za dwa miliony funtów i podpisał z nim 5-letni kontrakt. Pierwszy mecz Gargano w nowych barwach miał miejsce 15 sierpnia 2007 r. w meczu Pucharu Włoch z Ceseną, a debiut w Serie A przypadł 26 sierpnia 2007 r. w meczu z Cagliari Calcio (4:0). 20 listopada 2007 r. strzelił pierwszego gola dla "Azzurrich" podczas meczu z Romą (4:4), a tydzień później dołożył drugiego z Juventusem. Z powodu ostrej gry dwukrotnie w pierwszym sezonie karany był czerwoną kartką. W styczniu 2010 r., w zamian za pensję w wysokości 1 mln euro rocznie, przedłużył z klubem umowę do 2015 r 13 marca 2010 r. rozegrane spotkanie z Fiorentiną było setnym meczem w Serie A. W związku z przybyciem do Neapolu Gökhana İnlera stracił miejsce w wyjściowej jedenastce. 21 grudnia 2011 zdobył bramkę w meczu z Genoą. 9 marca 2012 pokonał bramkarza Cagliari Calcio. Dla zespołu ze stadionu Świętego Pawła zagrał w 165 meczach ligowych w których strzelił 4 bramki.
Inter Mediolan.
23 sierpnia 2012 r. został wypożyczony do Interu za 1,25 mln euro z opcją pierwokupu po jednym sezonie za 5,25 mln euro. Trzy dni potem zaliczył debiut w barwach Interu w meczu ligowym z Pescarą. Był to dla niego także mecz numer 200 we Włoszech. Łącznie dla "Nerazzurrich" rozegrał 28 meczów ligowych, które nie przekonały kierownictwa klubu z Mediolanu do wykupienia go z Neapolu.
Parma.
W 2013 roku nowym trenerem SSC Napoli został Rafael Benítez, jednak i tego trenera nie zdołał przekonać do siebie, w wyniku czego został wypożyczony z opcją pierwokupu do Parmy.
Kariera reprezentacyjna.
Walter Gargano zadebiutował w reprezentacji Urugwaju 30 maja 2006 w meczu towarzyskim z Libią, gdy w 85 minucie zmienił Alvara Gonzaleza. Jak dotychczas Urugwajczyk zaliczył 50 występów w reprezentacji swojego kraju. Wraz z nią uczestniczył w Copa América 2007, w którym zajął czwarte miejsce oraz Copa América 2011, gdzie "Urusi" odnieśli zwycięstwo. Należał także do drużyny, która z Mistrzostw Świata w RPA wróciła jako czwarta ekipa świata.
Życie prywatne.
Jest synem Waltera Gargana i Nancy Guevary. Ożenił się z siostrą Marka Hamšíka, Miską, z którą ma dwójkę dzieci: Matiasa (ur. 7 maja 2010 r.) i Thiago (ur. 7 kwietnia 2012 r.). Idolami Gargano są Álvaro Recoba i Rubén Sosa. Posiada dzięki przodkom, którzy wywodzili się z Marsico Nuovo, włoskie obywatelstwo.
Statystyki.
Reprezentacyjne.
Bramki

</doc>
<doc id="1564745" url="https://pl.wikipedia.org/wiki?curid=1564745" title="Zamek w Vadstenie">
Zamek w Vadstenie

Zamek w Vadstenie – jeden z 12 charakterystycznych renesansowych zamków wzniesionych w Szwecji w epoce Wazów (tzw. Vasaslotten), zbudowany pod kierunkiem flamandzkiego architekta Arendta de Roy w Vadstena w połowie XVI wieku w celu obrony Sztokholmu przed Duńczykami. Stanowił rezydencję dla księcia Magnusa - trzeciego syna Gustawa Wazy. 
Część bogatego wyposażenia, utraconą w wyniku pożaru jeszcze podczas budowy, zastąpiono malowidłami iluzjonistycznymi. W XVII w. popadł w ruinę, a w 1719 utracił status rezydencji królewskiej, od 1899 stanowi siedzibę archiwum prowincji Östergötland, po długiej debacie odrestaurowany łącznie z murami obronnymi dopiero pod koniec XX w.

</doc>
<doc id="1564752" url="https://pl.wikipedia.org/wiki?curid=1564752" title="Montel Vontavious Porter">
Montel Vontavious Porter

Alvin Burke Jr (ur. 28 października 1973 w Liberty) – amerykański zawodowy zapaśnik, występujący w federacji World Wrestling Entertainment, w rosterze Smackdown. Dwukrotnie zdobył pas WWE United States Championship oraz jednokrotnie WWE Tag Team Championship. Wcześniej występował w TNA. 2 grudnia 2010 poprosił o rozwiązanie kontraktu z WWE.
Obecnie powiązany jest z New Japan Pro Wrestling. W 2014 roku MVP powrócił jako tajemniczy inwestor do TNA.
Osiągnięcia.
Coastal Championship Wrestling
Future of Wrestling
Pro Wrestling Illustrated
World Wrestling Entertainment
Nagrody Wrestling Observer Newsletter
New Japan Pro Wrestling

</doc>
<doc id="1564753" url="https://pl.wikipedia.org/wiki?curid=1564753" title="Romet Pony-50">
Romet Pony-50

Romet Pony 50 – motorower sprzedawany w Polsce od 2007 lub 2008 pod marką Romet. W 2009 roku nie jest już oferowany. Jednoosobowa motorynka Romet Pony 50 jest przewidziana dla młodzieży od 14 roku życia.

</doc>
<doc id="1564754" url="https://pl.wikipedia.org/wiki?curid=1564754" title="Węglan dimetylu">
Węglan dimetylu

Węglan dimetylu – organiczny związek chemiczny, ester metanolu i kwasu węglowego będący przezroczystą cieczą o charakterystycznym zapachu. Otrzymywany jest w reakcji metanolu z fosgenem, której produktami są węglan dimetylu i chlorowodór:
Wykorzystywany jest jako substrat w przemyśle farmaceutycznym, przy produkcji farb oraz agrochemikaliów. Jest łagodnym i nietoksycznym środkiem metylującym pochodne aniliny, fenolu i kwasy karboksylowe, reakcja wymaga jednak stosunkowo wysokiej temperatury (autoklaw) lub użycia silnie zasadowego DBU:

</doc>
<doc id="1564755" url="https://pl.wikipedia.org/wiki?curid=1564755" title="Charles Wyndham, 2. hrabia Egremont">
Charles Wyndham, 2. hrabia Egremont

Charles Wyndham, 2. hrabia Egremont (ur. 1710, zm. 21 sierpnia 1763) – brytyjski polityk.
Jego ojcem był torysowski polityk Sir William Wyndham (zm. 1740).
Charles Wyndham był w latach 1734-1750 członkiem parlamentu (z okręgów Bridgwater 1734-1741, Appleby 1741-1747, i Taunton 1747-1750). Od 9 października 1761 do 21 sierpnia 1763 był sekretarzem stanu płd. departamentu, gdy stanowisko to stracił William Pitt Starszy.
Na tym nowym stanowisku pomagał swojemu szwagrowi, premierowi Grenville’owi przygotować deklarację wojny przeciw Hiszpanii, a potem negocjacje pokojowe z tym krajem. Wydaje się, że nie był zwolennikiem ostatecznych warunków porozumienia z Hiszpanami.
Działał przeciw obrazoburczym kampaniom prasowym Johna Wilkesa. Znany pamiętnikarz i polityk tych czasów Horace Walpole, 4. hrabia Orford uważał Wyndhama za nieudolnego parlamentarzystę i organizatora, choć sam był nieskutecznym politykiem, więc zapewne był tu stronniczy.
Wyndham był lordem-pułkownikiem Cumberland w latach 1751-1763 i potem Sussex w latach 1762-1763.

</doc>
<doc id="1564762" url="https://pl.wikipedia.org/wiki?curid=1564762" title="Ardoino da Piacenza">
Ardoino da Piacenza

Ardoino da Piacenza (zm. 21 stycznia 1183) – włoski kardynał.
Pochodził z Piacenzy, gdzie był archidiakonem miejscowej kapituły katedralnej. Należał do kongregacji kanoników regularnych S. Frediano di Lucca. Prawdopodobnie w czerwcu 1178 papież Aleksander III mianował go kardynałem diakonem S. Maria in Via Lata, a we wrześniu tego samego roku promował do rangi kardynała prezbitera Santa Croce in Gerusalemme. Podpisywał bulle papieskie między 4 lipca 1178 a 8 stycznia 1183. Uczestniczył w papieskiej elekcji 1181. Napisał dzieło teologiczne zatytułowane "De Deo immortali".

</doc>
<doc id="1564763" url="https://pl.wikipedia.org/wiki?curid=1564763" title="Makak magot">
Makak magot



</doc>
<doc id="1564772" url="https://pl.wikipedia.org/wiki?curid=1564772" title="Rubinho">
Rubinho

Rubinho, właśc. Rubens Fernando Moedim (ur. 4 sierpnia 1983 w São Paulo) – piłkarz brazylijski, bramkarz klubu Avaí FC. Brat Zé Eliasa.

</doc>
<doc id="1564777" url="https://pl.wikipedia.org/wiki?curid=1564777" title="Happy-Go-Lucky, czyli co nas uszczęśliwia">
Happy-Go-Lucky, czyli co nas uszczęśliwia

Happy-Go-Lucky, czyli co nas uszczęśliwia (tyt. oryg. "Happy-Go-Lucky", 2008) – brytyjski film komediowy w reżyserii i według scenariusza Mike’a Leigha.
Film wielokrotnie nagradzany, pokazywany na wielu festiwalach filmowych m.in. w Berlinie, Nowym Jorku czy Dżakarcie. Sally Hawkins za swoją rolę otrzymała nagrodę Srebrnego Niedźwiedzia dla najlepszej aktorki na 58. MFF w Berlinie, Satelitę dla najlepszej aktorki komediowej oraz nominację do takich prestiżowych nagród jak: Złoty Glob, Europejska Nagroda Filmowa czy nagrody BIFA.
Fabuła.
Poppy (Sally Hawkins) jest atrakcyjną nauczycielką z dużym poczuciem humoru. Mieszka we współczesnym Londynie wraz z koleżanką z pracy. Obydwie kobiety poszukują partnerów, z którymi spędziłyby resztę życia. Poppy doskonale wie, iż życie należy traktować poważnie, lecz w kontaktach ze swoją dziwną rodziną, jak i z instruktorem prawa jazdy, czasami wydaje się zagubiona. Jednak niespodziewanie na jej drodze stanie ktoś, kto obudzi w niej nadzieję na zupełnie nowe życie.
Obsada.
i inni

</doc>
<doc id="1564778" url="https://pl.wikipedia.org/wiki?curid=1564778" title="Visual IRC">
Visual IRC

Visual IRC (w skrócie ViRC) to opensourcowy klient sieci IRC przeznaczony dla systemu operacyjnego Windows. W odróżnieniu od wielu innych programów tego typu, niemal wszystkie funkcje w ViRC są dostępne dzięki wykorzystaniu skryptów. Dzięki temu możliwości programu mogą być zmieniane i rozszerzane bez potrzeby edycji kodu źródłowego. Pierwsza wersja ViRC (16-bitowa) ukazała się w roku 1995. Działała pod kontrolą systemu Windows 3.x i została napisana przez MeGALiTHa.

</doc>
<doc id="1564781" url="https://pl.wikipedia.org/wiki?curid=1564781" title="Jelica">
Jelica

Jelica (do 2009 "Jedlica") – wieś w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.
Do 1 stycznia 2009 wieś nosiła nazwę "Jedlica".

</doc>
<doc id="1564782" url="https://pl.wikipedia.org/wiki?curid=1564782" title="Romet 717">
Romet 717

Romet 717 – skuter napędzany silnikiem czterosuwowym. Sprzedawany w Polsce od 2007 lub 2008 pod marką Romet. Jego odmiana napędzana silnikiem dwusuwowym nosi nazwę Romet 717 2S.
Historia modelu.
Skuter Romet 717 ma aerodynamiczną karoserię, sportowo zestrojone zawieszenie, przedni hamulec tarczowy jest wyposażony w układ ABS. W tylnych światłach stosowane są diody LED. Stosowane są również aluminiowe felgi i szerokie opony. Silniki dwu- (z modelu 717 2S) i czterosuwowy mają podobną pojemność i moc maksymalną.

</doc>
<doc id="1564784" url="https://pl.wikipedia.org/wiki?curid=1564784" title="Begonia bulwiasta">
Begonia bulwiasta

Begonia bulwiasta, ukośnica bulwiasta ("Begonia" ×"tuberhybrida") – gatunek rośliny z rodziny begoniowatych. Powstała w wyniku krzyżowania gatunków pochodzących z krajów Ameryki Południowej. Wszystkie uprawiane begonie z tej grupy są kultywarami i mieszańcami wielu, dzisiaj trudnych już do ustalenia gatunków. Do krzyżowania rośliny wykorzystano m.in.: "B. boliviensis" DC, "B. parcei" Hook., "B. davisii" Veitch., "B. froebelli" DC., "B. octopetala" L'Hérit.
Zastosowanie.
Roślina ozdobna. Czasami uprawiana jest w mieszkaniach jako roślina pokojowa, częściej jednak uprawia się ją na zewnątrz pomieszczeń na balkonach, w altanach, na pergolach i trejażach. Często jest też uprawiana w gruncie na rabatach. Jest rośliną wieloletnią, w Polsce jednak często jest uprawiana jako roślina jednoroczna, gdyż jej bulwy są słabo wytrzymałe na mróz i muszą być przechowywane wewnątrz pomieszczeń.

</doc>
<doc id="1564785" url="https://pl.wikipedia.org/wiki?curid=1564785" title="Ukośnica bulwiasta">
Ukośnica bulwiasta



</doc>
<doc id="1564786" url="https://pl.wikipedia.org/wiki?curid=1564786" title="Begonia ×tuberhybrida">
Begonia ×tuberhybrida



</doc>
<doc id="1564787" url="https://pl.wikipedia.org/wiki?curid=1564787" title="Nakielniki">
Nakielniki

Nakielniki (do 2009 "Nakielnik") – kolonia w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.
Do 1 stycznia 2009 wieś nosiła nazwę "Nakielnik".

</doc>
<doc id="1564788" url="https://pl.wikipedia.org/wiki?curid=1564788" title="Przedsiębiorstwo Komunikacji Samochodowej w Kłodzku">
Przedsiębiorstwo Komunikacji Samochodowej w Kłodzku

Przedsiębiorstwo Komunikacji Samochodowej w Kłodzku S.A. – przedsiębiorstwo z siedzibą w Kłodzku zajmujące się transportem zbiorowym (autobusowym) głównie na terenie powiatu kłodzkiego. Powstała w 2002 roku po przekształceniu założonego w 1946 roku Przedsiębiorstwa Komunikacji Samochodowej w Kłodzku w spółkę akcyjną.
Kłodzki PKS świadczy usługi związane z rozkładowym transportem pasażerskim i transportem w komunikacji międzymiastowej, głównie na obszarze powiatu kłodzkiego. Zajmuje się również dowozem uczniów do szkół podstawowych oraz gimnazjalnych oraz obsługuje komunikację miejską na terenie Kłodzka. Przedsiębiorstwo ma swoją siedzibę w Kłodzku przy ulicy Dusznickiej 1 oraz 2 placówki terenowe w Bystrzycy Kłodzkiej i Nowej Rudzie. Spółka zapewnia także połączenia z największymi miastami województwa takimi jak: Wrocław, Wałbrzych. Sezonowo uruchamiane są kursy do Pogorzelicy i Kołobrzegu, a codzienna komunikacja do Zakopanego, Warszawy i Kielc zapewniają możliwość przejazdu do największych ośrodków Śląska jak Katowice, Gliwice czy Bytom oraz stolic województw: opolskiego, świętokrzyskiego, mazowieckiego, śląskiego.
Historia.
Początki przedsiębiorstwa związane są z powstaniem 16 stycznia 1946 roku dekretem Rady Ministrów przedsiębiorstwa państwowego „Państwowa Komunikacja Samochodowa”. W tym samym czasie decyzją władz wojewódzkich we Wrocławiu utworzono w Kłodzku oddział PKS, który zajmował się organizacją transportu zbiorowego na terenach ówczesnych powiatów: kłodzkiego, noworudzkiego i bystrzyckiego.
Od 1958 roku do początku lat 60. XX wieku kłodzki oddział PKS obsługiwał także komunikację miejską i podmiejską w Kłodzku, jednak została ona zawieszona na skutek nierentowności i przywrócona dopiero na przełomie lat 70. i 80. tego samego stulecia. W latach 70. XX wieku wzniesiono także na obrzeżach Kłodzka przy głównej trasie wylotowej na Kudowę-Zdrój siedzibę przedsiębiorstwa wraz z zajezdnią autobusową.
Tymczasem w 1983 roku na bazie Zjednoczenia PKS powstało przedsiębiorstwo państwowe pod nazwą Krajowa Państwowa Komunikacja Samochodowa z siedzibą w Warszawie. Wojewódzkie Przedsiębiorstwo PKS we Wrocławiu otrzymało nazwę Krajowa Państwowa Komunikacja Samochodowa Dyrekcja Okręgowa we Wrocławiu, natomiast kłodzki Oddział PKS rozpoczął działalność jako Krajowa Państwowa Komunikacja Samochodowa Oddział Towarowo-Osobowy w Kłodzku. Wraz z transformacją ustrojowo-gospodarczą kraju na początku lat 90. XX wieku nastąpił podział Krajowej Państwowej Komunikacji Samochodowej w Warszawie, w wyniku czego w 1990 roku rozpoczęło działalność Przedsiębiorstwo Państwowej Komunikacji Samochodowej w Kłodzku.
W 2002 roku przedsiębiorstwo rozpoczęło działalność jako jednoosobowa spółka Skarbu Państwa pod nazwą Przedsiębiorstwo Komunikacji Samochodowej w Kłodzku S.A., która w 2009 roku została przejęta przez powiat kłodzki.
Rok 2014 PKS Kłodzko zakończył stratą w wysokości niemal 700 tys. zł, 2015 – ponad 300 tys. zł, a 2016 – prawie 60 tys. zł. W 2017 przedsiębiorstwo osiągnęło ok. 80 tys. zł zysku, a w ciągu 10 miesięcy 2018 zysk osiągnął poziom 177 tys. 391 zł 06 gr. 
W 2018 PKS obsługiwał nieco ponad 400 połączeń lokalnych i dalekobieżnych, w tym uruchomione w tamtym czasie połączenia Stronie Śląskie - Wrocław - Stronie Śląskie (w weekendy), Lądek-Zdrój – Katowice – Lądek-Zdrój (codziennie) i Bystrzyca Kłodzka – Domaszków – Bystrzyca Kłodzka (w dni nauki szkolnej kursy). 1 stycznia 2019 do i ze Stronia Śląskiego wydłużono jedną z par autobusów kursujących dotychczas w krótszej relacji Bystrzyca Kłodzka – Lądek-Zdrój – Bystrzyca Kłodzka. Jednocześnie, 5 listopada 2019 PKS Kłodzko zawiesił do wakacji obsługiwaną przez siebie linię Kudowa-Zdrój - Zakopane (447 km). Zaprzestano również obsługi jednej pary kursów z Kłodzka do Międzygórza, jednej z Bystrzycy Kłodzkiej do Bolesławowa i jednej z Kłodzka do Międzylesia. 
Z powodu pandemii koronawirusa COVID-19, 21 marca 2020 przedsiębiorstwo zawiesiło wszystkie połączenia autobusowe, co spowodowało drastyczne pogorszenie się sytuacji finansowej przedsiębiorstwa i konieczność jego restrukturyzacji. W czerwcu 2020 ruch autobusowy wznowiono. We wrześniu 2020 wznowiono połączenie Bystrzyca Kłodzka - Wilkanów - Międzygórze. Rozkład jazdy ważny od 1 stycznia 2021 przewidywał 29 kursów dziennie. W związku z trudną sytuacją finansową rozpoczęto restrukturyzację przedsiębiorstwa, wystawiając na sprzedaż 20 najstarszych autobusów, oraz 2 dworce autobusowe i dwie zajezdnie. Jednocześnie powiat kłodzki udzielił spółce pożyczkę w wysokości 585 tys. złotych, która miała zapewnić wzrost liczby połączeń z 35 do 74 od 1 lutego 2021, jednak bez połączeń do Międzygórza, które odtworzono dopiero latem 2021. 28 października 2021, w związku z ponownym zamknięciem szkół na czas epidemii, liczbę kursów zmniejszono z 63 do 35. W związku z uzyskaniem statusu przewozów użyteczności publicznej i dofinansowaniem ze strony powiatu kłodzkiego, od 1 stycznia 2022 liczba połączeń wzrosła do 76.
Władze spółki.
Władze kłodzkiego PKS, zgodnie z jego statutem nadanym spółce przez organ prowadzący (Starostwo Powiatowe w Kłodzku) tworzy zarząd (obecnie jednoosobowy) oraz rada nadzorcza. 
Tabor.
Obecnie w PKS S.A. w Kłodzku eksploatuje się pojazdy wyprodukowane przez osiem znanych w Polsce i na świecie firm:

</doc>
<doc id="1564789" url="https://pl.wikipedia.org/wiki?curid=1564789" title="Milan Smiljanić">
Milan Smiljanić

Milan „Lola” Smiljanić, cyr. Милан Смиљанић (ur. 19 listopada 1986 w Kalmarze) – serbski piłkarz występujący na pozycji pomocnika. Zawodnik klubu FK Partizan. Uczestnik mistrzostw Europy U-21 2007 i 2009.
Kariera.
Milan Smiljanić zadebiutował w lidze Serbii i Czarnogóry 26 marca 2005 roku w meczu z Sutjeską Nikšić. W rodzimej lidze rozegrał 48 meczów, zdobył 1 bramkę. W 2007 roku został piłkarzem Espanyolu Barcelona. W sezonie 2009/2010 grał w Sportingu Gijón. Następnie wrócił do Partizana, a w latach 2013–2015 był piłkarzem Gençlerbirliği SK. W sezonie 2015/2016 grał w Maccabi Netanja. W 2016 przeszedł do Perth Glory.

</doc>
<doc id="1564790" url="https://pl.wikipedia.org/wiki?curid=1564790" title="Blood on the Dance Floor (piosenka)">
Blood on the Dance Floor (piosenka)

Blood on the Dance Floor – piosenka Michaela Jacksona pochodząca z albumu "Blood on the Dance Floor", wydana na singlu w 1997 roku. Jackson i Teddy Riley napisali utwór w czasie powstawania albumu "Dangerous". Piosenka to mieszanka różnych gatunków, od rocka po funk.

</doc>
<doc id="1564791" url="https://pl.wikipedia.org/wiki?curid=1564791" title="Begonia tuberhybrida">
Begonia tuberhybrida



</doc>
<doc id="1564794" url="https://pl.wikipedia.org/wiki?curid=1564794" title="ViRC">
ViRC



</doc>
<doc id="1564797" url="https://pl.wikipedia.org/wiki?curid=1564797" title="Walter Lopez">
Walter Lopez



</doc>
<doc id="1564800" url="https://pl.wikipedia.org/wiki?curid=1564800" title="Romet 717 2S">
Romet 717 2S

Romet 717 2S – skuter napędzany silnikiem dwusuwowym. Sprzedawany w Polsce od 2007 lub 2008 pod marką Romet.
Historia modelu.
Skuter Romet 717 2S jest wykonywany w kolorze czerwono-białym i grafitowo-czarnym. Ma aerodynamiczną karoserię, sportowo zestrojone zawieszenie, przedni hamulec tarczowy jest wyposażony w układ ABS. W tylnych światłach stosowane są diody LED. Stosowane są również aluminiowe felgi i szerokie opony. Od bliźniaczego modelu Romet 717 różni się pojedynczymi amortyzatorami. Zastosowano również inny silnik. Jest on dwusuwowy. Ma zbliżoną pojemność i moc maksymalną.

</doc>
<doc id="1564802" url="https://pl.wikipedia.org/wiki?curid=1564802" title="Achszaf">
Achszaf

Achszaf lub Akszaf – królewskie miasto Kananejczyków, wymienione w biblijnej Księdze Jozuego 11:1; 12:20; 19:25. Jego władca walczył z Izraelitami i został pokonany, ponosząc śmierć. Miasto leżało w północnej Palestynie, na wschodniej granicy terytorium plemienia Asera.
Miasto wymienione zostało w bardzo krótkim liście, oznaczonym jako EA 223 wśród Listów z Tell el-Amarna.

</doc>
<doc id="1564804" url="https://pl.wikipedia.org/wiki?curid=1564804" title="Tworylczyk">
Tworylczyk

Tworylczyk – potok w Bieszczadach Zachodnich, lewy dopływ Sanu.
Początek bierze na wysokości ok. 860 m n.p.m., na północnym stoku Wysokiego Berda. Płynie ku północy, doliną usytuowaną pomiędzy grzbietem Stołów na wschodzie a grzbietem Krysowej, Siwarnej, Bukowiny i Żołobiny, a w dolnej części – odnogą kulminującą we wzniesieniu Tworylczyk (także Kiczera Dworska; 617 m), na zachodzie. Ujście leży na terenie dawnej miejscowości Tworylne, w rezerwacie przyrody Krywe, na wysokości ok. 440 m n.p.m. Górną połowę biegu potoku obejmuje Bieszczadzki Park Narodowy, poniżej znajduje się Ciśniańsko-Wetliński Park Krajobrazowy.
Dnem doliny, wzdłuż potoku, prowadzi Transbeskidzki Szlak Konny na odcinku Kalnica – Zatwarnica. W dolinie Tworylczyka, na wysokości ok. 500 m n.p.m. stwierdzono występowanie dzwonka szerokolistnego – bardzo rzadkiej w Polsce rośliny, znanej tylko z 6 stanowisk (wszystkie w Bieszczadach).

</doc>
<doc id="1564805" url="https://pl.wikipedia.org/wiki?curid=1564805" title="Menczył (Bieszczady)">
Menczył (Bieszczady)

Menczył (Mińczoły; 1008 m n.p.m.) – szczyt w Bieszczadach Zachodnich. Nazwa pochodzi z języka wołoskiego (por. rum. "muncel" – wzgórze lub pagórek).
Położenie.
Masyw Menczyła znajduje się w granicznym grzbiecie Bieszczadów Zachodnich i zarazem w głównym, wododziałowym grzbiecie Karpat. Granica Polski z Ukrainą przebiega na południowy zachód od głównego wierzchołka, toteż leży on po stronie polskiej. Na zachód usytuowana jest głęboka przełęcz Beskid (785 m n.p.m.), za którą wznosi się Wołowe Berdo (1121 m n.p.m.), na wschodzie masyw poprzez wyrównany odcinek grzbietu z kilkoma niewyraźnymi przełęczami (najniższa leży 871 m n.p.m.) sąsiaduje zaś z Rozsypańcem (1280 m n.p.m.). Od północy górę opływa Wołosatka, natomiast południowe ukraińskie zbocza, należące do zlewiska Morza Czarnego, odwadnia potok Łubnia.
Topografia.
Zarówno północne oraz południowe stoki, jak i odcinek grzbietu opadający na przełęcz Beskid, charakteryzują się dość dużym nachyleniem, jedynie grzbiet opadający na zachód jest łagodniejszy i ma mniejszą deniwelację. Wysokość względem dna doliny Wołosatki dochodzi do 230 m, podczas gdy dno doliny Łubni znajduje się 480 m poniżej szczytu. Menczył ma trzy kulminacje. W głównym, równoleżnikowym w tym miejscu grzbiecie leżą dwa wierzchołki oddalone od siebie o ok. 300 m, z których zachodni leży na granicy państwowej, a wschodni (polski) jest najwyższym, głównym szczytem góry. Odbiega z niego na południe odnoga z trzecim, ukraińskim wierzchołkiem położonym ok. 500 m dalej.
Masyw nie jest całkowicie zalesiony, po polskiej stronie granicy występują liczne polany.
Turystyka.
Na Menczył nie prowadzą szlaki turystyczne. Ze względu na położenie na terenie Bieszczadzkiego Parku Narodowego szczyt jest wyłączony z ruchu turystycznego. Stoki południowe położone są na terenie ukraińskiego Użańskiego Parku Narodowego. Przez południowo-zachodni stok biegnie droga z ukraińskiej wsi Łubnia do granicy z Polską na przełęczy Beskid, jednak jej przekraczanie jest zabronione. Po polskiej stronie droga ma kontynuację, prowadząc do Wołosatego.

</doc>
