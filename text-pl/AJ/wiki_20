<doc id="1564809" url="https://pl.wikipedia.org/wiki?curid=1564809" title="Tommaso Vailatti">
Tommaso Vailatti

Tommaso Vailatti (ur. 1 lutego 1986 w Venaria Reale) – włoski piłkarz, występujący na pozycji pomocnika.
Vailatti karierę rozpoczynał w Torino FC, w wieku 6 lat. W pierwszej drużynie tego klubu zadebiutował w 2004 roku, kiedy grała ona w Serie B. Łącznie w całym sezonie rozegrał 10 spotkań w lidze. W następnym zaliczył trzynaście występów, a dodatkowo zdobył bramkę w pojedynku z U.S. Cremonese. Na koniec sezonu ekipa "Granata" zajęła trzecie miejsce w drugiej lidze i po barażach awansowała do Serie A. Vailatti pozostał jednak w Serie B, gdyż postanowiono go wypożyczyć do Vicenzy Calcio. W sezonie 2007/08 powrócił do macierzystego klubu. 22 sierpnia 2007 zaliczył debiut w Serie A, w spotkaniu przeciwko S.S. Lazio, zremisowanym 2-2. Nie mogąc się jednak przebić do pierwszej jedenastki drużyny ze stadionu Stadio Olimpico di Torino, powędrował na wypożyczenie do AS Livorno. Podobnie jak w Torino, nie zdołał wywalczyć sobie miejsca w pierwszym składzie, a jego nowa drużyna po zajęciu ostatniego miejsca, pożegnała się z pierwszą ligą.

</doc>
<doc id="1564810" url="https://pl.wikipedia.org/wiki?curid=1564810" title="Pozaalpejska Europa Środkowa">
Pozaalpejska Europa Środkowa

Pozaalpejska Europa Środkowa (Pozaalpejska Europa Zachodnia, Pohercyńska Europa Środkowa; 3) – megaregion Europy Zachodniej.
Pozaalpejska Europa Środkowa leży między pasmem młodych gór fałdowych orogenezy alpejskiej na południu a starymi kaledońskimi masywami Fennoskandii i Wysp Brytyjskich na północy. Rozciąga się od atlantyckiego wybrzeża Francji na zachodzie po wschodnią granicę Polski na wschodzie (skrawki znajdują się również na Ukrainie i w obwodzie kaliningradzkim Rosji). Dzieli się na dwa główne obszary: rozległą Nizinę Środkowoeuropejską, oraz europejską część pasma starych gór i wyżyn orogenezy hercyńskiej, do których należą tzw. Francuskie Wyżyny i Kotliny, Średniogórze Niemieckie, Masyw Czeski i Wyżyny Polskie.
Regionalizacja Pozaalpejskiej Europy Środkowej:
Niż Środkowoeuropejski rozciąga się od depresji holenderskich po Polskę na długości około 1200 km. Szerokość Niżu na zachodzie wynosi 100 km, natomiast na wschodzie dochodzi do 500 km. Obszar Niżu związany jest z głębokim obniżeniem tektonicznym między wypiętrzeniem masywu skandynawskiego i strefą masywów i basenów hercyńskich, gdzie krystaliczne podłoże zanurzone jest do znacznej głębokości, poniżej 2000 m. Obniżenie wypełnione jest seriami utworów paleozoicznych, mezozoicznych i młodszych. Z uwagi na zróżnicowanie budowy geologicznej i rzeźby terenu na obszarze Niżu Środkowoeuropejskiego wyróżnia się następujące jednostki fizycznogeograficzne: Nizinę Holenderską zbudowaną głównie z osadów naniesionych przez wody Mozy i Renu oraz utworów polodowcowych, Półwysep Jutlandzki i Wyspy Duńskie zbudowane głównie z utworów polodowcowych oraz pas pojezierzy i pas pradolin.
Średniogórze Niemieckie obejmuje obszar średnich gór i zagłębień hercyńskich wypełnionych młodszymi utworami. Góry tworzą szereg masywów. Największe z nich leżą w dorzeczu Renu, górnej Wezery i Łaby. Na południu sąsiaduje z Wogezami masyw Schwarzwaldu zbudowany ze skał krystalicznych (gnejsów, granitów), które wyłaniają się na powierzchnię spod zdartej pokrywy mezozoicznej. W rzeźbie powierzchni masywów zachowały się ślady starej penepleny hercyńskiej, występujące na różnych wysokościach oraz powierzchnia zrównań trzeciorzędowych.
Kolejny obszar to Masyw Czeski, ukształtowany w okresie hercyńskim. Zbudowany ze skał krystalicznych, głównie granitów i łupków. Ograniczony łańcuchami górskimi Rudaw, Sudetów, Szumawy, Lasu Czeskiego i Lasu Bawarskiego.
Wyżyny Polskie to obszar wyżynny w południowej i południowo-wschodniej Polsce. Obejmuje Wyżynę Śląsko-Krakowską, Wyżynę Małopolską i Wyżynę Lubelsko-Lwowską.
W wyniku złożonych procesów rozwojowych na obszarze tzw. Francji hercyńskiej (atlantyckiej) wykształcił się szereg odrębnych jednostek, które łącznie tworzą całość strukturalną. Do jednostek tych należą: Masyw Centralny, Masyw Armorykański, Basen Paryski, Basen Akwitański i Rów Rodanu. Ten zwarty kompleks otoczony jest Oceanem Atlantyckim, kanałem La Manche, Morzem Śródziemnym, łukiem Alp i doliną Renu. Największe wypiętrzenie stanowi Masyw Centralny, będący najwyżej wzniesionym hercynidem Europy. Stąd rozchodzą się stare struktury hercyńskie w kształcie dwóch łuków. Po wypiętrzeniu hercyński masyw podlegał silnym procesom denudacyjnym. Zachowało się na nim kilka powierzchni zrównań, odpowiadających wiekowo różnym cyklom erozyjnym. Procesy denudacyjne spowodowały odsłonięcie podłoża skał krystalicznych i przyczyniły się do zniszczenia pokładów węgla kamiennego.

</doc>
<doc id="1564811" url="https://pl.wikipedia.org/wiki?curid=1564811" title="Menczył">
Menczył

Menczył – nazwa szczytów górskich pochodzenia wołoskiego.

</doc>
<doc id="1564812" url="https://pl.wikipedia.org/wiki?curid=1564812" title="Rejon kompanijiwski">
Rejon kompanijiwski

Rejon kompanijiwski – jednostka administracyjna wchodząca w skład obwodu kirowohradzkiego Ukrainy.
Rejon, utworzony w 1923, ma powierzchnię 967 km². Siedzibą władz rejonu jest Kompanijiwka.
Na terenie rejonu znajdują się 1 osiedlowa rada i 16 silskich rad, obejmujących w sumie 51 wsi.

</doc>
<doc id="1564813" url="https://pl.wikipedia.org/wiki?curid=1564813" title="Romet 727">
Romet 727

Romet 727 – skuter produkowany w Chinach przez Zhejiang Lingyu Vehicle Industry Co.Ltd jako model HT50QT-16, importowany i sprzedawany w Polsce przez Romet Motors od 2007 lub 2008 pod marką Romet.
Historia modelu.
Dla miejskiego skutera Romet 727 przewidziano kolory srebrno-bordowy, srebrno-czarny,czarno-czerwony, srebrno-czerwony, oraz srebrno-fioletowy. Wyposażony jest standardowo i opcjonalnie w profilowany aluminiowy bagażnik, specjalistyczny kufer, alarm z pilotem, szybę ochronną i aluminiowe stopki.

</doc>
<doc id="1564814" url="https://pl.wikipedia.org/wiki?curid=1564814" title="Plymouth (Minnesota)">
Plymouth (Minnesota)

Plymouth – miasto w północnej części Stanów Zjednoczonych, w stanie Minnesota. Położone w hrabstwie Hennepin, 25 kilometrów na północny zachód od Minneapolis.

</doc>
<doc id="1564815" url="https://pl.wikipedia.org/wiki?curid=1564815" title="Project.net">
Project.net

Project.net – oprogramowanie open source służące do zarządzania projektami dla systemów operacyjnych Microsoft Windows oraz typu Unix. Wsparciem rozwoju aplikacji, pomocy dla użytkowników oraz udzielaniem informacji zajmuje się firma Project.net Inc.
Historia.
Project.net został założony w 1999 roku w celu stworzenia aplikacji do współpracy przy użyciu Internetu. Wstępny cel firmy było stworzenie i wdrożenie silnika do użytku publicznego i prywatnego. W 2002 PM Magazine nagrodził Project.net nagrodą Editor's Choice w przeglądzie oprogramowania do zarządzania projektami – kategoria aplikacji webowych.
Licencja.
Project.net jest dostępny na warunkach licencji Mozilla Public License lub licencji komercyjnej w zależności od wymagań użytkownika.

</doc>
<doc id="1564816" url="https://pl.wikipedia.org/wiki?curid=1564816" title="Rejon ustyniwski">
Rejon ustyniwski

Rejon ustyniwski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 942 km² i liczy około 12 454 mieszkańców. Siedzibą władz rejonu jest Ustyniwka.
Na terenie rejonu znajdują się 1 osiedlowa rada i 14 silskich rad, obejmujących w sumie 35 wsi.

</doc>
<doc id="1564819" url="https://pl.wikipedia.org/wiki?curid=1564819" title="Brudnów Drugi">
Brudnów Drugi

Brudnów Drugi – wieś w Polsce położona w województwie łódzkim, w powiecie poddębickim, w gminie Dalików.
Powstała z dniem 1 stycznia 2009 w wyniku podziału wsi Brudnów na cztery odrębne wsie: Brudnów Pierwszy, Brudnów Drugi, Brudnów Trzeci i Brudnów Piąty (osada Brudnów Czwarty była częścią wsi Dąbrówka Woźnicka).
Wsie o charakterze rolniczym z walorami turystycznymi. Przebiega przez nie Łódzki Szlak Konny im. mjr Henryka Dobrzańskiego „Hubala”, są tam też gospodarstwa agroturystyczne, hotel dla psów.

</doc>
<doc id="1564820" url="https://pl.wikipedia.org/wiki?curid=1564820" title="CS Pétange">
CS Pétange

Club Sportif Pétange – klub piłkarski z siedzibą w Pétange, w południowo-zachodnim Luksemburgu.

</doc>
<doc id="1564821" url="https://pl.wikipedia.org/wiki?curid=1564821" title="Brudnów Trzeci">
Brudnów Trzeci

Brudnów Trzeci – wieś w Polsce położona w województwie łódzkim, w powiecie poddębickim, w gminie Dalików.
Powstała z dniem 1 stycznia 2009 w wyniku podziału wsi Brudnów na cztery odrębne wsie: Brudnów Pierwszy, Brudnów Drugi, Brudnów Trzeci i Brudnów Piąty (osada Brudnów Czwarty była częścią wsi Dąbrówka Woźnicka).
Wsie o charakterze rolniczym z walorami turystycznymi. Przebiega przez nie Łódzki Szlak Konny im. mjr Henryka Dobrzańskiego „Hubala”, są tam też gospodarstwa agroturystyczne, hotel dla psów.

</doc>
<doc id="1564822" url="https://pl.wikipedia.org/wiki?curid=1564822" title="Slumdog. Milioner z ulicy">
Slumdog. Milioner z ulicy

Slumdog. Milioner z ulicy (tyt. oryg. "Slumdog Millionaire", 2008) – brytyjski melodramat w reżyserii Danny’ego Boyle’a. Scenariusz filmu autorstwa Simona Beaufoya oparty został na kanwie powieści "Slumdog. Milioner z ulicy" (oryg. "Q and A") autorstwa indyjskiego pisarza i dyplomaty Vikasa Swarupa.
Film został nominowany do Oscarów w dziesięciu kategoriach, zdobywając osiem, w tym za najlepszy film, reżyserię i scenariusz adaptowany. Spotkał się z bardzo dobrym przyjęciem zarówno wśród widowni jak i krytyków, uzyskując 141 mln dolarów wpływu ze sprzedanych biletów w USA oraz 236,5 mln dolarów na rynkach zagranicznych (w tym 1,9 mln dolarów w Polsce). Polska premiera kinowa odbyła się 27 lutego 2009 r., zaś 21 października 2009 r wydano film na DVD i Blu-Ray.
Opis fabuły.
Jamal Malik, Hindus wychowany w slumsach Bombaju, bierze udział w programie "Milionerzy". Zanim chłopak zdąży odpowiedzieć na ostatnie pytanie, aresztuje go policja. Policjanci nie wierzą, że może on mieć tak ogromną wiedzę.
Torturują go i przesłuchują, podejrzewając oszustwo. W zeznaniach Jamal opowiada o swoim życiu w dzielnicach nędzy, o związkach ze światem przestępczym i swej miłości, co zostaje przedstawione w formie retrospekcji.

</doc>
<doc id="1564825" url="https://pl.wikipedia.org/wiki?curid=1564825" title="Rejon petrowski">
Rejon petrowski

Rejon petrowski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1195 km² i liczy 23 110 mieszkańców. Siedzibą władz rejonu jest Petrowe.
Na terenie rejonu znajdują się 2 osiedlowe rady i 13 silskich rad, obejmujących w sumie 35 wsi i 2 osady.

</doc>
<doc id="1564826" url="https://pl.wikipedia.org/wiki?curid=1564826" title="Brudnów Piąty">
Brudnów Piąty

Brudnów Piąty – wieś w Polsce położona w województwie łódzkim, w powiecie poddębickim, w gminie Dalików.
Powstała z dniem 1 stycznia 2009 w wyniku podziału wsi Brudnów na cztery odrębne wsie: Brudnów Pierwszy, Brudnów Drugi, Brudnów Trzeci i Brudnów Piąty (osada Brudnów Czwarty była częścią wsi Dąbrówka Woźnicka).
Wsie o charakterze rolniczym z walorami turystycznymi. Przebiega przez nie Łódzki Szlak Konny im. mjr Henryka Dobrzańskiego „Hubala”, są tam też gospodarstwa agroturystyczne, hotel dla psów.

</doc>
<doc id="1564829" url="https://pl.wikipedia.org/wiki?curid=1564829" title="Brudnów Czwarty">
Brudnów Czwarty

Brudnów Czwarty – osada w Polsce położona w województwie łódzkim, w powiecie poddębickim, w gminie Dalików.
Powstała z dniem 1 stycznia 2009 w wyniku odłączenia od wsi Dąbrówka Woźnicka, której była częścią.

</doc>
<doc id="1564830" url="https://pl.wikipedia.org/wiki?curid=1564830" title="Rudolf Kozłowski (sztangista)">
Rudolf Kozłowski (sztangista)

Rudolf Józef Kozłowski (ur. 15 lipca 1935 w Zabrzu) – polski sztangista, dwukrotny medalista mistrzostw świata.
Kariera.
Startował głównie w wadze piórkowej (do 60 kg), w której pierwszy medal zdobył w 1960 roku, zajmując trzecie miejsce na mistrzostwach Europy w Mediolanie. Następnie trzecie miejsce zajął podczas mistrzostw świata w Budapeszcie w 1962 roku, gdzie wyprzedzili go tylko dwaj reprezentanci ZSRR: Jewgienij Minajew i Jewgienij Kacura. Wynik ten powtórzył na rozgrywanych trzy lata później mistrzostwach świata w Teheranie, gdzie uległ Japończykowi Yoshinobu Miyake oraz swemu rodakowi Mieczysławowi Nowakowi. Zdobył także srebrne medale mistrzostw kontynentu w latach 1965 i 1966 oraz brązowe w latach 1962, 1963 i 1968. W 1964 roku wystąpił na igrzyskach olimpijskich w Tokio, gdzie zajął 7. miejsce z wynikiem 357,5 kg.
Był dwukrotnym mistrzem Polski w wadze piórkowej (w 1962 i 1964 roku), pięciokrotnym wicemistrzem (waga piórkowa w latach: 1960, 1961, 1966 i 1967, waga lekka w 1965 roku) oraz trzykrotnym brązowym medalistą (waga piórkowa w latach: 1959 i 1970, waga lekka w 1972 roku).
Był zawodnikiem Górnika Zabrze. Mieszka w Niemczech.

</doc>
<doc id="1564831" url="https://pl.wikipedia.org/wiki?curid=1564831" title="Rejon nowomyrhorodzki">
Rejon nowomyrhorodzki

Rejon nowomyrhorodzki – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1032 km² i liczy 27 568 mieszkańców. Siedzibą władz rejonu jest Nowomyrhorod.
Na terenie rejonu znajdują się jedna miejska rada, jedna osiedlowa rada i 20 silskich rad, obejmujących w sumie 48 wsi.

</doc>
<doc id="1564832" url="https://pl.wikipedia.org/wiki?curid=1564832" title="3 kobiety w różnym wieku">
3 kobiety w różnym wieku

3 kobiety w różnym wieku - irański dramat z 2008 roku, w reżyserii Manijeh Hekmat.
Obsada.
i inni

</doc>
<doc id="1564833" url="https://pl.wikipedia.org/wiki?curid=1564833" title="Brooklyn Park (Minnesota)">
Brooklyn Park (Minnesota)

Brooklyn Park – miasto w północnej części Stanów Zjednoczonych, w stanie Minnesota. Położone w hrabstwie Hennepin.

</doc>
<doc id="1564834" url="https://pl.wikipedia.org/wiki?curid=1564834" title="Bromek pankuronium">
Bromek pankuronium



</doc>
<doc id="1564837" url="https://pl.wikipedia.org/wiki?curid=1564837" title="Dolina Timna">
Dolina Timna

Dolina Timna – obszar w Izraelu, położony na północ od Zatoki Akaba, gdzie w starożytności wydobywano miedź.
Lokalizacja.
Dolina Timna zlokalizowana jest w Izraelu, na północ od Zatoki Akaba w odległości około 24 km. Ograniczona jest pasmem górskim Zuke Timna o wysokości, wahającej się od 275 do 370 m, z trzech stron: północnej, zachodniej i południowej.
Badania archeologiczne.
Pierwsze badania archeologiczne w Dolinie Timna rozpoczęły się 1860 roku pod kierunkiem Johna Pethericka. W ich wyniku odkryto kilka osad o charakterze metalurgicznym. W 1934 roku Fritz Frank podczas wykopalisk znalazł pozostałości po siedmiu obozach hutniczych i ustalił ich datację na X–VI wiek p.n.e. W 1940 roku Nelson Glueck wydał monografię "King Solomon's Mines", poświęconą starożytnym kopalniom w Dolinie Timna. Kolejny etap badań rozpoczął się w 1959 roku. Ekspedycję na zlecenie Muzeum Ziemi Izraela i Uniwersytetu Telawiwskiego poprowadził Beno Rothenberg. Prace wszczęto w kilku miejscach. W ich wyniku u podnóża Zuke Timna odkryto kilka kopalń miedzi. Ustalono, że wydobywana ruda miedzi – przeważnie chalkocyt i malachit – zawierała 20% kruszcu. Kopalnie eksploatowano od epoki późnego brązu do żelaza I, po czym nastąpiła przerwa do czasów rzymsko-bizantyjskich, gdy w II–III wieku pozyskiwano rudę miedzi, tlenek żelaza i mangan. Brak śladów po konstrukcjach służących do wytopu metali świadczy o tym, że rudę transportowano do odlewni Be’er Ora, położonej na południe od Doliny Timna.
W Dolinie Timna około 400 m na wschód od współczesnej kopalni miedzi odkryto osadę chalkolityczną z najstarszym znanym obecnie piecem kamiennym, w którym wytapiano miedź. W pobliskim obozowisku robotników znaleziono ceramikę, kamienne narzędzia i krzemienne przybory.
Na zachód od góry Timna odsłonięto osadę, pochodzącą z epoki żelaza I. Jest datowana na XII wiek p.n.e. W wyniku badań w jedenastu odrębnych miejscach wykryto trzy piece, przyrządy związane z procesem wytapiania miedzi, miedziane narzędzia i ceramikę. Obok osady w trakcie badań natrafiono na pozostałości po świątyni, która reprezentuje wczesnosemicki typ budownictwa sakralnego.
W 1969 roku prowadzono badania archeologiczne na wzgórzu przy tzw. Filarach Salomona. W ich wyniku odsłonięto pozostałości po starożytnej świątyni Hathor.

</doc>
<doc id="1564843" url="https://pl.wikipedia.org/wiki?curid=1564843" title="Gotthard Sachsenberg">
Gotthard Sachsenberg

Gotthard Sachsenberg (ur. 6 grudnia 1891 w Roßlau a. d. Elbe, zm. 23 sierpnia 1961 w Bremie) – as lotnictwa niemieckiego z 31 zwycięstwami w I wojnie światowej.
Życiorys.
Urodzony w Saksonii skończył gimnazjum w Eisenach. W 1913 roku wstąpił do marynarki i jako kadet służył m.in. na "SMS Pommern". W sierpniu 1915 roku został odznaczony Krzyżem Żelaznym I klasy za precyzję w wyznaczaniu celów artyleryjskich. 18 września 1915 roku został promowany na stopień podporucznika. 
Na jego wniosek Sachsenberga przeniesiono w grudniu 1915 roku do lotnictwa. W pierwszym okresie służby został przydzielony do Marine Feldfliger Abteilung jako instruktor obserwator. Na początku 1916 roku został skierowany na kurs pilotażu w "Jastaschule" w Mannheim. Po powrocie ze szkoły powrócił do Marine FA2 jako pilot Fokker E.III. 
1 lutego 1917 roku został nominowany dowódcą nowo utworzonej jednostki – morskiej eskadry myśliwskiej Marine Feldjagdstaffel Nr. I.
Kiedy 2 września 1918 roku został utworzony Marine Jagdgeschwader dowództwo nad nim powierzono dowódcy eskadry morskiej MFJ I porucznikowi Gotthardowi Sachsenberg. Do jednostki dołączono także pozostał 2 eskadry morskie oraz utworzone dwie nowe. W dniu 5 sierpnia 1918 roku został odznaczony orderem Pour le Mérite.
Po I wojnie światowej.
Po zakończeniu wojny Gotthard Sachsenberg pozostał w lotnictwie. W styczniu 1919 roku sformował Kampfgeschwader Sachsenberg składający się z około 700 żołnierzy. Dywizjon stacjonował w Rydze i był wsparciem dla wojsk koalicji antybolszewickiej walczącej na terenie Litwy, Łotwy, Estonii, Prus Wschodnich i Finlandii.
Po powrocie do Niemiec przeszedł do cywila. Współpracował z profesorem Hugonem Junkersem. Od połowy lat dwudziestych zainteresował się polityką. W 1928 roku został wybrany do Reichstagu, gdzie reprezentował Partię Niemieckiego Stanu Średniego.
W 1930 roku razem z Hansem von Schertlem rozpoczęli prace nad wodolotami. Hitlerowskie Ministerstwo Transportu było bardzo zainteresowane ich pracami. Do końca II wojny światowej udało się wyprodukować kilka prototypów, między innymi pierwszy wodolot wojskowy Hydrofoil VS-6, które wszystkie uległy zniszczeniu w wyniku działań wojennych.
Po II wojnie światowej Sachsenberg i Schertel utworzyli w Szwajcarii nową firmę zajmującą się produkcją wodolotów. Otworzyli także w 195 roku pierwszą komercyjną linię wodolotową pomiędzy Asconą w Szwajcarii, a Arona we Włoszech.
Zmarł na atak serca 23 sierpnia 1961 roku w Bremie.

</doc>
<doc id="1564845" url="https://pl.wikipedia.org/wiki?curid=1564845" title="Rejon nowoarchanhelski">
Rejon nowoarchanhelski

Rejon nowoarchanhelski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1206 km² i liczy 23 611 mieszkańców. Siedzibą władz rejonu jest Nowoarchanhelśk.
Na terenie rejonu znajdują się 1 osiedlowa rada i 20 rad wiejskich, obejmujących w sumie 56 wsi.

</doc>
<doc id="1564848" url="https://pl.wikipedia.org/wiki?curid=1564848" title="Frigidarium">
Frigidarium

Frigidarium (łac. "frigidus" 'zimny') – jedno z pomieszczeń starożytnych term rzymskich, gdzie znajdował się basen z zimną wodą. Korzystano z niego zaraz po kąpieli w basenie z gorącą wodą. Przykładem największego frigidarium był basen o wymiarach 58 m x 24 m znajdujący się w rzymskich termach Karakalli.

</doc>
<doc id="1564849" url="https://pl.wikipedia.org/wiki?curid=1564849" title="Antoniew-Lubocha">
Antoniew-Lubocha

Antoniew-Lubocha – osada w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.

</doc>
<doc id="1564850" url="https://pl.wikipedia.org/wiki?curid=1564850" title="King of Pop">
King of Pop

King of Pop – ostatni album kompilacyjny Michaela Jacksona wydany przez Sony z okazji 50 urodzin artysty.
Wersje.
Australia.
Disc 1:
Disc 2:
Niemcy i Szwajcaria.
Disc 1:
Disc 2:
Wielka Brytania.
King of Pop: Deluxe Box Set Edition.
W Wielkiej Brytanii wydano również wersje 3-płytową.
Disc 1
Disc 2
Disc 3
Austria.
Disc 1
Disc 2
Holandia.
Disc 1
Disc 2
Filipiny.
Disc 1
Disc 2
Belgia.
Disc 1
Disc 2
Hongkong.
Disc 1
Disc 2
Szwecja.
Disc 1
Disc 2
Polska.
Disc 1
Disc 2
Włochy.
Disc 1
Disc 2
Francja.
Disc 1
Disc 2
King of Pop: Deluxe Box Set Edition.
Disc 1
Disc 2
Disc 3

</doc>
<doc id="1564852" url="https://pl.wikipedia.org/wiki?curid=1564852" title="Eugenia Umińska">
Eugenia Umińska

Eugenia Umińska-Goldi (ur. 4 października 1910 w Warszawie, zm. 20 listopada 1980 w Krakowie) – polska skrzypaczka.
Życiorys.
Wykształcenie.
Córka Teodora i Stanisławy z Czeczottów. Naukę gry na skrzypcach rozpoczęła w wieku 4 lat. Jako dziesięciolatka została studentką Konserwatorium Warszawskiego w klasie Józefa Jarzębskiego. W 1926 zdała maturę w Gimnazjum im. Klementyny z Tańskich Hoffmanowej. Rok później uzyskała dyplom z odznaczeniem w Konserwatorium Warszawskim. Podjęła pracę w orkiestrze Polskiego Radia oraz jako I skrzypek w Kwartecie Warszawskiego Towarzystwa Muzycznego. W latach 1928–1932 studiowała za granicą jako stypendystka Ministerstwa Wyznań Religijnych i Oświecenia Publicznego u Ottokara Ševčíka w Czechosłowacji, następnie jako stypendystka Polskiego Radia u George Enescu w Paryżu.
Początki kariery.
W latach 1932–1934 była koncertmistrzem Orkiestry Polskiego Radia w Warszawie. Rozpoczyna się jej międzynarodowa kariera solistyczna.
W latach 1934–1939 brała udział w niemal 100 koncertach w ramach działalności ORMUZ-u (Organizacja Ruchu Muzycznego przy Towarzystwie Wydawnictw Muzyki Polskiej „ORMUZ”).
Wojna.
Do wybuchu II wojny światowej występowała z orkiestrami symfonicznymi we wszystkich niemal krajach Europy. Współpracowała z takimi muzykami jak: Karol Szymanowski, Grzegorz Fitelberg, Artur Rodziński, Walerian Bierdiajew, Clemens Krauss, Zygmunt Latoszewski, Zygmunt Dygat, Witold Małcużyński, Jerzy Lefeld, Ivor Newton, Maria Wiłkomirska, Janina Wysocka-Ochlewska, Szalewski, Jan Hoffman, Bolesław Woytowicz, Irena Dubiska, Kazimierz Wiłkomirski, Zofia Adamska.
Wojnę i okupację spędziła w Warszawie. Występowała przez trzy lata razem z Kazimierzem i Marią Wiłkomirskimi w Trio Wiłkomirskich w SiM-ie i w tzw. Kawiarni Woytowicza. W 1941 roku powstał Kwartet Umińskiej w składzie: E. Umińska, Henryk Trzonek, Kazimierz Wiłkomirski, Roman Padlewski. Po odmowie grania dla Niemców w listopadzie 1943 ukrywała się i opuściła na krótko Warszawę. W tym czasie zrobiła szereg transkrypcji na skrzypce, m.in. 5 mazurków K. Szymanowskiego, które przepadły w powstaniu warszawskim. Po powrocie do Warszawy przeszła szkolenie sanitarnych służb pomocniczych Armii Krajowej. W jedenastym dniu powstania została złapana, uciekła jednak z transportu koło Pruszkowa. Do końca wojny mieszkała u przyjaciół pod Ostrowcem Świętokrzyskim.
Po wojnie.
W maju 1945 sprowadziła się do Krakowa. Została profesorem i rektorem Państwowej Wyższej Szkoły Muzycznej w Krakowie (1964–1966). Uczyła także w Podstawowej Szkole Muzycznej i w Liceum Muzycznym w Krakowie. Jej uczniami byli między innymi: Ewa Szubra-Jargoń, Jadwiga Kaliszewska, Zdzisław Polonek, Kaja Danczowska, Teresa Głąbówna, Roman Reiner, Irena Bizoń, Wiesław Kwaśny, Robert Kabara. Koncertowała w Polsce i za granicą jako solistka oraz w zespołach kameralnych. Była edytorem ponad 100 pozycji literatury skrzypcowej oraz Narodowego Wydania „Dzieł Wszystkich” Karola Szymanowskiego w Polskim Wydawnictwie Muzycznym w Krakowie. Była członkiem Komitetu Redakcyjnego PWM, Towarzystwa im. Henryka Wieniawskiego, Stowarzyszenia Polskich Artystów Muzyków. Uhonorowana wieloma nagrodami i odznaczeniami. Oceniając jej grę Zygmunt Mycielski pisał w 1961: “Jej występ jest przeżyciem artystycznym nie tylko dlatego, że jej gra jest solidna, ale i dlatego, że odczuwamy to przeżycie artystyczne w niej samej. Odczuwamy, że występ jej jest nie tylko rezultatem pracy i przemyślenia wykonywanego utworu, ale jest ponadto przeżyciem estradowym, wynikiem jej odpowiedzialności i wzruszenia, które artysta musi odczuwać, gdy staje przed publicznością.”
Zmarła 20 listopada 1980. Została pochowana na Cmentarzu Rakowickim w Krakowie (kwatera AA-wsch.-8).
Była jurorem na międzynarodowych konkursach skrzypcowych: 
Posłuchajmy.
Karol Szymanowski: koncert skrzypcowy nr 1 w wykonaniu Eugenii Umíńskiej - skrzypce, z towarzyszeniem Philharmonii Orchestra pod dyrekcją Grzegorza Fitelberga, nagranie z 1948 roku: 
https://www.youtube.com/watch?v=h-Z84acwwOQ 

</doc>
<doc id="1564853" url="https://pl.wikipedia.org/wiki?curid=1564853" title="Dyskografia Bryana Adamsa">
Dyskografia Bryana Adamsa

Dyskografia Bryana Adamsa.

</doc>
<doc id="1564857" url="https://pl.wikipedia.org/wiki?curid=1564857" title="Eagan (Minnesota)">
Eagan (Minnesota)

Eagan – miasto w północnej części Stanów Zjednoczonych, w stanie Minnesota. Położone w hrabstwie Dakota.

</doc>
<doc id="1564860" url="https://pl.wikipedia.org/wiki?curid=1564860" title="Andrzej Weber">
Andrzej Weber

Andrzej Kazimierz Weber (ur. 30 listopada 1933 w Nowym Tomyślu, zm. 17 czerwca 1996 w Kłodzku) – polski architekt.
Życiorys.
Pochodził z wielodzietnej rodziny poznańskiej. Do Kłodzka przybył razem z matka i siostrą w 1946 roku. Dokończył tutaj ostatnie klasy szkoły podstawowej. Następnie w latach 1949-1953 uczęszczał do Liceum Ogólnokształcącego nr 1 im. Bolesława Chrobrego w Kłodzku. W tym czasie podjął pracę jako instruktor w kłodzkim Domu Harcerza. Ze względów materialnych ostatnią klasę gimnazjum kończył w LO dla Pracujących, jednocześnie pracując w Spółdzielni Przemysłu Ludowego i Artystycznego "CPLiA". W latach 1954-1958 studiował na Wydziale Architektury Politechniki Wrocławskiej. Pracę dyplomową, napisaną pod kierunkiem prof. J. Szablowskiego, obronił w roku następnym.
Praca zawodowa
W 1990 przeszedł na rentę inwalidzką. Od września 1990 do marca 1991 pełnił funkcję zastępcy burmistrza miasta Kłodzka. Pochowany na Cmentarzu Komunalnym przy ul. Dusznickiej.

</doc>
<doc id="1564861" url="https://pl.wikipedia.org/wiki?curid=1564861" title="Marysin (województwo łódzkie)">
Marysin (województwo łódzkie)

Marysin – osada w Polsce położona w województwie łódzkim, w powiecie poddębickim, w gminie Dalików.
Powstała 1 stycznia 2009 w wyniku odłączenia od wsi Tobolice.

</doc>
<doc id="1564862" url="https://pl.wikipedia.org/wiki?curid=1564862" title="Edward Ohnmacht">
Edward Ohnmacht

Edward Ohnmacht (ur. 1911, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen.
Należał do Luftwaffe od 1942 do 1943. Od 1942 był członkiem SA. Od kwietnia 1944 do maja 1945 był cywilnym brygadzistą w komandzie pracującym w fabryce zakładów Hermann Göring w Linzu. Pracowali tam więźniowie "Linz III", podobozu KL Mauthausen. Ohnmachtowi podlegało nawet do 200 osób. Składał donosy na więźniów, którzy jego zdaniem zbyt wolno pracowali. Na skutek tego zdarzały się ciężkie pobicia więźniów przez esesmanów, a także wykonywano na nich karę chłosty. Sam Ohnmacht również bił podległych mu więźniów.
W procesie załogi Mauthausen-Gusen (US vs. Josef Bartl i inni) skazany został na 10 pozbawienia wolności.

</doc>
<doc id="1564863" url="https://pl.wikipedia.org/wiki?curid=1564863" title="Héitor">
Héitor

Ettore Marcelino Domingos (często Héitor Marcelino Domingues) (20 grudnia 1898 – 21 września 1972) – piłkarz brazylijski znany jako Héitor lub Héitor Domingues, napastnik.
Urodzony w São Paulo Héitor karierę piłkarską rozpoczął w 1915 roku w klubie Mackenzie São Paulo. W 1916 znalazł się w pierwszym zespole klubu Mackenzie, jednak nie na długo, bo jeszcze w tym samym roku został graczem klubu Palestra Itália.
Jako piłkarz klubu Palestra Itália wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Héitor zagrał w trzech meczach – z Argentyną (zdobył bramkę) oraz w dwóch decydujących o mistrzowskim tytule bojach z Urugwajem.
W 1920 raz z klubem Palestra Itália zdobył swój pierwszy tytuł mistrza stanu São Paulo.
Wciąż jako gracz klubu Palestra Itália wziął udział w turnieju Copa América 1922, gdzie Brazylia ponownie została mistrzem Ameryki Południowej. Héitor zagrał w trzech meczach – z Paragwajem, Argentyną i decydującym o mistrzostwie barażu z Paragwajem.
W latach 1926 i 1927 dwukrotnie zdobył wraz z klubem Palestra Itália mistrzostwo stanu São Paulo. Ponadto w 1926 z 18 golami i w 1928 z 16 golami Héitor został królem strzelców pierwszej ligi stanowej.
Héitor zakończył karierę w 1931 w klubie Palestra Itália, w którym rozegrał 330 meczów (w tym 225 zwycięstw, 54 remisy i 51 porażek) oraz zdobył 284 bramki.
W latach 1917-1929 rozegrał w reprezentacji Brazylii 11 meczów i zdobył 4 bramki.

</doc>
<doc id="1564866" url="https://pl.wikipedia.org/wiki?curid=1564866" title="Romet 737">
Romet 737

Romet 737 – skuter sprzedawany w Polsce od 2007 lub 2008 pod marką Romet.
Dla sportowego skutera Romet 737 przewidziano kolory pomarańczowo-czarny i szaro-srebrny. Ze względu na pojemność silnika zaliczany jest do motorowerów. Wyposażony jest w duży reflektor, obudowy mają „kanciaste” przetłoczenia. Hamulec tarczowy z przodu wywodzi się z motocykli sportowych i jest powiązany z układem ABS. Opcjonalnie można otrzymać zegary w wersji elektronicznej LCD.

</doc>
<doc id="1564867" url="https://pl.wikipedia.org/wiki?curid=1564867" title="Hermann Zuleger">
Hermann Zuleger

Hermann Zuleger (ur. 1903, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen.
Od 1 sierpnia 1944 do 1 maja 1945 był cywilnym brygadzistą w komandzie pracującym w fabryce zakładów Hermann Göring w Linzu. Pracowali tam więźniowie "Linz III", podobozu KL Mauthausen. Zulegerowi podlegało około 30 osób. Znęcał się wraz z wartownikami SS nad podległymi mu więźniami, dwie z jego ofiar zmarły wskutek tego w szpitalu obozowym.
W procesie załogi Mauthausen-Gusen (US vs. Josef Bartl i inni) Zuleger skazany został na 15 pozbawienia wolności.

</doc>
<doc id="1564869" url="https://pl.wikipedia.org/wiki?curid=1564869" title="Stanisławów (gmina Dalików)">
Stanisławów (gmina Dalików)

Stanisławów – osada w Polsce położona w województwie łódzkim, w powiecie poddębickim, w gminie Dalików.
Powstała w 2009 w wyniku odłączenia się od wsi Tobolice.

</doc>
<doc id="1564870" url="https://pl.wikipedia.org/wiki?curid=1564870" title="Konrad Volgger">
Konrad Volgger

Konrad Volgger (ur. 1911, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Obywatel austriacki. Członek Waffen-SS od 1 września 1944 (wcześniej służył w Wehrmachcie). Od 1 września 1944 do 5 maja 1945 był strażnikiem w Linz III, podobozie KL Mauthausen. Volgger był konwojentem więźniarskich drużyn roboczych pracujących w fabryce zakładów Hermann Göring w Linzu i pełnił służbę wartowniczą.
W procesie załogi Mauthausen-Gusen (US vs. Josef Bartl i inni) skazany został na 10 lat pozbawienia wolności za pobicie kolbą karabinu dwóch więźniów, z których jeden na skutek tego zmarł.

</doc>
<doc id="1564871" url="https://pl.wikipedia.org/wiki?curid=1564871" title="Burnsville (Minnesota)">
Burnsville (Minnesota)

Burnsville – miasto w północnej części Stanów Zjednoczonych, w stanie Minnesota. Położone w hrabstwie Dakota.

</doc>
<doc id="1564872" url="https://pl.wikipedia.org/wiki?curid=1564872" title="Johann Zirner">
Johann Zirner

Johann Zirner (ur. 1911, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Członek Waffen-SS od 23 listopada 1943. Od 5 czerwca 1944 do 6 maja 1945 był strażnikiem w "Linz III", podobozie KL Mauthausen. Zirner był konwojentem komanda więźniów pracującym w fabryce zakładów Hermann Göring, a także pełnił służbę wartowniczą.
W procesie załogi Mauthausen-Gusen (US vs. Josef Bartl i inni) skazany został na 3 lata pozbawienia wolności za ciężkie pobicie rosyjskiego więźnia.

</doc>
<doc id="1564874" url="https://pl.wikipedia.org/wiki?curid=1564874" title="Heitor">
Heitor



</doc>
<doc id="1564877" url="https://pl.wikipedia.org/wiki?curid=1564877" title="Héitor Domingues">
Héitor Domingues



</doc>
<doc id="1564878" url="https://pl.wikipedia.org/wiki?curid=1564878" title="Rejon nowoukraiński">
Rejon nowoukraiński

Rejon nowoukraiński – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1921, ma powierzchnię 1668 km² i liczy około 40 235 mieszkańców. Siedzibą władz rejonu jest Nowoukrainka.
Na terenie rejonu znajdują się 1 miejska rada i 21 rad wiejskich, obejmujących w sumie 83 wsie.

</doc>
<doc id="1564879" url="https://pl.wikipedia.org/wiki?curid=1564879" title="Ettore Marcelino Domingos">
Ettore Marcelino Domingos



</doc>
<doc id="1564880" url="https://pl.wikipedia.org/wiki?curid=1564880" title="Hohmanna manewr transferowy">
Hohmanna manewr transferowy



</doc>
<doc id="1564881" url="https://pl.wikipedia.org/wiki?curid=1564881" title="Héitor Marcelino Domingues">
Héitor Marcelino Domingues



</doc>
<doc id="1564882" url="https://pl.wikipedia.org/wiki?curid=1564882" title="Romet 747">
Romet 747

Romet 747 – skuter sprzedawany w Polsce od 2007 lub 2008 pod marką Romet. Jego odmiana napędzana silnikiem dwusuwowym nosi nazwę Romet 747 2S.
Historia modelu.
Dla sportowego skutera Romet 747 przewidziano kolory czarno-czerwony, czarno-srebrny i czarno-pomarańczowy. Ze względu na wielkość silnika należy do kategorii motorowerów. Wzbogacony został elementami sportowej stylistyki o ostrych liniach nadwozia. Hamulec tarczowy z przodu wywodzi się z motocykli sportowych i jest powiązany z układem ABS. Opcjonalnie można otrzymać zegary w wersji elektronicznej LCD.

</doc>
<doc id="1564883" url="https://pl.wikipedia.org/wiki?curid=1564883" title="Rejon błahowiszczenski">
Rejon błahowiszczenski

Rejon błahowiszczenski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 701 km² i liczy około 23 tysięcy mieszkańców. Siedzibą władz rejonu jest Błahowiszczenśke.
Na terenie rejonu znajdują się 1 miejska rada i 17 silskich rad, obejmujących w sumie 26 wsi.

</doc>
<doc id="1564884" url="https://pl.wikipedia.org/wiki?curid=1564884" title="Puchar Świata w narciarstwie alpejskim 1987/1988">
Puchar Świata w narciarstwie alpejskim 1987/1988

Sezon 1987/1988 Pucharu Świata w narciarstwie alpejskim rozpoczął się 26 listopada 1987 we włoskim Sestriere, a zakończył 27 marca 1988 w austriackim Saalbach-Hinterglemm. Była to 22. edycja pucharowej rywalizacji. Rozegrano 30 konkurencji dla kobiet (8 zjazdów, 6 slalomów gigantów, 4 supergiganty, 10 slalomów specjalnych (2 równoległe) i 2 kombinacje) i 32 konkurencje dla mężczyzn (10 zjazdów, 6 slalomów gigantów, 4 supergiganty, 10 slalomów specjalnych (2 równoległe) i 2 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i RFN.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Michaela Figini, która zdobyła 244 punkty, wyprzedzając swoją rodaczkę Brigitte Oertli i Austriaczkę Anitę Wachter.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Szwajcar Pirmin Zurbriggen, który zdobył 310 punktów, wyprzedzając reprezentanta Włocha Alberto Tombę i Austriaka Huberta Strolza.
W poszczególnych klasyfikacjach tryumfowali:

</doc>
<doc id="1564885" url="https://pl.wikipedia.org/wiki?curid=1564885" title="St. Cloud (Minnesota)">
St. Cloud (Minnesota)

St. Cloud – miasto w północnej części Stanów Zjednoczonych, w stanie Minnesota. Położone w hrabstwie Sherburne.
Z St. Cloud pochodzi Alise Post, amerykańska kolarka BMX, medalistka olimpijska i mistrzostw świata.
W mieście rozwinął się przemysł maszynowy, papierniczy, metalowy oraz taboru kolejowego.

</doc>
<doc id="1564886" url="https://pl.wikipedia.org/wiki?curid=1564886" title="Głowa (województwo łódzkie)">
Głowa (województwo łódzkie)



</doc>
<doc id="1564887" url="https://pl.wikipedia.org/wiki?curid=1564887" title="Gregor Thum">
Gregor Thum

Gregor Thum (ur. 2 maja 1967 w Monachium) – niemiecki historyk.
W latach 1988-1995 studiował historię i slawistykę w Berlinie i Moskwie. Od 1995 do 2001 był asystentem Karla Schlögla na Europejskim Uniwersytecie Viadrina we Frankfurcie nad Odrą. Od 2003 do 2008 na University of Pittsburgh w USA i obecnie na Freiburg Institute for Advanced Studies (FRIAS) we Fryburgu Bryzgowijskim.

</doc>
<doc id="1564890" url="https://pl.wikipedia.org/wiki?curid=1564890" title="Ján Kubiš">
Ján Kubiš

Ján Kubiš (ur. 12 listopada 1952 w Bratysławie) – słowacki dyplomata, w latach 1999–2005 sekretarz generalny Organizacji Bezpieczeństwa i Współpracy w Europie, od 2006 do 2009 minister spraw zagranicznych, w latach 2009–2011 sekretarz wykonawczy UNECE.
Życiorys.
Ukończył w 1976 studia w Moskiewskim Państwowym Instytucie Stosunków Międzynarodowych. Od 1986 pracował w resorcie spraw zagranicznych Czechosłowacji, a od 1992 był dyplomatą w ramach ministerstwa spraw zagranicznych Słowacji. Początkowo zatrudniony w departamencie międzynarodowych organizacji gospodarczych i kancelarii ministra. Od 1980 do 1985 pracował w ambasadzie Czechosłowacji w Addis Abebie w Etiopii na stanowiskach "attaché" i trzeciego sekretarza. Między 1985 a 1988 kierował sekcją ds. bezpieczeństwa i kontroli zbrojeń w MSZ w Pradze. Od 1989 przebywał na placówce w Moskwie, najpierw jako pierwszy sekretarz, następnie między 1990 a 1991 jako zastępca ambasadora. Od 1991 do 1992 był dyrektorem generalnym sekcji euroatlantyckiej w Ministerstwie Spraw Zagranicznych Czeskiej i Słowackiej Republiki Federacyjnej.
Od 1993 do 1994 był stałym przedstawicielem Słowacji przy ONZ w Genewie, a także przy WTO i innych organizacjach międzynarodowych. Od 1994 do 1998 zajmował stanowisko dyrektora Centrum Zapobiegania Konfliktom w sekretariacie OBWE. Następnie do 1999 pełnił funkcję specjalnego przedstawiciela sekretarza generalnego ONZ w Tadżykistanie, kierując jednocześnie misją obserwatorów w tym kraju. Od 1999 do 2005 był sekretarzem generalnym Organizacji Bezpieczeństwa i Współpracy w Europie. W 2005 został mianowany specjalnym wysłannikiem Unii Europejskiej ds. Azji Środkowej.
W lipcu 2006 powrócił na Słowację, obejmując urząd ministra spraw zagranicznych w rządzie Roberta Fica. Sprawował go do stycznia 2009, kiedy to zastąpił go Miroslav Lajčák. Ustąpił w związku z ogłoszoną w grudniu 2008 nominacją na sekretarza wykonawczego Europejskiej Komisji Gospodarczej (UNECE). Instytucji tej przewodniczył do listopada 2011, kiedy to stanął na czele Misji Wsparcia Narodów Zjednoczonych w Afganistanie.
W 2015 objął urząd specjalnego przedstawiciela sekretarza generalnego ONZ w Iraku. Funkcję tę pełnił do 2018. W 2019 został specjalnym koordynatorem ONZ do spraw Libanu. W 2021 objął kierownictwo UNSMIL, Misji Wsparcia Narodów Zjednoczonych dla Libii. W listopadzie tegoż roku ogłosił swoją rezygnację z zajmowanego stanowiska.

</doc>
<doc id="1564891" url="https://pl.wikipedia.org/wiki?curid=1564891" title="Romet 747 2S">
Romet 747 2S

Romet 747 2S – skuter sprzedawany w Polsce od 2007 lub 2008 pod marką Romet. Jest odmianą dwusuwową czterosuwowego modelu Romet 747.
Historia modelu.
Dla sportowego skutera Romet 747 2S przewidziano kolory czarno-czerwony, czarno-srebrny i czarno-pomarańczowy. Ze względu na pojemność silnika jest zaliczany do motorowerów. Wzbogacony został elementami sportowej stylistyki o ostrych liniach nadwozia. Hamulec tarczowy z przodu wywodzi się z motocykli sportowych i jest powiązany z układem ABS. Opcjonalnie można otrzymać zegary w wersji elektronicznej LCD.

</doc>
<doc id="1564892" url="https://pl.wikipedia.org/wiki?curid=1564892" title="Rovi Corporation">
Rovi Corporation

Rovi Corporation, poprzednio Macrovision Solutions Corporation, Macrovision – amerykańskie przedsiębiorstwo specjalizujące się w licencjonowaniu oprogramowania oraz jego zabezpieczaniu przed kopiowaniem.
Historia.
Firma została założona w 1983 roku. Pierwszym produktem, jaki został zakodowany z technologią Macrovision był film Francisa Forda Coppoli – The Cotton Club wydany w 1985. Do końca lat 80, większość ważniejszych Hollywoodzkich studiów korzystała z usług Macrovision. W późniejszym czasie, przedsiębiorstwo rozszerzyło swoją ofertę o odtwarzacze DVD, kamery cyfrowe. Oferowało także zabezpieczanie dla danych cyfrowych, takich jak gry komputerowe czy muzyka.
7 grudnia 2008 roku, Macrovision zakupiło Gemstar-TV Guide za kwotę 2,8 miliarda dolarów.
W lipcu 2009 roku przedsiębiorstwo zmieniło nazwę na Rovi Corporation.

</doc>
<doc id="1564893" url="https://pl.wikipedia.org/wiki?curid=1564893" title="Znamię (ujednoznacznienie)">
Znamię (ujednoznacznienie)



</doc>
<doc id="1564895" url="https://pl.wikipedia.org/wiki?curid=1564895" title="Nowe Łagiewniki">
Nowe Łagiewniki



</doc>
<doc id="1564896" url="https://pl.wikipedia.org/wiki?curid=1564896" title="To nie tak, jak myślisz, kotku">
To nie tak, jak myślisz, kotku

To nie tak, jak myślisz, kotku – polski film komediowy z 2008 w reżyserii Sławomira Kryńskiego. Film promowała piosenka "To nie tak, jak myślisz" Edyty Górniak. Film kręcono od 28 marca do kwietnia 2008.
Fabuła.
Komedia pomyłek. Żona zamożnego neurochirurga Hoffmana dowiaduje się, że jej małżonek wyjeżdża na dwudniowy wyjazd służbowy. W czasie wyjazdu doktor zakwaterowuje się w hotelu ze swoją kochanką, pielęgniarką Dominiką. Pozostawiona w domu Hoffmanowa postanawia zabrać swego kochanka na romantyczny weekend w hotelu nad morzem. Sytuacja wymyka się spod kontroli, gdy okazuje się, że małżonkowie wybrali na swoje randki ten sam hotel w Sopocie. Tymczasem w wydarzenia w hotelu związane z małżonkami wciągane są kolejne osoby. Sytuacja komplikuje się jeszcze bardziej, gdy okazuje się, że Boguś niedawno dokonał napadu na bank i posiada walizkę pełną gotówki.
Ścieżka dźwiękowa.
To nie tak, jak myślisz, kotku - ścieżka dźwiękowa promująca obraz ukazała się 17 listopada 2008 nakładem wytwórni muzycznej Sony BMG. Nagrania stanowią kompozycje Macieja Zielińskego, m.in. w wykonaniu Edyty Górniak, która zaśpiewała w piosence tytułowej.

</doc>
<doc id="1564897" url="https://pl.wikipedia.org/wiki?curid=1564897" title="Stare Brachowice">
Stare Brachowice



</doc>
<doc id="1564898" url="https://pl.wikipedia.org/wiki?curid=1564898" title="Marvin Hart">
Marvin Hart

Marvin Hart, "Fightin' Kentuckian" (ur. 16 września 1876 w Fern Creek stan Kentucky, zm. 17 września 1931 tamże) – amerykański zawodowy pięściarz, mistrz świata w kategorii ciężkiej.
Życiorys.
Był mistrzem świata w okresie od 3 lipca 1905, kiedy znokautował w 12. rundzie Jacka Roota, do 23 lutego 1906, gdy przegrał na punkty w 20 rundowej walce i stracił tytuł na rzecz Tommy'ego Burnsa.
Statystyki.
Stoczył na zawodowym ringu 47 pojedynków, z których 29 zakończyło się jego zwycięstwem (w tym 21 przed czasem jako rezultat KO), 7 przegrał (4 przez KO), a 4 zakończyło się remisem. Łącznie na ringu przebywał przez 354 rundy.

</doc>
<doc id="1564899" url="https://pl.wikipedia.org/wiki?curid=1564899" title="Elipsa przejściowa Hohmanna">
Elipsa przejściowa Hohmanna



</doc>
<doc id="1564901" url="https://pl.wikipedia.org/wiki?curid=1564901" title="Eden Prairie (Minnesota)">
Eden Prairie (Minnesota)

Eden Prairie – miasto w północnej części Stanów Zjednoczonych, w stanie Minnesota. Położone w hrabstwie Hennepin.

</doc>
<doc id="1564902" url="https://pl.wikipedia.org/wiki?curid=1564902" title="Orbita transferowa Hohmanna">
Orbita transferowa Hohmanna



</doc>
<doc id="1564907" url="https://pl.wikipedia.org/wiki?curid=1564907" title="Marian Drăgulescu">
Marian Drăgulescu

Marian Drăgulescu (ur. 18 grudnia 1980 w Bukareszcie) – rumuński gimnastyk, trzykrotny medalista olimpijski, wielokrotny medalista mistrzostw świata oraz mistrzostw Europy.
Specjalizuje się w ćwiczeniach wolnych, oraz w skoku. Na mistrzostwach świata, Europy i na igrzyskach olimpijskich zdobył łącznie 24 medale, jednak nigdy nie sięgnął po olimpijskie złoto.
Na wielu najważniejszych zawodach rywalizował z Leszkiem Blanikiem.
Przebieg kariery.
Czas dorastania.
Jako młody chłopak Marian zaczął od treningów karate. Wydały mu się one jednak zbyt wymagające i przeniósł się na lekcje gimnastyki. Później na krótki czas odszedł trenować pływanie, by ostatecznie powrócić do gimnastyki sportowej.
1999 – 2003.
Pierwszą wielką seniorską imprezą, w jakiej wziął udział były mistrzostwa świata w 1999 roku w Tiencinie, gdzie najlepszym wynikiem było czwarte miejsce w skoku. Rok później wziął udział w Igrzyskach Olimpijskich w Sydney, gdzie zajął 6. miejsce w ćwiczeniach wolnych i 13 w wieloboju.
Drăgulescu pierwszy znaczący sukces osiągnął w 2000 roku, kiedy na mistrzostwach Europy w Bremie zdobył brąz w wieloboju, srebro w rywalizacji drużynowej i złoto w ćwiczeniach wolnych. Od tego momentu rozpoczęła się znakomita passa, okraszona zdobyciem trzech tytułów mistrza świata na mistrzostwach w 2001 i 2002 roku.
2004.
Rok 2004 rozpoczął się dla niego znakomicie: na mistrzostwach Europy w Lublanie zdobył aż 4 złote medale. Wygrać nie udało mu się jednak na igrzyskach olimpijskich, mimo że dwukrotnie był o krok od sukcesu. W ćwiczeniu wolnym uzyskał dokładnie taką samą notę, jak Kanadyjczyk Kyle Shewfelt, zajął jednak 2. miejsce. Blisko triumfu był również w skoku, uzyskując w pierwszej próbie notę bliską ideału: 9,9. Drugą zakończył upadkiem i ostatecznie zdobył tylko brązowy medal. Na trzecim miejscu podium stanął też wraz z kolegami w rywalizacji drużynowej.
2005-2007.
Po igrzyskach Drăgulescu chciał zakończyć karierę. Ostatecznie zmienił decyzję i kontynuował karierę, zdobywając kolejne laury. Na mistrzostwach świata w Melbourne w 2005 roku wygrał skok, a rok później w Aarhus skok i ćwiczenia wolne, zdobywając tym samym swój 6 tytuł mistrza świata. Medale zdobywał również na mistrzostwach Europy. Rok 2007 był pierwszym od 2000, w którym nie stanął na podium ważnej imprezy. Powodem okazały się kontuzje, które uniemożliwiły mu właściwe przygotowanie do Igrzysk w Pekinie i udział w mistrzostwach świata.
2008-.
Na pekińskich igrzyskach olimpijskich Drăgulescu wystartował w trzech konkurencjach. W drużynie zajął 7. miejsce. Na tym samym miejscu zakończył swój udział w ćwiczeniach wolnych. Następnie wygrał kwalifikacje w skoku i miał szansę na walkę o swój pierwszy złoty medal olimpijski. Powtórzyła się jednak sytuacja sprzed czterech lat. Rozpoczął świetnie, uzyskując notę 16,800, która była najlepszym wynikiem spośród wszystkich uzyskanych tego dnia w finale. Drugi skok, podobnie, jak w Atenach, zakończył upadkiem.
Niska nota 15,650 (średnia z dwóch skoków 16,225) spowodowała, że zajął dopiero czwarte miejsce.

</doc>
<doc id="1564909" url="https://pl.wikipedia.org/wiki?curid=1564909" title="Romet 777">
Romet 777

Romet 777 – skuter sprzedawany w Polsce od 2007 pod marką Romet.
Historia modelu.
Dla skutera Romet 777 przewidziano kolory czarny, czerwono-czarny i seledynowo-biały. Posiada przedni hamulec sportowy-tarczowy, powiązany z ABS. Skuter był produkowany w dwóch wersjach: sport i classic.

</doc>
<doc id="1564910" url="https://pl.wikipedia.org/wiki?curid=1564910" title="Stalag w Olchowcach (Sanok)">
Stalag w Olchowcach (Sanok)

Stalag w Olchowcach – niemiecki obóz dla jeńców radzieckich w Olchowcach (pow. Sanok) podczas II wojny światowej.
Opis.
Obóz powstał po ataku Niemiec na ZSRR z 22 czerwca 1941 (według jednej wersji w lipcu 1941, według innej jesienią 1941). Stalag umieszczono na terenie przylegającym do dawnych zabudowań koszarowych położonych na prawym brzegu Sanu, w odległości ok. 1,5 km od centrum miasta Sanoka, w pobliżu mostu prowadzącego do ówczesnej wsi Olchowce. Celem usprawnienia infrastruktury w 1941 obóz był rozbudowywany, zostało postawionych kilka baraków oraz obiekty gospodarcze i administracyjne. Łącznie powstało 30 baraków. Osadzonych przetrzymano także w starej ujeżdżalni i w stajni. W narożnikach terenu stalagu istniały wieżyczki wartownicze. Całość została ogrodzona wysoką siatką z drutem kolczastym, zaś wzdłuż ogrodzenia odbywały się patrole strażnicze. Obóz zajmował powierzchnię 7 ha. Przy rozbudowie obozu zatrudnieni byli mieszkańcy Sanoka, a także Żydzi.
Początkowo działał jako filia Stalagu 327. Obozy o tej samej numeracji istniały jeszcze w Nehrybce i Pikulicach, także dla jeńców włoskich i holenderskich. W niemieckich sprawozdaniach z obozów, zamiast nazwy Olchowce używana była czasem nazwa Sanok, gdyż Olchowce odgradzała od Sanoka tylko rzeka San, podobnie zamiast Pełkinie - nazwa Jarosław, itp.. Stalagowi w Olchowcach podporządkowane były m.in. obozy jenieckie w Rymanowie (utworzono dwa obozy Rymanowie wskutek przeludnienia obozu w Olchowcach) i Szebniach.
W obozie zostali osadzeni sowieccy jeńcy wojenni. Według źródeł rosyjskich w obozie osadzeni byli jeńcy, którzy „временно не были готовы к несению службы”. W wyniku prowadzonej przez Niemców akcji werbunkowej następnie oddzielono ochotników do kolaboracyjnej armii Własowa od pozostałych osadzonych. Według danych niemieckich 1 maja 1942 obóz liczył 906 jeńców, a 1 czerwca 1942 już 7340. Warunki życia osadzonych były skrajnie niekorzystne. Jako pożywienie podawano im gotowane buraki, zepsute ziemniaki, chleb wypieczony z mąki i trocin. Cierpiący głód jeńcy spożywali trawę. Doskwierało im zimno. Podczas osadzenia nękanym przez głód i choroby jeńcom udzielała pomocy miejscowa ludność, mimo tego, że Niemcy oddawali strzały w stronę osób zbliżających się do ogrodzenia. Okoliczni mieszkańcy podawali jeńcom żywność także podczas ich drogi do pracy poza stalag. W pewnym stopniu pożywienie przekazywali także zatrudnieni wewnątrz obozu. Zarówno głód i chłód, jak też choroby i wynikające z nich epidemie, przyczyniały się do masowej umieralności jeńców, wobec czego dziennie śmierć ponosiło od kilku do kilkudziesięciu osób. Dochodziło do tego mimo wysiłków lekarzy, osadzonych w gronie jeńców. Po bitwie stalingradzkiej, zakończonej w lutym 1943, Niemcy zmniejszyli rygoryzm wobec jeńców, którzy od tej pory mieli możliwość pracy rolniczej poza obozem, co zarazem stwarzało okazję do ucieczek. Grupa około 20 jeńców po ucieczce ukrywała się w pobliskich Górach Słonnych, tworząc oddział partyzancki, potem operujący w rejonie Komańczy. Inna z ucieczek zakończyła się niepowodzeniem i uczestniczący w niej jeńcy polegli. W 1943 rozważana była możliwość ataku radzieckich partyzantów z oddziału partyzanckiego im. Pożarskiego, przebywającego w tym czasie w Górach Słonnych, lecz ostatecznie z planu zrezygnowano.
Stalag funkcjonował do lipca 1944 (do lutego 1944 jako Stalag 327/Z, do lipca 1944 jako Stalag 325/Z). Wobec zbliżania się frontu wschodniego Niemcy czynili starania zmierzające do likwidacji stalagu. Pozostały przy zdrowiu jeńcy skierowano do Krosna, skąd mieli zostać wywiezieni na obszar III Rzeszy. Pozostali mieli zostać zamordowani. W planowanym dniu ich likwidacji przelatujące samoloty radzieckie zrzuciły bomby w okolicy, co doprowadziło do popłochu w obozie, wskutek czego jeńcy pokonując ogrodzenie zbiegli w okoliczne lasy, gdzie przy wsparciu miejscowej ludności przeczekali do czasu wkroczenia Armii Czerwonej. Dozorujący obóz Niemcy wyjechali z tego miejsca przed nadejściem sowietów. Przejęcia obozu dokonał oddział Leonida Berensteina, przejmując ok. 100 osadzonych tam żołnierzy radzieckich.
Według szacunków Tadeusza Kowalskiego przez stalag przeszło ok. 20 tysięcy jeńców, a ok. tysiąc poniosło w nim śmierć. Według innej wersji łącznie w obozie przebywało 16-20 tys. jeńców, a zmarło ok. 10 tys.. Ciała zmarłych były chowane w miejscu nieopodal na wzgórzu, później zaadaptowanym na cmentarz, położony przy obecnej ulicy ppor. Mariana Zaremby w Olchowcach. Ustanowiono tam obelisk upamiętniający z inskrypcją "Pamięci pomordowanych radzieckich jeńców wojennych 1941-1944".
Pozostałości ogrodzenia obozu przetrwały co najmniej do początku lat 80..

</doc>
<doc id="1564911" url="https://pl.wikipedia.org/wiki?curid=1564911" title="Znamię (botanika)">
Znamię (botanika)

Znamię (ang. "stigma") – część słupka roślin okrytonasiennych przyjmująca ziarna pyłku w trakcie zapylenia (przed zapłodnieniem). Zazwyczaj znajduje się na szczycie szyjki słupka, gdy szyjki brak – wykształca się znamię siedzące. Liczba znamion w słupku jest różna u różnych gatunków i zwykle zależy od liczby owocolistków budujących słupek i stopnia ich zrośnięcia. 
Znamię zbudowane jest z tkanki zwanej transmisyjną (stygmatoidalną), która tworzy także połączenie z wnętrzem zalążni, ułatwiając przenikanie łagiewce pyłkowej przez szyjkę słupka. W prymitywnych owocolistkach znamieniem jest powierzchnia brzegów owocolistka. W bardziej wyspecjalizowanych organach znamię może być specyficznie uformowane w zależności od budowy słupka i biologii zapylania danego gatunku. Rośliny wiatropylne mają znamię w postaci pędzelków (np. pokrzywa), piórek (np. trawy) lub są nitkowato wydłużone (np. leszczyna). Rośliny owadopylne mają znamiona pokryte brodawkami lub włoskami, wykształcone w postaci listka znamieniowego (np. szafran), o kształcie miseczkowatym, kulistym lub języczkowatym. Odpowiedni kształt znamienia i różnego rodzaju włoski oraz brodawki umożliwiają zatrzymanie i umieszczenie ziarn pyłku na znamieniu. 
Owłosione znamiona zwykle są suche, podczas gdy znamiona gładkie powleczone są lepką wydzieliną. Wydzielana jest ona przez epidermę gruczołowatą pokrywającą znamię, czasem dodatkowo opatrzoną brodawkami lub włoskami. U niektórych gatunków tkanka wydzielnicza znajduje się pod epidermą. W takim przypadku wydzieliny gromadzą się najpierw w przestworach międzykomórkowych, a następnie wydostają się na zewnątrz przez luźno ułożone komórki skórki i pęknięcia w obrębie kutykuli. 
Wydzieliny występują na znamieniu zwykle bardzo obficie, chroniąc znamię przed wyschnięciem, utrzymując warstewkę wody koniecznej do skiełkowania pyłku, nie służą natomiast do wabienia owadów. Wydzielina poza tym, że podobnie jak włoski i brodawki, ułatwia zatrzymywanie i utrzymywanie się pyłku na znamieniu, dodatkowo umożliwia selektywne kiełkowanie pyłku. Zawiera substancje hormonalne inicjujące jego kiełkowanie oraz wzrost łagiewki pyłkowej. Wydzielinę stanowi mieszanina lipidów, związków fenolowych, glikozydów, antocyjanów, enzymów i kwasów aminowych. 
U części rodzajów z rodziny poleńcowatych "Monimiaceae" wykształca się tzw. hiperstigma. Są to przekształcone listki okwiatu zakrywające okienko prowadzące do wnętrza kwiatu (rodzaje "Wilkiea" i "Tambourissa") lub tworzące pierścień wokół niego ("Hennecartia"), na których zatrzymują się ziarna pyłku i tworzą łagiewkę, która przez okienko wrasta do beczułkowatego dna kwiatowego (hypancjum) i tam dopiero dociera do właściwych znamion słupków.

</doc>
<doc id="1564913" url="https://pl.wikipedia.org/wiki?curid=1564913" title="Maple Grove (Minnesota)">
Maple Grove (Minnesota)

Maple Grove – miasto w północnej części Stanów Zjednoczonych, w stanie Minnesota. Położone w hrabstwie Hennepin.

</doc>
<doc id="1564914" url="https://pl.wikipedia.org/wiki?curid=1564914" title="Nowe Izdebno">
Nowe Izdebno



</doc>
<doc id="1564915" url="https://pl.wikipedia.org/wiki?curid=1564915" title="Miasto królewskie">
Miasto królewskie

Miasto królewskie – historyczna jednostka osadnicza, miasto zlokalizowane na gruntach należących do króla (królewszczyźnie).
Miasta lokowane na obszarach należących do króla nosiły miano królewskich, w odróżnieniu od miast prywatnych (np. rycerskich) czy biskupich. Miasta królewskie występowały w wielu państwach Europy na podobnych zasadach (jako własność królewska) i wiele wśród nich nadal używa w swojej nazwie tytułu miasta królewskiego.
Miasta królewskie w Polsce.
W miastach królewskich w Polsce mieszczanie cieszyli się większą swobodą niż w pozostałych miastach. Mogli składać skargi i dezyderaty przed lustratorami starostw w przypadku konfliktu ze starostą, czego pozbawieni byli mieszkańcy miast prywatnych. W końcu XVIII wieku dodatkowo pojawiła się możliwość dochodzenia krzywd przed takimi organami, jak Departament Policji Rady Nieustającej, Komisja Policji Obojga Narodów i sądy komisji porządkowych.
Wśród miast królewskich wyjątkowe uprawnienia i swobody samorządowe miały Toruń, Gdańsk i Elbląg, będące mniej zależne od władzy państwowej.
W świetle ustawy o podymnym z 1775 roku miasta w Polsce podzielone były na trzy grupy: większe, mniejsze i miasteczka rolnicze. Do większych zaliczano miasta znaczne, mniejsze to liczące co najmniej 300 dymów, pozostałe zaś zaklasyfikowano jako rolnicze.
W 1791 Sejm Czteroletni (1788–1792) uchwalił prawo o miastach, ustawę regulującą ustrój miast królewskich w Rzeczypospolitej.

</doc>
<doc id="1564918" url="https://pl.wikipedia.org/wiki?curid=1564918" title="Nowe Kłudno">
Nowe Kłudno



</doc>
<doc id="1564920" url="https://pl.wikipedia.org/wiki?curid=1564920" title="Nowe Kozery">
Nowe Kozery



</doc>
<doc id="1564921" url="https://pl.wikipedia.org/wiki?curid=1564921" title="Lustra (zespół muzyczny)">
Lustra (zespół muzyczny)

Lustra – grupa muzyczna założona w roku 1997 w Stanach Zjednoczonych grająca pop punk, pop rock, rock alternatywny. W filmie "Eurotrip" wykorzystano jej piosenkę "Scotty doesn't know".

</doc>
<doc id="1564922" url="https://pl.wikipedia.org/wiki?curid=1564922" title="Stare Kłudno">
Stare Kłudno



</doc>
<doc id="1564924" url="https://pl.wikipedia.org/wiki?curid=1564924" title="Romet JET 125">
Romet JET 125

Romet JET 125 – skuter z silnikiem motocyklowym sprzedawany w Polsce od 2007 lub 2008 pod marką Romet.
Historia modelu.
Dla skutera Romet JET 125 przewidziano jedynie kolor czarny. Zastosowano silnik motocyklowy o pojemności 125 cm³. Od innych skuterów-motorowerów marki Romet poza wyglądem i silnikiem odróżnia się większymi kołami o średnicy 16 cali.

</doc>
<doc id="1564925" url="https://pl.wikipedia.org/wiki?curid=1564925" title="Woodbury (Minnesota)">
Woodbury (Minnesota)

Woodbury – miasto w północnej części Stanów Zjednoczonych, w stanie Minnesota. Położone w hrabstwie Washington.

</doc>
<doc id="1564928" url="https://pl.wikipedia.org/wiki?curid=1564928" title="Puchar Świata w narciarstwie alpejskim 1988/1989">
Puchar Świata w narciarstwie alpejskim 1988/1989

Sezon 1988/1989 Pucharu Świata w narciarstwie alpejskim rozpoczął się 26 listopada 1988 w austriackim Schladming, a zakończył 11 marca 1989 w japońskim Shiga Kōgen. Była to 23. edycja pucharowej rywalizacji. Rozegrano 29 konkurencji dla kobiet (8 zjazdów, 7 slalomów gigantów, 4 supergiganty, 8 slalomów specjalnych (1 równoległy) i 2 kombinacje) i 32 konkurencje dla mężczyzn (10 zjazdów, 6 slalomów gigantów, 4 supergiganty, 9 slalomów specjalnych (1 równoległy) i 3 kombinacje).
Puchar Narodów (łącznie) zdobyła reprezentacja Szwajcarii, wyprzedzając Austrię i RFN.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Vreni Schneider, która zdobyła 376 punktów, wyprzedzając swoje rodaczki Marię Walliser i Michaelę Figini.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się reprezentant Luksemburga Marc Girardelli, który zdobył 407 punktów, wyprzedzając reprezentanta Szwajcara Pirmina Zurbriggena i Włocha Alberto Tombę.
W poszczególnych klasyfikacjach tryumfowali:

</doc>
<doc id="1564929" url="https://pl.wikipedia.org/wiki?curid=1564929" title="Emil Thielmann">
Emil Thielmann

Emil Thielmann (ur. 1907, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Pełnił służbę w obozie głównym Mauthausen od maja 1944 do 5 maja 1945 jako wartownik i Blockführer. Osobiście zastrzelił na wiosnę 1945 dziesięciu nowo przybyłych do obozu więźniów, którzy jako skrajnie wycieńczeni uznani zostali za niezdolnych do pracy. W procesie załogi Mauthausen-Gusen (US vs. Franz Kofler i inni) skazany został na karę dożywotniego pozbawienia wolności.

</doc>
<doc id="1564930" url="https://pl.wikipedia.org/wiki?curid=1564930" title="Hermann Franz Bütgen">
Hermann Franz Bütgen

Hermann Franz Bütgen (ur. 1903, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer (nr identyfikacyjny w SS:20612).
1 stycznia 1942 rozpoczął służbę w obozie głównym Mauthausen. Początkowo do 1 lipca był strażnikiem, a następnie od 2 lipca 1942 do 1 maja 1945 pełnił funkcję obozowego elektryka. W procesie załogi Mauthausen-Gusen (US vs. Franz Kofler i inni) skazany został na 3 lata
pozbawienia wolności.

</doc>
<doc id="1564931" url="https://pl.wikipedia.org/wiki?curid=1564931" title="Zapole (powiat grodziski)">
Zapole (powiat grodziski)

Zapole – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
Powstała w 2009 z przekształcenia przysiółka o tej samej nazwie.

</doc>
<doc id="1564932" url="https://pl.wikipedia.org/wiki?curid=1564932" title="Arno Albert Reuter">
Arno Albert Reuter

Arno Albert Reuter (ur. 1910, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer (nr identyfikacyjny w SS:100277).
Od listopada 1941 do 1 maja 194 pełnił służbę w "Gusen I", podobozie KL Mauthausen jako urzędnik administracji. W procesie załogi Mauthausen-Gusen (US vs. Franz Kofler i inni) skazany został na 2 lata pozbawienia wolności.

</doc>
<doc id="1564936" url="https://pl.wikipedia.org/wiki?curid=1564936" title="Horodyszcze (gmina w województwie lubelskim)">
Horodyszcze (gmina w województwie lubelskim)

Horodyszcze (od 1928 "Wisznice") – dawna gmina wiejska istniejąca w latach 1867–1928 na Lubelszczyźnie. Siedzibą gminy było Horodyszcze.
Gmina Horodyszcze powstała w 1867 roku w Królestwie Kongresowym a po jego podziale na powiaty i gminy z początkiem 1867 roku weszła w skład w powiatu włodawskiego w guberni lubelskiej (w latach 1912–1915 jako część guberni chełmskiej). 13 stycznia 1870 do gminy przyłączono pozbawione praw miejskich Wisznice i Horodyszcze.
W 1919 roku gmina weszła w skład woj. lubelskiego. 24 lipca 1928 roku siedzibę gminy przeniesiono z Horodyszcza do Wisznic a gminę przemianowano na "Wisznice".

</doc>
<doc id="1564940" url="https://pl.wikipedia.org/wiki?curid=1564940" title="Huzar zwykły">
Huzar zwykły



</doc>
<doc id="1564943" url="https://pl.wikipedia.org/wiki?curid=1564943" title="Huzar rudy">
Huzar rudy



</doc>
<doc id="1564946" url="https://pl.wikipedia.org/wiki?curid=1564946" title="Gmina Horodyszcze">
Gmina Horodyszcze

dawne gminy:

</doc>
<doc id="1564948" url="https://pl.wikipedia.org/wiki?curid=1564948" title="Ivan Franceschini">
Ivan Franceschini

Ivan Franceschini (ur. 7 grudnia 1976 w Parmie) – włoski piłkarz, występujący na pozycji środkowego obrońcy. Obecnie gra w zespole AC Cesena.
Kariera klubowa.
Franceschini profesjonalną karierę rozpoczynał w AC Parmie, klubie z jego rodzinnego miasta. Nie udało mu się jednak zadebiutować w jego barwach. W 1996 roku trafił do Olympique Marsylia. Wraz z beniaminkiem Ligue 1 wywalczył jedenaste miejsce w lidze, po czym powrócił do Włoch. Przeszedł do drugoligowej Salernitany Calcio, której pomógł w awansie do Serie A. Po tym osiągnięciu Franceschini odszedł do A.S. Lucchese-Libertas. Przez cały sezon regularnie grywał w pierwszym składzie, a jego drużyna zakończyła rozgrywki na dziewiętnastym miejscu, w konsekwencji czego spadła do Serie C. Franceschini pozostał jednak na zapleczu Serie A, gdyż postanowił odejść do ekipy Genoa CFC. W 2000 roku przeniósł się do pierwszoligowej Regginy Calcio. Lecz jeszcze przed debiutem w jej barwach został wypożyczony do Chievo Werona. Po powrocie do macierzystego klubu zaczął regularnie występować w pierwszej drużynie. W 2006 zdecydował się na przeprowadzkę do beniaminka Serie A - Torino FC. W 2009 roku jego kontrakt z tym klubem wygasł i Franceschini został wolnym zawodnikiem. 2 listopada podpisał kontrakt z AC Cesena.
Kariera reprezentacyjna.
Franceschini dwukrotnie wystąpił w młodzieżowej reprezentacji Włoch U-21. Zadebiutował w niej w meczu przeciwko Węgrom, zakończonym wynikiem 2-0. Zagrał także w przegranym 0-1 pojedynku z Anglią.

</doc>
<doc id="1564950" url="https://pl.wikipedia.org/wiki?curid=1564950" title="Romet Retro 50">
Romet Retro 50

Romet Retro 50 – skuter sprzedawany w Polsce od 2007 lub 2008 pod marką Romet.
Historia modelu.
Dla skutera Romet Retro 50 w starym stylu pierwszych skuterów Vespa przewidziano kolory złoty i srebrny.

</doc>
<doc id="1564953" url="https://pl.wikipedia.org/wiki?curid=1564953" title="Blaine (Minnesota)">
Blaine (Minnesota)

Blaine – miasto w północnej części Stanów Zjednoczonych, w stanie Minnesota. Położone w hrabstwie Anoka i częściowo w hrabstwie Ramsey. Według danych z 2000 r. miasto liczy 44942 mieszkańców.

</doc>
<doc id="1564954" url="https://pl.wikipedia.org/wiki?curid=1564954" title="Born From Pain">
Born From Pain

Born From Pain – holenderska grupa muzyczna wywodząca się z nurtu hardcore.
Historia.
Zespół powstał wczesnym latem 1997 w miejscowości Heerlen (prowincja Limburgia w południowo-wschodniej Holandii) po rozwiązaniu grupy Feeding The Fire. Jej wokalista Rob Franssen oraz Ché Snelting założyli wówczas Born From Pain (pierwszy z nich objął w nowym zespole funkcję basisty, a drugi został wokalistą). W pierwszym składzie BFP byli także gitarzysta Stefan van Neerven i perkusista Wouter Alers, zaś nieoficjalnie drugim gitarzystą był Marco. Do tej pory członkowie BFP należeli do innych formacji: basista Rob Franssen był wcześniej wokalistą Bloodsport, Feeding The Fire, Point Of No Return, Wheel of Progress, Backdraft, gitarzysta Marijn był wokalistą Standard, perkusista Wouter Alers należał do Feeding The Fire, Burning Still, Putridus, Bloodsport, zaś Stefan van Neerven był członkiem m.in. grup Invidia (jako wokalista) i Bloodsport (do 1997 gitarzysta). Nazwa zespołu Born From Pain została zaczerpnięta od tytułu utworu amerykańskiej formacji Earth Crisis, wydanego na albumie "Destroy the Machines" z 1995. Słowa te – zdaniem członków zespołu – w sposób dosłowny odzwierciedlały ich postrzeganie świata, w którym wiele rzeczy jest "zrodzonych z bólu", jednak zapożyczenie tychże słów do nazwy nie dotyczyło jednoczesnego naśladownictwa w przesłaniu grupy zasad straight edge, które były fundamentem działalności Earth Crisis.
Inspiracjami dla członków Born From Pain była twórczość grup (głównie amerykańskich): Merauder, Hatebreed, Stigmata, All Out War, Biohazard, Earth Crisis, Bolt Thrower, Obituary, Integrity, Testament, Slayer, Agnostic Front, Crumbsuckers oraz reprezentanci New York Hardcore (NYHC). W efekcie Born From Pain był jednym z pierwszych europejskich zespołów grających hardcore w połączeniu z crossover metalem. Pierwszy koncert BFP zagrał 23 sierpnia 1997 w klubie "de Oefenbunker" w Landgraaf, występując przed amerykańską formacją Morning Again. Następny występ, niespełna tydzień później tj. 29 sierpnia 1997, miał miejsce przed amerykańskim zespołem Despair, którego wokalistą był Scott Vogel.
Born From Pain należał do lokalnej sceny muzycznej, nazywanej MOC. U zarania działalności grupy członkowie BFP wykonywali utwory zespołu Hatebreed. Jako pierwszy materiał została wydana w 1997 kaseta demo nakładem niemieckiej wytwórni Repel Records, zawierająca utwory "Christ Born", "Poisoned Blood", "Fallen Angel". Na swoją pierwszą trasę koncertową grupa wybrała się do Anglii zimą 1998, zaś w 1999 odbyła pierwszą główną trasę europejską wraz z zespołem Cold As Life. W 1999 grupa wydała minialbum pt. "Immortality" nakładem angielskiej wytwórni Controtion Records. W tym samym czasie wydano album split wraz z niemiecką grupą Iron Skull nakładem szwajcarskiej wytwórni Fat For Life. Po wyprzedaniu albumu "Immortality" został on ponownie wydany w 2000 nakładem holenderskiej wytwórni Gangstyle Records (GSR Music). W ramach tego samego wydawcy w 2000 opublikowano pierwszy album długogrający, zatytułowany "Reclaiming The Crown". Po jego wydaniu z zespołu odszedł Servé Olieslagers w 2001. W 2000 do składu doszedł Karl Fieldhouse. W 2001 wydano split pt. "Swift. Silent. Deadly" wraz z amerykańską grupą Redline, pochodzącą ze stanu New Jersey. Do tego czasu grupa koncertowała na europejskiej trasie z amerykańską formacją Cold As Life, a także grała koncerty w Wielkiej Brytanii, we Włoszech, Hiszpanii, Portugalii i Skandynawii. W 2002 BFP uczestniczył w trasie "Resistance Tour". W początkowym okresie działalności zespół grał po około 30-50 koncertów rocznie, głównie w weekendy oraz podczas okazjonalnych tras koncertowych.
Drugi album zespołu pt. "Sands of Time" został nagrany w zmienionym składzie personalnym i został wydany w 2003 ponownie nakładem Gangstyle Records (GSR). Wydawnictwo zyskało pozytywne przyjęcie i wyniosło zespół wyżej w hierarchii. Po wydaniu tej płyty na przełomie czerwca i lipca 2003 grupa koncertowała po Europie z zespołem Madball, w tym samym roku z formacją Terror, a w marcu 2004 ponownie z Terror (oraz z The Promise, Shattered Realm) tym razem na zachodnim wybrzeżu Stanów Zjednoczonych, po raz pierwszy odwiedzając ten kraj. W 2004 grupa dawała koncerty w Japonii. W międzyczasie, w październiku 2003 album "Reclaiming The Crown" został ponownie zmiksowany i zmasterowany w Antfarm Studios (Aabyhøj, Dania), kierowanym przez Tue Madsena, po czym w listopadzie tego samego roku ponownie wydany przez GSR Music. Latem 2004 grupa dołączyła do składu amerykańskiej wytwórni Black Market Activities, po tym jak ta licencjonowała ich album "Sands of Time".
Po wydaniu dwóch pierwszych płyt grupa zakończyła współpracę z wydawcą Gangstyle Records (GSR), a następnie – po przeanalizowaniu różnych ofert od zainteresowanych wydawców – w listopadzie 2004 podpisała umowę z większą wytwórnią tj. Metal Blade Records, mając na względzie chęć dotarcia do większego grona odbiorców. W sierpniu 2004 nowym perkusistą BFP został Roel Klomp, zastępując Pietera Hendricksa. 18 kwietnia 2005 premierę miał trzeci album zespołu, zatytułowany "In Love With the End", będący pierwszym wydanym przez Metal Blade Records. W piosenkach pojawiły się gitarowe solówki i melodie oraz chwytliwe momenty, przez co materiał różnił się od poprzedniego wydawnictwa. Generalnie płyta zyskała spektakularne przyjęcie odbiorców. W okresie premiery tego dzieła grupa koncertowała po Europie: w marcu i kwietniu 2005 po Niemczech, od 28 kwietnia do końca maja 2005 wraz z grupą Zero Mentality po różnych krajach europejskich, następnie w czerwcu 2005 w Wielkiej Brytanii, a latem tego roku brała udział w festiwalach, następnie na trasie "Persistence Tour 2005" wraz z zespołami Hatebreed, Agnostic Front, Napalm Death, Bleed The Sky, The Red Chord, Full Blown Chaos, References. Zaplanowany był także wyjazd na koncerty do Stanów Zjednoczonych. Pod koniec 2005 grupa koncertowała po Europie z Six Feet Under, w 2006 dawała koncerty w krajach europejskich oraz koncertowała po Wielkiej Brytanii z The Black Dahlia Murder, w maju tego roku miała zaplanowaną trasę po Brazylii wraz z Terror, a w sierpniu 2006 ponownie grała tournee z Six Feet Under. W 2005 zespół zagrał 140 koncertów przez 10 miesięcy. W latach 2003-2006 grupa grała po ok. 130-175 koncertów rocznie.
Od początku istnienia grupy do końca lutego 2006 gitarzystą był Stefan van Neerven, który odszedł wówczas z uwagi na konieczność poświęcenia się rodzinie, a jego miejsce jako pełnoprawny członek zajął Niemiec, Dominik Stammen z zespołu Zero Mentality, który do tej pory przez dwa lata pełnił funkcję gitarzysty koncertowego. Latem 2006 wydano reedycję albumów "Reclaiming The Crown" wraz z dodatkowym materiałem (utwory z minialbumu "Immortality", utwory ze splitu pt. "Swift. Silent. Deadly", wydanego wspólnie z grupą Redline i utwór bonusowy) oraz "Sands Of Time" wraz z materiałem zarejestrowanym na koncertach.
Podczas nagrywania materiału na kolejną płytę w sierpniu 2006 zapowiedziano trasę koncertową z zespołami metalowymi Napalm Death i Suffocation, która odbyła się jesienią tego roku. Także jesienią 2006 poinformowano, że wytwórnia Hollowman Records zamierza wydawać albumy BFP. W dniach 17/20 listopada 2006 premierę miał czwarty album zatytułowany "War", wydany nakładem Metal Blade Records. Wówczas grupa przebywała na trasie koncertowej z Napalm Death. W zamierzeniu muzyków płyta miała brzmieć dynamiczniej aniżeli poprzednie wydawnictwo.
Na luty i marzec 2007 zatwierdzono koncerty na europejskiej trasie koncertowej wraz z zespołami Bloodlined Calligraphy i First Blood. Późną zimą 2007 grupa uczestniczyła w trasie koncertowej "The War Is On Tour". W jej trakcie w marcu 2007 poinformowano, że skład zespołu opuści wokalista Ché Snelting, który zdecydował o skupieniu się na innych sprawach życiowych, niezwiązanych z muzyką (decyzję o odejściu podjął w 2006, zaś ostatni koncert zagrał jeszcze w maju 2007). Powodem jego odejścia były także kwestie materialne, gdyż uznał, że dzięki zespołowi, który absorbował coraz więcej czasu i energii, nie zdoła uzyskać niezależności finansowej. Tuż po jego odejściu podczas trwającej trasy koncertowej jako wokalista koncertowy został zaangażowany na czas nieokreślony Carl Schwartz (First Blood), a po jego powrocie do USA później w tym roku funkcję wokalisty pełnili tymczasowo zaprzyjaźnieni muzycy z innych zespołów: na przełomie kwietnia maja 2007 Paul (Superior), Marcel (The Platoon), Jacob Bredahl (Hatesphere). W sierpniu 2007 ogłoszono, że nowym stałym wokalistą będzie Kevin Otto (dotychczas w grupie End Of Days), jednak do składu miał wejść po trasie koncertowej "Hell On Earth Tour 2007", planowanej na wrzesień i październik tego roku (wraz z zespołami Walls of Jericho, All Shall Persish, Fear My Thoughts, From a Second Window, Freya), podczas której obowiązki wokalisty pełnił Scott Vogel (Terror). Następnie, wraz z Kevinem Otto jako wokalistą zespół planował koncerty od marca 2008 przez kolejne miesiące (np. na początek 2008 przez trzy miesiące zespół miał przebywać na koncertach w Ameryce Północnej i Południowej), jednakże okazało się, że tenże wokalista po raz ostatni wystąpił z zespołem w grudniu 2007, po czym był niezdolny do koncertowania z uwagi na problemy zdrowotne ze strunami głosowymi. Po ośmiu miesiącach koncertowania z zastępczymi wokalistami oraz łącznie po roku od odejścia Ché w maju 2008 ogłoszono, że obowiązki wokalisty przejął dotychczasowy basista zespołu, Rob Franssen (styl wokalny Frannsena różni się od Sneltinga, mimo mniejszej mocy, jest w nim więcej zróżnicowania i wściekłości). W 2008 nowym basistą został Andries Beckers (wcześniej występujący w składzie belgijskiego zespołu The Setup), a ponadto w 2008 ze składu odszedł perkusista Roel Klomp z uwagi na zapalenie pochewek ścięgnistych w łokciu i negatywne wskazania lekarskie – zastąpił go tymczasowo na koncertach Igor Wouters z Backfire!, a we wrześniu 2008 jako stały członek został ogłoszony Roy Moonen (z grupy 37 Stabwoundz).
3 listopada 2008 miał premierę piąty album pt. "Survival". Pod koniec 2008 zespół koncertował na trasie "Persistence Tour 2008" wraz z grupami Slapshot, Sick of It All, Heaven Shall Burn, War of Ages, Terror, Energy, Discipline, H2O. Od 2005 do 2008 zespół wydał trzy albumy nakładem Metal Blade Records ("In Love With the End", "War", "Survival"). Po wygaśnięciu kontraktu grupa odrzuciła podpisanie nowej umowy z tą wytwórnią, mając na celu wydanie kolejnego albumu samodzielnie. W 2009 nakładem amerykańskiej wytwórni Reaper Records ukazał się singel 7" pt. "Warfare".
W maju 2009 wokalista Rob Franssen przeszedł poważną operację oczu, w związku z tym nie mógł uczestniczyć w ówczesnej trasie koncertowej wraz z zespołami Terror, Stick To Your Guns, Trapped Under Ice (wtedy swoje zastępstwo zaoferował David Wood z grupy Terror). W połowie czerwca 2009 Franssen powrócił do koncertowania, ale pod koniec tego miesiąca jego problemy z oczami powróciły i był zmuszony poddać się ponownej operacji. Na przełomie września i października 2009 grupa miała zaplanowane tournee po Stanach Zjednoczonych wraz z zespołem Forfeit. Na początku 2010 z zespołu odszedł perkusista Roy Moonen (z zamiarem poświęcenia się lżejszym odmianom muzyki), którego w marcu tego roku na koncertach zastąpił Serch z grupy The Setup, a od kwietnia tego roku etatowo Igor Wouters z grupy Backfire!. W 2010 grupa odbyła trasę koncertową pod nazwą "Rise or Die Tour". Na przełomie lipca i sierpnia 2010 zespół koncertował w państwach wschodniej Azji na trasie pod nazwą "Asia State of Mind Tour". W marcu 2011 Born From Pain koncertował po Europie u boku zaprzyjaźnionej formacji Madball w ramach trasy "Rebellion Tour 2011". Pod koniec grudnia 2011 BFP odbył krótką trasę "Change Or Die" po Niemczech z zespołami AYS i The Platoon, jednocześnie wsparł razem z Hardcore Help Foundation osoby potrzebujące w zbiórce ubrań i żywności. Generalnie około lat 2010-2012 zespół postanowił zwolnić nieco tempo swojej działalności.
W maju 2012 grupa koncertowała w Stanach Zjednoczonych na trasie pod nazwą "The Silence Is Betrayal Tour" wspólnie z formacjami First Blood, Naysayer, Betrayal. 29 czerwca 2012 Born From Pain zagrał koncert w Heerlen z okazji 15-lecia istnienia przy udziale zaprzyjaźnionych zespołów (m.in. Backfire!). Kolejne, szóste wydawnictwo pt. "The New Future", mające premierę 13 lipca 2012, zawierało elementy muzyki elektronicznej. W pracy nad tym wydawnictwem pracował perkusista, Igor Wouters, znany z zespołu Backfire!. W listopadzie 2012 grupa koncertowała po Stanach Zjednoczonych wraz z formacjami Alpha &amp; Omega i The Beautiful Ones. Od 2011 przez okres 1,5 roku grupa działała w czteroosobowym składzie, po czym zdecydowano o jego poszerzeniu o drugiego gitarzystę, którym na początku sierpnia 2012 został ogłoszony pierwotny założyciel zespołu, Servé Olieslagers. Tenże pozostawał w składzie w 2013, a w marcu tego roku do zespołu dołączył również perkusista, Max van Winkelhof (dotychczas znany z zespołów Disloyal, Arma Gathas, Skiggy Rapz).
W kwietniu 2014 BFP koncertował po Niemczech na trasie "Dance With The Devil-Tour" wraz zespołami First Blood, Desolated, No Second Thought. W połowie 2014 grupa podpisała kontrakt z wytwórnią Beatdown Hardwear Records (BDHW), w której pod koniec tego roku wydała swoją siódmą płytę pt. "Dance With The Devil". Pod koniec grudnia 2014 zespół był na trasie koncertowej w Niemczech z zespołami Final Prayer i City To City. Na początku 2015 formacja koncertowała po Niemczech z zespołem Fallbrawl, pod koniec 2016 w zachodniej Europie z zespołem Risk It, a na przełomie 2016/2017 na trasie "Change Or Die" po Niemczech wraz z zespołami Harm/Shelter oraz Last Hope. Na kwiecień 2017 zaplanowano trasę pod nazwą "The Walls Wil Fall Tour" po Niemczech wraz z Terror i Higher Power. W listopadzie 2017 w De Nor grupa obchodziła jubileusz 20-lecia istnienia koncertując wraz amerykańskim zespołem Madball.
W 2018 grupa występowała w ramach "EMP Persistence Tour 2018" m.in. wspólnie z grupami Hatebreed, Madball, Terror. Na przełomie 2018/2019 BFP odbył trasę "True Love X-Mas Tour" po Niemczech z zespołem Fallbrawl. 15 lutego 2019 premierę miał ósmy album grupy, zatytułowany "True Love", wydany nakładem Beatdown Hardwear Records. Tydzień wcześniej, 7 lutego 2019 ukazał się także limitowany split na winylu 7" pt. "Groetjes Uit Heerlen", na którym wydano utwór Born From Pain pt. "Antitown" (pochodzący z płyty "True Love") oraz piosenkę grupy Nato Partners pt. "Herleen". W marcu 2019 Born From Pain koncertował ponownie po Niemczech na trasie "Rebellion 8 Tour 2019" wraz z zespołami Madball, Iron Reagan, Death Before Dishonor, Slope, Brick By Brick.
Born From Pain występował na różnych kontynentach (Europa, Ameryka Północna i Południowa, Azja) na jednej scenie z takimi formacjami jak Six Feet Under, Soulfly (jako support podczas koncertów w Holandii), Agnostic Front, Slayer, Napalm Death (Pesistence Tour), Biohazard, The Promise oraz na festiwalach Wacken Open Air, Summer Breeze, With Full Force, Wald Rock, Pressure Fest, Furyfest, Vainstream Festival, Impericon Festival, Brutal Assault Festival, Metalliga Open Air Festival, Hellfest (Francja), Reload, Dong Open Air, Joch´n Roll Open Air.
Styl.
Po przeszło 20 latach istnienia Born From Pain był uważany za jednego z pierwszorzędnych zespołów nurtu hardcore w Europie. Sam zespół określa swój styl muzyczny jako ciężki hardcore ("heavy hardcore") z metalowym szlifem. Początkowe albumy prezentowały styl z dominującym gatunkiem hardcore. Później zaznaczyły się wpływy metalowe, np. na albumie "In Love With the End" z 2005. Na albumie "True Love" z 2019, zgodnie ze zdaniem zespołu, powrócono do dominujących wpływów hardcore punku. Generalnie styl Born From Pain został określony przez Roba Franssena jako połączenie hardcore i metalu, albo ostry i agresywny metalowy hardcore, zawierający "melodię, groove, ciężar, metalowe riffy, agresywność, tempo, czysty hardcore i mocne breakdowny oraz szczerość". W 2006 gitarzysta Dominik Stammen określił BFP jako "metalowy zespół hardcore", a drugi z gitarzystów Karl Fieldhouse uznał BFP jako "zespół hardcore z wpływami metalowymi". Niekiedy styl Born From Pain bywał określany jako "europejski odpowiednik amerykańskiego Hatebreed". Jako elementy stylu BFP wymienia się brutalny groove, szybkie riffy i agresywne breakdowny oraz niepodatność na aktualne trendy muzyczne.
Mimo że czasem twórczość Born From Pain bywa zaliczana do nurtu metalcore (nawet była uznawana za jednego z pionierów gatunku metalcore, a wydawnictwo "In Love With the End" jako brzmiące niczym wzór), członkowie zespołu unikają określania ich jako reprezentantów tegoż. Grupa nie tworzy w swoich repertuarze czystych, melodyjnych wokaliz. Ponadto, muzycy BFP nie komponują riffów gitarowych, przypominających styl wpływowych zespołów metalowych jak Iron Maiden czy przedstawicieli nurtu melodic death metal jak In Flames. Stylu BFP nie można kategorycznie określić jako reprezentującego gatunek metalcore, jako że melodie w twórczości grupy są eksponowane we własny sposób, nie odpowiadający stylom typowych przedstawicieli metalcore.
Generalnie aktualne składy grupy tworzyły muzykę na kolejne albumy (z głównym udziałem gitarzystów jak Servé Olieslagers, Karl Fieldhouse, Stefan van Neerven, Dominik Stammen), natomiast teksty utworów tworzył przez lata Rob Franssen (zarówno w trakcie pełnienia roli basisty, jak i później będąc już wokalistą). Członkowie przyjęli zasadę organizowania przesłuchań zespołu tylko w razie tworzenia nowego materiału (przesłuchania odbywają się w Holandii albo w Niemczech). Zazwyczaj utwory BFP najpierw powstają w warstwie kompozycji muzycznej, tworzonej przez gitarzystów, następnie są wypróbowywane w całym składzie zespołu i wówczas doszlifowane z możliwymi korektami wnoszonymi przez wszystkich muzyków. Po ukształtowaniu kompozycji muzycznej następował etap pisania słów utworu przez Franssena (niekiedy bodziec do napisania tekstu poddawał producent, Tue Madsen). Tym niemniej w niektórych przypadkach jako pierwszy był tworzony tekst utworu, a dopiero potem muzyka, zaś niekiedy przy tworzeniu utworu równolegle następowało powstawanie muzyki oraz tekstu.
Teksty utworów są pisane w języku angielskim, aczkolwiek w całej dyskografii BFP zdarzały się przypadki tytułów piosenek w języku niemieckim, a nawet pojedynych fragmentów w tym języku (np. utwór "Kampfbereit"). Według wypowiedzi Franssena z 2006 każdy utwór grupy musi przekazywać określone uczucie: agresywne, melancholijne albo wzburzone – nie tylko w członkach zespołu, ale też w słuchaczach. Zgodnie z jego słowami grupa nie tworzy piosenek tylko po to, aby umieścić w nich dany riff czy aby naśladować jakiś trend muzyczny oraz nie idzie przy tym na kompromisy. Teksty grupy, tworzone przez Roba Franssena, często stanowią przesłanie o charakterze politycznym. Generalnie słowa utworów BFP przejawiają gniew wynikający z życia, niepokój społeczny, zmaganie emocjonalne oraz ukazują unicestwianie świata. Mimo ekspresji złości i frustracji piosenki zespołu mają w swojej zawartości elementy optymistyczne, mówiące o obróceniu negatywnych odczuć w pozytywne zmiany. Liryki z wydawnictw po albumie "Sands of Time" często ukazują krytykę społeczeństwa i elit władzy na świecie, opisują negatywny stan rodzimego regionu górniczego (Zagłębie Ruhry), pogarszającej się sytuacji świata, zachęcają słuchaczy do korzystania z alternatywnych źródeł informacji, szukania prawdy i krytycznego spojrzenia na rzeczywistość, przedstawiają wojnę rozumianą w różnym znaczeniu (od klasycznego do indywidualnego i społecznego). Niekiedy liryki opisują sprawy osobiste. Na albumie "True Love" Franssen po raz pierwszy wydatniej postanowił wykorzystać więcej liryków dotyczących jego sfery prywatnej.
Członkowie grupy podczas tras koncertowych prowadzili akcję ulicznych pytań do mieszkańców, w których usiłowali dowiedzieć się o ich podgląd na obecny świat. Materiały z tymi wypowiedziami (prócz uczestników koncertów także przypadkowych ludzi w krajach Unii Europejskiej i innych krajów na świecie) były publikowane jako wideo na stronie zespołu. Celem zbudowania środowiska odbiorców zespół powołał do życia stronę internetową "Suicide Nation" (http://suicidenation.org/this-is-suicide-nation). W 2008 została uruchomiona przez Roba Franssena strona internetowa pt. "Survival State Of Mind", w założeniu stanowiąca miejsce wyrażania krytycznych opinii o władzy (survivalstateofmind.blogspot.com).
Koncerty zespołu są żywiołowo przyjmowane przez słuchaczy. W ich trakcie jest zauważalny agresywny rodzaj zabawy pod sceną, także z elementami przemocy. Muzycy zastrzegają przy tym, iż zachęcają uczestników koncertu do wzajemnego szacunku w tych okolicznościach.
Zespół tworzy wyłącznie własne kompozycje, tym niemniej u zarania swej działalności wykonywał np. utwór "Matron of Sedition" amerykańskiego zespołu Slugfest (którego wokalistą był Scott Vogel). Na początku działalności BFP nagrał covery utworów grup Killing Time (pt. "Brightside") oraz Slime (piosenka "Tod", wydana na tribute albumie pt: "Alle Gegen Alle – A Tribute To Slime" z 2009). Prócz nich na koncertach formacja wykonywała piosenki zespołów Killing Time, Hatebreed, Despair, Slugfest, a także Dio, Bon Jovi, Metallica.
Muzycy.
Pierwotnie członkowie zespołu pochodzili z jednego miasta w Holandii i poznali się w miejscowym środowisku muzyki alternatywnej. W przeszłości muzycy Born From Pain należeli do składów innych zespołów; Rob Franssen (ur. ok. 1972) był członkiem Feeding The Fire, Wheel of Progress, Backdraft, Bloodsport, Dominik Stammen (ur. ok. 1982) grał w Drift, Bleeding, Zero Mentality, Servé Olieslagers (ur. ok. 1980) grał w 37 Stabwoundz, Dead Man's Curse, Max van Winkelhof (ur. ok. 1991) grał w Arma Gathas, Tribe War, Diggy Dex, Disloyal, Skiggy Rapz, Tommie Gawellek (ur. ok. 1982) grał w Look My Way, Another Victory. Od początku istnienia grupy wartości i ideologie znane w środowisku hardcore takie jak straight edge, wegetarianizm i weganizm nie stanowiły znaczenia dla postawy Born From Pain, aczkolwiek niektórzy z członków zespołu w początkowych latach byli straight edge, weganami, wegetarianami. Prócz działalności w zespole Rob Franssen i Ché Snelting (ur. ok. 1978) pobocznie zajmowali się organizowaniem koncertów.
Na przestrzeni lat w składzie zespołu dochodziło do częstych zmian personalnych. Jedynym członkiem zespołu, który pozostaje w jego składzie nieprzerwanie od czasu powstania jest Rob Franssen (początkowo basista, później wokalista). Prócz niego inny ze współzałożycieli, gitarzysta Servé Olieslagers odszedł po wydaniu płyty "Reclaiming The Crown" (2000) i powrócił do składu po okołu 12 latach.
Członkowie grupy są w większości Holendrami, aczkolwiek Dominik Stammen i Tommie Gawellek są Niemcami. Poza Heerlen muzycy są także związani z niemieckim miastem Essen, gdzie na początku XXI wieku zamieszkał Franssen. Pierwotnie Born From Pain był zespołem ściśle holenderskim, jednak z uwagi na zmiany w składzie i narodowość zespół w drugiej dekadzie XXI wieku jest określany jako holendersko-niemiecki. Wpływ na to ma fakt, że od lat zespół gra wiele koncertów na obszarze Niemiec. Granie w zespole nie było wyłącznym źródłem utrzymania dla jego członków, którzy pracują zawodowo na innych stanowiskach (np. Ché Snelting i Karl Fieldhouse byli zatrudnieni w call center, a Rob Franssen został nauczycielem w zakresie sieci komputerowych, Roel Klomp podjął pracę w DHL). Ponadto muzycy angażują się w akcje społeczne.
Członkowie Born From Pain są sympatykami piłki nożnej i czas wolny poza koncertami i pracą zarobkową chętnie spędzają na stadionie. W teledysku do utworu "True Love" z 2019 zawarto odniesienia do działalności kibiców klubu piłkarskiego Roda JC Kerkrade. Zgodnie z oświadczeniem zespołu tytułowy utwór i teledysk jest hołdem dla kogokolwiek, kto urodził się z miłością do muzyki czy klubu sportowego.
Przy wydawaniu albumów od "Sands of Time" (2003) do "The New Future" (2012) z grupą współpracował blisko René Natzel (w przeszłości perkusista zespołu Feeding The Fire), który odpowiadał za pomysł i kierunek artystyczny, fotografie. Produkcją kilku albumów BFP zajmował się Duńczyk Tue Madsen od 2003 do 2008 ("Sands of Time", "In Love With the End", "War", "Survival"), ponownie w 2018 (przy pracach nad ósmym albumem pt. "True Love"). Członkowie zespołu wielokrotnie podkreślali zadowolenie ze współpracy z tym producentem, który według nich rozumiał charakter ich zespołu i potrafił wydobyć odpowiedni dźwięk. Podkreślano jego osobowość, pomysły, entuzjazm, zrozumienie. Jak przyznał w 2019 Franssen, po wyżej wymienionych czterech albumach wyprodukowanych przez Madsena, Born From Pain wydał dwa kolejne z innymi producentami, po czym członkowie zespołu uznali, że nikt tak jak Duńczyk nie ma słuchu do stylu ich grupy i nie wie jak ona brzmi. W związku z tym w 2018 powrócili do współpracy z Madsenem przy pracy nad ósmym albumem.
Kilka lat po odejściu ze składu BFP oraz ustabilizowaniu swojej sytuacji życiowej, wokalista Ché Snelting został członkiem grupy Arma Gathas (w 2009 zaangażowany przez gitarzystę Cataract, Simona Füllemanna), a od czerwca 2011 był członkiem zespołu The Unknown. Były perkusista Peter Hendricks grał także w formacjach Maaswater Veenlijk i Black Bottle Riot. Formacja Arma Gathas w składzie z wokalistą Ché Sneltingiem oraz perkusistą Maxem van Winkelhofem (od 2014 perkusista Born From Pain) wydała album pt. "Dead To This World" (2010). Ponadto Ché Snelting jako wokalista zespołu From Earth nagrał płytę "Dark Waves" (2014).
Członkowie zespołu Born From Pain podjęli bliższą współpracę z amerykańską formacją Madball, jako że Rob Franssen w 2018 pełnił funkcję menedżera podczas trasy Madball, zaś Dominik Stammen był zastępczym gitarzystą na trasie.
Dyskografia.
Rob Franssen i Ché Snelting udzielili gościnnie głosu na albumie "Showdown" (2005) duńskiej grupy Barcode, Rob Franssen i Dominik Stammen udzielili gościnnie głosu w utworze "Die Stürme Rufen Dich" na albumie "Veto" (2013) niemieckiej grupy Heaven Shall Burn.

</doc>
<doc id="1564955" url="https://pl.wikipedia.org/wiki?curid=1564955" title="Pomnik ułana z dziewczyną w Grudziądzu">
Pomnik ułana z dziewczyną w Grudziądzu

Pomnik ułana z dziewczyną w Grudziądzu - zwany również "Ułan i dziewczyna", to rzeźba na Starym Mieście, odsłonięta na koronie muru schodów, prowadzących z ul. Spichrzowej na Błonia Nadwiślańskie, u zbiegu z ul. Ratuszową, w bezpośrednim sąsiedztwie ratusza, fary i zabytkowych spichrzów.
W 2007 r. zawiązał się społeczny Komitet Organizacyjny Budowy Pomnika Ułana, dla upamiętnienia działalności przedwojennego Centrum Wyszkolenia Kawalerii w Grudziądzu. Wybrano lekką formę rzeźby plenerowej, której autorem jest miejscowy artysta plastyk Ryszard Kaczor. Wykonana została z brązu, w odlewni Andrzeja Mączewskiego firma ,Art. Mileniom" w realistycznej konwencji, a sens dwuosobowej kompozycji wyjaśnia umieszczony poniżej fragment wiersza generała Bolesława Wieniawy-Długoszowskiego: "Bo serce ułana, gdy położysz je na dłoń: Na pierwszym miejscu panna, przed panną tylko... koń". 
Uroczyste odsłonięcie nastąpiło 23 sierpnia 2008, podczas XX Jubileuszowego Zjazdu Kawalerzystów II RP, zorganizowanego przez Fundację na Rzecz Tradycji Jazdy Polskiej w Grudziądzu i Dowództwo Wojsk Lądowych, pod honorowym patronatem Prezydenta RP Lecha Kaczyńskiego. Odsłonięcia dokonał płk. Antoni Ławrynowicz i Justyna Signerska.
Pomnik znajduje się w miejscu, gdzie w latach I wojny światowej i II wojny Niemcy ustawili drewniany posąg kanclerza Bismarcka w stroju krzyżackim.

</doc>
<doc id="1564957" url="https://pl.wikipedia.org/wiki?curid=1564957" title="Panče Ḱumbev">
Panče Ḱumbev



</doc>
<doc id="1564958" url="https://pl.wikipedia.org/wiki?curid=1564958" title="Globus (ujednoznacznienie)">
Globus (ujednoznacznienie)



</doc>
<doc id="1564959" url="https://pl.wikipedia.org/wiki?curid=1564959" title="Begonia królewska">
Begonia królewska

Begonia królewska, ukośnica królewska ("Begonia rex" Putz.) – gatunek rośliny z rodziny begoniowatych. W stanie dzikim rośnie w północno-wschodniej części Indii (Asam), oraz w Chinach. Została sprowadzona do Anglii w 1858. Jest uprawiana jako roślina ozdobna, w Polsce głównie jako roślina pokojowa. Ogrodnicy zaliczają ją do grupy begonii o ozdobnych liściach.
W uprawie znajdują się głównie ozdobne kultywary.

</doc>
<doc id="1564961" url="https://pl.wikipedia.org/wiki?curid=1564961" title="Ukośnica królewska">
Ukośnica królewska



</doc>
<doc id="1564962" url="https://pl.wikipedia.org/wiki?curid=1564962" title="Henryk Struve">
Henryk Struve

Henryk Struve, pseudonim Florian Gąsiorowski (ur. 27 czerwca 1840 w Gąsiorowie, zm. 16 maja 1912 w Eltham) – polski filozof, psycholog, tłumacz, estetyk, encyklopedysta.
Życiorys.
Uczęszczał do gimnazjum w Warszawie i Piotrkowie, studiował w latach 1858–1863 na uniwersytetach w Tybindze, Heidelbergu, Erlangen, Gettyndze, Hall, Lipsku i Jenie. W marcu 1863 uzyskał stopień doktora filozofii na Uniwersytecie w Jenie. W lutym 1863 objął obowiązki adiunkta logiki w Szkole Głównej Warszawskiej, a w listopadzie r. 1864 mianowany został profesorem nadzwyczajnym filozofii w tejże Szkole. Z powodu zamiany Szkoły Głównej na Cesarski Uniwersytet w 1870 roku, doktoryzował się ponownie w Moskwie i w 1871 roku został profesorem zwyczajnym filozofii na Uniwersytecie Warszawskim (do 1903). W latach 1875-1894 pełnił obowiązki Prezesa Komisji egzaminacyjnej dla nauczycieli. W 1868 roku został wybrany Członkiem Towarzystwa Przyjaciół Nauk w Krakowie. Od 1873 roku członek Akademii Umiejętności. Był też członkiem Towarzystwa Naukowego Warszawskiego. W 1903 roku przeniósł się do Anglii. Odznaczony Krzyżem Wielkim Orderu św. Stanisława, Krzyżem Komandorskim z Gwiazdą Orderu św. Anny i Krzyżem Komandorskim Orderu Świętego Włodzimierza.
Erudyta, posiadający wszechstronne zainteresowania filozoficzne, był przez szereg lat czołowym przedstawicielem nauki polskiej. Zasłużył się raczej na polu historii oraz propagandy filozofii polskiej w kraju i zagranicą. Jako filozof eklektyk o poglądach staroświeckich, którymi rządził się też w sprawach sztuki (na tym tle głośna była jego polemika ze Stanisławem Witkiewiczem). W filozofii łączył ontologiczny idealizm z trójpoznawczym pozytywizmem.
Publikacje i dzieła.
Oprócz licznych artykułów i rozpraw (ps. Florian Gąsiorowski) w czasopismach, oddzielnie wydał m.in.:
Był również encyklopedystą oraz w latach 1900–1914 członkiem komitetu redakcyjnego Encyklopedii Wychowawczej.

</doc>
<doc id="1564963" url="https://pl.wikipedia.org/wiki?curid=1564963" title="Stary Myszyniec">
Stary Myszyniec



</doc>
<doc id="1564965" url="https://pl.wikipedia.org/wiki?curid=1564965" title="Begonia rex">
Begonia rex



</doc>
<doc id="1564967" url="https://pl.wikipedia.org/wiki?curid=1564967" title="Ostropa (gmina)">
Ostropa (gmina)

Ostropa – dawna gmina wiejska istniejąca w latach 1945–1954 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy była Ostropa (obecnie dzielnica Gliwic).
Gmina zbiorowa Ostropa powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 4 gromad: Ostropa, Brzezinka, Kozłów i Wilcze Gardło. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". Według stanu z 1 lipca 1952 gmina składała się z 4 gromad: Brzezinka, Kozłów, Ostropa i Wilcze Gardło (w latach 1956–72 odrębne osiedle). Gmina została zniesiona 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 wraz z kolejną reformą reaktywującą gminy. Obecnie Kozłów należy do gminy Sośnicowice, a Brzezinka, Ostropa i Wilcze Gardło są jednymi z dzielnic Gliwic.

</doc>
<doc id="1564968" url="https://pl.wikipedia.org/wiki?curid=1564968" title="Lakeville (Minnesota)">
Lakeville (Minnesota)

Lakeville – miasto w północnej części Stanów Zjednoczonych, w stanie Minnesota. Położone w hrabstwie Dakota.

</doc>
<doc id="1564970" url="https://pl.wikipedia.org/wiki?curid=1564970" title="Parafia Chrystusa Zbawiciela w Przasnyszu">
Parafia Chrystusa Zbawiciela w Przasnyszu

Parafia pw. Chrystusa Zbawiciela w Przasnyszu – rzymskokatolicka parafia należąca do dekanatu przasnyskiego, diecezji płockiej, metropolii warszawskiej.
Historia parafii.
Parafia została erygowana 15 sierpnia 1998 przez bpa Zygmunta Kamińskiego. 16 września została zakupiona ziemia pod budowę kaplicy i budynki parafialne. 4 października tegoż roku ks. Franciszek Różański, dziekan przasnyski, poświęcił krzyż i plac pod budowę. Pod koniec kwietnia 1999 zostały rozpoczęte prace budowlane. 9 kwietnia 2000, podczas wizytacji parafii, biskup płocki Stanisław Wielgus dokonał poświęcenia kaplicy parafialnej.
Działalność parafialna.
Księgi metrykalne.
Księgi metrykalne są prowadzone od 1998 dla: chrztów, ślubów i zgonów.
Wspólnoty parafialne.
Od 1999 przy parafii działa muzyczny zespół "Amicus Dei".
Obszar parafii.
Miejscowości i ulice.
W granicach parafii znajdują się miejscowości:
oraz ulice: 

</doc>
<doc id="1564973" url="https://pl.wikipedia.org/wiki?curid=1564973" title="Marcel Neiding">
Marcel Neiding

Marcel Natanowicz Neiding (ros. Марцел Натанович Нейдинг, ur. 11 lutego 1884 w Warszawie, zm. 2 maja 1949 w Odessie) – rosyjski lekarz neurolog i neuroanatom, profesor Narodowego Uniwersytetu Odeskiego.
W 1907 roku ukończył studia na wydziale medycznym Uniwersytetu Moskiewskiego. Około 1910/1911 roku odbył kurs neuropatologii w Berlinie u Louisa Jacobsohna-Lask. W 1922 roku został profesorem Narodowego Uniwersytetu Odeskiego, w 1927 dyrektorem kliniki neurologicznej. Autor około stu prac naukowych, twórca własnej szkoły neuropatologicznej.
Jego żoną była malarka Roza Dawidowna Neiding (1901–1970). Siostrzeńcem Neidinga był Janusz Bardach.
Zmarł 2 maja 1949 roku. Pochowany został na Drugim Chrześcijańskim Cmentarzu w Odessie.

</doc>
<doc id="1564974" url="https://pl.wikipedia.org/wiki?curid=1564974" title="Romet RXL 50">
Romet RXL 50

Romet RXL 50 – skuter sprzedawany w Polsce od 2007 do 2012 pod marką Romet.
Opis modelu.
Dla skutera Romet RXL 50 przewidziano kolory grafitowo-granatowy, srebrno-czarny i srebrno-czerwony. Ma on charakter miejsko-turystyczny. Ze względu na pojemność silnika jest zaliczany do motorowerów. Zastosowano szerokie opony, aluminiowe obręcze i podwójne amortyzatory. Ponadto przedni hamulec tarczowy oraz kufer mogący pomieścić kask i służyć jako oparcie dla pasażera.

</doc>
<doc id="1564979" url="https://pl.wikipedia.org/wiki?curid=1564979" title="Uniwersytet Pardubicki">
Uniwersytet Pardubicki

Uniwersytet Pardubicki, Uniwersytet w Pardubicach () – czeska uczelnia publiczna założona w 1994 roku w Pardubicach.
Historia.
Początki szkolnictwa wyższego w Pardubicach przypadają na pierwsze lata po drugiej wojnie światowej, kiedy zaproponowano utworzenie w mieście zawodowej szkoły wyższej kształcącej studentów na potrzeby lokalnych zakładów chemicznych. Zostały one ukoronowane w 1950 założeniem Wydziału Chemiczno-Technologicznego. W 1953 stał się on samodzielną placówką naukowo-dydaktyczną, na czele której stał rektor. Powiększająca się liczba studentów spowodowała, że w latach 60. w północnej części miasta zbudowany nowy kompleks budynków, w którym ulokowano nowe laboratoria i sale wykładowe. Przełomowy okazał się rok 1991, kiedy dokonano reorganizacji Wydziału Chemiczno-Technologicznego, dzieląc go na dwie jednostki: Wydział Technologii Chemicznej oraz Wydział Ekonomiczno-Administracyjny. W 1992 powstał Wydział Komunikacji im. Jana Pernera. 31 marca 1994 uczelnia została przekształcona w uniwersytet. Rozpoczęło to nowy etap w jej historii. Utworzono nowe jednostki naukowo-dydaktyczne: Wydział Humanistyczny (2001), Wydział Sztuki i Filozofii (2004), Wydział Zdrowia (2007) i Wydział Inżynierii Elektrycznej i Informatyki (2008). Ponadto w 2005 uruchomiono w Litomyślu zamiejscowy Instytut Renowacji (wchodzi w skład Wydziału Sztuki i Filozofii).
Struktura organizacyjna.
Uniwersytet Pardubicki składa się z 7 wydziałów i 1 instytutu zamiejscowego:

</doc>
<doc id="1564980" url="https://pl.wikipedia.org/wiki?curid=1564980" title="Archipelagi Europy Północnej">
Archipelagi Europy Północnej

W skład archipelagów Europy Północnej (0) wchodzą archipelagi arktyczne (Svalbard, Ziemia Franciszka Józefa) oraz wyspy na Morzu Norweskim (Islandia, Wyspy Owcze) i częściowo Morzu Grenlandzkim (Jan Mayen). Svalbard to grupa wysp należących do Norwegii, położonych w Arktyce, w północnej części O. Atlantyckiego. W jego skład wchodzą m.in.: Spitsbergen, Wyspa Niedźwiedzia, Nadziei, Ziemia Króla Karola i inne. Jego powierzchnia (62 tys. km²) jest górzysta i pokryta lodowcami, klimat polarny, tundra. Ziemia Franciszka Józefa to z kolei rosyjski archipelag w północno-zachodniej części Morza Barentsa. Obejmuje grupę ok. 180 wysp o łącznej powierzchni 18,9 tys. km². Wyspy pokryte są niewysokimi pasmami górskimi zbudowane głównie z bazaltów. Islandia jest wyspą w północnej części O. Atlantyckiego (pow. 102 829 km²). Jej wnętrze zajmuje rozległy płaskowyż wulkaniczny, wznoszący się do wysokości 600-1000 m n.p.m. Niewielkie obszary nizinne spotyka się jedynie w południowo-zachodniej części wyspy. Ponad 1/10 część wyspy zajmują lodowce (największy – Vatnajokull). Na Islandii znajduje się 140 wulkanów, z których 26 jest aktywnych (najwyższy Hvannadalshnukur – 2119 m n.p.m.). Jan Mayen to wyspa na Morzu Grenlandzkim, między Islandią, Grenlandią i Svalbardem. Jest ona pochodzenia wulkanicznego. Powierzchnia wyżynno-górzysta, najwyższy szczyt 2277 m n.p.m. Klimat polarny, liczne lodowce, roślinność tundrowa. Wyspy Owcze to grupa 17 zamieszkanych wysp i wiele małych wysepek wulkanicznych w północnej części Oceanu Atlantyckiego. Naturalną roślinność stanowią: na wybrzeżu trawy wydmowe i solniska, w głębi wysp torfowiska. Z powodu silnych wiatrów drzewa nie występują, z wyjątkiem sprowadzonych przez człowieka.
Regionalizacja Archipelagów Europy Północnej: 

</doc>
<doc id="1564981" url="https://pl.wikipedia.org/wiki?curid=1564981" title="Minnetonka">
Minnetonka

Minnetonka – miasto w północnej części Stanów Zjednoczonych, w stanie Minnesota. Położone w hrabstwie Hennepin.

</doc>
<doc id="1564982" url="https://pl.wikipedia.org/wiki?curid=1564982" title="Bojków (gmina)">
Bojków (gmina)

Bojków (w 1945 Szywałd; 1973–77 "Żernica") – dawna gmina wiejska istniejąca w latach 1945–1954 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy był Bojków (dawniej "Szywałd"; obecnie dzielnica Gliwic).
Gmina zbiorowa "Szywałd" (od 1946 roku "Bojków") powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Bojków, Leboszowice, Nieborowice, Nieborowska Kuźnia, Pilchowice i Żernica. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". Według stanu z 1 lipca 1952 gmina składała się z 6 gromad: Bojków, Kuźnia Nieborowska, Leboszowice, Nieborowice, Pilchowice i Żernica. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast nową gminę Żernica, częściowo w dawnych granicach gminy Bojków. Obecnie Kuźnia Nieborowska, Leboszowice, Nieborowice, Pilchowice i Żernica należą do gminy Pilchowice, a Bojków jest jedną z dzielnic Gliwic.

</doc>
<doc id="1564985" url="https://pl.wikipedia.org/wiki?curid=1564985" title="Marine Feldjagdstaffel Nr. III">
Marine Feldjagdstaffel Nr. III

Marine Feldjagdstaffel Nr. III – (MFJ III) – wyspecjalizowana niemiecka jednostka lotnictwa morskiego "Luftstreitkräfte" z okresu I wojny światowej.
Eskadra została utworzona 23 czerwca 1918 roku w Jabbecke we Flandrii Zachodniej pod dowództwem porucznika marynarki Brockhoffa. Jednostka została utworzona z pilotów Marine Feldjagdstaffel Nr. I i Marine Feldjagdstaffel Nr. II. Pierwsze zwycięstwo jednostka odniosła już 30 czerwca 1918 roku.
Kiedy 2 września 1918 roku został utworzony Marine Jagdgeschwader dowództwo nad nim powierzono ówczesnemu dowódcy eskadry morskiej MFJ I porucznikowi Gotthardowi Sachsenbergowi, a III eskadra morska weszła w jego skład.
Eskadra morska używała między innymi samolotów Pfalz D.III oraz Fokker D.VII.
"MFJ III" w całym okresie wojny odniosła ponad 18 zwycięstw. Jej straty wynosiły co najmniej 1 zabity w walce, 2 rannych w tym jeden w czasie bombardowania lotniska eskadry.
Łącznie przez jej personel przeszło 2 asów myśliwskich: Hans Goerth (7), Eduard Blaas (4).

</doc>
<doc id="1564991" url="https://pl.wikipedia.org/wiki?curid=1564991" title="Energetyk">
Energetyk



</doc>
<doc id="1564997" url="https://pl.wikipedia.org/wiki?curid=1564997" title="Łabędy (gmina)">
Łabędy (gmina)

Łabędy – dawna gmina wiejska istniejąca w latach 1945–1954 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy były Łabędy, które od 1 stycznia 1954 stanowiły odrębną gminę miejską (od 31 grudnia 1964 dzielnica Gliwic).
Gmina zbiorowa Łabędy powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Łabędy, Czechowice, Dzierżno, Gliwice Stare (później "Stare Gliwice"), Ligota Łabędzka i Rzeczyce. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". 1 kwietnia 1951 część obszaru gminy Łabędy (gromadę Stare Gliwice) przyłączono do Gliwic.
Według stanu z 1 lipca 1952 gmina składała się z 5 gromad: Czechowice, Dzierżno, Ligota Kradziejowska, Łabędy i Rzeczyce. 1 stycznia 1954 z gminy wyłączono jej siedzibę Łabędy, którym nadano prawa miejskie. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 wraz z kolejną reformą reaktywującą gminy. Obecnie Ligota Łabędzka i Rzeczyce należą do gminy Rudziniec, Czechowice i Łabędy są dzielnicami Gliwic, a Dzierżno jest dzielnicą Pyskowic.

</doc>
<doc id="1565000" url="https://pl.wikipedia.org/wiki?curid=1565000" title="Cercopithecus aethiops">
Cercopithecus aethiops



</doc>
<doc id="1565002" url="https://pl.wikipedia.org/wiki?curid=1565002" title="Klemens Biniakowski">
Klemens Biniakowski

Klemens Biniakowski (ur. 15 listopada 1902 w Nakle nad Notecią, zm. 6 marca 1985 tamże) – polski lekkoatleta, dwukrotny olimpijczyk.
Życiorys.
Urodził się 15 listopada 1902 w Nakle nad Notecią jako syn Kajetana i Stanisławy Tabatowskiej.
Specjalizował się w biegach krótkich, zwłaszcza w biegu na 400 m. Wystąpił na Igrzyskach Olimpijskich w Amsterdamie w 1928 w biegu na 400 m i w sztafecie 4 x 400 m, ale odpadł w przedbiegach. Wystartował również na Igrzyskach Olimpijskich w Berlinie w 1936 w sztafecie 4 x 400 m, ale także bez powodzenia. W Berlinie był chorążym polskiej reprezentacji olimpijskiej.
Czternaście razy ustanawiał rekordy Polski. Jako pierwszy Polak przebiegł 400 m poniżej 50 sekund (12 września 1931). Wystąpił w 21 meczach reprezentacji Polski (12 zwycięstw indywidualnych).
Zdobył 22 tytuły mistrza Polski:
Czterokrotnie był wicemistrzem Polski:
Zdobył brązowe medale w sztafecie 4 x 100 m w 1932 i 1934.
Rekordy życiowe Biniakowskiego:
Był zawodnikiem Sokoła Nakło (1920–1925), Polonii Bydgoszcz (1926–1928) i Warty Poznań (1929–1937).
Walczył w kampanii wrześniowej. Potem usiłował uciec do Szwecji, schwytany przez Niemców został osadzony w obozie koncentracyjnym Sachsenhausen, a od 1942 Neuengamme. Po wyzwoleniu był działaczem sportowym i trenerem lekkoatletycznym. Jego wychowankami byli m.in. Roman Korban i Marian Dudziak

</doc>
<doc id="1565003" url="https://pl.wikipedia.org/wiki?curid=1565003" title="Koczkodan zielonosiwy">
Koczkodan zielonosiwy



</doc>
<doc id="1565006" url="https://pl.wikipedia.org/wiki?curid=1565006" title="Białka (dopływ Krztyni)">
Białka (dopływ Krztyni)

Białka ("Biała", "Białka Błotna")– rzeka w województwie śląskim, lewy dopływ Krztyni o długości 16,79 km. Jej źródło znajduje się w okolicach wsi Zdów, w gminie Włodowice, powiecie zawierciańskim. Płynie w kierunku wschodnim przez wsie Browarek, Biała Błotna. W miejscowości Zawada Pilicka wpada do Krztyni. Prawostronnym dopływem Białki jest Wodząca.

</doc>
<doc id="1565008" url="https://pl.wikipedia.org/wiki?curid=1565008" title="Schützenpanzer Lang">
Schützenpanzer Lang



</doc>
<doc id="1565011" url="https://pl.wikipedia.org/wiki?curid=1565011" title="Schutzenpanzer Lang">
Schutzenpanzer Lang



</doc>
<doc id="1565013" url="https://pl.wikipedia.org/wiki?curid=1565013" title="Free Download Manager">
Free Download Manager

Free Download Manager – open source’owy menedżer pobierania plików.

</doc>
<doc id="1565014" url="https://pl.wikipedia.org/wiki?curid=1565014" title="Łubie (gmina)">
Łubie (gmina)

Łubie – dawna gmina wiejska istniejąca w latach 1945–1954 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy było Łubie.
Gmina zbiorowa Łubie powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 7 gromad: Łubie, Jasiona, Jaśkowice, Kopienica, Księży Las, Pniów i Zacharzowice. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". Według stanu z 1 lipca 1952 gmina składała się z 7 gromad: Jasiona, Jaśkowice, Kopienice, Księży Las, Łubie, Pniów i Zacharzowice. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 wraz z kolejną reformą reaktywującą gminy. Obecnie Jasiona, Jaśkowice, Kopienica i Księży Las należą do gminy Zbrosławice, Pniów do gminy Toszek, a Zacharzowice do gminy Wielowieś.

</doc>
<doc id="1565020" url="https://pl.wikipedia.org/wiki?curid=1565020" title="Rozszczepienie podniebienia">
Rozszczepienie podniebienia



</doc>
<doc id="1565026" url="https://pl.wikipedia.org/wiki?curid=1565026" title="Chūō (Tokio)">
Chūō (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 10,21 km2 . W 2020 r. mieszkało w nim 169 318 osób, w 92 338 gospodarstwach domowych (w 2010 r. 122 831 osób, w 68 095 gospodarstwach domowych).
Bibliografia.
 

</doc>
<doc id="1565027" url="https://pl.wikipedia.org/wiki?curid=1565027" title="Zasady polityki gospodarczej">
Zasady polityki gospodarczej

Zasady polityki gospodarczej – uniwersalne, niezmienne sposoby postępowania w polityce gospodarczej, których zaniedbanie uniemożliwia jej optymalne prowadzenie. Ich porównanie i zgodność z realnie prowadzoną polityką stanowi użyteczne narzędzie oceny procesu polityki gospodarczej.
Podstawowymi zasadami polityki gospodarczej są:
Zasada kompleksowości oznacza, iż podmioty prowadzące politykę gospodarczą powinny rozpatrywać wszystkie szanse na realizację założonych celów oraz analizować wszystkie czynniki wewnętrzne i zewnętrzne, które mogą wpływać na ich wykorzystanie. Samoograniczanie oznacza, iż państwo nie musi interweniować we wszystkich możliwych obszarach i sektorach gospodarki, ale powinno selekcjonować obszary działania.
Zasada spójności, to realizowanie poszczególnych szans w taki sposób, aby minimalizować konflikty między nimi (np. konflikt ekologiczne, konflikty między interesami indywidualnymi i społecznymi, itp.).
Zasada oszczędności oznacza, iż w warunkach ograniczonych zasobów niezbędna jest oszczędność wydatkowania. Dodatkowo oszczędność ma dotyczyć interwencjonizmu, który stosowany w nadmiarze może ograniczać inicjatywę prywatną i społeczną.

</doc>
<doc id="1565032" url="https://pl.wikipedia.org/wiki?curid=1565032" title="Edogawa (Tokio)">
Edogawa (Tokio)

 – jeden z 23 specjalnych okręgów (dzielnic) stolicy Japonii, Tokio. Ma powierzchnię 49,90 km2 . W 2020 r. mieszkało w nim 698 189 osób, w 332 036 gospodarstwach domowych (w 2010 r. 678 908 osób, w 304 237 gospodarstwach domowych).
Bibliografia.
 

</doc>
<doc id="1565036" url="https://pl.wikipedia.org/wiki?curid=1565036" title="Resident Evil 4">
Resident Evil 4

Resident Evil 4 (w Japonii zatytułowany "Biohazard 4") – czwarta część serii survival horrorów Resident Evil, wyprodukowana przez japońską firmę Capcom, a wydana przez firmy Ubisoft, Nintendo Australia, Red Ant Enterprises na różne platformy. Oficjalna premiera na konsolę GameCube odbyła się 11 stycznia 2005 roku w USA, w Japonii premiera miała miejsce 16 dni później, zaś w Europie 18 marca tego samego roku. Na początku "Resident Evil 4" miał być exclusivem na konsolę GameCube, lecz postanowiono wydać ją również na PlayStation 2, co przyczyniło się do zwiększenia popularności gry. Na konsolę GameCube sprzedano 1,69 mln kopii, na PlayStation 2 – 2,91 mln, a na Wii 1,56 mln sztuk.
Fabuła.
W roku 2004, 6 lat po wydarzeniach w Raccoon City, przeciwko korporacji farmaceutycznej "Umbrella" kończy się śledztwo. Pod naciskiem rządu USA oraz opinii publicznej wychodzą na światło dzienne wszystkie nielegalne badania nad wirusami, eksperymenty medyczne oraz skutki działań w Raccoon City. Wskutek tych wydarzeń "Umbrella" ogłasza bankructwo i przestaje istnieć. Jednym z bohaterów tamtych wydarzeń jest Leon S. Kennedy – były policjant, aktualnie tajny agent na usługach rządu USA. Jego aktualnym zadaniem jest odnalezienie zaginionej córki prezydenta, Ashley Graham. Została ona porwana i uprowadzona do Hiszpanii przez tajemniczą okultystyczną organizację. Leon wyrusza jej tropem i dociera do oddalonej od cywilizacji hiszpańskiej wioski. Tym razem na swej drodze nie spotyka zombie, a zakażonych "Las Plagas" agresywnych mieszkańców. Podczas wykonywania misji spotyka starych znajomych: Adę Wong i Jacka Krausera, z którym rozpoczynał szkolenie w USA na tajnego agenta. Po uwolnieniu Ashley, przywódca "„Los Illuminatos”" (z hiszpańskiego: "Oświeconych") Osmund Saddler, nakazuje swoim podwładnym odzyskanie prezydenckiej córki. Udaje się to w zamku Ramona Salazara insektodalnym Novistadorom (z hiszpańskiego: "Niewidocznym dla ludzi"). Zmusza to Leona do podróży na pobliską wyspę, która jest zmilitaryzowano-badawczym kompleksem wykorzystywanym przez ludzi Saddlera. Tu Leon pokonuje z pomocą Ady zmutowanego Saddlera i zdobywa próbkę Master Plaga, lecz – Ada zmusza Leona do oddania próbki i ucieka z wyspy śmigłowcem. Zachęca Leona do tego samego aktywując ładunki umieszczone na całej wyspie i oddaje mu kluczyki do skutera wodnego. Mając 3 minuty do detonacji, Leon i Ashley uciekają na nim.
Rozgrywka.
"Resident Evil 4" niemalże we wszystkim różni się od poprzednich trzech części. Najbardziej widoczne innowacje w tej grze to:
Historia powstania gry.
Historia "Resident Evil 4" rozpoczyna się pomiędzy rokiem 1998 a 2000, pod nadzorem Hideki Kamiya – reżysera Resident Evil 2. Pierwotnie gra planowana była na platformę Sony PlayStation 2. Początkowe prace to tzw. R&amp;D, oraz podróż do Hiszpanii w celu przyjrzenia się architekturze tamtejszych zamków. W pewnym momencie uznano, że kierunek rozwoju gry oddala ją coraz bardziej od serii.Prace nad RE4 ponownie ruszyły we wrześniu 2001 roku, kiedy Capcom ogłasza podpisanie umowy z Nintendo. Jako wersje exclusive na konsolę GameCube miały wyjść 3 gry: Resident Evil Zero, Resident Evil REmake oraz "Resident Evil 4". Jest to szósta gra z serii (nie licząc gier spin-off) po Resident Evil Zero, Resident Evil 1, Resident Evil 2, oraz . Prace trwały do roku 2005. W tym czasie przedstawiono 3 różne wersje gry. Pierwsza z nich została nazwana "The Fog Version" (ang. "Mgła") i zaprezentowana na Tokyo Game Show w 2002 roku. Odpowiedzialny za tę wersje był Hiroshi Shibata, drugoplanowy projektant Resident Evil 3: Nemesis. Gra rozpoczynała się w siedzibie "Umbrelli", gdzieś na terenie Europy. Zadaniem Leona była infiltracja kwatery głównej oraz walka z przeciwnikiem, który formował się z otaczającej mgły. Wygląda na to, że Capcom nie wyrzucił projektu stwora do kosza, ponieważ niemal identyczny występuje w Resident Evil 5. Cały projekt Capcom bez rozgłosu anulowało i już w 2003 podczas targów E3 pokazało kolejną propozycję gry. Wersja została nazwana "Hooked Man". Akcja rozgrywa się w nawiedzonej rezydencji, gdzie Leon używa latarki w różnych pomieszczeniach. Pokazany zwiastun przedstawiał dwa światy: jeden normalny, a drugi paranormalny. Po przejściu w ten drugi kolorystyka gry ulegała zmianie, a na ekranie pojawiali się przeciwnicy. Resident Evil 4 na tym etapie przypominał bardzo inną serię survival horrorów: Silent Hill. Z tej wersji przetrwało kilka rzeczy, które pojawiły się w finalnej grze:
Gameplay z tej wersji można znaleźć na specjalnej płycie DVD zatytułowanej "Biohazard 4 Secret DVD". Powodem dla którego zrezygnowano z tej wersji, to zbyt dalekie odejście od kanonu serii Resident Evil. Jest to dziwne, ponieważ jeden z głównych zarzutów graczy do wydanej wersji był identyczny. Istniała czwarta beta wersja gry, w której to zombie ponownie byli naszymi wrogami, lecz niewiele wiadomo na ten temat, bowiem nigdy publicznie Capcom nie pokazał tej koncepcji.
Biohazard 4 Secret DVD.
Płyta została wydana tylko w Japonii, 27 stycznia 2005 roku, przez Capcom. Jedynym sposobem na jej zdobycie było przedpremierowe zamówienie gry. Pojawiły się trzy wersje, które różniły się nadrukiem na płycie: na jednym był Leon, na drugim Ashley, a na ostatniej Ada. Przed zakupem nie było możliwości wyboru, dopiero po otwarciu pudełka można było stwierdzić, która wersja przypadła kupującemu. Zawartość płyty:
Wersje gry.
GameCube.
„Resident Evil 4" miał być początkowo exclusivem na konsolę Nintendo, czego początkowo mocno zastrzegali się twórcy. Wersja ta posiada dodatki: bonusowe mini-gry "Assignment Ada" ("Ada the Spy" w Japonii) i "The Mercenaries", bronie "Handcannon" i "Chicago Typewriter", oraz strój Leona z Resident Evil 2. Wydania: amerykańskie i japońskie nie różnią się zbytnio od siebie, w amerykańskiej wersji lekko zmieniono sceny śmierci Leona, a w japońskiej dodano poziom trudności "Easy". Wersja europejska różni się od wersji amerykańskiej tylko pod względem zmian w opcjach broni palnych. Tak samo jak wersja japońska, europejska posiada poziom "Easy".
Pomimo iż wersja europejska gry zawierała wszystkie dodatki co wersje amerykańska i japońska, wersja niemiecka została pozbawiona gier "Assignment Ada" i "The Mercenaries" oraz filmu „Resident Evil 4: Incubate”.
PlayStation 2.
Gra pojawiła się 25 października 2005 roku w USA. RE4 na PS2 jest portem z GameCube, lecz przez mniejszą moc obliczeniową PS2 gra nieco ucierpiała pod względem graficznym, co wprowadza pewne utrudnienia. Wersja ta prócz dodatków z wersji na GameCube, posiada zupełnie nowe bonusy: dodatkowa gra "Separate Ways" ("The Another Order" w Japonii), "Ada’s Report" ("Raport Ady") po ukończeniu "Separate Ways", nowy kostium dla głównych bohaterów (Leon w stroju gangstera z lat '30, Ashley zakuta w zbroję rycerską, jednocześnie będącą odporną na wszelkie ataki), broń "P.R.L. 412" ("Plaga Removal Laser") po ukończeniu gry na poziomie trudności "Professional", "Movie Browser" – tryb pozwalający na obejrzenie wszystkich wstawek filmowych z głównego scenariusza i "Separate Ways", oraz poziom trudności "Amateur" dla wersji hiszpańskiej i japońskiej. Jest także możliwość przełączenia na obraz panoramiczny.
PC.
Wersja gry na komputery osobiste została wydana przez studio Ubisoft. Gra jest w całości portem z PlayStation 2. Oprócz wszystkich dodatków, które posiada wersja na konsolę Sony, gra nie różni się niczym.
Wersja PC-towa, w porównaniu do wszystkich wersji na „duże” platformy, została oceniona najgorzej. Głównym zarzutem w jej stronę było sterowanie i celowanie tylko za pomocą klawiatury (bez myszki), co zostało uznane za toporne i bardzo uciążliwe.
Wii.
Wersja na najnowszą konsolę Nintendo została wydana 2 i pół roku po oficjalnej premierze na GameCube. Najbardziej widoczne zmiany to: sterowanie za pomocą reagującego na ruch Wiilota, wygodniejsze celowanie za pomocą Wiilota (na ekranie widoczny duży celownik, zmieniający się z zielonego a czerwony, gdy najedzie na przeciwnika; w opcjach jest dodatkowo możliwość włączenia auto-namierzania), zmieniono także kilka drobnych rzeczy związanych z samą rozgrywką. Wersja na Wii posiada wszystkie dodatki co wersja na PlayStation 2, wraz z przełączeniem na obraz panoramiczny. W mini-grach "Assignment Ada" i "The Mercenaries", Ada jest uzbrojona w nóż, co jest wyłącznie na Wii. Główny scenariusz Leona, "The Mercenaries" i "Assignment Ada" to porty z GameCube, wszystkie inne bonusy (włącznie z "Separate Ways") są wzięte z PlayStation 2.
Mobile.
Gra ukazała się pod nazwą "Biohazard 4 Mobile edition" i nigdy nie opuściła granic Japonii. Jej zapowiedź pojawiła się na targach TGS w roku 2007. Została wydana 1 lutego 2008 roku.
Dodatki.
Jednorazowe przejście Resident Evil 4 odblokowuje cztery tryby gry:

</doc>
<doc id="1565037" url="https://pl.wikipedia.org/wiki?curid=1565037" title="Itabashi (Tokio)">
Itabashi (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 32,22 km2 . W 2020 r. mieszkały w nim 584 403 osoby, w 314 356 gospodarstwach domowych (w 2010 r. 534 564 osób, w 274 757 gospodarstwach domowych).

</doc>
<doc id="1565042" url="https://pl.wikipedia.org/wiki?curid=1565042" title="Pławniowice (gmina)">
Pławniowice (gmina)

Pławniowice – dawna gmina wiejska istniejąca w latach 1945–1954 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy były Pławniowice.
Gmina zbiorowa Pławniowice powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 12 gromad: Pławniowice, Bycina, Chechło, Ciochowice, Łany Małe (później "Łany"), Niekarmia, Niewiesie (później "Niewiesze"), Poniszowice, Proboszczowice, Słupsko, Taciszów i Widów. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". Według stanu z 1 lipca 1952 gmina składała się z 12 gromad: Bycina, Chechło, Ciochowice, Łany, Niekarmia, Niewiesze, Pławniowice, Poniszowice, Proboszczowice, Słupsko, Taciszów i Widów. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast nową gminę Poniszowice, częściowo w dawnych granicach gminy Pławniowice. Obecnie Bycina, Chechło, Łany, Niekarmia, Niewiesze, Poniszowice, Słupsko, Taciszów i Widów należą do gminy Rudziniec, a Ciochowice i Proboszczowice do gminy Toszek.

</doc>
<doc id="1565046" url="https://pl.wikipedia.org/wiki?curid=1565046" title="Katsushika (Tokio)">
Katsushika (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 34,80 km2 . W 2020 r. mieszkało w nim 453 441 osób, w 215 521 gospodarstwach domowych (w 2010 r. 442 848 osób, w 197 163 gospodarstwach domowych).
Bibliografia.
 

</doc>
<doc id="1565049" url="https://pl.wikipedia.org/wiki?curid=1565049" title="Theo Otto Bernhardt">
Theo Otto Bernhardt

Theo Otto Bernhardt (ur. 1916, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer (nr identyfikacyjny w SS: 289839).
Członek Hitlerjugend od 1933 i NSDAP od 1937. Przez cały okres swojej służby w obozie głównym Mauthausen (od 1940 do 10 kwietnia 1945) był kierownikiem kantyny. Początkowo, do listopada 1942 był zatrudniony jako pracownik cywilny, następnie wcielono go do Waffen-SS. Brał udział w egzekucjach więźniów i jeńców alianckich jako członek plutonu egzekucyjnego. Oprócz tego maltretował więźniów.
W procesie załogi Mauthausen-Gusen (US vs. Theo Otto Bernhardt i inni) skazany został na 10 lat pozbawienia wolności.

</doc>
<doc id="1565051" url="https://pl.wikipedia.org/wiki?curid=1565051" title="Sportowe ratownictwo wodne">
Sportowe ratownictwo wodne

Sportowe ratownictwo wodne – dyscyplina sportu, której polskie początki sięgają roku 1900, kiedy to zostały rozegrane w Warszawie pierwsze zawody ratowników. Od tamtej pory dyscyplina ta cały czas ewoluuje: zmieniają się zasady rozgrywania konkurencji, wprowadzane są nowe, a inne powoli odchodzą w niepamięć (jak rzut kołem lub piłką ratowniczą).
Od 2009 roku Mistrzostwa Polski rozgrywane w czerwcu odbywają się na basenie 50-metrowym, na zasadach Interational Life Saving Federation (Międzynarodowej Federacji Ratownictwa),a na koniec roku na basenie 25-metrowym. Ratownicy współzawodniczą w sześciu konkurencjach indywidualnych oraz trzech sztafetach. 
Sprzęt, z którego zawodnicy korzystają na basenie, w zależności od konkurencji to:
Konkurencje ratownictwa wodnego.
Zawody mogą być też rozgrywane w basenie oraz na plażach, wtedy sprzętem, z którego zawodnicy korzystają, w zależności od konkurencji może być:
Polskie sportowe ratownictwo wodne ma w swoim kilkudziesięcioletnim dorobku mistrzów świata (Zofia Krawczyk, 1978 Londyn, Wojciech Blechar, 1983 Warszawa i 1987 Warendorf oraz Krzysztof Wabicz Niemcy 1988, Jarosław Mazurek Niemcy 2008, Paweł Szkudlarek Adelajda 2012. W 2019 w chińskim Wuhanie podczas 7. Światowych Wojskowych Igrzyskach Sportowych polscy ratownicy (Wojciech Kotowski, Adam Dubiel, Bartosz Stanielewicz oraz Hubert Nakielski) zdobyli 6 medali światowych igrzysk wojskowych "(w tym 2 złote, 2 srebrne i 2 brązowe)".
Planowane jest włączenie sportowego ratownictwa wodnego do dyscyplin pokazowych na Olimpiadzie w Londynie w 2012 r. 

</doc>
<doc id="1565052" url="https://pl.wikipedia.org/wiki?curid=1565052" title="Wyżnia Magura Rycerowa">
Wyżnia Magura Rycerowa

Wyżnia Magura Rycerowa (, , , 1995 m) – jeden ze szczytów Liptowskich Kop w słowackich Tatrach. Znajduje się w bocznym ich grzbiecie zwanym Magurą Rycerową, pomiędzy Wielką Kopą Koprową, oddzielony od niej przełęczą Wyżni Rycerowy Zawracik (1945 m), a Pośrednią Magurą Rycerową (1933 m).
Wyżnia Magura Rycerowa jest szczytem zwornikowym, na jej wierzchołku grań rozgałęzia się na dwa grzbiety; jeden biegnie w zachodnim kierunku przez Pośrednią Magurę Rycerową do Niżniej Magury Rycerowej, drugi w północnym do Rycerowej Kopy. Od Rycerowej Kopy szczyt oddzielony jest przełęczą Niżni Rycerowy Zawracik.
Nazwa "magura" jest pochodzenia wołoskiego i w języku wołoskim oznaczało wzgórze, pagórek, kopiec.
W przeszłości Magura Rycerowa była wypasana. Od 1949 r. rejon ten stanowi obszar ochrony ścisłej TANAP-u i jest niedostępny turystycznie. Stoki Wyżniej Magury są bezleśne, w większości trawiaste lub porastające kosówką. Jest widoczna z czerwonego szlaku turystycznego biegnącego granią główną Tatr od Czerwonych Wierchów na Kasprowy Wierch.

</doc>
<doc id="1565054" url="https://pl.wikipedia.org/wiki?curid=1565054" title="Bernhard Wagner">
Bernhard Wagner

Bernhard Fritz Wagner (ur. 1910, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Oberscharführer.
Z zawodu księgowy. Członek SS od 1933 i NSDAP od 1937. Do Waffen-SS wstąpił 6 września 1939 i skierowany został do służby w obozie Mauthausen, gdzie do sierpnia 1940 pełnił służbę wartowniczą. Następnie przeniesiono go do obozowej administracji (kierował między innymi komandem pralni obozowej). W 1943, na własną prośbę, został skierowany na front wschodni.
W procesie załogi Mauthausen-Gusen (US vs. Theo Otto Bernhardt i inni) skazany został na 5 lat pozbawienia wolności za maltretowanie podległych mu więźniów.

</doc>
<doc id="1565055" url="https://pl.wikipedia.org/wiki?curid=1565055" title="Hans Clemens Jung">
Hans Clemens Jung

Hans Clemens Jung (ur. 1912, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Z zawodu mechanik. Członek NSDAP i Schutzstaffel od 1933. Do Waffen-SS wstąpił 20 września 1939. W 1939 skierowano go do służby w obozie Mauthausen, gdzie od stycznia był członkiem drugiej kompanii wartowniczej. Następnie od jesieni 1940 do marca 1945 Jung był członkiem obozowego wydziału ekonomiczno-finansowego (był czasem także przydzielany do plutonu egzekucyjnego), po czym przeniesiono go na front.
W procesie załogi Mauthausen-Gusen (US vs. Theo Otto Bernhardt i inni) skazany został na 5 lat pozbawienia wolności.

</doc>
<doc id="1565056" url="https://pl.wikipedia.org/wiki?curid=1565056" title="Kōtō (Tokio)">
Kōtō (Tokio)

 – jeden z 23 specjalnych okręgów (dzielnic) japońskiej stolicy Tokio. Ma powierzchnię 42,99 km2 . W 2020 r. mieszkało w niej 524 547 osób, w 264 307 gospodarstwach domowych (w 2010 r. 460 585 osób, w 215 327 gospodarstwach domowych).
Kōtō leży na wschód od centrum Tokio nad Zatoką Tokijską. Jej granice na zachodzie wyznacza rzeka Sumida, a na wschodzie rzeka Arakawa. Od północy Kōtō graniczy z okręgiem Sumida. Zajmuje powierzchnię 39,48 km². 
Okręg został utworzony w 1947 roku z połączenia okręgów Fukagawa i Jōtō. Tereny obecnego Kōtō uległy najpierw zniszczeniu podczas trzęsienia ziemi w 1923 roku, a potem podczas nalotów bombowych w 1945 roku.
Kōtō obejmuje historyczną dzielnicę Fukagawę z wczesnego okresu Edo, która należała do obszaru "Shitamachi" oraz nowe tereny nad Zatoką Tokijską ze sztucznymi wyspami Ariake i Odaibą.
W Kōtō znajdują się m.in. Muzeum Sztuki Współczesnej, centrum wystawowe Tokyo Big Sight.
Linki zewnętrzne.
 

</doc>
<doc id="1565057" url="https://pl.wikipedia.org/wiki?curid=1565057" title="Zhanna Pronicheva">
Zhanna Pronicheva



</doc>
<doc id="1565059" url="https://pl.wikipedia.org/wiki?curid=1565059" title="Joss Ackland">
Joss Ackland

Sidney Edmond Jocelyn Ackland, lepiej znany jako Joss Ackland (ur. 29 lutego 1928 w Londynie) – brytyjski aktor filmowy, niezrównany odtwórca ról czarnych charakterów. Wystąpił w ponad 130 filmach. Nominowany do Nagrody BAFTA dla najlepszego aktora drugoplanowego za rolę baroneta Sir Henry’ego „Jocka” Delvesa Broughtona w dramacie kryminalnym "Biała intryga" (1987). Występował na West Endzie i Broadwayu.
Życie prywatne.
Jego żoną przez 51 lat była Rosemary Kirkcaldy (od 18 sierpnia 1951 do jej śmierci 25 lipca 2002). Mieli 7 dzieci: Melanie, Antonia, Penelope, Samantha, Kirsty, Paul (zmarł w 1982), Toby. Do 2006 roku Ackland doczekał się już 32 wnuków.

</doc>
<doc id="1565060" url="https://pl.wikipedia.org/wiki?curid=1565060" title="Johann Domis">
Johann Domis

Johann Domis (ur. 1909, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer (nr identyfikacyjny w SS: 70452).
Z zawodu drukarz. Członek NSDAP i Schutzstaffel od 1933. W listopadzie 1939 wstąpił do Waffen-SS, po czym w listopadzie 1941 skierowano go do obozu Mauthausen. Tutaj służył jako kurier i ordynans w kompaniach wartowniczych, a także był urzędnikiem w magazynie, w którym składowano mienie zagrabione więźniom. W Mauthausen Domis pozostał do wyzwolenia obozu. 
W procesie załogi Mauthausen-Gusen (US vs. Theo Otto Bernhardt i inni) skazany został na 3 lata pozbawienia wolności.

</doc>
<doc id="1565061" url="https://pl.wikipedia.org/wiki?curid=1565061" title="CS Petange">
CS Petange



</doc>
<doc id="1565062" url="https://pl.wikipedia.org/wiki?curid=1565062" title="Meguro (Tokio)">
Meguro (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 14,67 km2 . W 2020 r. mieszkało w nim 288 501 osób, w 155 320 gospodarstwach domowych (w 2010 r. 268 719 osób, w 138 128 gospodarstwach domowych).

</doc>
<doc id="1565063" url="https://pl.wikipedia.org/wiki?curid=1565063" title="Karl Kühn">
Karl Kühn

Karl Kühn (ur. 1901, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer (nr identyfikacyjny w SS: 80943).
Z zawodu telefonista. Członek NSDAP od 1931 i Schutzstaffel od 1933. Od stycznia 1941 do 15 marca 1943 pełnił służbę w centrali telefonicznej w "Gusen", podobozie KL Mauthausen. Następnie przez kolejne cztery miesiące pracował w piekarni w tym podobozie. Następnie Kühn został przeniesiony do obozu głównego i pełnił służbę w magazynie żywnościowym, gdzie przebywał do 15 marca 1944. Od połowy marca do 8 sierpnia 1944 był ordonansem w obozowej administracji. Wreszcie od 8 sierpnia 1944 do 7 kwietnia 1945 Kühn pełnił służbę w magazynie, w którym składowano mienie zrabowane więźniom. Następnie przeniesiono go na front.
7 maja 1945 został aresztowany przez wojska amerykańskie. W procesie załogi Mauthausen-Gusen (US vs. Theo Otto Bernhardt i inni) skazany został na 3 lata pozbawienia wolności za znęcanie się nad więźniami obozu.

</doc>
<doc id="1565064" url="https://pl.wikipedia.org/wiki?curid=1565064" title="Pine Mountain Jump">
Pine Mountain Jump

Pine Mountain Jump – kompleks skoczni narciarskich na wzniesieniu Pine Mountain (462 m n.p.m.) w amerykańskiej miejscowości Iron Mountain (Górny Półwysep w Michigan), w skład którego wchodzi skocznia duża K119 oraz trzy małe obiekty: K38, K25 i K10.
Pierwsza sztuczna skocznia narciarska w Iron Mountain została wybudowana w 1929 r. na Hemlock Street. W 1933 r. zbudowano pierwszą żelazną skocznię narciarską w Crystal Lake, zwaną Devils' Hill, którą zainaugurowano 5 stycznia 1934. W tym samym czasie założono klub narciarski Kiwanis. W 1937 r. rozpoczęto budowę skoczni narciarskiej na Pine Mountain, a w 1938 r. ukończono konstrukcję najazdu o wysokości 156 stóp i prace nad zeskokiem. Na początku 1939 r. odbyły się na niej pierwsze zawody, a ich zwycięzcą został Bob Rocker z Duluth Ski Club, który pobił wówczas rekord Stanów Zjednoczonych skokiem na odległość 256 stóp (78 m).
Skocznia na Pine Mountain była kilkukrotnie przebudowywana. W 1948 r. powiększono zeskok. W 1977 r. pożar spalił jej szczyt. Podczas odbudowy dodano wówczas nowe bramki startowe, co uczyniło obiekt znacznie wyższym. Obecnie ma on jedną z najwyższych wież spośród wszystkich skoczni i bardzo duże nachylenie zeskoku. Kolejne rozbudowy obiektu nastąpiły w 1995 r. oraz 2005 r., a od 1996 r. jego rekordzistą był Japończyk Masahiko Harada, który podczas konkursu Pucharu Świata uzyskał 140 metrów. Ostatnia gruntowana przebudowa rozpoczęła się w 2017 r. Obecnie skocznia regularnie gości zawody Pucharu Kontynentalnego. Ostatnie zawody przed przebudową obiektu rozegrano 15 i 16 lutego 2020, w obu zwycięstwo odniósł Austriak Clemens Aigner. 13 i 14 lutego 2021 zmagania odwołano z powodu zagrożenia epidemicznego.
W połowie 2020 r. rozpoczęła się przebudowa skoczni (począwszy od remontu rozbiegu od lata do grudnia 2020 r.). Stare drewniane deski zostały zastąpione przez ich stalowe odpowiedniki, dodatkowo zainstalowano nowoczesny rozbieg ceramiczny. Zmiany nastąpiły także na zeskoku i wieży skoczni (powstało ogrzewane pomieszczenie dla skoczków). W czerwcu 2021 r. zmodernizowany obiekt przeszedł inspekcję FIS. Po renowacji możliwe będzie rozgrywanie na nim konkursów Pucharu Świata (z zaplanowanych na sezon 2022/23 organizatorzy jednak zrezygnowali ze względu na niedokończenie infrastruktury towarzyszącej). Pierwsze zawody na zmodernizowanym obiekcie odbyły się w dniach 5-6 lutego 2022, w ramach Pucharu Kontynentalnego edycji 2021/22.

</doc>
<doc id="1565066" url="https://pl.wikipedia.org/wiki?curid=1565066" title="Minato (Tokio)">
Minato (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 20,37 km2 . W 2020 r. mieszkało w nim 260 851 osób, w 146 114 gospodarstwach domowych (w 2010 r. 205 303 osoby, w 109 976 gospodarstwach domowych).

</doc>
<doc id="1565067" url="https://pl.wikipedia.org/wiki?curid=1565067" title="Heinrich Lütscher">
Heinrich Lütscher

Heinrich Karl Lütscher (ur. 1903, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer.
Przed swoją służbą obozową był przedsiębiorcą. Członek SS od 1934 i NSDAP od 1935 roku. W styczniu 1940 rozpoczął służbę w Mauthausen jako strażnik. We wrześniu 1940 został ordynansem w komendanturze i stanowisko to sprawował do maja 1944 roku. W procesie załogi Mauthausen-Gusen (US vs. Theo Otto Bernhardt i inni) skazany został na 3 lata pozbawienia wolności.

</doc>
<doc id="1565069" url="https://pl.wikipedia.org/wiki?curid=1565069" title="Nakano (Tokio)">
Nakano (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 15,59 km2 . W 2020 r. mieszkało w nim 345 089 osób, w 207 005 gospodarstwach domowych (w 2010 r. 314 900 osób, w 184 090 gospodarstwach domowych).
Bibliografia.
 

</doc>
<doc id="1565070" url="https://pl.wikipedia.org/wiki?curid=1565070" title="Akrobacja">
Akrobacja



</doc>
<doc id="1565071" url="https://pl.wikipedia.org/wiki?curid=1565071" title="Nerima (Tokio)">
Nerima (Tokio)

 – jeden z 23 specjalnych okręgów (dzielnic) Tokio. Ma powierzchnię 48,08 km2 . W 2020 r. mieszkało w nim 753 045 osób, w 373 946 gospodarstwach domowych (w 2010 r. 716 384 osoby, w 336 023 gospodarstwach domowych).

</doc>
<doc id="1565073" url="https://pl.wikipedia.org/wiki?curid=1565073" title="Setagaya (Tokio)">
Setagaya (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 58,05 km2 . W 2020 r. mieszkało w nim 948 147 osób, w 494 092 gospodarstwach domowych (w 2010 r. 878 056 osób, w 449 508 gospodarstwach domowych).
Bibliografia.
 

</doc>
<doc id="1565074" url="https://pl.wikipedia.org/wiki?curid=1565074" title="Nikołaj Propper-Graszczenkow">
Nikołaj Propper-Graszczenkow

Nikołaj Iwanowicz Propper-Graszczenkow (ros. Николай Иванович Проппер-Гращенков, ur. w Zaborze koło Smoleńska, zm. 8 października 1965 w Moskwie) – rosyjski lekarz neurolog.
Od 1918 roku członek partii komunistycznej. W 1926 roku ukończył studia medyczne. W latach 1926-33 asystent na wydziale medycznym Uniwersytetu Moskiewskiego, w 1931 roku został dyrektorem instytutu psychoneurologicznego Akademii Komunistycznej. W latach 1935-37 dalsze studia w Cambridge, Nowym Jorku, New Haven, Bostonie, Montrealu. W latach 1939-45 dyrektor Wszechzwiązkowego Instytutu Medycyny Eksperymentalnej w Moskwie. W latach 1958-65 profesor neurologii na I Uniwersytecie Moskiewskim.

</doc>
<doc id="1565076" url="https://pl.wikipedia.org/wiki?curid=1565076" title="Suginami (Tokio)">
Suginami (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 34,06 km2 . W 2020 r. mieszkało w nim 592 241 osób, w 336 954 gospodarstwach domowych (w 2010 r. 549 723 osoby, w 302 910 gospodarstwach domowych).
Bibliografia.
 

</doc>
<doc id="1565077" url="https://pl.wikipedia.org/wiki?curid=1565077" title="Żaglon">
Żaglon

Żaglon ("Alepisaurus ferox") – gatunek ryby skrzelokształtnej z rodziny żaglonowatych (Alepisauridae), dla której jest typem nomenklatorycznym. Występuje we wschodnim i zachodnim Pacyfiku na głębokości od 0 do 1830 m. Osiąga do 215 cm długości i 9 kg masy ciała. Zwierzęta te zamieszkują głównie tropikalne i subtropikalne wody, jednak w okresie karmienia dorosłe migrują na północ do Grenlandii, Islandii i Morza Beringa. Mają 30–45 miękkich promieni w płetwie grzbietowej i 47–52 kręgów. Wielka paszcza o prostej krawędzi wyposażona jest w dwa wysunięte, sztyletowate zęby. Żaglon jest jedną z najbardziej żarłocznych ryb świata.

</doc>
<doc id="1565079" url="https://pl.wikipedia.org/wiki?curid=1565079" title="Koszyk walutowy">
Koszyk walutowy

Koszyk walutowy () – zbiór (portfel) wybranych walut o różnych wagach, połączonych ze sobą w celach handlowych lub wyceny. System wyznaczania kursu waluty danego kraju w oparciu o kompozycję walut krajów obcych.
Koszyki walut przyjmują najczęściej kraje, w których struktura handlu (eksportu i/lub importu) jest zdywersyfikowana.
Międzynarodowa jednostka rozrachunkowa (SDR).
Specjalne prawa ciągnienia (ang. "special drawing rights", "SDR") to międzynarodowa jednostka rozrachunkowa, umowna jednostka monetarna, mająca charakter pieniądza bezgotówkowego, czyli istniejącego wyłącznie w postaci zapisów księgowych na bankowych rachunkach depozytowych. Utworzona przez Międzynarodowy Fundusz Walutowy i wprowadzona w 1970 r.
Początkowo wartość jednego specjalnego prawa ciągnienia miała wartość 0,888671 g czystego złota (SDR-y zwane były „papierowym złotem”). Od 1974 roku jest wyznaczana na podstawie koszyka walutowego. Skład koszyka zmieniany jest zwykle co 5 lat. W marcu 2021 roku MFW ogłosił, że kolejna ponowna wycena, planowana na 1 października 2021 roku, zostanie przesunięta na 1 sierpnia 2022 roku, aby zapobiec zmianie definicji koszyka podczas pandemii COVID- 19.
Wagi poszczególnych walut w koszyku: 
Indeks dolara amerykańskiego (USDX).
Indeks dolara amerykańskiego (ang. "US Dollar Index", "USDX", także "DXY") – indeks (miara) wartości dolara amerykańskiego w stosunku do koszyka sześciu walut obcych. Często określany jako koszyk walut partnerów handlowych USA. Indeks rośnie, gdy dolar amerykański zyskuje „siłę” (wartość) w porównaniu z innymi walutami.
Indeks został zaprojektowany, jest utrzymywany i publikowany przez ICE (Intercontinental Exchange, Inc.), a nazwa „US Dollar Index” jest zarejestrowanym znakiem towarowym. Został wprowadzony w 1973 roku i jest notowany na giełdzie ICE Futures US. Zawartość koszyka walut została zmieniona tylko raz od czasu powstania indeksu, kiedy euro zastąpiło wiele europejskich walut.
USDX to ważona średnia geometryczna wartości dolara względem następujących walut:

</doc>
<doc id="1565080" url="https://pl.wikipedia.org/wiki?curid=1565080" title="Shinagawa (Tokio)">
Shinagawa (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 22,84 km2. W 2020 r. mieszkało w niej 422 795 osób, w 237 399 gospodarstwach domowych (w 2010 r. 365 412 osób, w 196 350 gospodarstwach domowych).

</doc>
<doc id="1565084" url="https://pl.wikipedia.org/wiki?curid=1565084" title="Dalanówko">
Dalanówko



</doc>
<doc id="1565086" url="https://pl.wikipedia.org/wiki?curid=1565086" title="Sumida (Tokio)">
Sumida (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 13,77 km2 . W 2020 r. mieszkało w niej 272 190 osób, w 145 682 gospodarstwach domowych (w 2010 r. 247 645 osób, w 120 849 gospodarstwach domowych).
Bibliografia.
 

</doc>
<doc id="1565087" url="https://pl.wikipedia.org/wiki?curid=1565087" title="Gilles Marini">
Gilles Marini

Gilles Marini (ur. 26 stycznia 1976 w Grasse) – francuski aktor i model.
Życiorys.
Wczesne lata.
Urodził się w Grasse, w regionie Prowansja-Alpy-Lazurowe Wybrzeże, w departamencie Alpy Nadmorskie jako syn Greczynki i Francuza. Przez osiem lat pracował jako piekarz w piekarni swojego ojca. Po ukończeniu szkoły średniej odbył służbę wojskową w Paryżu i został przyjęty jako strażak w Paryskiej Brygadzie Straży Pożarnych (Brygada des Sapeurs Pompiers de Paris).
Do świata mody wprowadził go w Paryżu słynny fotografik Fred Goudon. Udał się do Stanów Zjednoczonych, aby nauczyć się języka angielskiego podczas pracy jako model. Brał udział w reklamach: Budweiser, Clairol, Coca-Cola, Ross, Chrysler, Fila, GNC, Infiniti, Mervins, Avon, Lord and Taylor i Robinsons May.
Po gościnnym występie w operach mydlanych – CBS "Moda na sukces" ("The Bold and the Beautiful", 2005, 2007) i NBC "Passions" (2006) oraz serialach – CBS "Zabójcze umysły" ("Criminal Minds", 2006), Fox Life "Fuks" ("Windfall", 2006), ABC "Brzydula Betty" ("Ugly Betty", 2006) i ABC "Seks, kasa i kłopoty" ("Dirty Sexy Money", 2007), zagrał w filmach "Jeden i inny" ("L'Une et L'Autre") i "" ("Pirates of the Caribbean: At World's End", 2007).
W kinowej komedii "Seks w wielkim mieście" ("Sex and the City", 2008) pojawił się jako Dante, „Casanova” mieszkający obok domu Samanthy (Kim Cattrall) w Malibu.
W 2015 pojawił się jako główna postać w serialu "Pokojówki z Beverly Hills". Wcielił się w postać kochliwego Sebastiena Dussault.
Od 9 marca do 19 maja 2009 brał udział w programie ABC "Dancing with the Stars (Stany Zjednoczone)", zajął II miejsce przegrywając w finale z Shawn Johnson 49% do 51%.
Zamieszkał w stanie Kalifornia ze swoją żoną Carole, synem Georges’em i córką Julianą. W czerwcu 2012 otrzymał obywatelstwo amerykańskie.

</doc>
<doc id="1565089" url="https://pl.wikipedia.org/wiki?curid=1565089" title="Świbie (gmina)">
Świbie (gmina)

Świbie – dawna gmina wiejska istniejąca w latach 1945–1954 w woj. śląskim (śląsko-dąbrowskim), katowickim i stalinogrodzkim (dzisiejsze woj. śląskie). Siedzibą władz gminy było Świbie.
Gmina zbiorowa Świbie powstała po II wojnie światowej (w grudniu 1945) w powiecie gliwickim na terenie tzw. Ziem Odzyskanych (tzw. I okręg administracyjny – "Śląsk Opolski"), powierzonym 18 marca 1945 administracji wojewody śląskiego, a z dniem 28 czerwca 1946 przyłączonym do woj. śląskiego ("śląsko-dąbrowskiego").
Według stanu z 1 stycznia 1946 gmina składała się z 6 gromad: Świbie, Dąbrówka, Giegowice (później "Gajowice"), Radonia, Radońska Kolonia i Wiśnicze. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "stalinogrodzkie". Według stanu z 1 lipca 1952 gmina składała się z 6 gromad: Dąbrówka, Gajowice, Radonia, Raduń, Świbie i Wiśnicze. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 wraz z kolejną reformą reaktywującą gminy. Obecnie wsie wchodzące w skład dawnej gminy Świbie należą do gminy Wielowieś.

</doc>
<doc id="1565091" url="https://pl.wikipedia.org/wiki?curid=1565091" title="Toshima (Tokio)">
Toshima (Tokio)

 – jeden z 23 specjalnych okręgów (dzielnic) japońskiej stolicy, Tokio. Ma powierzchnię 13,01 km2 . W 2020 r. mieszkało w nim 302 098 osób, w 183 801 gospodarstwach domowych (w 2010 r. 284 768 osób, w 166 779 gospodarstwach domowych).
Bibliografia.
 

</doc>
<doc id="1565092" url="https://pl.wikipedia.org/wiki?curid=1565092" title="Żebrówka (dopływ Krztyni)">
Żebrówka (dopływ Krztyni)

Żebrówka – rzeka, prawy dopływ Krztyni o długości 26 km.
Płynie w województwie śląskim. Swój początek bierze we wsi Siadcza w powiecie zawierciańskim, a następnie, kierując się na południowy wschód, płynie przez wieś Wierzbica, po czym zmienia kierunek na północ i przepływa przez wieś Otola, Jeziorowice, Wólka Ołudzka, by na zachód od Szczekocin zakończyć swój bieg w Krztyni.

</doc>
<doc id="1565093" url="https://pl.wikipedia.org/wiki?curid=1565093" title="Aharon Dawid Gordon">
Aharon Dawid Gordon

Aharon Dawid Gordon (ur. 9 czerwca 1856 w Trojanowie, zm. 22 lutego 1922 w Deganja Alef) – rosyjski filozof, pisarz i pedagog pochodzenia żydowskiego, ideolog ruchu syjonistycznego. Był jednym z założycieli syjonistycznego ruchu socjaldemokratycznego Hapoel Ha-Cair. Wywarł silny wpływ na utworzenie pierwszych kibuców.
Życiorys.
Dzieciństwo i młodość.
Aharon urodził się w 1856 roku w wiosce Trojanow koło Żytomierza w Imperium Rosyjskim (obecnie terytorium Ukrainy). Przyszedł na świat w zamożnej rodzinie ortodoksyjnych Żydów. Jego ojciec był zatrudniony w majątku barona Josefa Günzburga. Aharon był piątym dzieckiem swoich rodziców, jednak jego rodzeństwo zmarło w młodym wieku i wychowywał się jako jedyne dziecko w domu. W konsekwencji rodzice obawiali się o jego bezpieczeństwo, i traktowali z dużą pobłażliwością. Ze względu na zły stan zdrowia Aharon nie został posłany do chederu i otrzymał tradycyjne żydowskie wychowanie religijne w domu od prywatnego nauczyciela. Później uczył się w Gołowniewsku i Obodówce, gdzie mieszkał w domu krewnych. Poznał tam swoją przyszłą żonę, kuzynkę Feigel Tartakov. Aharon studiował także przez rok w Wilnie, po czym powrócił do rodziców. Dalszą jego edukacją zajmowali się prywatni nauczyciele, którzy uczyli go Talmudu, Tory i gramatyki hebrajskiej. Dodatkowo jako samouk uczył się przedmiotów świeckich i kilku języków (rosyjskiego, niemieckiego i francuskiego). Jego rodzice byli ludźmi z religijnymi zasadami i odmówili zapłacenia łapówki, aby wykupić syna od poboru do rosyjskiej armii, gdyż wtedy obowiązek zaciągu spadłby na kogoś innego. Aharon służył w wojsku przez sześć miesięcy, po czym został zwolniony, gdyż uznano go za niezdolnego do służby wojskowej.
Praca zawodowa.
W 1879 roku Gordon poślubił swoją kuzynkę Feigel Tartakov, z którą miał siedmioro dzieci (jedynie dwoje przeżyło). Przeniósł się z nią do miasta Obodowka. Po dwóch latach został zatrudniony w administracji finansowej w majątku barona Günzburga i przeprowadził się do wioski Mohilna. Pracę tę wykonywał w latach 1880-1903. Chociaż ceniono go za jego uczciwość, monotonna praca nudziła go. Pogromy Żydów z 1881 roku przekonały go idei wczesnego ruchu syjonistycznego. Krótko potem został członkiem organizacji Chowewej Syjon. Gdy jego wioska została sprzedana nowemu właścicielowi, stracił pracę. Ponieważ jego rodzice już nie żyli, a dzieci były samodzielne, Gordon podjął decyzję o wyemigrowaniu do Ziemi Izraela.
Alija.
W 1904 roku Aharon Gordon wykonał aliję do Palestyny. W przeciwieństwie do większości młodych i świeckich pionierów biorących udział w drugiej aliji, Gordon był w średnim wieku (miał 48. lat), był słaby fizycznie i nigdy nie wykonywał pracy fizycznej. Pomimo to, od samego początku szukał pracy jako najemny robotnik rolny. Jednak z powodu braku doświadczenia nikt nie chciał go zatrudnić. Natomiast proponowanej mu pracy umysłowej w biurze Gordon nie chciał się podejmować. Wreszcie znalazł zatrudnienie w sadach cytrusowych w Petach Tikwie. Bardzo często chorował z powodu złych warunków mieszkaniowych i ciężkiej pracy. Opiekowali się nim jego przyjaciele. Był człowiekiem z zasadami i nigdy nie chciał przyjmować dobroczynnej pomocy, spłacając później każdą pomoc swoich opiekunów. Następnie przeprowadził się do Riszon le-Cijjon. To właśnie tutaj w 1909 roku przyjechała jego żona z córką. Syn nie chciał im towarzyszyć z powodu różnic w poglądach religijnych. Cztery miesiące po przybyciu do Palestyny, jego żona zachorowała i zmarła. Gordon ostatecznie osiedlił się w 1912 roku w Galilei. Zamieszkał w kibucu Deganja Alef nad jeziorem Tyberiadzkim. Żył bardzo prosto i utrzymywał się jako najemny robotnik rolny. Wcześniej nie miał żadnego kontaktu z pracą fizyczną, gdyż pracował umysłowo. Nocami zajmował się filozofią, stając się kimś w rodzaju guru dla swoich młodszych kolegów. Zrobił on z pracy religię. Wierzył, że wysiłek pracy fizycznej na roli przyniesie pracującym rolnikom osobiste zbawienie, i że taka praca może odkupić również naród żydowski. Był pod wpływem rosyjskiego pisarza Lwa Tołstoja, jednak pozostawał ortodoksyjnym Żydem.
W 1911 roku uczestniczył w Dziesiątym Kongresie Syjonistycznym, odmówił jednak zaangażowania się w polityczną działalność ruchu syjonistycznego. Pomimo to, był jednym z założycieli syjonistycznego ruchu socjaldemokratycznego Hapoel Ha-Cair. Zmarł 22 lutego 1922 roku na raka przełyku w wieku 66 lat w kibucu Deganja Alef. Tam też został pochowany.
Poglądy.
Gordon podkreślał wartości ważności pracy, solidarności i równości społecznej. Pomimo to, nie był socjalistą i w zdecydowany sposób sprzeciwiał się ideologii marksistowskiej, jakoby walka klasowa była siłą napędową historii. Raczej, pozornie socjalistyczne wartości w filozofii Gordona wynikały z jego nacjonalistycznych poglądów. W publikacji „"Nacjonalizm i Socjalizm"” Gordon napisał: "„Budowanie narodu nie jest budowaniem społeczeństwa. Fundamentem nie jest określenie udoskonaleń dla systemu życia gospodarczego, ani systemu sprawiedliwości społecznej, która jest pożądana w życiu; tutaj kładziemy fundament podwalin dla nowego zbiorowego życia, a także dla nowej duchowości narodowej (...) Wszystko to wymaga mocnego, wewnętrznego zjednoczenia wszystkich elementów narodowych, gdzie nawet konflikty idei i nadziei, muszą być wewnętrzne bez obcych sił i obcych wpływów”".
W pewien szczególny sposób był uniwersalistą, wierzącym w ograniczoną jedność kosmosu, natury i wszystkich ludzi. Uważał jednak, że ludzie „degradują i profanują naturę wszechświata”, traktując ją jako towar, który trzeba wykorzystać. Według niego, kapitalistyczny wyzysk psuje także stosunki społeczne, przynosząc obojętność wobec ludzkiego cierpienia i niedostatku. Rozwiązanie widział w regeneracji uniwersalnego charakteru człowieka, spostrzeganego jako indywidualna jednostka. Musiało to być jednak osiągnięte na drodze indywidualnego zespolenia się człowieka z naturą. W eseju „"Naród Ludzki"” napisał: "„Człowiek w swoich wąskich granicach życia jest jak robak zanurzony w gorzkich ziołach, nieświadomy lepszego i większego świata istniejącego poza swoim małym ograniczonym obszarem. Człowiek musi poszerzyć swoje horyzonty obejmując większe życie, nieskończony świat wokół niego, świat z którym musi utrzymywać stosunki”".
Odpowiadając na pytanie, jak zespolić się z naturą, Gordon wskazywał na pracę fizyczną w Ziemi Izraela. W „"Ludzie i Praca"” napisał: "„Naród żydowski został całkowicie odcięty od natury i uwięziony w murach miejskich na dwa tysiące lat (...) Brakuje nam nawyku pracy - nie pracy wykonywanej z zewnętrznego przymusu, ale pracy, która jest naturalna i organiczna. Ten rodzaj pracy wiąże ludzi ze swoją ziemią i ich kulturą narodową”".
Praca fizyczna była głównym elementem wszystkich odmian syjonizmu socjalistycznego. Była środkiem w kierunku stworzenia egalitarnego, samowystarczalnego ekonomicznie społeczeństwa żydowskiego. Gordon nie popierał socjalizmu, i dążył do realizacji celów nie tylko ekonomicznych, ale także duchowych. Uważał, że życie w diasporze sparaliżowało Żydów, odcięło ich od podstawowego źródła utrzymania jakim była praca na roli, i zmusiło do poszukiwania innych sposobów przetrwania. Odrodzenie narodu żydowskiego musiało więc przywrócić więzi między Żydami a ich ziemią. Stosując liczne metafory Gordon odniósł się do tego tematu w eseju „"Nasze zadania na przyszłość"”: "„Przychodzimy do naszej Ojczyzny, aby być zasadzonymi w naszej naturalnej ziemi, z której zostaliśmy wysiedleni. Zapuścimy nasze korzenie głęboko w jej życiodajnych substancjach i wyciągniemy środki do naszego utrzymania, skorzystamy z powietrza i nasłonecznienia Ojczyzny (...) Tutaj w Palestynie jest siła przyciągająca wszystkie rozproszone komórki narodu i jednocząca w jeden żywy organizm narodowy”".
Znaczenie.
Jako religijny myśliciel, Gordon był czymś w rodzaju anomalii w zdecydowanie świeckim ruchu syjonizmu socjalistycznego na początku XX wieku. Swoimi pismami dostarczał inspiracji młodemu pokoleniu pionierów, zachęcając ich do ciężkiej pracy fizycznej. Był siłą napędową rekultywacji licznych terenów, budowy nowych kolonii rolniczych, tworzenia żydowskiej gospodarki, a ostatecznie powstania państwa Izrael.
Na jego cześć powstała syjonistyczna organizacja młodzieżowa Gordonia.

</doc>
<doc id="1565095" url="https://pl.wikipedia.org/wiki?curid=1565095" title="MacKenzie Intervale Ski Jumping Complex">
MacKenzie Intervale Ski Jumping Complex

MacKenzie Intervale Ski Jumping Complex – kompleks skoczni narciarskich w miejscowości Lake Placid w stanie Nowy Jork. Na kompleks składają się skocznie: K115, K90, K48, K20, K10.
W 1932 i 1980 roku na skoczni odbyły się zimowe igrzyska olimpijskie. W 2005 roku odbyły się na niej zawody Pucharu Kontynentalnego. W lutym 2023 rekord skoczni ustanowił Ryōyū Kobayashi. Rekordzistą skoczni normalnej jest Andrew Osadetz.
W latach 80. na skoczniach regularnie odbywały się zawody Pucharu Świata. Po raz ostatni zorganizowano je w sezonie 1990/1991. W latach 2005–2007 na skoczni normalnej rozgrywano zawody Pucharu Kontynentalnego kobiet, a w roku 2015 zawody FIS Cup mężczyzn w skokach narciarskich. Na skoczniach rozgrywane są też zawody mistrzostw USA.
Kompleks ulokowany jest po wschodniej stronie wioski olimpijskiej. Jest to centrum sportów zimowych na wschodzie Stanów Zjednoczonych.
W 2019 roku rozpoczęto przebudowę kompleksu ze względu na organizację Zimowej Uniwersjady 2023. Modernizacja została zakończona w 2021 roku.
W lutym 2023 odbyły się tu pierwsze zawody Pucharu Świata w skokach narciarskich po 33 latach przerwy. W trakcie tych zawodów Japończyk Ryōyū Kobayashi ustanowił rekord skoczni wynoszący 136 metrów.
Historia.
Już w okolicach lat 1904-1905 działalność w skokach narciarskich rozpoczął Lake Placid Club i zbudował kilka małych skoczni narciarskich. We wczesnych latach, około 1917 r., na Golf Hill znajdowały się dwie skocznie o wielkości 10 i 20 metrów. Przygotowana do zawodów 35-metrowa skocznia na Intervales została zbudowana w latach 1920–21 za 1736 USD i zainaugurowana z udziałem 3000 widzów 21 lutego 1921 r. Rekordową odległość 124 stóp uzyskał Antony Maurer. Ponadto klub sportowy Lake Placid miał wówczas także 15 i 35-metrowe skocznie narciarskie w mieście, niedaleko stadionu olimpijskiego.
Już w 1923 r. skocznia narciarska Intervales została powiększona do rozmiaru K50, a w 1927 r. rozpoczęto prace modernizacyjne pod Zimowe Igrzyska Olimpijskie 1932 za łączną kwotę około 35 000 USD. Najpierw postawiono nową, stalową wieżę najazdową o wysokości 20 metrów, a następnie w 1928 r. przedłużono ją o kolejne 3 metry. Ponadto zbudowano trybuny dla widzów wzdłuż zeskoku oraz wokół wybiegu skoczni K61, którą zaprojektował Godfrey Dewey. W zawodach olimpijskich w dniu 12 lutego 1932 roku około 10 000 widzów było świadkami potrójnego zwycięstwa Norwegów: Birger Ruud zdobył złoty medal przed Hansem Beckiem (który ustanowił rekord skoczni - 71,5 metra), oraz Kåre Walbergiem.
Duża skocznia została ponownie użyta bez większych zmian również na Mistrzostwach Świata w 1950 roku, gdzie Hans Bjørnstad zdobył tytuł mistrza świata w skokach narciarskich. Od połowy lat 50. XX wieku w Lake Placid odbywało się doroczne wydarzenie Kennedy Games, czasem z udziałem światowej klasy zawodników zagranicznych. Prawdopodobnie w 1965 r. skocznia została zmodernizowana jako K72, a w 1972 r. odbyła się tam Zimowa Uniwersjada.
W 1977 r. starą wieżę najazdową rozebrano, aby przebudować cały kompleks na potrzeby Zimowych Igrzysk Olimpijskich 1980. Skocznie narciarskie K86 i K114 ze stalowymi i żelbetowymi wieżami najazdowymi zaprojektował Marl Martitsch. Normalna skocznia została ukończona i zainaugurowana w grudniu 1978 r., a duża skocznia została ukończona w samą porę na olimpijskie zawody testowe w lutym 1979 r. Skocznie Intervale zostały następnie nazwane na cześć Ronalda Malcolma MacKenziego, który był przewodniczącym komitetu organizacyjnego ZIO, ale zmarł przed wydarzeniem w 1978 roku.
W latach 80. obie skocznie narciarskie dość często gościły skoczków w Pucharze Świata w skokach narciarskich, a na obiekcie K86, który w 1983 r. został pokryty igelitem odbywały się letnie zawody międzynarodowe. Mniej więcej w tym samym czasie postawiono igelitowe skocznie juniorskie K48, K20 i K10. Kolejnym ważnym wydarzeniem w kompleksie skoczni były Mistrzostwa Świata Juniorów w 1986 roku.

</doc>
<doc id="1565096" url="https://pl.wikipedia.org/wiki?curid=1565096" title="Aaron Dawid Gordon">
Aaron Dawid Gordon



</doc>
<doc id="1565098" url="https://pl.wikipedia.org/wiki?curid=1565098" title="Stefan Malleschits">
Stefan Malleschits

Stefan Alois Malleschits (ur. 1913, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer (nr identyfikacyjny w SS: 297510).
Obywatel austriacki, z zawodu urzędnik. W maju 1940 został wcielony do Wehrmachtu, skąd po czterech tygodniach przeniesiono go do Waffen-SS. Od sierpnia 1941 do maja 1945 pełnił służbę w Mauthausen jako członek wydziału zajmującego się więźniarską częścią obozu. Brał również udział w ewakuacji Mauthausen do Gunskirchen w kwietniu 1945.
W procesie załogi Mauthausen-Gusen (US vs. Josef Kattner i inni) skazany został na 10 lat pozbawienia wolności.

</doc>
<doc id="1565099" url="https://pl.wikipedia.org/wiki?curid=1565099" title="Port lotniczy Comalapa">
Port lotniczy Comalapa

Port lotniczy Comalapa (oficjalna nazwa: Aeropuerto Internacional de El Salvador, potocznie określany również jako Aeropuerto Internacional de Comalapa; IATA: SAL, ICAO: MSLP) – główny salwadorski port lotniczy, położony na nadmorskiej nizinie w departamencie La Paz około 50 km na południe od stolicy kraju – San Salvador.
Port powstał pod koniec lat 1970. i zastąpił port lotniczy Ilopango, położony już w obrębie rozrastającej się aglomeracji stołecznej. W 2012 obsłużył ponad 2,1 mln - stanowi tym samym trzeci pod względem liczby pasażerów port lotniczy Ameryki Środkowej - po porcie lotniczym Tocumen w Panamie i Juan Santamaria w San José.
Stanowi hub dla linii lotniczych Avianca, tworzących grupę lotniczą TACA.

</doc>
<doc id="1565100" url="https://pl.wikipedia.org/wiki?curid=1565100" title="Sommelier">
Sommelier

Sommelier – wyspecjalizowany kelner zajmujący się serwowaniem win w restauracji. 
Zwykle do jego zadań należy także komunikacja z gośćmi restauracji, doradztwo w zakresie walorów sensorycznych wina czy dobór do danej potrawy. Może być odpowiedzialny za zamawianie tego trunku i układanie karty win.
Czasami sommelier zajmuje się także innymi niż wina napojami alkoholowymi, a swoją działalność może prowadzić również poza restauracją, np. w sklepie z winem. 

</doc>
<doc id="1565101" url="https://pl.wikipedia.org/wiki?curid=1565101" title="Ivan Obradović">
Ivan Obradović

Ivan Obradović (cyr. Иван Обрадовић; ur. 25 lipca 1988 w Belgradzie) – serbski piłkarz występujący na pozycji obrońcy. Zawodnik reprezentacji Serbii oraz FK Partizan.

</doc>
<doc id="1565103" url="https://pl.wikipedia.org/wiki?curid=1565103" title="A. D. Gordon">
A. D. Gordon



</doc>
<doc id="1565104" url="https://pl.wikipedia.org/wiki?curid=1565104" title="Port lotniczy Ilopango">
Port lotniczy Ilopango

Port lotniczy Ilopango – jeden z salwadorskich portów lotniczych, zlokalizowany w Ilopango, w aglomeracji stołecznej San Salvador. Do lat 1970. główny port lotniczy obsługujący stolicę kraju - został zastąpiony przez Aeropuerto Internacional de El Salvador. Obecnie obsługuje połączenia charterowe i samoloty wojskowe.
W porcie lotniczym Ilopango znajduje się siedziba salwadorskiego urzędu lotnictwa cywilnego "Autoridad de Aviación Civil".

</doc>
<doc id="1565105" url="https://pl.wikipedia.org/wiki?curid=1565105" title="Bruno Bozzetto">
Bruno Bozzetto

Bruno Bozzetto (ur. 3 marca 1938 w Mediolanie) – włoski reżyser filmów animowanych oraz satyryk polityczny.
Kariera.
Stworzył pierwszą krótką animację, którą opublikował w 1958 w wieku 20 lat. Jego najbardziej znaną postacią komiksową jest "Signor Rossi" (Pan Rossi), który po raz pierwszy pojawił się w serii komiksów w 1976 roku.
W 1965 roku wyprodukował film "West and Soda" jako parodia amerykańskich filmów westernowych. W 1968 roku Bruno stworzył postać "VIP, mój brat superman". W 1976 roku powstał film, "Allegro non troppo" w reżyserii Bozzetto który stał się jednym z najbardziej rozpoznawanych filmów w dorobku Bruno. Film jest oparty na humorystycznej akcji, z satyrą ekonomiczno-polityczną na tle muzyki poważnej. Bruno Bozzetto jest także autorem filmów "Pod Chińską Restauracją" oraz "Mammuk" opowiadającym o epoce prehistorycznej.
W 1995 roku wyprodukował dla wytwórni Hanna-Barbera serię krótkich animacji pt. "Help". W 1996 rozpoczął współpracę z włoską telewizją publiczną RAI, dla której stworzył 26 odcinków serialu "Rodzina Spaghetti".
W ciągu ostatnich lat Bruno tworzy krótkie animację o tematyce satyry politycznej. Do najsłynniejszego dzieł zalicza się animację "Włochy vs UE" (Italy vs EU), która przedstawia socjo-kulturalne przeciwności którymi różnią Włosi a pozostali mieszkańcy starego kontynentu.

</doc>
<doc id="1565107" url="https://pl.wikipedia.org/wiki?curid=1565107" title="Olf Brandt">
Olf Brandt

Olf (Rudolf) Brandt (ur. 28 maja 1893, zm. ?) – zbrodniarz hitlerowski, członek załogi niemieckich obozów koncentracyjnych Flossenbürg i Mauthausen-Gusen oraz SS-Oberscharführer (nr identyfikacyjny w SS: 105970).
Urodził się w Stanton (Wirginia). Z zawodu był dentystą. Uczestniczył w I wojnie światowej. Był członkiem NSDAP i SS (od czerwca 1939). W latach 1939–1940 pełnił służbę we Flossenbürgu. Następnie od marca 1940 do maja 1945 był dentystą w Mauthausen. Brandt wyjmował złote zęby i mostki zamordowanym więźniom przed spaleniem ich ciał w krematorium. 
W procesie załogi Mauthausen-Gusen (US vs. Josef Kattner i inni) skazany został na 3 lata pozbawienia wolności.

</doc>
<doc id="1565109" url="https://pl.wikipedia.org/wiki?curid=1565109" title="Henryk Halkowski">
Henryk Halkowski

Henryk Halkowski (hebr. Cwi Hersz; ur. 27 grudnia 1951 w Krakowie, zm. 1 stycznia 2009 w Krakowie) – historyk, dziennikarz, publicysta i tłumacz, znawca chasydyzmu i historii krakowskiego Kazimierza.
Życiorys.
Urodził się w Krakowie w rodzinie żydowskiej. Jego matka Salomea była córką Hersza Barucha Engelberga, właściciela księgarni w Tarnobrzegu. Wywieziona przez Rosjan na Syberię wraz z rodzicami, siostrą i siostrzeńcem, po wojnie zamieszkała w Krakowie. Pracowała jako księgowa. Ojciec Stanisław Halkowski (Salomon Hauchman), łodzianin, syn producenta tekstyliów Icchaka Hersza, więziony przez Niemców w dwunastu obozach koncentracyjnych na terenie Niemiec i okupowanej przez Niemców Polski, jako jedyny z rodziny przeżył Holokaust. Po wojnie pracował w Domu Książki.
Imię Henryk otrzymał na cześć swoich dwóch dziadków: Icchaka Hersza Hauchmana i Hersza Berucha Engelberga. Henryk rozpoczął naukę w świeckiej Szkole Ćwiczeń nr 12 przy Liceum Pedagogicznym. Już jako dziecko, dzięki staraniom dziadka poznawał żydowską tradycję - chodził z nim na Kazimierz, uczestniczył w zajęciach szkoły Talmud Tora. Naukę kontynuował w II Liceum Ogólnokształcącym im. Króla Jana III Sobieskiego. Studiował architekturę na Politechnice Krakowskiej (dyplom w 1978 roku) i filozofię na Uniwersytecie Jagiellońskim (dyplom w 1986 roku). 
W 1974 roku odbył podróż do Włoch, Hiszpanii, Niemiec i Anglii, podczas której pisał dziennik. W r. 1981 przez osiem miesięcy przebywał w Izraelu - poznawał kraj, uczył się języka, pracował w kibucu. Ten pobyt umocnił jego poczucie przynależności do tradycji i religii żydowskiej, a równocześnie uświadomił mu, że język polski, nie hebrajski, jest jego "językiem matczynym" a Polska jest krajem, poza którym nie mógłby żyć.
W latach 1986-1996 pracował jako sekretarz krakowskiego oddziału Towarzystwa Społeczno-Kulturalnego Żydów w Polsce. Działając w klubie TSKŻ skupiał wokół siebie inteligentnych, młodych ludzi, dyskutujących o przyszłości odradzającego się w kraju żydowskiego życia. Owocem tych spotkań było zainicjowanie w r. 1988 krakowskiego Festiwalu Kultury Żydowskiej, z którym przez kilka lat współpracował.
Druga połowa lat osiemdziesiątych i następna dekada to czas jego ożywionej aktywności: wygłaszał odczyty, udzielał konsultacji, wypowiadał się na tematy dotyczące nie tylko historii i filozofii żydowskiej - poruszał problemy związane ze współczesnymi wydarzeniami, komentował zmiany zachodzące na Kazimierzu. Występował z wykładami zarówno w Centrum Kultury Żydowskiej, jak i w Klubie Inteligencji Katolickiej, zarówno w Krakowie, jak i w innych miastach. Uczestniczył w życiu religijnym Gminy Żydowskiej. Bywał w klubie Fundacji Ronalda E. Laudera, dla której tłumaczył teksty i współredagował gazetę. Obecny na Kazimierzu codziennie, odwiedzał galerie i kawiarnie artystyczne, także Staromiejskie Centrum Kultury Młodzieży, dla którego współtworzył program edukacyjny. Spotykał się z konserwatorami zabytków, dzielił się z nimi swoją wiedzą. Udzielał wywiadów, występował w filmach dokumentalnych.
Wybitny znawca myśli Abrahama Joshuy Heschela, był pierwszym tłumaczem jego książek na polski: "Szabatu" i "Pańska jest ziemia". Wiele wykładów poświęcił temu filozofowi. Korespondował z jego córką Susanną Heschel, którą znał osobiście.
W latach dziewięćdziesiątych rozpoczął pracę nad adaptacją "Opowieści rabina Nachmana z Bracławia" (dla "polskich dzieci pod choinkę", jak mówił o tej książce). Do końca życia, do ostatnich dni studiował dzieło rabina Nachmana, przygotowując pełne wydanie jego Opowieści, z komentarzami rabinów, do których dodał własne. 
Był niezrównanym przewodnikiem, nie tylko w dosłownym rozumieniu tego słowa. Przyjeżdżano z całego świata, by z nim porozmawiać. Z tych spotkań nierzadko rodziły się przyjaźnie. Najbardziej cenił tę, która wiązała go z Grigorijem Kanowiczem. "Nie ma Krakowa bez Henryka Halkowskiego i nie ma Henryka Halkowskiego bez Krakowa" - taką dedykację umieścił pisarz na podarowanej mu książce.
Jego artykuły, eseje i przekłady ukazywały się począwszy od drugiej połowy lat osiemdziesiątych m.in. w "Fołks Sztyme", "Słowie Żydowskim", "Midraszu", "Znaku", "Więzi", "W Drodze", "Tygodniku Powszechnym", "Jewish Renaissance", "Krasnogrudzie", "Gazecie Krakowskiej".
Ważnym dla niego i dla współczesnych tekstem jest napisany w r. 2007 artykuł "Idea Instytutu Aszkenazyjskiego w Krakowie", w którym postulował powołanie instytucji niezbędnej dla budowania tożsamości pozytywnej zarówno dla nieżydowskich i żydowskich mieszkańców miasta, jak i dla wszystkich Żydów aszkenazyjskich.
Zmarł na zawał serca. Został pochowany 5 stycznia 2009 r. na nowym cmentarzu żydowskim przy ulicy Miodowej w Krakowie.
Tłumaczenia.
Henryk Halkowski był pierwszym w Polsce systematycznym znawcą myśli Abrahama Joshui Heschela. Przetłumaczył z języka angielskiego dwie jego książki:

</doc>
<doc id="1565114" url="https://pl.wikipedia.org/wiki?curid=1565114" title="Krztynia">
Krztynia

Krztynia – niewielka rzeka długości 24,8 km, lewy dopływ Pilicy. Wypływa w okolicach wsi Siamoszyce, w województwie śląskim, w powiecie zawierciańskim, w gminie Kroczyce. Początkowo kieruje się w kierunku północno-wschodnim i przepływa przez miejscowości Przyłubsko i Huta Szklana a w miejscowości Pradła przepływa pod drogą krajową nr 78. Płynąc dalej wzdłuż tej drogi, w okolicy wsi Zawada Pilicka przyjmuje do siebie swój lewy dopływ Białkę a kilka kilometrów dalej, na zachód od Szczekocin, swój drugi dopływ (prawy) Żebrówkę. Wpada do Pilicy na północnym skraju Szczekocin.

</doc>
<doc id="1565117" url="https://pl.wikipedia.org/wiki?curid=1565117" title="Cesare Natali">
Cesare Natali

Cesare Natali (ur. 5 kwietnia 1979 w Bergamo) – włoski piłkarz, występujący na pozycji obrońcy.
Kariera klubowa.
Natali profesjonalną karierę rozpoczynał w Atalancie BC. Jednak jeszcze przed debiutem w pierwszej drużynie, powędrował na wypożyczenie do Calcio Lecco 1912. Po powrocie, przez cały sezon rozegrał jeden mecz w Serie B, a Atalanta awansowała do pierwszej ligi. W kolejnym sezonie nie zaliczył ani jednego spotkania w Serie A. Zimą 2001 na pół roku został wypożyczony do AC Monzy, a w 2003 do Bologny. W 2005 Atalanta z ostatniego miejsca spadła do Serie B, dlatego też 29 czerwca tego samego roku za dwa miliony euro sprzedano go do Udinese Calcio. W pierwszym składzie tej drużyny zagrał 51 razy i zdobył w nich jedną bramkę. Wraz z tą ekipą nie udało mu się odnieść żadnego sukcesu. 4 lipca 2007 podpisał kontrakt z Torino FC, a dokładnie dwa lata później odszedł do Fiorentiny. Po trzech latach w Fiorentinie odszedł do Bologny.
Kariera reprezentacyjna.
Natali w 2002 zaliczył trzy występy dla reprezentacji Włoch U-21. Do dorosłej kadry został powołany na rozegrane 31 marca 2004 spotkanie przeciwko Portugalii, jednak cały mecz przesiedział wówczas na ławce rezerwowych i nie doczekał się debiutu w drużynie narodowej.

</doc>
<doc id="1565121" url="https://pl.wikipedia.org/wiki?curid=1565121" title="Port lotniczy Philip S.W. Goldson">
Port lotniczy Philip S.W. Goldson

Port lotniczy Philip S.W. Goldson – jeden z belizeńskich portów lotniczych, zlokalizowany w największym mieście kraju – Belize. Nazwany na cześć polityka i bojownika o niepodległość Belize Philipa Goldsona.

</doc>
<doc id="1565123" url="https://pl.wikipedia.org/wiki?curid=1565123" title="Dengizek">
Dengizek

Dengizek (Dengezich) – władca Akatziroi, syn i następca Attyli, umarł w 468 lub 469 roku. Jego imię w starotureckim oznacza małe morze (*Däŋiziq) (Priskos pisał jego imię Δεγγιζίχ).
Podczas jego panowania Utigurowie po raz pierwszy przekroczyli Wołgę (według Zachariasza z Mytileny). Priskos wspomina 
że w 463 połączeni Saragurowie, Urogowie i Unogurowie prosili Bizancjum o pomoc w odparciu Awarów przez których byli spychani na zachód.

</doc>
<doc id="1565127" url="https://pl.wikipedia.org/wiki?curid=1565127" title="Port lotniczy Dangriga">
Port lotniczy Dangriga

POrt lotniczy Dangriga – jeden z belizeńskich portów lotniczych, zlokalizowany w mieście Dangriga.

</doc>
<doc id="1565128" url="https://pl.wikipedia.org/wiki?curid=1565128" title="Parafia Jaworzno - Osiedle Stałe">
Parafia Jaworzno - Osiedle Stałe



</doc>
<doc id="1565130" url="https://pl.wikipedia.org/wiki?curid=1565130" title="Live Forever – The Album">
Live Forever – The Album

Live Forever - The Album - czwarty solowy album w karierze szwedzkiego wokalisty - Magnusa Carlssona. Wydawnictwo ukazało się 4 lipca 2007 roku.
Album doczekał się dwóch reedycji, dostępnych jednak tylko w Internecie

</doc>
<doc id="1565131" url="https://pl.wikipedia.org/wiki?curid=1565131" title="Marian Hudek">
Marian Hudek

Marian Hudek (ur. 15 listopada 1963 w Rogowie) – alpinista, himalaista, podróżnik. 
Pochodzi z Podbucza na ziemi wodzisławskiej. Uczęszczał do Szkoły Podstawowej w Krostoszowicach, a następnie do Liceum Ogólnokształcącego w Wodzisławiu Śląskim. Wspinaczką wysokogórską zajmuje się od 30. roku życia. Od 2007 roku członek Klubu Wysokogórskiego w Jastrzębiu-Zdroju. Jako dwudziesty Polak zdobył Mount Everest (maj 2007), z czego jako siódmy granią północno-wschodnią. Wśród jego osiągnięć jest również inny ośmiotysięcznik – Czo Oju oraz Korona Ziemi według teorii Messnera (24 maja 2010 - jako dziewiąty polski zdobywca).
Marian Hudek jest honorowym obywatelem gminy Godów. Mieszkaniec Jastrzębia-Zdroju, prywatny przedsiębiorca. Uhonorowany odznaką „Zasłużony dla Miasta Jastrzębie Zdrój”.

</doc>
<doc id="1565134" url="https://pl.wikipedia.org/wiki?curid=1565134" title="Aelbert Cuyp">
Aelbert Cuyp

A(e)lbert Jacobszoon Cuyp (ur. 1620 ochrzczony 20 października 1620 w Dordrechcie, pochowany 15 listopada 1691 tamże) – holenderski malarz, jeden z najwybitniejszych pejzażystów holenderskich XVII wieku.
Życiorys.
Urodził się w rodzinie o tradycjach artystycznych, jego ojciec Jacob Gerritsz. Cuyp (1594-1651/52) był malarzem portrecistą, dziadek i wuj byli twórcami witraży. Szczegóły życia artysty nie zostały dokładnie poznane, mieszkał całe życie w Dordrechcie, zapewne podróżował po Holandii i wzdłuż doliny Renu, o czym świadczą jego obrazy. Około 1658 poślubił bogatą wdowę Cornelię Boschman i praktycznie przestał malować, odnotowano jedynie jego aktywność w jednym z kościołów protestanckich i instytucjach publicznych.
Twórczość.
Aelbert Cuyp był wszechstronnym artystą, początkowo malował obrazy o tematyce biblijnej i mitologicznej, a także martwe natury, portrety i sceny rodzajowe. Później zainteresował się pejzażem, jego najlepsze prace powstały po 1650 roku. Malował krajobrazy rustykalne, panoramy miast i portów, częstym tematem jego prac były wschody i zachody słońca. Na wielu obrazach artysty pojawiały się zwierzęta. Paleta barw jest bogata i ciepła, a światło, harmonijnie wymieszane z cieniem, odgrywa pierwszoplanową rolę.
Analiza prac malarza jest utrudniona przez to, że większość z nich nie jest datowana. Ponadto często bywają one mylone z pracami innych artystów m.in. Abrahama van Calraeta (1642-1722), który poruszał podobną tematykę i podpisywał się takimi samymi inicjałami.
Współcześni krytycy dopatrują się wpływu na jego twórczość takich malarzy jak Salomon van Ruysdael, Jan van Goyen i Claude Lorrain. Natomiast sam Aelbert Cuyp był źródłem inspiracji dla malarzy romantycznych Williama Turnera i Eugène’a Verboeckhovena.
Największe zbiory prac artysty posiadają Detroit Institute of Arts, Fine Arts Museums of San Francisco, Ermitaż w Sankt Petersburgu, Metropolitan Museum of Art i muzeum w Luwrze.

</doc>
<doc id="1565135" url="https://pl.wikipedia.org/wiki?curid=1565135" title="Rzeżuszanka">
Rzeżuszanka

Rzeżuszanka – oryginalna włoska zupa podawana zimą lub wiosną, której głównym składnikiem jest rzeżucha; spożywana na ciepło lub zimno.

</doc>
<doc id="1565136" url="https://pl.wikipedia.org/wiki?curid=1565136" title="Herb Siewierza">
Herb Siewierza

Herb Siewierza – jeden z symboli miasta Siewierz i gminy Siewierz w postaci herbu.
Wygląd i symbolika.
Herb przedstawia na czerwonym kolistym tle szarosrebrnego orła z czerwonym dziobem i językiem, przepasanego literą „S”, trzymającego w prawej łapie różdżkę oliwną, a w lewej wagę. Litera „S”, różdżka oliwna i waga są w kolorze starego złota. 
Symbolika herbu nawiązuje do księstwa siewierskiego i jego herbu.

</doc>
<doc id="1565137" url="https://pl.wikipedia.org/wiki?curid=1565137" title="Albert Cuyp">
Albert Cuyp



</doc>
<doc id="1565140" url="https://pl.wikipedia.org/wiki?curid=1565140" title="Halszka (dopływ Białki)">
Halszka (dopływ Białki)

Halszka () – struga, lewy dopływ Białki o długości 6,57 km. Początek bierze w okolicach wsi Sokolniki w powiecie myszkowskim, po czym, płynąc na północ, kończy swój bieg w Lelowie, wpadając do Białki.

</doc>
<doc id="1565141" url="https://pl.wikipedia.org/wiki?curid=1565141" title="Świat Przygód">
Świat Przygód

Świat Przygód – czasopismo będące kontynuacją ukazującego się od 1946 r. w Katowicach „Nowego Świata Przygód”. Redakcja początkowo mieściła się przy ulicy Marienstat 8, a następnie na Grażyny 8. Rysowali w nim m.in. Kazimierz Grus, Marian Walentynowicz i Jan Marcin Szancer. Zadebiutował w nim Henryk Jerzy Chmielewski, późniejszy twórca Tytusa. Od 1948 r. liczba komiksów wyraźnie się zmniejszała, co wiązało się z zaostrzeniem polityki kulturalnej i wprowadzaniem socrealizmu. Redaktorem naczelnym pisma byli Igor Newerly i Marian Niewiarowski. 1 lutego 1949 r. pismo połączono z czasopismem „Na Tropie” tworząc „Świat Młodych”.

</doc>
<doc id="1565142" url="https://pl.wikipedia.org/wiki?curid=1565142" title="Tagmatyzacja">
Tagmatyzacja

Tagmatyzacja – ewolucyjny proces różnicowania się metamerów i ich skupiania się, doprowadzający do powstania tagm. Jednym z procesów tagmatyzacji jest cefalizacja.

</doc>
<doc id="1565143" url="https://pl.wikipedia.org/wiki?curid=1565143" title="Marian Dragulescu">
Marian Dragulescu



</doc>
<doc id="1565148" url="https://pl.wikipedia.org/wiki?curid=1565148" title="Port lotniczy Canefield">
Port lotniczy Canefield

Port lotniczy Canefield – jeden z dominickich portów lotniczych, zlokalizowany w stolicy kraju -Roseau.

</doc>
<doc id="1565149" url="https://pl.wikipedia.org/wiki?curid=1565149" title="Herb gminy Siewierz">
Herb gminy Siewierz



</doc>
<doc id="1565151" url="https://pl.wikipedia.org/wiki?curid=1565151" title="Maksymilian Ryłło">
Maksymilian Ryłło



</doc>
<doc id="1565156" url="https://pl.wikipedia.org/wiki?curid=1565156" title="Simon-Paul Wagner">
Simon-Paul Wagner

Simon-Paul Wagner (ur. 13 listopada 1984 w Berlinie) – niemiecki aktor filmowy i telewizyjny.
Mając dwanaście lat, stanął przed kamerami telewizyjnymi. Pojawił się gościnnie w serialach: Sat.1 "Przypadek Steffana Lamprechta" ("Der Fall Steffan Lamprecht"), RTL "W imieniu prawa" ("Im Namen des Gesetzes"), ARD "Absolutne życie" ("Absolut das Leben"), i Sat.1 "Hallo, doktorze wujku" ("Hallo, Onkel Doc!", 1999), ZDF "Gliniarze z Rosenheim" ("Die Rosenheim-Cops", 2006), "Książę baron" ("Der Prinzenbaron"), "Śmiertelne szkolenia" ("Tödliches Training"), "Ojciec przeciw synowi" ("Vater gegen Sohn"), "Rosas Tagebuch" oraz dramacie krótkometrażowym "Jump" (2004). Uczył się aktorstwa, tańca i śpiewu w Monachium i Berlinie. Sławę przyniosła mu rola Marlona Bergera w operze mydlanej ARD "Pensjonat" ("Marienhof", 2000–2008).
Był także zewnętrznym moderatorem programu o zwierzętach przeznaczonym dla dzieci ARD "Zwierzęta wysokie cztery" ("Tier hoch vier", 2004–2006). Od 7 stycznia 2008 roku podjął pracę w ProSieben jako przedstawiciel moderatora Stefana Gödde dla czasopisma „Taff”.

</doc>
<doc id="1565157" url="https://pl.wikipedia.org/wiki?curid=1565157" title="Michael Bennet">
Michael Bennet

Michael Farrand Bennet (ur. 28 listopada 1964 w Nowym Delhi) – amerykański polityk polskiego i żydowskiego pochodzenia, od 2009 Senator Stanów Zjednoczonych z Kolorado
Pochodzenie.
Jego matką była Susanne Klejman-Bennet, urodzona w 1938 w Warszawie, stolicy Polski. Jej rodzice byli zamożnymi Żydami. Ojciec John Jacob Klejman handlował sztuką. Jego matka miała na imię Hanna. W czasie wojny rodzina została zamknięta w getcie warszawskim. Z pomocą polskiego policjanta Susanne Klejman została wyniesiona i ukryta na wsi. Jego matce udało się wydostać w przebraniu katolickiej zakonnicy, a ojciec wydostał się kanałami. Odnaleźli się i wyjechali do Szwecji, potem do Meksyku, a w 1950 r. osiedlili się w Stanach Zjednoczonych.
Susanne Klejman-Bennet udzieliła obszernego wywiadu o czasach wojennych oraz o swojej rodzinie dla Muzeum Holocaustu w Waszyngtonie.
Wczesne życie i edukacja.
Urodził się 28 listopada 1964 w Nowym Delhi, jako Michael Farrand Bennet, gdy jego ojciec Douglas J. Bennet pracował jako doradca amerykańskiego ambasadora Chestera Bowlesa.
W 1987 zdobył stopień naukowy Bachelor’s degree z historii na uniwersytecie Wesleyan University w Middletown w Connecticut. W 1993 zdobył stopień Juris Doctor na uniwersytecie prawniczym Yale Law School.
Przed rozpoczęciem kariery politycznej był kuratorem szkół publicznych w Denver i dyrektorem wykonawczym prywatnej firmy holdingowej Anschutz Investment Company.
Kariera polityczna.
21 stycznia 2009 został powołany na stanowisko senatora ze stanu Kolorado przez gubernatora Billa Rittera. Przejął je po Kenie Salazarze, który zrezygnował z tej funkcji, aby zostać Sekretarzem Zasobów Wewnętrznych Stanów Zjednoczonych. Z powodzeniem ubiegał się o reelekcję w 2010 i 2016.
W 2019, w programie "CBS This Morning" telewizji CBS, zapowiedział swoją kandydaturę w prawyborach Partii Demokratycznej przed wyborami prezydenckimi w Stanach Zjednoczonych w 2020. Zakwalifikował się tylko do pierwszej debaty prawyborczej. Nie udało mu się uzyskać znaczącego poparcia w sondażach, ani uzbierać zadowalających środków na kampanię. Po pierwszym głosowaniu, w stanie Iowa, zdobył niecały 1% wszystkich głosów. 11 lutego 2020 oświadczył, że rezygnuje z dalszego prowadzenia kampanii.
Wyniki wyborów.
Poniżej wymienione zostały wybory powszechne, w których Bennet kandydował. Poprzez głównego przeciwnika rozumie się kandydata, który w danych wyborach wygrał lub zajął drugie miejsce jeśli wygrał Bennet.
Życie prywatne.
Matka Benneta była Żydówką, której rodzice przetrwali w getcie warszawskim. 
Jest żonaty z Susan Daggett, prawniczką ds. środowiska. Razem mają 3 córki.
Choruje na raka gruczołu krokowego.

</doc>
<doc id="1565158" url="https://pl.wikipedia.org/wiki?curid=1565158" title="Port lotniczy Melville Hall">
Port lotniczy Melville Hall

Port lotniczy Melville Hall – port lotniczy zlokalizowany w miejscowości Marigot, na Dominice. Został zbudowany w 1961 roku.

</doc>
<doc id="1565159" url="https://pl.wikipedia.org/wiki?curid=1565159" title="Postawa naturalna">
Postawa naturalna

Postawa naturalna (zwana także spontaniczną) – postawa językowa charakteryzująca się traktowaniem języka jako naturalnego dobra społecznego oraz przestrzeganiem tzw. naturalnej normy językowej (świadomej, ale nieskodyfikowanej formalnie), tj. zwyczajowych reguł mówienia przyjętych w danej grupie.
Badacze przypuszczają, że taka postawa jest rozpowszechniona wśród użytkowników niestandardowych odmian języka: gwar ludowych i środowiskowych. W mniejszym zakresie dotyczy to języka zawodowego, ponieważ posługiwanie się profesjonalizmami wymaga większej świadomości językowej. W przeciwieństwie do indyferentyzmu postawa naturalna charakteryzuje się pojmowaniem języka jako wartości naturalnej oraz traktowaniem go jako jednego ze składników społecznego zachowania.

</doc>
<doc id="1565161" url="https://pl.wikipedia.org/wiki?curid=1565161" title="Djamilah">
Djamilah

Djamilah - rodzaj ciasta, które spotkać można w krajach Maghrebu oraz na Sycylii, w okolicach Sarakuz i Raguzy. Tamtejsze gospodynie twierdzą, że jest to specjalność arabska, którą na tę wyspę przywieźli Maurowie. Jest to bardzo słodkie ciasto, którego głównym składnikiem są daktyle.

</doc>
<doc id="1565163" url="https://pl.wikipedia.org/wiki?curid=1565163" title="Styczeń 2009 w sporcie">
Styczeń 2009 w sporcie



</doc>
<doc id="1565164" url="https://pl.wikipedia.org/wiki?curid=1565164" title="Bronisławów Osuchowski">
Bronisławów Osuchowski



</doc>
<doc id="1565168" url="https://pl.wikipedia.org/wiki?curid=1565168" title="Monaster św. Nikity w Peresławiu Zaleskim">
Monaster św. Nikity w Peresławiu Zaleskim

Monaster św. Nikity Słupnika (ros. Никитский монастырь) – jeden z najstarszych klasztorów prawosławnych na terenie dzisiejszej Rosji, w mieście Peresław Zaleski. Z klasztorem związany był prawosławny święty Nikita Słupnik oraz Daniel Peresławski. 
Historia.
Monaster został najpewniej zbudowany na przełomie XI i XII wieku. Według niektórych przekazów jego fundatorem mógł być książę Borys Władimirowicz, a powstanie drewnianego klasztoru miało być ważnym etapem w procesie chrystianizacji ziem ruskich. Oznaczałoby to, iż początek budowy monasteru miałby mieć miejsce jeszcze przed r. 1015. Już w 1186 r. obiekt otrzymał status ławry. Patronem obiektu był Nikita Męczennik. Ze względu na skąpe źródła pisane nie da się ustalić jednoznacznie, czy i na ile klasztor ucierpiał w czasie najazdów Mongołów, choć wiadomo, że za ich sprawą kilkakrotnie niszczony był niedaleki Kreml peresławski.
Istotnym okresem rozwoju klasztoru był XVI wiek, kiedy monaster otrzymał najpierw w 1521 nadanie jednej z wsi pod Ugliczem od tamtejszego kniazia Dymitra, a następnie, w 1528, pieniądze na budowę nowych murowanych zabudowań od księcia moskiewskiego Wasyla III. W tym czasie zakonnicy od podstaw wybudowali nowy, murowany kompleks budynków, w tym sobór św. Nikity. Dobroczyńcą monasteru był również car Iwan Groźny, który kilkakrotnie do niego pielgrzymował razem z rodziną, a także planował w razie potrzeby na nowo wykorzystać obronne możliwości budynków. W latach 1560–1564 z carskiego rozkazu powstały kolejne cerkwie w obrębie monasteru, której patronem został Nikita Słupnik. Ikonę tego ostatniego sfinansowała żona cara Anastazja Romanowa. Rozbudowany klasztor przetrwał polskie oblężenie w 1609, jednak został w dwa lata później spalony przez wojska litewskie.
W latach 1630–1639 przełożonym klasztoru był prawdopodobnie późniejszy patriarcha moskiewski i całej Rusi Józef.
Ponownie rodzina carska partycypowała w kosztach odbudowy klasztoru, a carowie Michał I i jego syn Aleksy składali w monasterze cenne dary. Ten drugi sfinansował budowę zachowanej do dziś cerkwi Zwiastowania, dzwonnicy oraz przebudowę części baszt. W wieku XVIII z kolei wzniesiono na jego terenie kaplicę „nad słupem św. Nikity” i nowe budynki przeznaczone dla służby. W XIX wieku rozebrana została cerkiew św. Michała Archistratega, którą zastąpiła nowa dzwonnica.
Po rewolucji październikowej majątki klasztorne zostały w 1918 znacjonalizowane, a w pięć lat później formalnie zamknięto także wspólnotę monastyczną. Najcenniejsze przedmioty z wyposażenia kompleksu zostały przekazane do różnych placówek muzealnych, zaś w budynkach zajmowanych dotąd przez mnichów rozlokowano szkołę, ośrodek wczasowy, mieszkania oraz więzienie. W 1933 został uroczyście spalony zabytkowy ikonostas do tej pory znajdujący się w nieczynnym soborze św. Nikity. Po II wojnie światowej podjęto pewne prace konserwatorskie na terenie soboru i klasztoru, co jednak nie zatrzymało jego postępującej dewastacji. 
Ponowne otwarcie klasztoru miało miejsce dopiero w 1993, a pod przewodnictwem nowego przełożonego wspólnoty podjęto na nowo prace konserwatorskie.

</doc>
<doc id="1565170" url="https://pl.wikipedia.org/wiki?curid=1565170" title="Spisani na straty">
Spisani na straty

Spisani na straty (oryg. "Left Behind: World at War") − trzeci film oparty na serii książek "Powieści o czasach ostatecznych", Tima LaHaye'a i Jerry'ego B. Jenkinsa. Film został oparty przede wszystkim na ostatnich pięćdziesięciu stronach powieści "Diabelski traktat" (II tom serii). Film został wyprodukowany przez Cloud Ten Pictures. Zdjęcia do filmu rozpoczęły się w Toronto dnia 21 lutego 2005 roku z budżetem wynoszącym 17 milionów dolarów.

</doc>
<doc id="1565171" url="https://pl.wikipedia.org/wiki?curid=1565171" title="Port lotniczy Robert L. Bradshaw">
Port lotniczy Robert L. Bradshaw

Port lotniczy Robert L. Bradshaw – port lotniczy zlokalizowany w mieście Basseterre, stolicy Saint Kitts i Nevis, na wyspie Saint Kitts.

</doc>
<doc id="1565172" url="https://pl.wikipedia.org/wiki?curid=1565172" title="Akatziroi">
Akatziroi

Akatiroi ("Akatziroi") – jeden z narodów związku plemion huńskich. Dowodzony przez króla nazywanego Karadach albo Karidachus, występuje w relacjach Priskosa.
Niektórzy uczeni spekulują, że Akatziroi to w istocie wcześni Chazarowie, ich nazwa ma wywodzić się od tureckiego "Ak-Khazar", lub inaczej „Biali Chazarowie”. Nazwa grupy wojowniczych plemion tworzących arystokrację narodu chazarskiego. Alternatywnie, niektórzy sugerują, że nazwa odnosi się do plemienia Agatyrsi.

</doc>
<doc id="1565173" url="https://pl.wikipedia.org/wiki?curid=1565173" title="Isaj Sapir">
Isaj Sapir

Isaj Dawidowicz Sapir (, ur. w sierpniu 1897 w Wiłkomierzu, zm. 18 września 1976) – rosyjski lekarz psychiatra i neurolog.
Ukończył studia na wydziale medycznym Uniwersytetu Moskiewskiego w 1921. Następnie praktykował jako ordynator i asystent w klinice chorób nerwowych u Rossolimo (do 1928), a następnie u Seppa (do 1932). Specjalizował się w neuropatologii w Berlinie w Instytucie Oskara Vogta (od sierpnia do grudnia 1925), a później był jednym z pierwszych asystentów w moskiewskim Institucie Mozga. Aresztowany 9 lipca 1938 pod zarzutem agitacji antysowieckiej i działalności kontrrewolucyjnej. Skazany na 5 lat łagru w Jakuckiej ASRR. Od 1945 do 1950 roku profesor neurologii Akademii Medycznej w Krasnojarsku. W 1956 roku rehabilitowany. Zmarł 18 września 1976.

</doc>
<doc id="1565177" url="https://pl.wikipedia.org/wiki?curid=1565177" title="Koczewarowie">
Koczewarowie

Koczewarowie (niem. "Gottscheer", słoweń. "Kočevarji" lub "Kočevski Nemci") są mniejszością posługującą się językiem niemieckim mieszkającą na terenie dzisiejszej Słowenii, głównie do końca II wojny światowej. Po wojnie jedynie niewielka część tej ludności pozostała na tym terenie, wielu mieszka w Austrii, Stanach Zjednoczonych i innych krajach świata. Zajmowali obszar w okolicach miasteczka Kočevje. Obecnie stowarzyszenia Koczewarów działają na terenie Słowenii oraz USA. 

</doc>
<doc id="1565178" url="https://pl.wikipedia.org/wiki?curid=1565178" title="Port lotniczy Vance W. Amory">
Port lotniczy Vance W. Amory

Port lotniczy Vance W. Amory – port lotniczy zlokalizowany w mieście Newcastle, na wyspie Nevis w Saint Kitts i Nevis.

</doc>
<doc id="1565180" url="https://pl.wikipedia.org/wiki?curid=1565180" title="Wypadnięcie pępowiny">
Wypadnięcie pępowiny

Wypadnięcie pępowiny – rzadkie powikłanie w czasie porodu zagrażające życiu płodu. Wypadnięta pępowina jest uciskana przez płód, co powoduje zatrzymanie zaopatrzenia płodu w utlenowaną krew (po przejściu przez łożysko). W wyniku tego dochodzi do szybkiego, postępującego zagrożenia życia płodu. Występuje w 0,14–0,62% porodów. Najkorzystniejsze dla płodu jest wykonanie natychmiastowego cięcia cesarskiego, przed pełnym rozwarciem szyjki macicy. W celu zmniejszenia nacisku na pępowinę układa się rodzącą w pozycji z wysokim uniesieniem miednicy oraz powstrzymuje się część przodującą rękami badającego.
Wyróżnia się wypadnięcie jawne (gdy pępowina znajduje się przed częścią przodującą płodu) i ukryte (gdy pępowina znajduje się pomiędzy częścią przodującą a miejscem jej zetknięcia z miednicą i nie jest dostępna w badaniu wewnętrznym). Jeśli sytuacja zachodzi przed pęknięciem błon płodowych, to taki stan określa się jako przodowanie pępowiny.
Czynniki ryzyka.
Do czynników ryzyka zalicza się:
Rozpoznanie.
Wypadnięcie pępowiny podejrzewa się w każdym przypadku nieprawidłowego rytmu serca płodu występującego po przerwaniu błon płodowych. Do najczęściej obserwowanych nieprawidłowości należy bradykardia, rzadziej występują głębokie zmienne deceleracje. Zarówno w przypadku pęknięcia błon płodowych, jak i przy zaburzeniach czynności serca płodu wykonuje się badanie wewnętrzne, które może pozwolić na rozpoznanie. W skrajnych przypadkach pępowina może być widoczna w sromie.
Rokowanie.
Śmiertelność wśród płodów w przypadku wypadnięcia pępowiny wynosi 20–25%. Rokowanie jest zależne od szybkości ustalenia rozpoznania i zakończenia porodu. Źle rokuje wcześniactwo, obecność zielonych wód płodowych, słabe tętnienie naczyń pępowinowych i zaburzenia czynności serca płodu.

</doc>
<doc id="1565184" url="https://pl.wikipedia.org/wiki?curid=1565184" title="Murowany Koszar">
Murowany Koszar

Murowany Koszar (słow. "Košiar", niem. "Koschar", "Gemauerter Koschar", węg. "Kosár") – szczyt w masywie Szerokiej Jaworzyńskiej o wysokości 1870 m n.p.m., w słowackich Tatrach Wysokich. Znajduje się w bocznej grani odchodzącej na północny wschód od tegoż szczytu, pomiędzy Świstową Górą a Suchym Wierchem Jaworowym oddzielonym szerokim, bezleśnym siodłem Suchej Przełęczy Jaworowej.
Murowany Koszar jest szczytem zwornikowym, odchodzi od niego na północny zachód niewielka grań, która stanowi wschodnie ograniczenie Doliny Świstowej Jaworzyńskiej – odnogi Doliny Szerokiej. W drugiej grani odchodzącej od wierzchołka Murowanego Koszaru na północny wschód znajduje się Murowana Skała. Jest to urwisko skalne z kilkoma jaskiniami, m.in. Jaskinią nad Jaworem, Niedźwiedzią i Ciasną.
Nazwa Murowanego Koszaru (koszar, w tym przypadku znaczy szałas) pochodzi najprawdopodobniej od jakiegoś dawnego szałasu. Być może znajdował się on na polanie Jaworzynce.
Murowany Koszar nie jest dostępny dla turystów i nie prowadzą na niego żadne znakowane szlaki turystyczne. Nie jest to spowodowane trudnym dostępem do szczytu, lecz tym, że leży w rezerwacie ścisłym TANAP-u. Wejścia od strony Doliny Jaworowej lub Doliny Świstowej Jaworzyńskiej nie są trudne.
Już dawniej na szczyt wchodzili myśliwi spiscy i podhalańscy, gdyż jest on łatwo dostępny i znajdował się w ówczesnych, szeroko znanych terenach myśliwskich. Nie ma dokładnych danych o pierwszych wejściach, ponieważ myśliwi pozostawali anonimowi, w żaden sposób nie dokumentowali swoich wejść.

</doc>
<doc id="1565186" url="https://pl.wikipedia.org/wiki?curid=1565186" title="Bolko I">
Bolko I

Bolko I może dotyczyć:

</doc>
<doc id="1565191" url="https://pl.wikipedia.org/wiki?curid=1565191" title="Racjonalizm (językoznawstwo)">
Racjonalizm (językoznawstwo)

Racjonalizm – postawa językowa, w Polsce reprezentowana przez grupę językoznawców, a także przez niektórych innych humanistów, publicystów i pisarzy. Charakteryzuje się naukowym podejściem do języka, jego rozumową analizą (podpartą wiedzą z zakresu językoznawstwa), chociaż czasami także własną intuicją językową. Przedstawiciele tej postawy postrzegają język jako wartość, ale nie traktują go emocjonalnie. Postawa ta jest uznawana przez część językoznawców za najlepszą, także dla każdego, niewykształconego w tej dziedzinie użytkownika języka. Dążą do jej popularyzacji poprzez podnoszenie świadomości językowej w społeczeństwie.

</doc>
<doc id="1565195" url="https://pl.wikipedia.org/wiki?curid=1565195" title="Port lotniczy Hewanorra">
Port lotniczy Hewanorra

Port lotniczy Hewanorra – port lotniczy zlokalizowany w mieście Vieux Fort, w państwie Saint Lucia (Karaiby).

</doc>
<doc id="1565199" url="https://pl.wikipedia.org/wiki?curid=1565199" title="Priskos Panites">
Priskos Panites

 
Priskos pochodził z Panium (w Tracji), żył w Imperium rzymskim w V wieku. Był dyplomatą, sofistą i historykiem. Towarzyszył Maximinowi, ambasadorowi Teodozjusza II, w wizycie na dwór Attyli w 448 roku. Za panowania Marcjana (450-457) brał udział w wyprawach do Arabii i Egiptu. 
Priskos był autorem ośmiotomowej pracy historycznej pt. "Historia (Bizancjum)", prawdopodobnie obejmowała ona okres od wstąpienia na tron Attyli aż do Zenona Izauryjczyka (433-474). Zachowały się tylko fragmenty, w większości przetrwały w "Getice" Jordanesa.

</doc>
<doc id="1565200" url="https://pl.wikipedia.org/wiki?curid=1565200" title="Energia powietrzna">
Energia powietrzna



</doc>
<doc id="1565201" url="https://pl.wikipedia.org/wiki?curid=1565201" title="Jak-28">
Jak-28

Jak-28 (ros. Як-28) – radziecki naddźwiękowy turboodrzutowy samolot bombowy. Produkowany również jako samolot rozpoznawczy, walki radioelektronicznej, myśliwiec przechwytujący oraz samolot szkolno-treningowy. Został wycofany ze służby w roku 1992. W NATO nosił oznaczenie kodowe "Brewer".
Historia.
W połowie lat 50. XX wieku lotnictwo wojskowe ZSRR zgłosiło zapotrzebowanie na samolot bombowy, który byłby następcą Iła-28. Biuro konstrukcyjne OKB-115, na podstawie uchwały KC KPZR z dn. 28 marca 1956 roku, przystąpiło do prac nad projektem lekkiego bombowca naddźwiękowego. Założono, że będzie to maszyna dwusilnikowa, z dwuosobową załogą, o masie startowej 12-13 ton, osiągająca prędkość 1500-1600 km/h na wyskości 10 000 metrów, przenoszący 3000 kg uzbrojenia na odległość 2200-2400 km. Projekt otrzymał oznaczenia Jak-129. 15 sierpnia 1956 roku założenia zostały zmodyfikowane. Decydenci ZSRR oczekiwali, że powstanie maszyna osiągająca prędkość 2500 km/h i dysponująca zasięgiem 2500 km. Planowano, że testy fabryczne rozpoczną się w pierwszym kwartale 1958 roku, a próby państwowe w czwartym. 
Do prac projektowych wykorzystano jeden z seryjnych samolotów Jak-26, w którym wprowadzono daleko idące zmiany. Zwiększono sztywność skrzydła, zwiększono powierzchnię płata, przekonstruowano lotki i klapy. Podniesienie miejsca zamontowania skrzydła do kadłuba pozwoliło na montaż większych a zatem mocniejszych silników oraz powiększenie komory bombowej. Budowa prototypu została zakończona zgodnie z planem na początku 1958 roku. Został wyposażony w dwa silniki Tumański R-11A-300. Oblot odbył się 5 marca 1958 roku. 
4 października zakończono próby fabryczne. Samolot osiągał prędkość maksymalną 1500 km/h, pułap 16300 metrów w 3,5 minuty, samolot miał dobre charakterystyki startu i lądowania. W konstrukcji wprowadzono drobne zmiany, które pozwoliły na poprawę stateczności podłużnej. Nowa konstrukcja oficjalnie otrzymała oznaczenia Jak-28. 
Drugi prototyp powstał również poprzez przebudowę samolotu Jak-26. Wyposażono go w mocniejsze silniki R-11AF-300, przekonstruowano gondole, w których były zamontowane. W ramach testów przeprowadzono próby startu z lotniska gruntowego z symulowaną masą uzbrojenia wynoszącą 1500 kg oraz przeprowadzono próby bombardowania w locie z prędkością naddźwiękową. 
Samolot został skierowany do testów państwowych. Podczas jednego z lotów doszło do uszkodzenia instalacji paliwowej ale załoga zdołała bezpiecznie wylądować w przygodnym terenie. Pozytywne wynik prób oraz fakt, że był to jedyny bombowiec w ZSRR zdolny przenieść 1200 kg uzbrojenia na pułapie 10 000 m z prędkością 1400 km/h spowodowało podjęcie decyzji o skierowaniu maszyny do produkcji seryjnej. 
Podjęły ją zakłady lotnicze w Irkucku, gdzie do pomocy skierowano część pracowników OKB-115. Jak wzorzec do produkcji przyjęto drugi prototyp, maszyna seryjna otrzymała oznaczenie Jak-28B. Zapadła też decyzja o kontynuowaniu prac rozwojowych. Zdecydowano się na wyposażenie samolotu w radar, modyfikację celownika oraz dodanie uzbrojenia pokładowego w postaci działka NR-23. Modyfikacji uległ również silnik R-11AF-300 – wzrosła siła ciągu z dopalaczem. Tak zmodyfikowany samolot wprowadzono do produkcji w 1960 roku.
Samolot został przekazany do eksploatacji w jednostkach liniowych. Po pewnym czasie do konstruktorów zaczęły wpływać zgłoszenia o stwierdzonych wadach konstrukcyjnych. Dochodziło do pękania poszycia i elementów konstrukcyjnych oraz asynchronicznej pracy klap i ich zacinania się. Okazało się również, że konstrukcja kadłuba została niewłaściwie uszczelniona co powodowało jej gromadzenie się i zamarzanie podczas lotów na dużej wysokości. To z kolei prowadziło do awarii systemów elektronicznych.
W 1960 rozpoczęto testowanie samolotu wyposażonego w układ naprowadzania radiowego DBS-2S „Lotos” oraz zmodyfikowane uzbrojenie strzeleckie. Po zakończeniu prób zmodyfikowany samolot wdrożono do produkcji jako Jak-28L. 
Również w 1960 do testów skierowano kolejną wersję - Jak-28I. Samolot był wyposażony w nowy system kierowania uzbrojeniem składający się z nowego radaru, celownika optycznego oraz autopilota. Zmieniono konstrukcję przedniej części kadłuba co poprawiło widoczność z kabiny nawigatora oraz przekonstruowano nasadę skrzydła. 
Jak-28B został po raz pierwszy zaprezentowany publicznie podczas parady lotniczej w Tuchino w 1961 roku.
20 marca 1962 rozpoczęto testy państwowe seryjnego Jaka-28, w którym wprowadzono zmiany poprawiające charakterystykami startu i lądowania. Samolot dostosowano do montażu rakiet startowych, na przedniej goleni podwozia zamontowano hamulcowe KT-82 oraz zamontowano spadochron hamujący. Po zakończeniu testów zmiany zostały wprowadzone w samolotach produkowanych seryjnie.
W 1965 rozpoczęto budowę kolejnej wersji samolotu, która otrzymała oznaczenie Jak-28N. Samolot miał zmodyfikowane węzły podwieszenia uzbrojenia oraz zmienione anteny stacji naprowadzania. W 1969 opracowano modyfikację Jak-28IM, która była wyposażona w cztery podskrzydłowe węzły mocowania uzbrojenia. Wobec wprowadzania do uzbrojenia samolotów Su-17 i Su-24 zrezygnowano z prac nad tą wersją. 
W 1961 biuro konstrukcyjne OKB-115 zostało zobowiązane przez KC KPZR i Radę Ministrów ZSRR do opracowania na bazie Jak-28 samolotu rozpoznawczego, który miałby zastąpić Jak-27R i Ił-28R. Prace projektowe ukończono w 1962 a prototyp powstał w 1963. Wykorzystano seryjny samolot Jak-28I, w którym wprowadzono znaczne zmiany konstrukcyjne. Poprawiono oszklenie kabiny nawigatora, zwiększono o 550 litrów zbiorniki paliwa, komorę bombową dostosowano do montażu sprzętu rozpoznawczego. Samolot mógł przenosić pięć wersji wyposażenia rozpoznawczego, dostosowanego do wykonywanej misji. Próby państwowe nowej konstrukcji trwały od 7 marca do 7 lipca 1963. Po ich pozytywnym ukończeniu podjęto decyzję o skierowaniu samolotu do produkcji jako Jak-28R. Z zakładów w Irkucku pierwsze egzemplarze seryjne do jednostek liniowych dostarczono w styczniu 1966. 
Na podstawie Jaka-28 rozpoczęto pracę nad samolotem walki radioelektronicznej. Nowa konstrukcja otrzymała oznaczenie Jak-28PP. Przekonstruowano kabinę nawigatora, dostosowano węzły podskrzydłowe do zasobników z urządzeniami walki radioelektronicznej. Jak-28PP był eksploatowany w jednostkach liniowych przez bardzo długi czas i był ostatnim z rodziny Jakowów wycofanym ze służby. Został zastąpiony przez nowocześniejszy Su-24MP. 
Wprowadzenie do służby Jaka-28 spowodowało zapotrzebowanie na maszynę treningową. W 1962 zbudowano wersję dwuosobową o oznaczeniu Jak28U. W komorze bombowej zainstalowano dodatkowy zbiornik paliwa o pojemności 1359 litrów, miejsce nawigatora przebudowano na kabinę ucznia. Samolot skierowano na testy państwowe, które trwały od 23 listopada 1962 do 15 marca 1963. Konstrukcja wymagała poprawek, po ich wprowadzeniu samolot został zaakceptowany 3 września 1964. 
W 1960, na bazie Jak-27K i Jak-28, powstał nowy projekt naddźwiękowego myśliwca przechwytującego o oznaczeniu Jak-28P. Został zaprojektowany do zwalczania celów powietrznych na niskich i średnich wysokościach w szerokim zakresie prędkości, niezależnie od pory dnia i pogody. Samolot został wyposażony w zmodyfikowany system uzbrojenia K-8M-1, który składał się z dwóch pocisków rakietowych R-8M-1 z półaktywnymi głowicami naprowadzania termicznego i radarowego, urządzeń startowych oraz radaru Oriel-D. Samolot nie miał zamontowanego uzbrojenia strzeleckiego. Próby państwowe nowej wersji zakończono w 1965 i skierowano samolot do produkcji. 
Wersje rozwojowe.
Samolot Jak-28 opracowano w wiele wersjach rozwojowych:
Konstrukcja.
Dwuosobowy, dwusilnikowy samolot wielozadaniowy o konstrukcji metalowej.
Kadłub o konstrukcji półskorupowej. Podzielony na trzy sekcje. W pierwszej znajdowały się miejsca załogi, komora przedniego podwozia oraz wyposażenie radiowo-nawigacyjne. W części środkowej znajdowały się zbiorniki paliwa, węzły mocowania skrzydeł do kadłuba, sprzęt elektroniczny oraz komora bombowa. W ostatniej części kadłuba znajdowała się komora podwozia głównego oraz systemy ochrony tylnej półstrefy.
Podwozie tandemowe składało się z koła przedniego, koła głównego i dwóch kół podporowych chowanych do gondol na końcach skrzydeł.
Napęd samolotu stanowiły dwa silniki R11AF2-300 zainstalowane w podskrzydłowych gondolach. Przy wlocie powietrza znajdował się regulowany stożek, silniki były wyposażone w automatyczne urządzenia rozruchowe i system przeciwoblodzeniowy. Układ paliwowy samolotu składał się z sześciu zbiorników zamocowanych w kadłubie. Samolot mógł przenosić dodatkowe dodatkowe zbiorniki paliwa na węzłach podwieszania uzbrojenia.

</doc>
<doc id="1565203" url="https://pl.wikipedia.org/wiki?curid=1565203" title="Port lotniczy George F. L. Charles">
Port lotniczy George F. L. Charles

Port lotniczy George F. L. Charles – port lotniczy zlokalizowany w stolicy karaibskiego państwa Saint Lucia – Castries.

</doc>
<doc id="1565204" url="https://pl.wikipedia.org/wiki?curid=1565204" title="Nina Haver-Løseth">
Nina Haver-Løseth

Nina Haver-Løseth (ur. 27 lutego 1989 w Ålesund) – norweska narciarka alpejska, dwukrotna medalistka mistrzostw świata juniorów, brązowa medalistka olimpijska w zawodach drużynowych z igrzysk w Pjongczangu.
Życie prywatne.
Ma dwie siostry Lene i Monę, które również są narciarkami alpejskimi. Jest zamężna z Hermanem Haverem– Mathisenem.
Kariera.
Po raz pierwszy na arenie międzynarodowej pojawiła się 13 stycznia 2005 roku w rozgrywanych w Funäsdalen zawodach FIS, w których zajęła 40. miejsce w slalomie gigancie. W tym samym roku wystąpiła na mistrzostwach świata juniorów w Bardonecchii, gdzie zajęła 58. miejsce w slalomie gigancie, a także nie ukończyła drugiego przejazdu slalomu. Rok 2005 to dla Niny Løseth także początek startów w Pucharze Europy.
5 lutego 2006 roku miał miejsce jej debiut w Pucharze Świata, kiedy to na rozgrywanych w Ofterschwang zawodach sezonu 2005/2006 nie zakwalifikowała się do pierwszego przejazdu slalomu. Pierwsze punkty w tym cyklu zdobyła na zorganizowanych 11 marca 2006 roku zawodach w Levi, gdzie zajęła 28. miejsce w slalomie. W tym samym roku wzięła udział w mistrzostwach świata juniorów w Québecu, na których zdobyła brązowy medal w slalomie, a także zajęła 19. miejsce w slalomie gigancie i 51. w supergigancie. Na zorganizowanych w 2007 roku mistrzostwach świata juniorów we Flachau startowała tylko w slalomie, w którym była dziesiąta. To samo miejsce w slalomie zajęła na przeprowadzonych w tym samym roku mistrzostwach świata w Åre, na których zdobyła ponadto 30. miejsce w slalomie gigancie.
W 2009 roku wystąpiła na mistrzostwach świata w Val d’Isère, na których nie ukończyła pierwszego przejazdu slalomu, a także na będących ostatnimi w jej karierze mistrzostwach świata juniorów w Garmisch-Partenkirchen. Wywalczyła na nich brązowy medal w slalomie, a także 14. miejsce w slalomie gigancie i 23. w supergigancie.
W 2013 roku wystartowała w mistrzostwach świata w Schladming, na których zajęła 35. miejsce w slalomie gigancie, a ponadto nie ukończyła pierwszego przejazdu slalomu. Rok później wzięła udział w igrzyskach olimpijskich w Soczi, na których także nie ukończyła pierwszego przejazdu slalomu, z kolei w slalomie gigancie była siedemnasta. 4 stycznia 2015 roku po raz pierwszy w karierze stanęła na podium Pucharu Świata, kiedy to na rozegranych w ramach sezonu 2014/2015 zawodach w Zagrzebiu zajęła 3. miejsce w slalomie, przegrywając jedynie z Amerykanką Mikaelą Shiffrin i Austriaczką Kathrin Zettel. W 2015 roku wystąpiła na mistrzostwach świata w Vail/Beaver Creek, gdzie była jedenasta zarówno w slalomie, jak i w slalomie gigancie. 5 stycznia 2016 roku, podczas zorganizowanych w Santa Caterina di Valfurva zawodach sezonu 2015/2016 odniosła swoje pierwsze zwycięstwo w Pucharze Świata, pokonując w slalomie Czeszkę Šárkę Strachovą i Słowaczkę Veronikę Velez-Zuzulovą.
W 2017 roku, podczas mistrzostw świata w Sankt Moritz zdobyła 10. miejsce w slalomie gigancie i 26. w slalomie. Na zorganizowanych rok później igrzyskach olimpijskich w Pjongczangu zajęła 15. miejsce w slalomie gigancie i 6. w slalomie, zdobyła ponadto brązowy medal w zawodach drużynowych, w których startowała z Sebastianem Fossem Solevågiem, Jonathanem Nordbottenem, Maren Skjøld, Kristin Lysdahl i Leifem Kristianem Nestvoldem-Haugenem.

</doc>
<doc id="1565207" url="https://pl.wikipedia.org/wiki?curid=1565207" title="Nina Loeseth">
Nina Loeseth



</doc>
<doc id="1565209" url="https://pl.wikipedia.org/wiki?curid=1565209" title="Scott Elrod">
Scott Elrod

Scott Michael Elrod (ur. 10 lutego 1975 w Bitburgu) – amerykański aktor telewizyjny.
Życiorys.
Urodzony w Niemczech jako syn pilota F-16, wraz ze swoją rodziną przeniósł się na Filipiny. Następnie dorastał w Parker, w stanie Kolorado. Marzył, aby w przyszłości podobnie jak jego ojciec zostać pilotem. Odbył szkolenie na licencję pilota samolotowego i został kontrolerem ruchu lotniczego. Jednak po obejrzeniu filmu "Top Gun" z Tomem Cruise zapragnął występować na ekranie.
Przez trzynaście dni uczęszczał do klasy aktorskiej w Los Angeles. Pojawił się gościnnie w serialach CBS: ' ("CSI: NY", 2006) i ' ("CSI: Miami", 2008) oraz ABC "Uwaga, faceci!" ("Men in Trees", 2007-2008).
W latach 2014–2015 występował jako Joe Clark w operze mydlanej CBS "Żar młodości". W 2016 przyjął rolę doktora majora Willa Thorpe w 13 sezonie serialu ABC "Chirurdzy".
W grudniu 2015 związał się z Vanessą Vazart, z którą ma syna Eastona Thomasa (ur. 21 czerwca 2016).

</doc>
<doc id="1565210" url="https://pl.wikipedia.org/wiki?curid=1565210" title="Bosfor Kimmeryjski">
Bosfor Kimmeryjski



</doc>
<doc id="1565211" url="https://pl.wikipedia.org/wiki?curid=1565211" title="Janina Żbikowska">
Janina Żbikowska

Janina Żbikowska (ur. 1 stycznia 1927 w Przasnyszu), regionalistka, muzealnik, pedagog.
Życiorys.
Córka Andrzeja Bieńkowskiego i Stefanii z Wróblewskich. Ukończyła Państwowe Gimnazjum i Liceum w Przasnyszu oraz polonistykę na Uniwersytecie Warszawskim. Przez wiele lat pracowała w szkołach przasnyskich – w Szkole Podstawowej nr 1 w Przasnyszu (1958-1965) oraz Liceum Ogólnokształcącym im. Komisji Edukacji Narodowej (1965-1983).
Była w gronie założycieli Powiatowej Komisji Historii, Kultury i Sztuki przy Prezydium Powiatowej Rady Narodowej w Przasnyszu (1957), przekształconej następnie w Towarzystwo Przyjaciół Ziemi Przasnyskiej. W latach 1966-1971 oraz 1978-1981 pełniła funkcję członka zarządu, od 1982 do 1985 r. – skarbnika Towarzystwa. W 1976 r. założyła młodzieżowe Koło Regionalistów przy LO. Została też członkiem honorowym TPZP.
Współtworzyła koło NSZZ "Solidarność" w przasnyskim LO, weszła w skład Tymczasowego Międzyzakładowego Komitetu Koordynacyjnego NSZZ "Solidarność" w Przasnyszu, powołanego w styczniu 1981 r., prowadziła też bibliotekę związkową. W stanie wojennym została zmuszona do odejścia z pracy w szkole (formalnie nabyła prawa emerytalne). W 1984 r. podjęła pracę w Muzeum Historycznym w Przasnyszu. Przekazała tu zgromadzone w liceum materiały o Stanisławie Ostoi-Kotkowskim. Dzięki temu powstał dział dokumentujący twórczość artysty. W latach 1988-1999 pełniła obowiązki kierownika muzeum.
Wyróżniona m.in. odznaką "Za zasługi dla województwa ostrołęckiego" oraz Medalem Stanisława Ostoja-Kotkowskiego w kategorii "Medal Honorowy" (2008).

</doc>
<doc id="1565218" url="https://pl.wikipedia.org/wiki?curid=1565218" title="Gert Petersen">
Gert Petersen

Gert Petersen (ur. 19 sierpnia 1927, zm. 1 stycznia 2009) – duński dziennikarz i polityk. W młodości należał do młodzieżówki Narodowosocjalistycznej Robotniczej Partii Danii, po niespełna roku diametralnie zmienił poglądy, stając się członkiem antynazistowskiego ruchu oporu. Po II wojnie światowej działał w Komunistycznej Partii Danii. Po rozłamie w tejże, spowodowanej różnicą poglądów na sprawę interwencji wojsk Układu Warszawskiego na Węgrzech w 1956, został członkiem Socjalistycznej Partii Ludowej, której przewodniczył w latach 1974–1991. W latach 1966–1998 był deputowanym duńskiego parlamentu.

</doc>
<doc id="1565221" url="https://pl.wikipedia.org/wiki?curid=1565221" title="Węglan metylu">
Węglan metylu



</doc>
<doc id="1565222" url="https://pl.wikipedia.org/wiki?curid=1565222" title="Port lotniczy E. T. Joshua">
Port lotniczy E. T. Joshua

Port lotniczy E. T. Joshua – port lotniczy zlokalizowany w stolicy karaibskiego państwa Saint Vincent i Grenadyny – Kingstown.

</doc>
<doc id="1565223" url="https://pl.wikipedia.org/wiki?curid=1565223" title="Proces polityki gospodarczej">
Proces polityki gospodarczej

Proces polityki gospodarczej – przebieg następujących po sobie, powiązanych przyczynowo działań, stanowiących kolejne etapy praktycznej realizacji polityki gospodarczej.
W procesie polityki gospodarczej D. Waldziński wyróżnia trzy procedury: programowania, aktywizacji oraz kontynuacji i regulacji. Każda z procedur dzieli się na fazę preparacji i implementacji. Faza preparacji stanowi swoiste przygotowanie i polega na badaniach i analizach, zaś faza implementacji wiąże się z konkretnymi decyzjami politycznymi.
Poszczególnym fazom i procedurom można przydzielić następujące działania:
1. Procedura programowania procesu:
a) faza preparacji
b) faza implementacji
2. Procedura aktywacji:
a) faza preparacji
b) faza implementacji
3. Procedura kontynuacji i regulacji procesu:
a) faza preparacji
b) faza implementacji

</doc>
<doc id="1565224" url="https://pl.wikipedia.org/wiki?curid=1565224" title="Dialekt bawarski">
Dialekt bawarski

Dialekt bawarski, język bawarski ("boarisch", niem. "Bairisch") – duża grupa gwar górnoniemieckich,
klasyfikowana przez część językoznawców jako język odrębny od niemieckiego, natomiast potocznie, ze względu na fakt, że bawarski jest głównie językiem mówionym, zaś jego użytkownicy posługują się w piśmie niemczyzną standardową, traktowany jest często jako zespół gwar języka niemieckiego. Na obszarze zajmowanym przez gwary dialektu/języka bawarskiego występuje powszechna dyglosja – w mowie używana jest lokalna gwara bawarska/austriacka, zaś w piśmie standardowy język niemiecki. Wielu użytkowników, zwłaszcza w mniejszych miejscowościach, zazwyczaj nie ma okazji posługiwać się niemieckim w mowie, chociaż uczą się go w szkole.
Historycznie rzecz biorąc, dialekt bawarski rozprzestrzenił się również na obszar dzisiejszej Austrii, wobec tego niektórzy badacze preferują nazwę „austriacko-bawarski”

</doc>
<doc id="1565225" url="https://pl.wikipedia.org/wiki?curid=1565225" title="Kolej obwodowa w Łodzi">
Kolej obwodowa w Łodzi

Łódzka kolej obwodowa – powstała w XX wieku linia kolejowa, stanowiąca ring, okrążający centrum Łodzi. W chwili powstania była jedną z nielicznych na lewym brzegu Wisły linii szerokotorowych. Obsługę większości linii zapewnia Łódzka Kolej Aglomeracyjna, a na części kursują pociągi PR oraz PKP Intercity.
Historia linii.
Budowa linii planowana była od lat 80. XIX wieku. Plany te, autorstwa Stanisława Weisblatta, przewidywały budowę linii południowej wraz z dochodzącymi bocznicami, oraz linii północnej z Widzewa przez Bałuty, Radogoszcz do fabryki Poznańskiego w północnej części miasta. Ostatecznie linia południowa o rozstawie torów 1520 mm, zbudowana przez Drogę Żelazną Fabryczno-Łódzką, powstała w 1903 roku bez bocznic, a fabryka Poznańskiego otrzymała w 1905 bocznicę wychodzącą ze stacji Łódź Kaliska (obecnie Łódź Karolew). W okresie I wojny światowej Niemcy dokonali przekucia tego odcinka na tor normalny. Planowy ruch na torze szerokim rozpoczął się 13 czerwca 1903, a po towarzyszącym mu torze 1435 mm do Łodzi Kaliskiej 30 kwietnia 1903. Wschodni odcinek Łódź Widzew – Zgierz powstał w okresie międzywojennym, jednakże bez planowanych stacji Marysin i Radogoszcz. Tymczasowy ruch uruchomiono od 15 października 1926. W 1928 w połowie tego odcinka zbudowano mijankę, którą w 1937 zaczęto przebudowywać na stację towarową. Oficjalne otwarcie nastąpiło 15 listopada 1931.
Otwarcie odcinka linii z Dworca Kaliskiego do stacji Łódź Andrzejów w ciągu linii kolejowej nr 25 nastąpiło podczas II wojny światowej przez Zarząd Kolei Rzeszy, w związku z budową stacji rozrządowej Łódź Olechów. Elektryfikację odcinka Łódź Kaliska – Bedoń zakończono 21 stycznia 1958 roku. 23 grudnia 1969 na odcinku Łódź Widzew – Zgierz oddano do użytku sieć trakcyjną, kończąc elektryfikację węzła łódzkiego. Uruchomione kilka lat później pociągi pasażerskie nie cieszyły się jednak popularnością i zostały szybko zawieszone. Dopiero po kilkudziesięciu latach na odcinek ten wróciły najpierw pociągi dalekobieżne, a po powstaniu ŁKA – osobowe.
Linia obwodowa na odcinku Łódź Widzew – Łódź Kaliska została zelektryfikowana 25 stycznia 1958, a Łódź Kaliska – Zgierz – 29 listopada 1965.
Przebieg linii.
Kolej obwodowa rozpoczyna swój bieg na stacji Zgierz i biegnie w ciągu obecnych: linii kolejowej nr 15 na odcinku Zgierz i linii kolejowej nr 25, z odgałęzieniem do stacji Łódź Widzew poprzez linię kolejową nr 540 na stacji Łódź Chojny.

</doc>
<doc id="1565231" url="https://pl.wikipedia.org/wiki?curid=1565231" title="Port lotniczy Canouan">
Port lotniczy Canouan

Port lotniczy Canouan – port lotniczy zlokalizowany w miejscowości Charlestown, na wyspie Canouan, należącej do archipelagu Grenadyn (karaibskie państwo Saint Vincent i Grenadyny).

</doc>
<doc id="1565233" url="https://pl.wikipedia.org/wiki?curid=1565233" title="Etyka nikomachejska">
Etyka nikomachejska

Etyka nikomachejska (gr. , "ethiká Nikomácheia") – dzieło Arystotelesa, najpełniejsza wykładnia poglądów etycznych, stworzonego przez niego systemu filozoficznego.
W sposób systematyczny przedstawiono w niej to, co stanowi spełnienie istoty ludzkiej, co czyni człowieka szczęśliwym. Wychodząc z podstaw
filozoficznych, wykazano prostą zależność między życiem cnotliwym a szczęśliwym. Arystoteles nakreślił w "Etyce nikomachejskiej" ścieżkę, którą powinni podążać wszyscy ludzie, jeśli chcą być szczęśliwi.
W Corpus Aristotelicum obejmuje strony od 1094a do 1181a.
Datacja utworu.
Nieznana jest data powstania "Etyki nikomachejskiej". François Nuyens śledząc proces rozwojowy myśli Arystotelesa datuje jej powstanie na drugi okres twórczości Arystotelesa, tj. pomiędzy latami 347-330 p.n.e., jako że prezentuje poglądy pośrednie w nauce na temat duszy między proplatońską "Etyką eudemejską" a antyplatońskim traktatem "O duszy".
Tytuł i struktura dzieła.
"Etyka nikomachejska" nie została wydana za życia Arystotelesa. Nie miała też wówczas postaci jednolitego traktatu, stanowiąc zbiór wykładów.
Tytuł "Etyki nikomachejskiej" pochodzi od Nikomacha, jedynego syna Arystotelesa, który około 300 p.n.e. dokonał jej podziału na X ksiąg i wydał ją. 
W niektórych przekładach "Etyki" na współczesne języki powielany jest tytuł łacińskiego przekładu "Ad Nicomachum", co jest błędne z uwagi na kompilację i wydanie dzieła po śmierci autora, jak i fakt że w IV wieku p.n.e. nie istniał zwyczaj dedykowania utworów.
Struktura nadana dziełu przez Nikomacha czyni je niespójnym. Poszczególne księgi nie są podzielone według zagadnień, natomiast omawiają dwa odrębne tematy (jak księga VII mówiąca o opanowaniu i o przyjemności), bądź przeciwnie – jedno zagadnienie rozbite jest pomiędzy dwie księgi (jak traktat o cnotach podzielony pomiędzy księgi VIII i IX).
Umieszczenie w "Etyce nikomachejskiej" podobnych, a jednak rozbieżnych między sobą tekstów, jak dwie niezależne od siebie rozprawy o przyjemności (ks. VII, 11–14 i ks. X, 1–5) wskazuje, że kompilator posługiwał się pismami Arystotelesa z różnych okresów jego twórczości.
Treść.
Wśród najważniejszych przesłań etyki znajdują się zdania:
Tłumaczenia.
"Etyka nikomachejska" doczekała się ogromnej ilości tłumaczeń i komentarzy w wielu językach.
Pierwsze całościowe, anonimowe tłumaczenia "Etyki nikomachejskiej" na łacinę ukazały się w połowie XII wieku. Pierwszym tłumaczeniem na język nowożytny był francuski przekład Mikołaja z Oresme z 1371.
Pierwszym fragmentarycznym przekładem na język polski był przekład Sebastiana Petrycego z 1618. Pierwszym – i jak dotąd jedynym – całościowym polskim tłumaczeniem "Etyki nikomachejskiej" jest przekład Danieli Gromskiej z 1955.

</doc>
<doc id="1565235" url="https://pl.wikipedia.org/wiki?curid=1565235" title="Kryptogenne organizujące się zapalenie płuc">
Kryptogenne organizujące się zapalenie płuc

Kryptogenne organizujące się zapalenie płuc (ang. cryptogenic organizing pneumonia, COP) – rzadka choroba zaliczana do idiopatycznych śródmiąższowych zapaleń płuc, nazywana również idiopatycznym zarostowym zapaleniem oskrzelików z organizującym się zapaleniem płuc (ang. bronchiolitis obliterans organizing pneumonia, BOOP). Choroba występuje najczęściej u dorosłych w wieku 40-50 lat, rzadko pojawia się u dzieci. W 40% przypadków początek objawów jest ostry, stwierdza się kaszel, duszność, gorączkę, upośledzenie apetytu, spadek masy ciała, złą tolerancję wysiłku. W badaniu przedmiotowym podczas osłuchiwania stetoskopem stwierdza się trzeszczenia nad płucami. W badaniu rentgenowskim klatki piersiowej stwierdza się zacienienia plamiste. W badaniu tomokomputerowym widoczne są plamiste zmiany o charakterze "mlecznego szkła" (nieznaczne zacienienie obszaru płuc z widocznym rysunkiem naczyń krwionośnych) oraz guzki. Zmiany pojawiają się wokół oskrzeli i pod opłucną, mogą zmieniać lokalizację. W diagnostyce wykorzystuje się również badanie histopatologiczne tkanki pobranej w czasie biopsji płuca. W leczeniu stosuje się długotrwałą terapię kortykosteroidami. W około 65% przypadków choroba ulega całkowitemu wyleczeniu, natomiast w 10-15% przechodzi w formę przewlekłą, nawet u osób poddanych terapii.

</doc>
<doc id="1565237" url="https://pl.wikipedia.org/wiki?curid=1565237" title="Stanisław Tęgoborski">
Stanisław Tęgoborski

Stanisław Tęgoborski herbu Szreniawa – rotmistrz husarii, pułkownik wojsk królewskich, uczestnik bitwy pod Chocimiem i odsieczy wiedeńskiej, starosta małogoski, członek Komisji Monetarnej.
Rodzina.
Pochodził z rodziny Tęgoborskich herbu Szreniawa z Krzyżem z krakowskiego. W okolicach Jędrzejowa Tęgoborscy posiadali Ludynię, Imielno, Lipno i Jakubów.
Kariera.
W 1704 roku jako deputat województwa krakowskiego podpisał "pacta conventa" Stanisława Leszczyńskiego.
Starostą małogoskim był w latach 1685-1715. Folwark starosty małogoskiego znajdował się w Cieślach. Podczas wojny północnej, w czerwcu roku 1702 wojska szwedzkie Karola XII stacjonujące w Małogoszczu zdewastowały zarówno folwark, jak i zabudowania chłopskie. Regres gospodarczy starostwa pogłębił się w roku 1709, gdyż królewszczyznę małogoską nawiedziła nie spotykana w jej historii zaraza morowa. W roku 1715 starostwo małogoskie nabył Remigian Kucharski.
Kasper Niesiecki tak o nim napisał "w Chocimskiej i Wiedeńskiej expedycyi znaczne męstwo swoje pokazał". 
W Encyklopedii Orgelbranda napisano "był jednym z najdzielniejszych swego czasu rycerzy, na wyprawach pod Chocimiem i Wiedniem świetnie się odznaczył".

</doc>
<doc id="1565240" url="https://pl.wikipedia.org/wiki?curid=1565240" title="Kathrin Hölzl">
Kathrin Hölzl

Kathrin Hölzl (ur. 18 lipca 1984 w Berchtesgaden) – niemiecka narciarka alpejska, mistrzyni świata i zdobywczyni Małej Kryształowej Kuli Pucharu Świata.
Kariera.
Po raz pierwszy na arenie międzynarodowej pojawiła się 29 listopada 1999 roku w Kaunertal, gdzie w zawodach University Race nie ukończyła slalomu. W 2001 roku wystartowała na mistrzostwach świata juniorów w Verbier, gdzie jej najlepszym wynikiem było szóste miejsce w zjeździe. Jeszcze trzykrotnie startowała w zawodach tego cyklu, zajmując między innymi dziesiąte miejsce w slalomie podczas mistrzostw świata juniorów w Mariborze w 2004 roku.
W zawodach Pucharu Świata zadebiutowała 15 grudnia 2001 roku w Val d’Isère, zajmując 41. miejsce w supergigancie. Pierwsze pucharowe punkty wywalczyła 21 grudnia 2005 roku w Szpindlerowym Młynie, zajmując 24. miejsce w gigancie. Na podium zawodów PŚ po raz pierwszy stanęła 18 marca 2007 roku w Lenzerheide, zajmując drugie miejsce w tej samej konkurencji. W zawodach tych rozdzieliła dwie Austriaczki: Nicole Hosp i Michaelę Kirchgasser. Łącznie dziewięć razy stawała na podium, odnosząc dwa zwycięstwa: 28 listopada 2009 roku w Aspen i 28 grudnia 2009 roku w Lienzu była najlepsza w gigantach. Najlepsze wyniki osiągnęła w sezonie 2009/2010, kiedy zajęła ósme miejsce w klasyfikacji generalnej, a w klasyfikacji giganta wywalczyła Małą Kryształową Kulę.
Na mistrzostwach świata w Val d’Isère w 2009 roku zdobyła złoty medal w gigancie. Wyprzedziła tam Tinę Maze ze Słowenii i Tanję Poutiainen z Finlandii. Była też między innymi szósta w gigancie podczas mistrzostw świata w Åre w 2007 roku. W 2010 roku wystąpiła na igrzyskach olimpijskich w Vancouver, zajmując szóste miejsce w tej samej konkurencji. Był to jej jedyny start olimpijski.
W 2011 roku zakończyła karierę.

</doc>
<doc id="1565241" url="https://pl.wikipedia.org/wiki?curid=1565241" title="Kathrin Hoelzl">
Kathrin Hoelzl



</doc>
<doc id="1565244" url="https://pl.wikipedia.org/wiki?curid=1565244" title="Port lotniczy Piarco">
Port lotniczy Piarco

Port lotniczy Piarco (IATA: POS, ICAO: TTPP) – port lotniczy zlokalizowany, w Piarco, 25 km na wschód od stolicy Trynidadu i Tobago – Port-of-Spain, na wyspie Trynidad. Jest to jeden z dwóch międzynarodowych portów lotniczych obsługujących pojedyncze wyspy-republiki. Drugi znajduje się na wyspie Tobago, Port lotniczy Crown Point. Lotnisko posiada jeden pas startowy i dwa helipady.
Port lotniczy Piarco ma bezpośrednie połączenie z miejscami w Stanach Zjednoczonych, Kanadzie, Ameryce Środkowej, Ameryce Południowej i Europie. Lotnisko jest węzłem narodowych linii lotniczych Trynidadu i Tobago, Caribbean Airlines i jest trzecim ośrodkiem Leeward Islands Air Transport (LIAT).
Historia.
Uważany za jeden z najnowocześniejszych lotnisk w rejonie Karaibów, port lotniczy Piarco otwarto 8 stycznia 1931 roku. Obsługiwany był przez Compagnie Generale Aeropostale. Wcześniej, Queen's Park Savannah, Mucarapo Field oraz Cocorite Docks (dla łodzi latających) były używane jako lądowiska dla wyspy.
Podczas II wojny światowej oryginalne lotnisko było wykorzystywane do Royal Navy Observer School 'HMS Goshawk'. Od 1942 roku był również wykorzystywany zarówno przez United States Army Air Force Sixth Air Force i United States Navy eskadr lotniczych. Lotnisko było wykorzystywane zarówno jako lotnisko transportowe, a także na loty patrolowe do zwalczania okrętów podwodnych na południu Karaibów. Lotnisko wróciło do kontroli cywilnej po wojnie.
Znaczący rozwój lotniska, który obejmował budowę nowego budynku terminalu i szybkich dróg kołowania, został ukończony w 2001 roku. Stary budynek lotniska jest obecnie wykorzystywana do obsługi ładunków. Port lotniczy Piarco jest także głównym centrum i bazą operacyjną Caribbean Airlines i był także głównym centrum i bazą operacyjną nieistniejących już BWIA West Indies Airways i Air Caribbean. Briko Air Services działa w szkole lotniczej na lotnisku.
Terminale.
Port lotniczy Piarco posiada dwa terminale. Terminal południowy był pierwszym terminalem pasażerskim na lotnisku, ale został odnowiony by służyć jako terminal wykonawczy. Obsługuje loty cargo, lotnictwa ogólnego i loty helikopterem. Ma czternaście zatok postojowych jak i światła postojowe samolotów. Ponadto jest siedzibą Centrum Administracyjnego Lotniska, w Airports Authority of Trinidad and Tobago. Terminal Północny jest głównym terminalem pasażerskim. Obsługuje on wszystkie komercyjne połączenia lotnicze. Terminal północy ma siedemnaście stanowisk parkingowych, z dodatkowym zatokami na wschód i zachód od głównej płyty.
Oprócz pasażerskich linii lotniczych, lotnisko obsługuje także ruch towarowy, lotnictwa cywilnego, wojskowego i loty helikopterem do wielu platform wiertniczych obecnych na morzu.

</doc>
<doc id="1565249" url="https://pl.wikipedia.org/wiki?curid=1565249" title="Śpiewnik Ewangelicki">
Śpiewnik Ewangelicki

Śpiewnik Ewangelicki (pełny tytuł: Śpiewnik Ewangelicki. Codzienna modlitwa, pieśń, medytacja, nabożeństwo) – najnowszy polski śpiewnik ewangelicki, zatwierdzony do użytku przez synody czterech kościołów ewangelickich:
Charakterystyka.
Dzieło ma charakter ekumeniczny, jako że używane jest przez różne kościoły ewangelickie, zarówno luterańskiego, jak i reformowanego wyznania. Wyboru pieśni i opracowania śpiewnika dokonała międzykościelna komisja śpiewnikowa. Śpiewnik wydany został przez luterańskie wydawnictwo Augustana w 2002 r. Obecnie jest w powszechnym użyciu w polskich środowiskach ewangelickich (z wyjątkiem Kościoła Ewangelicko-Metodystycznego, który z uwagi na dużą rozbieżność w repertuarze pieśni pozostał przy własnym kancjonale).
W śpiewniku znajduje się 955 pieśni. Zawiera on niemal wszystkie tradycyjne pieśni ewangelickie i reformacyjne, a także pieśni ekumeniczne oraz z repertuaru współczesnej muzyki chrześcijańskiej.
Słowo wstępne od biskupów ewangelickich opracowane zostało i podpisane przez: ks. bpa Janusza Jaguckiego i ks. bpa Jana Szarka z Kościoła Ewangelicko-Augsburskiego w RP; ks. bpa Zdzisława Trandę z Kościoła Ewangelicko-Reformowanego w RP; ks. bpa Władysława Volnego ze Śląskiego Kościoła Ewangelickiego Augsburskiego Wyznania oraz ks. bpa Jana Niedobę i ks. bpa Wilhelma Stonawskiego z Luterańskiego Kościoła Ewangelickiego Augsburskiego Wyznania w Republice Czeskiej.

</doc>
<doc id="1565250" url="https://pl.wikipedia.org/wiki?curid=1565250" title="Idiopatyczne zarostowe zapalenie oskrzelików z organizującym się zapaleniem płuc">
Idiopatyczne zarostowe zapalenie oskrzelików z organizującym się zapaleniem płuc



</doc>
<doc id="1565251" url="https://pl.wikipedia.org/wiki?curid=1565251" title="Klon stachiurkolistny">
Klon stachiurkolistny

Klon stachiurkolistny ("Acer stachyophyllum" Hiern) – gatunek drzewa z rodziny klonowatych ("Aceraceae" Juss.). Występuje naturalnie we wschodnich Himalajach i środkowych Chinach (prowincje Gansu, Henan, Hubei, Shaanxi, Syczuan, Junnan, Tybetański Region Autonomiczny). W Polsce jest uprawiany, wytrzymały na mróz.

</doc>
<doc id="1565254" url="https://pl.wikipedia.org/wiki?curid=1565254" title="Port lotniczy Crown Point">
Port lotniczy Crown Point

Port lotniczy Crown Point – port lotniczy zlokalizowany w mieście Scarborough, na wyspie Tobago (karaibskie państwo Trynidad i Tobago).

</doc>
<doc id="1565255" url="https://pl.wikipedia.org/wiki?curid=1565255" title="Alternative Future">
Alternative Future

Alternative Future – trzeci minialbum zespołu Anathema. Został wydany w 1998 roku wyłącznie w celach promocyjnych.

</doc>
<doc id="1565259" url="https://pl.wikipedia.org/wiki?curid=1565259" title="Ewa Hoffman">
Ewa Hoffman



</doc>
<doc id="1565260" url="https://pl.wikipedia.org/wiki?curid=1565260" title="Branca (wicehrabina Hueglas)">
Branca (wicehrabina Hueglas)

Branca, pol. "Blanka" (ur. 25 lutego 1259 w Guimarães, zm. 17 kwietnia 1321 w Burgos) – infantka portugalska, najstarsza córka króla Alfonsa II i jego drugiej żony Beatrycze Kastylijskiej.
Życiorys.
Imię dostała po siostrze swojej babki Urraki Kastylijskiej, Blance, królowej Francji. Była zakonnicą w zakonie w Lorvão. Później została matką przełożoną klasztoru Las Huelgas, gdzie mówiono o Niej "Pani i Opiekunka". Nosiła tytuł Wicehrabiny Hueglas.
Według Argote de Molina y de Gandara, Blanka miała nieślubnego syna z kastylijskim arystokratą, Pedrem Esteves Carpinteiro. Miał on na imię João Nunes de Prado i był mistrzem zakonu Calatrava.

</doc>
<doc id="1565262" url="https://pl.wikipedia.org/wiki?curid=1565262" title="Chiyoda">
Chiyoda



</doc>
<doc id="1565264" url="https://pl.wikipedia.org/wiki?curid=1565264" title="Aelred z Rievaulx">
Aelred z Rievaulx

Aelred (Elred) z Rievaulx, również "Ailred", właśc. staroang. "Ælred, Æthelred" (ur. ok. 1110 w Hexham, zm. 12 stycznia 1167 w Rievaulx) – angielski pisarz, opat cysterski (SOCist.) i święty Kościoła katolickiego i anglikańskiego.
Aelred był jednym z trzech synów Eilafa, kapłana św. Andrzeja w Hexham i skarbnika w Durham.
Spędził kilka lat na dworze króla św. Dawida I Szkockiego i został mistrzem domu zanim opuścił dwór aby wstąpić do opactwa cystersów w Rievaulx w wieku 24 lat (1134). Mógł być częściowo wykształcany przez Lawrence'a Durhama, który wysłał Aelredowi hagiografię św. Brygidy.
Został opatem powołanego przez niego nowego domu w Revesby w Lincolnshire w 1142, a później opatem w Rievaulx w 1147. Resztę życia spędził w klasztorze. Pod jego administracją mówi się, że wielkość opactwa wzrosła do kilkuset mnichów i czterystu braci zakonnych. Robił coroczne wizytacje do filii Rievaulx w Anglii i Szkocji i do francuskich opactw Citeaux i Clairvaux. W późniejszych latach u opata zanotowano wielkie cierpienia z powodu nieznanej choroby.
Był autorem kilku wpływowych książek na temat duchowości, a wśród nich "Speculum caritatis" ("Zwierciadło miłości", rzekomo napisany na wniosek św. Bernarda z Clairvaux) i "De spiritali Amicitia" ("O duchowej przyjaźni"). Napisał także siedem prac z historii, adresując je do Henryka II z Anglii, doradzając mu, jak być dobrym królem i oświadczając jak być prawdziwym potomkiem królów anglosaskich.
Do XX wieku Aelred był ogólnie znany jako historyk, a nie pisarz duchowy. Przez wiele wieków jego najbardziej znaną pracą był "Żywot św. Edwarda, króla i wyznawcy".
Święty Aelred nigdy oficjalnie nie został kanonizowany. Przeniesienie relikwii do głównego ołtarza w Rievaulx miało miejsce w 1191 roku, a w 1476 roku jego kult zatwierdzono na kapitule generalnej cystersów.
Jego wspomnienie liturgiczne w Kościele katolickim i anglikańskim obchodzone jest 12 stycznia za "Martyrologium Rzymskim".
Cystersi wspominają świętego mnicha 3 lutego, natomiast diecezje: Hexham i Middlesbrough w Anglii 3 marca.

</doc>
<doc id="1565265" url="https://pl.wikipedia.org/wiki?curid=1565265" title="Bunkyo">
Bunkyo



</doc>
<doc id="1565268" url="https://pl.wikipedia.org/wiki?curid=1565268" title="Arakawa">
Arakawa



</doc>
<doc id="1565269" url="https://pl.wikipedia.org/wiki?curid=1565269" title="Chūō (miasto)">
Chūō (miasto)

 − miasto położone w prefekturze Yamanashi, na wyspie Honsiu ("Honshū"), w Japonii.
Położenie.
Miasto leży w środkowej części prefektury, graniczy z miastami:
Historia.
Miasto otrzymało rangę administracyjną 市 ("-shi") w 2006 roku.

</doc>
<doc id="1565270" url="https://pl.wikipedia.org/wiki?curid=1565270" title="Ziemie Żyznego Półksiężyca">
Ziemie Żyznego Półksiężyca



</doc>
<doc id="1565274" url="https://pl.wikipedia.org/wiki?curid=1565274" title="Wandea">
Wandea



</doc>
<doc id="1565277" url="https://pl.wikipedia.org/wiki?curid=1565277" title="Reprezentacja Falklandów w piłce nożnej mężczyzn">
Reprezentacja Falklandów w piłce nożnej mężczyzn

Piłkarska reprezentacja Falklandów w piłce nożnej – zespół, reprezentujący Falklandy, jednak nie należący do Międzynarodowej Federacji Piłki Nożnej (FIFA), ani Południowoamerykańskiej Konfederacji Piłkarskiej (CONMEBOL). Falklandy są terytorium zamorskim Wielkiej Brytanii leżącym w odległości 480 km od wybrzeży Ameryce Południowej, ale mimo tego nie należą do Angielskiego Związku Piłki Nożnej.
Według danych z 2 lipca 2009 roku reprezentacja ta rozegrała 13 meczów z czego wygrała 2, żadnego nie zremisowała i przegrała 11.
Zobacz też.
Reprezentacje w piłkę nożną mężczyzn niezrzeszone w FIFA

</doc>
<doc id="1565281" url="https://pl.wikipedia.org/wiki?curid=1565281" title="Akaki Tsereteli">
Akaki Tsereteli



</doc>
<doc id="1565282" url="https://pl.wikipedia.org/wiki?curid=1565282" title="Indywidualne Mistrzostwa Australii na Żużlu 2008">
Indywidualne Mistrzostwa Australii na Żużlu 2008

Indywidualne Mistrzostwa Australii 2008
Terminarz.
Terminarz IM Australii:
Wyniki.
1 runda – Mildura.
Pierwsza runda Indywidualnych Mistrzostw Australii. Odbyła się ona w ostatnią sobotę w Mildurze. Najlepszy okazał się faworyt całego cyklu – Chris Holder. Za nim w finale przyjechali Cameron Woodward oraz Travis McGowan. Czwarte miejsce przypadło Fredrikowi Lindgrenowi ze Szwecji.
Wyścig po wyścigu:
2 runda – Adelajda.
W Adelaide rozegrano drugą eliminację Indywidualnych Mistrzostw Australii. Zwyciężył, podobnie jak w Mildurze, Chris Holder, który w całych zawodach stracił tylko jeden punkt. Ponownie poniżej oczekiwań wypadł szwedzki zawodnik Fredrik Lindgren.
Wyścig po wyścigu:
3 runda – Mount Gambier.
Travis McGowan wycofał się z rozgrywek o mistrzostwo przed trzecią rundą. Chris Holder wygrał trzecią rundę Indywidualnych Mistrzostw Australii, która odbyła się w Mount Gambier. Drugie miejsce zajął Anglik Joe Screen, trzeci był Troy Batchelor. W ogólnej klasyfikacji turnieju przewodzi Holder, który wygrał jak na razie wszystkie rundy. Ma on 10 punktową przewagę nad drugim Batchelorem. Trzecie miejsce z taką samą ilością punktów zajmują Screen, Cameron Woodward oraz Szwed Fredrik Lindgren (wszyscy po 47. punktów).
Wyścig po wyścigu:
4 runda – Newcastle.
Czwarta runda Indywidualnych Mistrzostw Australii. Jednak wciąż zawodnicy startujący w cyklu nie znaleźli sposobu na pokonanie Chrisa Holdera. W klasyfikacji turnieju wyprzedził Troya Batchelora i Joego Screena. Czwarte miejsce przypadło Jasonowi Doyle’owi.
Wyścig po wyścigu:
5 runda – Sydney.
Chris Holder mistrzem Australii. Chris triumfował we wszystkich rozegranych eliminacjach. W turnieju rozegranym w Sydney drugie miejsce zajął Troy Batchelor, który także w klasyfikacji generalnej został sklasyfikowany tuż za zwycięzcą. Brązowy krążek zdobył Joe Screen z Anglii.
Wyścig po wyścigu:

</doc>
<doc id="1565283" url="https://pl.wikipedia.org/wiki?curid=1565283" title="Rejon ołeksandriwski">
Rejon ołeksandriwski

Rejon ołeksandriwski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1159  km² i liczy 27 021 mieszkańców. Siedzibą władz rejonu jest Ołeksandriwka.
Na terenie rejonu znajdują się 2 osiedlowe rady i 20 rad wiejskich, obejmujących w sumie 50 wsi.

</doc>
<doc id="1565284" url="https://pl.wikipedia.org/wiki?curid=1565284" title="Hutchinson (Kansas)">
Hutchinson (Kansas)

Hutchinson – miasto w Stanach Zjednoczonych. Położone w stanie Kansas, w hrabstwie Reno.

</doc>
<doc id="1565285" url="https://pl.wikipedia.org/wiki?curid=1565285" title="Dola Aniołów">
Dola Aniołów



</doc>
<doc id="1565287" url="https://pl.wikipedia.org/wiki?curid=1565287" title="Rejon switłowodski">
Rejon switłowodski

Rejon switłowodski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1219 km² i liczy około 11 555 mieszkańców. Siedzibą władz rejonu jest Switłowodsk.
Na terenie rejonu znajdują się 12 silskich rad, obejmujących w sumie 33 wsie.

</doc>
<doc id="1565288" url="https://pl.wikipedia.org/wiki?curid=1565288" title="Boabdil">
Boabdil



</doc>
<doc id="1565289" url="https://pl.wikipedia.org/wiki?curid=1565289" title="The Pack (amerykański zespół muzyczny)">
The Pack (amerykański zespół muzyczny)

The Pack – amerykański zespół hip-hopowy z miasta Berkeley w stanie Kalifornia. Obecny na scenie od 2005 roku.
Zespół jest związany ze znanym raperem Too $hortem. Short odkrył i wypromował The Pack, które ma obecnie podpisany kontrakt z jego wytwórnią muzyczną Up All Nite Records.

</doc>
<doc id="1565290" url="https://pl.wikipedia.org/wiki?curid=1565290" title="Makrojęzyk">
Makrojęzyk

Makrojęzyk () – jednostka klasyfikacyjna wprowadzona przez międzynarodowy standard ISO 639. Używa się jej w odniesieniu do języków, które mają kilka odmian, nie zawsze wzajemnie zrozumiałych, ale które ze względów pozajęzykowych (kulturowych, politycznych, etnicznych, religijnych itd.) traktowane są jako warianty tego samego języka. Niektóre języki mają kilkadziesiąt takich wariantów (np. arabski 30, keczua 44, zapotecki aż 58). W wielu przypadkach wiąże się to z występowaniem dyglosji: gdy istnieją różne dialekty/języki wywodzące się ze starszej mowy, cieszącej się prestiżem jako „klasyczna” i nadal używanej jako łącznik komunikacyjny pomiędzy użytkownikami różnych lokalnych bytów językowych. Typowym przykładem jest standardowy język arabski.
Kategoria ta ma również zastosowanie w sytuacjach, gdy pewne wzajemnie zrozumiałe byty są traktowane z przyczyn socjopolitycznych jako osobne języki, choć z punktu widzenia lingwistycznego można je klasyfikować jako jeden język.
Makrojęzyki są rejestrowane i katalogowane przez instytucję SIL International.
Lista makrojęzyków.
Poniższa lista obejmuje wyłącznie języki ujęte przez SIL:

</doc>
<doc id="1565291" url="https://pl.wikipedia.org/wiki?curid=1565291" title="Parafia św. Dymitra w Żerczycach">
Parafia św. Dymitra w Żerczycach

 
Parafia św. Dymitra – parafia prawosławna w Żerczycach, w dekanacie Siemiatycze diecezji warszawsko-bielskiej.
Na terenie parafii funkcjonują 2 cerkwie i 1 kaplica:
Historia.
Datę powstania cerkwi w Żerczycach niektórzy wyznaczają nawet na rok 1001 (13 lat po chrzcie Rusi), jednak zachowane źródła pisane pochodzą dopiero z 1551. W obecnej cerkwi parafialnej znajduje się tablica z wykazem proboszczów od 1493, jednak zawarte tam informacje nie są w pełni wiarygodne. Po pomiarze włócznej (1560) parafia posiadała dwie włóki ziemi, należały do niej wsie Moszczona, Zabłocie, Zalesie i same Żerczyce. W 1654 odnotowano objawienie się Tichwińskiej Ikony Matki Bożej, przywiezionej przez mnichów z Wilna. Cerkiew, w której umieszczono ikonę, spłonęła w 1660. W 1662 wzniesiono nową świątynię, ufundowaną przez kniahinię Helenę Połubińską. Cerkiew ta również spłonęła wraz z wyposażeniem w początkach XVIII w., a na jej miejscu wzniesiono niewielki budynek kryty słomą. W notatkach z wizytacji parafii z 1726 czytamy: "„Cerkiew sama po spaleniu dobrey Malutką szopkę postawiono y słomą pokryto, z wierzchu krzyżyk żelazny”". Z dalszego opisu wynika, że również Tichwińska ikona Matki Bożej uległa zniszczeniu (nie ma jednak pewności czy chodzi o ikonę przywiezioną w 1654, czy o późniejszą kopię). Kolejną cerkiew wzniesiono około 1729, do której sprowadzono kolejną kopię ikony Tichwińskiej. W zapiskach z wizyty generalnej w 1789 można przeczytać: "„pod tytułem Demetryusza męczennika w kollacyi JK Mci we wsi Żerczycach. Sytuowana z drzewa wybudowana w lisice wziętay okozuchowana tarcicami z zewnątrz na posłodze z dylów rżniętych potrzebujących reparacyi i pułapie dobrym z Tarcic, gontami pokryta kopułą i krzyżem żelaznym, częścią blachą dobita...”". Dalszy zapis wspomina o ikonie i zdobiących ją wotach. Ikona ta przetrwała do 1944.
Po likwidacji unii na Białostocczyźnie i przyłączeniu parafii do Kościoła prawosławnego, liczba parafian przekraczała 1000 osób (w 1847 r. – 1026). 25 maja 1872 poświęcono nowo zbudowaną, murowaną cerkiew (wraz z dzwonnicą) według projektu Leonarda Krzyżanowskiego. Rok później wzniesiono kaplicę cmentarną pod wezwaniem Świętych Wiery Nadziei, Luby i matki ich Zofii, do budowy której wykorzystano materiał ze starej cerkwi parafialnej. W 1878 do parafii należało 1440 osób. W latach 80. XIX w. na terenie parafii zorganizowano szkolnictwo cerkiewne – powstały szkoły gramoty w Zalesiu, Moszczenie, Pakaniewie i Zabłociu. Liczba parafian stale wzrastała i w ostatnich latach XIX w. wynosiła prawie 1900 wiernych, a na początku XX w. przekroczyła 2000. W 1900 parafia (dołączona do eparchii grodzieńskiej i brzeskiej) prowadziła 6 szkół (w tym jedną cerkiewno-parafialną) i obejmowała wsie: Żerczyce, Grabarka, Moszczona, Pokaniewo, Sokóle, Sycze, Wakułowicze, Sumin-Wólka, Zabłocie i Zalesie.
W czasie I wojny światowej większość parafian udała się na bieżeństwo. Po odzyskaniu przez Polskę niepodległości i powrocie wiernych, wspólnota żerczycka nie otrzymała statusu parafii i została przyłączona do parafii św. Barbary w Milejczycach. W 1928 wiernych dołączono do reaktywowanej parafii Narodzenia Bogurodzicy w Rogaczach. Ziemię należąca uprzednio do parafii w Żerczycach przejął Zarząd Dyrekcji Lasów Państwowych w Siedlcach. Troska o utrzymanie cerkwi spoczywała wyłącznie na wiernych. Mimo niekorzystnych warunków dla tzw. „nieetatowych parafii” (brak ziemi, budynków pomocniczych) życie religijne skupiało się przy świątyniach (w 1929 konsekrowano cerkiew cmentarną, wzniesioną w 1873); działały nawet dwa bractwa: męskie św. Dymitra Sołuńskiego i żeńskie św. Marii Magdaleny. Taka sytuacja trwała aż do wybuchu II wojny światowej.
Parafia ponownie uzyskała samodzielność w 1940. Mimo trudnego okresu okupacji – początkowo radzieckiej, później niemieckiej – udało się wyremontować cerkiew i odbudować budynki parafialne. Jednak już 22 lipca 1944 (kiedy Żerczyce znalazły się na linii frontu) wieś została zbombardowana, a cerkiew parafialna i sąsiadujące z nią budynki uległy całkowitemu zniszczeniu. Ocalała kaplica cmentarna, wokół której skupiło się życie religijne parafii.
Bezpośrednio po wojnie, w wyniku akcji repatriacyjnych wielu parafian zmuszono do wyjazdu do Białoruskiej SRR. W wyniku utworzenia w 1947 monasteru żeńskiego na Świętej Górze Grabarce, odłączono od parafii żerczyckiej 2 wsie (Grabarkę i Wakułowicze), które weszły w skład nowej, przyklasztornej parafii. W 1951 parafia liczyła 1331 wiernych, zamieszkałych w 275 domach. Odbudowano cerkiew parafialną, którą konsekrowano 10 lipca 1951. Świątynia stopniowo wzbogacała się o różne dary rzeczowe (m.in. sprowadzono kopię Tichwińskiej Ikony Matki Bożej), wzniesiono okazałą bramę cerkiewną, plebanię zmodernizowano, a posesję ogrodzono parkanem z cegły.
Obecnie do parafii należą wsie: Żerczyce, Augustynka, Hornowszczyzna, Moszczona Pańska, Nurzec-Stacja, Sokóle, Zabłocie, Zalesie i Żurobice (gdzie znajduje się cerkiew filialna św. Michała Archanioła).
Główne święta parafialne: św. Dymitra (24 października/8 listopada), Tichwińskiej Ikony Matki Bożej (ostatnia niedziela przed 29 czerwca/12 lipca), św. Apostoła Jana Teologa (21 września/4 października) oraz św. Michała Archanioła (8/21 listopada).
Historia filii i cerkwi w Żurobicach.
Istnienie cerkwi w Żurobicach potwierdzone jest nadaniem w 1560 r. jej dwóch włók ziemi wolnej od opłat. W tym czasie do samodzielnej parafii żurobickiej należały wsie: Choroszczewo, Jasionówka, Hornowo, Lubiejki i Żurobice. Kolejna pisemna wzmianka o cerkwi w Żurobicach pochodzi z 25 listopada 1644. W 1662 powstała nowa cerkiew, ufundowana przez księżnę moskiewską (która na uposażenie przekazała 2 włóki gruntu). Ówczesną żurobicką parafię tworzyły wsie: Żurobice (56 domów, 245 osób), Lubiejki (4 domy, 20 osób), Hornowo (1 dom, 8 osób), Wałki (9 domów, 44 osoby), Choroszczewo (9 domów, 39 osób) i Jasionówka (1 dom, 3 osoby).
Cerkiew w Żurobicach, jak podaje źródło drukowane, była usytuowana na południe od zabudowań wsi i została przeniesiona na nowe miejsce. Zbudowana w 1805 (1809?); od 1845 znajduje się na cmentarzu. W 1847 do parafii należało 409 osób. W 1864 odremontowano cerkiew, a w 1867 znajdujący się w pobliskich Dziadkowicach kościół katolicki zamieniono na filialną świątynię prawosławną (którą, po umieszczeniu ikonostasu, konsekrowano pod wezwaniem Świętej Trójcy). W 1870 utworzono parafię dziadkowicko-żurobicką (w dekanacie drohiczyńskim), obejmującą wsie: Żurobice, Hornowo, Malewicze, Horoszczewo, Wałki i Lubiejki. Po 1880 cerkwie w Dziadkowicach i filialna w Żurobicach były remontowane i wyposażone w różne utensylia. W 1882 w parafii ustanowiono lokalne święto ku czci Rudnieńskiej Ikony Matki Bożej (12 października). Cerkiew w Dziadkowicach, po ukończeniu remontu, konsekrowano 21 maja 1884.
Na początku XX w. parafia liczyła około 800 wiernych. Cerkiew dziadkowicka była bogato wyposażona, a żurobicka otrzymała odrestaurowany ikonostas i rzeźbiony, pozłacany kiot dla Rudnieńskiej Ikony Matki Bożej.
Działalność parafii przerwała I wojna światowa i udanie się parafian na bieżeństwo. Po odzyskaniu przez Polskę niepodległości, parafię zlikwidowano, a świątynię dziadkowicką zwrócono w 1919 rzymskim katolikom (obecnie jest to kościół parafialny Świętej Trójcy). Powracająca z bieżeństwa ludność organizowała życie religijne przy cerkwi św. Michała Archanioła w Żurobicach. Wspólnota była pod opieką duchownych z pobliskich parafii. Po II wojnie światowej, w wyniku przymusowych przesiedleń ludności białoruskiej do ZSRR, liczba prawosławnych w Żurobicach uległa zmniejszeniu. Mimo to cerkiew (wraz z całym wyposażeniem) utrzymywana jest w dobrym stanie. W 1953 nad wejściem do świątyni dobudowano dzwonnicę; ogrodzono też cmentarz.

</doc>
<doc id="1565293" url="https://pl.wikipedia.org/wiki?curid=1565293" title="Dylówka">
Dylówka

Dylówka – rzeka tworząca górny bieg Rykolanki, w województwie mazowieckim . Wypływa w miejscowości Kozietuły i płynie w kierunku południowym przez miejscowości Dylew, Sielec, Rykały. Tuż przed miejscowością Przybyszew łączy się ze swoim lewym dopływem Borówką, zmienia nazwę na Rykolankę, po czym wpada do Pilicy.
Nazwa Dylówki ma późną, bo dopiero XX-wieczną atestację. Jej geneza związana jest ze wsią Dylew (dawniej Dylewo), która istniała już w XV w. (zapisy źródłowe: 1430 "Dylewo", 1448 "Dilewo"). 
W XIX i w połowie XX wieku Dylówka zwana była alternatywnie Czarną Wodą. Roman Wojciechowski podaje, że w 1918 na strudze Czarnej Wodzie (tj. Dylówce) zbudowano małą elektrownię wodną dostarczającą energię elektryczną dla osady Przybyszew.

</doc>
<doc id="1565294" url="https://pl.wikipedia.org/wiki?curid=1565294" title="Rejon onufrijiwski">
Rejon onufrijiwski

Rejon onufrijiwski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 889 km² i liczy 17 326 mieszkańców. Siedzibą władz rejonu jest Onufrijiwka.
Na terenie rejonu znajdują się 2 osiedlowe rady i 11 rad wiejskich, obejmujących w sumie 27 wsi.

</doc>
<doc id="1565296" url="https://pl.wikipedia.org/wiki?curid=1565296" title="Rejon aleksandryjski">
Rejon aleksandryjski

Rejon aleksandryjski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1854 km² i liczy 35 084 mieszkańców. Siedzibą władz rejonu jest Aleksandria.
Na terenie rejonu znajdują się 2 osiedlowe rady i 24 silskie rady, obejmujące w sumie 73 wsi i 4 osady.

</doc>
<doc id="1565297" url="https://pl.wikipedia.org/wiki?curid=1565297" title="Silickie">
Silickie

Jezioro Silickie – jezioro położone na południowy wschód od Olsztyna na obrzeżach wsi Silice (Gmina Purda, powiat olsztyński, województwo warmińsko-mazurskie). W południowej części Jeziora Silickiego znajduje się przesmyk łączący je z Jeziorem Klebarskim. Z Jeziora Silickiego wypływa Kanał Kiermas.
Na mapie batymetrycznej IRŚ (pomiary najprawdopodobniej wykonane w latach 50. XX wieku) Jezioro Silickie traktowane jest jako ploso Jeziora Klebarskiego (pod nazwą ploso Silickie), łącząc się z nim szerokim przesmykiem (zarośnięty przesmyk występuje pod nazwą "Szyja"). Na późniejszych mapach oba jeziora połączone są rowem-strumieniem, co wynikać może z obniżenia się poziomu lustra wody, natomiast akwen oznaczony jest nazwą samodzielną "Jezioro Silickie".

</doc>
<doc id="1565298" url="https://pl.wikipedia.org/wiki?curid=1565298" title="Mistah F.A.B.">
Mistah F.A.B.

Stanley P. Cox, znany lepiej jako Mistah F.A.B. (ur. 23 stycznia 1982 roku) – amerykański raper pochodzący z Oakland w stanie Kalifornia.
Konflikty.
W 2007 Mistah F.A.B. był bohaterem głośnego beefu z Royce’em da 5’9”. Rywalizacja zaczęła się od walki freestyle'owej pod patronatem amerykańskiego portalu AllHipHop. Bitwę wygrał Mistah F.A.B. Parę dni po wydarzeniu do sieci trafiło nagranie "Blue Magic Freestyle" Royce’a, w którym zaatakował Fabby'ego. W rewanżu powstał utwór pt. "Royce da 5’9” Diss". Następnie jeszcze powstały utwory "Who Got Bodied?" oraz "C.I.A." Raperzy zakończyli beef po rozmowie telefonicznej z obawy przed eskalacją konfliktu.
W 2008 roku Fabby zdissował innego rapera, Big Vona w utworze "The Bridge Is Over".

</doc>
<doc id="1565299" url="https://pl.wikipedia.org/wiki?curid=1565299" title="Kochcice (gmina)">
Kochcice (gmina)

Kochcice – dawna gmina wiejska istniejąca w latach 1945–1954 w woj. śląskim, katowickim i stalinogrodzkim (dzisiejsze woj. śląskie). Nazwa gminy pochodzi od wsi Kochcice, lecz siedzibą władz gminy były Kochanowice.
Gmina zbiorowa Kochcice powstała w grudniu 1945 w powiecie lublinieckim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 5 gromad: Kochcice, Glinica, Jawornica, Kochanowice i Lubecko. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się z 5 gromad: Glinica, Jawornica, Kochanowice, Kochcice i Lubecko. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy. Obecnie Jawornica, Kochanowice, Kochcice i Lubecko należą do gminy Kochanowice, a Glinica do gminy Ciasna.

</doc>
<doc id="1565302" url="https://pl.wikipedia.org/wiki?curid=1565302" title="Borówka (dopływ Rykolanki)">
Borówka (dopływ Rykolanki)

Borówka – struga, lewy dopływ Rykolanki o długości 19,62 km. 
Struga płynie w województwie mazowieckim. Jej źródło znajduje się na wschód od wsi Julianów a dalej biegnie na południe i mija miejscowości Broniszew, Lekarcice, Piekarty, po czym w okolicach wsi Przybyszew wpada do Rykolanki.
Borówka nosiła w XVI wieku nazwę Byszowa (zapis z 1525 "Bvssowa").

</doc>
<doc id="1565303" url="https://pl.wikipedia.org/wiki?curid=1565303" title="Powstanie Mau-Mau">
Powstanie Mau-Mau



</doc>
<doc id="1565304" url="https://pl.wikipedia.org/wiki?curid=1565304" title="Keak da Sneak">
Keak da Sneak

Keak da Sneak (ur. 21 października 1977 roku) – amerykański raper pochodzący z Oakland w stanie Kalifornia.
Dyskografia.
Opracowano na podstawie źródła.

</doc>
<doc id="1565305" url="https://pl.wikipedia.org/wiki?curid=1565305" title="West Allis">
West Allis

West Allis – miasto w Stanach Zjednoczonych. Położone w stanie Wisconsin, w hrabstwie Milwaukee.

</doc>
<doc id="1565307" url="https://pl.wikipedia.org/wiki?curid=1565307" title="Parafia Matki Bożej Łaskawej">
Parafia Matki Bożej Łaskawej

Parafie pod wezwaniem MB Łaskawej (MB ⇒ Matki Boskiej lub Matki Bożej):

</doc>
<doc id="1565312" url="https://pl.wikipedia.org/wiki?curid=1565312" title="Eau Claire (Wisconsin)">
Eau Claire (Wisconsin)

Eau Claire – miasto w Stanach Zjednoczonych. Położone w stanie Wisconsin, w hrabstwie Eau Claire.
W mieście rozwinął się przemysł artykułów gospodarstwa domowego, gumowy, papierniczy oraz mleczny.

</doc>
<doc id="1565313" url="https://pl.wikipedia.org/wiki?curid=1565313" title="Czworobok (jeździectwo)">
Czworobok (jeździectwo)

Czworobok – miejsce przeprowadzania konkursów w ujeżdżeniu. Czworoboki mogą być piaszczyste lub trawiaste i mieć wymiary 20 x 40 m (tzw. "mały czworobok", klasy niższe) albo 20 x 60 m ("duży czworobok", klasy wyższe). Czworobok jest oznaczony tablicami z literami i ogrodzony szrankami.

</doc>
<doc id="1565319" url="https://pl.wikipedia.org/wiki?curid=1565319" title="Klon Heldreicha">
Klon Heldreicha

Klon Heldreicha, jawor bałkański ("Acer heldreichii" Orph.ex Boiss.) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Acer" i serii "Acer". Występuje naturalnie w górskich lasach na Półwyspie Bałkańskim. W Polsce można go spotkać w arboretum w Rogowie i Kórniku.

</doc>
<doc id="1565321" url="https://pl.wikipedia.org/wiki?curid=1565321" title="Gurbanguly Berdimuhammedow">
Gurbanguly Berdimuhammedow



</doc>
<doc id="1565323" url="https://pl.wikipedia.org/wiki?curid=1565323" title="Skrzyszew (gmina)">
Skrzyszew (gmina)

Skrzyszew – dawna gmina wiejska na Lubelszczyźnie istniejąca w latach 1812-1927, z pewną przerwą w poł. XIX w. Siedzibą gminy był Skrzyszew oraz Gąsiory.
W okresie międzywojennym gmina Skrzyszew należała do powiatu łukowskiego w woj. lubelskim.
1 kwietnia 1927 roku gmina została zniesiona. Wchodzące w jej skład wsie Skrzyszew (wieś i kolonia), Żyłki-Kozły, Gąsiory, Zakrzew, Kępki, Paskudy i Wierzchowiny włączono do gminy Ulan a wieś Rzymy-Rzymki do gminy Gołąbki.
Linki zewnętrzne.
Historia wsi i gminy Skrzyszew

</doc>
<doc id="1565324" url="https://pl.wikipedia.org/wiki?curid=1565324" title="Joe Frasier">
Joe Frasier



</doc>
<doc id="1565326" url="https://pl.wikipedia.org/wiki?curid=1565326" title="Czerwony Bór (stacja kolejowa)">
Czerwony Bór (stacja kolejowa)

Czerwony Bór – nieczynny przystanek osobowy, a do roku 2000 stacja kolejowa we wsi Czerwony Bór, w województwie podlaskim, w Polsce.
Była to stacja węzłowa na której ruch prowadzono przy pomocy sygnalizacji kształtowej z urządzeniami scentralizowanymi. Posiadała trzy posterunki ruchu: nastawnię dysponującą "CB" znajdującą się w budynku dworca oraz dwie nastawnie wykonawcze "CB1" i "CB2", która obsługiwała rogatki na przejeździe kolejowo-drogowym w ciągu drogi krajowej nr 63. Z racji bliskiego sąsiedztwa 2 Pułk Zabezpieczenia Nadwiślańskich Jednostek Wojskowych (JW 3466) na stacji istniała również rampa czołowo-boczna służąca do załadunku pojazdów wojskowych. Po zamknięciu w roku 2000 ruchu pasażerskiego na linii kolejowej nr 36 jeszcze przez kilka lat prowadzony był sporadyczny ruch towarowy. Sukcesywnie rozbierano zbędną infrastrukturę, m.in. linię kolejową nr 50 na całej długości, urządzenia sterowania ruchem kolejowym, budynki.
Pierwotny budynek dworca został zaadaptowany na cele mieszkalne. Natomiast powojenny dworzec został rozebrany. Po stronie południowej stacji znajduje się wieża ciśnień. 
W marcu 2017 roku na linii kolejowej nr 36 rozpoczęto prace remontowe które swoim zakresem objęły również ten punkt eksploatacyjny. Rozebrano tory główne dodatkowe, boczne, na przejeździe kolejowo-drogowym zabudowano nowe urządzenia oraz wymieniono nawierzchnię. Przystanek znalazł się na liście podstawowej obiektów przewidzianych do przebudowy w ramach "Rządowego Programu budowy lub modernizacji przystanków kolejowych na lata 2021-2025". 

</doc>
<doc id="1565330" url="https://pl.wikipedia.org/wiki?curid=1565330" title="Jakusze (gmina)">
Jakusze (gmina)

Jakusze – dawna gmina wiejska istniejąca do 1927 roku na Lubelszczyźnie. Siedzibą gminy były Jakusze.
W okresie międzywojennym gmina Jakusze należała do powiatu łukowskiego w woj. lubelskim i obejmowała następujące miejscowości: Grochówka, Jakusze, Kurów, Leszczanka, Maciejowice, Mikołajęczyn, Płudy, Szczepanki, Tęczki, Wierzejki, Wilcza i Wylany.
1 kwietnia 1927 roku gmina została zniesiona a jej terytorium włączono w całości do gminy Trzebieszów.

</doc>
<doc id="1565339" url="https://pl.wikipedia.org/wiki?curid=1565339" title="Stare Państwo">
Stare Państwo

Stare Państwo – okres w dziejach starożytnego Egiptu obejmujący lata ok. 2675 – 2170 p.n.e., przypadający na rządy III – VI dynastii.
Podstawy potęgi politycznej i ekonomicznej Starego Państwa stworzył Dżoser, założyciel III dynastii. W ramach reformy administracyjnej poddał cały obszar kraju sprawnej i scentralizowanej strukturze urzędniczej. Jego najbliższym współpracownikiem był Imhotep, uzdolniony inżynier, architekt i lekarz, który wzniósł dla Dżosera wielki kompleks grobowy z piramidą schodkową w Sakkarze. Faraon rozpoczął systematyczną penetrację Dolnej Nubii oraz ziem na półwyspie Synaj.
Apogeum świetności osiągnął Starożytny Egipt za czasów IV dynastii, założonej przez Snofru, energicznego zdobywcę i sprawnego administratora (zwycięskie ekspedycje do Libii, Nubii oraz na Synaj, podbój Dolnej Nubii). Snofru doprowadził do całkowitej centralizacji zarządzania krajem. Z osiągnięć faraona korzystali jego następcy, Cheops, Chefren i Mykerinos, budowniczy piramid w Gizie, którzy skupili się na sprawach wewnętrznych i zaniechali podbojów. Egipt cieszył się wówczas wewnętrznym i zewnętrznym spokojem.
Ogromne koszty ekonomiczne poniesione na wzniesienie piramid nadwerężyły gospodarkę kraju. Skutki ujawniły się w czasach V dynastii np. w postaci osłabienia wszechwładzy faraonów i uzyskania ogromnych wpływów kapłanów świątyni boga Re w Heliopolis. Najwybitniejszym przedstawicielem dynastii „heliopolitańskiej” był Sahure, który doprowadził na krótko do zrównoważenia ekonomicznego kraju (zaprzestał ogromnych rujnujących robót publicznych, przeprowadził udane wyprawy do Libii, Nubii i na Synaj). Pod koniec panowania dynastii zaznaczyły się negatywne skutki osłabienia władzy centralnej i umocnienia się naczelników poszczególnych nomów.
Przejęcie władzy przez VI dynastię początkowo nie zapowiadało większych zmian ani nadchodzącego upadku. Postępowało jednak uniezależnianie się nomarchów w połączeniu z coraz częstszym dziedziczeniem tego stanowiska. Zaczęło to z wolna doprowadzać do powstawania na prowincji układów quasi-dynastycznych. Nawet osiągane pewne sukcesy w polityce zewnętrznej nie zatrzymały tego procesu. Katastrofa nastąpiła w czasach długiego panowania Pepiego II (według tradycji trwało ono 94 lata). Nastąpił upadek autorytetu władcy, paraliż administracji centralnej i faktyczne uniezależnienie się nomarchów. Doprowadziło to do anarchii społecznej, wojen domowych, utraty zdobyczy terytorialnych oraz ostatecznego upadku kraju, który pogrążył się w chaosie ciemnych wieków Pierwszego Okresu Przejściowego. 

</doc>
<doc id="1565341" url="https://pl.wikipedia.org/wiki?curid=1565341" title="Lisów (gmina)">
Lisów (gmina)

Lisów – dawna gmina wiejska istniejąca w latach 1945–1954 w woj. śląskim, katowickim i stalinogrodzkim (dzisiejsze woj. śląskie). Siedzibą władz gminy był Lisów.
Gmina zbiorowa Lisów powstała w grudniu 1945 w powiecie lublinieckim w woj. śląskim ("śląsko-dąbrowskim"). Według stanu z 1 stycznia 1946 gmina składała się z 4 gromad: Lisów, Chwostek, Hadra i Kalina. 6 lipca 1950 zmieniono nazwę woj. śląskiego na "katowickie", a 9 marca 1953 kolejno na "woj. stalinogrodzkie".
Według stanu z 1 lipca 1952 gmina składała się z 4 gromad: Lisów, Chwostek, Hadra i Kalina. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy. Obecnie wsie wchodzące w skład dawnej gminy Lisów należą do gminy Herby.

</doc>
<doc id="1565343" url="https://pl.wikipedia.org/wiki?curid=1565343" title="Bing Bang - Time to Dance!">
Bing Bang - Time to Dance!



</doc>
<doc id="1565344" url="https://pl.wikipedia.org/wiki?curid=1565344" title="Miguel Ángel Silvestre">
Miguel Ángel Silvestre

Miguel Ángel Silvestre Rambla (ur. 6 kwietnia 1982 w Castellón, we wspólnocie autonomicznej Walencji) – hiszpański aktor filmowy, teatralny i telewizyjny.
Życiorys.
Początkowo miał zostać zawodowym tenisistą, lecz kiedy doznał kontuzji podczas turnieju na Węgrzech, zdecydował się studiować na kierunku fizjoterapii. Fascynujący świat teatru poznał dzięki swojej ciotce. W 2002 otrzymał tytuł Mistera Castellón. Uczył się interpretacji ról, ekspresji ciała, tańca współczesnego i akrobatyki. Grał na scenie w sztukach: Sama Sheparda "Zachód geograficzny" ("Verdadero Oeste", 2002) w Teatro Raval de Castellón, Mario Fraty "Pornografia" ("Porno", 2003) w Teatro Art en Brut i Palomy Pedrero "Noce ulotnej miłości" ("Noches de amor efímero", 2004). 
Pojawiał się w produkcjach krótkometrażowych, zanim zadebiutował w kinowym dramacie "Szok" ("A golpes", 2005). Rola Daniela w dreszczowcu "Dystans" ("La Distancia", 2006) przyniosła mu nagrodę studencką w Tuluzie, we Francji. W filmie kryminalnym "Rozważania" ("Reflections", 2008) spotkał się na planie w Chicago z Timothym Huttonem. Za postać Martín w dramacie "Zhao" (2008) odebrał nagrodę Silver Biznaga na festiwalu filmowym w Maladze. Powszechną popularność zdobył jako książę El Duque, który kierował handlem narkotykami w serialu Tele 5 "Bez cycek nie ma raju" ("Sin tetas no hay paraíso", 2008). W 2011 zajął trzecie miejsce w ogłoszonym przez hiszpański portal 20minutos.es rankingu „najseksowniejszych hiszpańskich aktorów”.

</doc>
<doc id="1565347" url="https://pl.wikipedia.org/wiki?curid=1565347" title="Krasusy (gmina)">
Krasusy (gmina)

Krasusy – dawna gmina wiejska istniejąca do 1927 roku na Lubelszczyźnie. Siedzibą gminy była Wólka Konopna (nazwa gminy pochodzi od dawnej okolicy szlacheckiej Krasusy).
W okresie międzywojennym gmina Krasusy należała do powiatu łukowskiego w woj. lubelskim.
1 kwietnia 1927 roku gmina została zniesiona. Wchodzące w jej skład wsie Gołowierzchy, Łęcznowola, Smolanka (wieś i kolonia) i Wólka Konopna włączono do gminy Celiny a wsie Mikłusy, Zembry i Zaolszynie do gminy Trzebieszów.

</doc>
<doc id="1565349" url="https://pl.wikipedia.org/wiki?curid=1565349" title="Romet S-200">
Romet S-200

Romet S-200 – motocykl sprzedawany w Polsce od 2007 lub 2008 pod marką Romet.
Dane techniczne.
Romet S-200 to motocykl średniej wielkości.

</doc>
<doc id="1565353" url="https://pl.wikipedia.org/wiki?curid=1565353" title="Pawłowice Małe (stacja kolejowa)">
Pawłowice Małe (stacja kolejowa)

Pawłowice Małe – węzłowa stacja kolejowa, położona w Pawłowicach Małych, w Polsce. Stacja została oddana do użytku 15 października 1884 wraz z otwarciem linii kolejowej Legnica – Złotoryja
Położenie.
Stacja jest położona na południowy wschód od wsi Pawłowice Małe (poza zwartą linią zabudowy) i na zachód od Huty Miedzi Legnica, przy drodze wojewódzkiej nr 364. Administracyjnie jest ona położona w województwie dolnośląskim, w powiecie legnickim, w gminie Krotoszyce.
Stacja jest zlokalizowana na wysokości 173 m n.p.m.
Linie kolejowe.
Stacja Pawłowice Małe ma charakter stacji węzłowej. Z niej rozpoczynają się lub przebiegają następujące linie:
Układ torowy stacji to tor główny zasadniczy, 2 tory główne dodatkowe oraz 2 tory przy placu ładunkowym i rampie.
Infrastruktura.
Na stacji znajdują się:

</doc>
<doc id="1565355" url="https://pl.wikipedia.org/wiki?curid=1565355" title="Wypieranie portfelowe">
Wypieranie portfelowe

Wypieranie portfelowe jest to zjawisko w polityce gospodarczej, gdy zwiększenie wydatków państwa powoduje względnie niski wzrost zagregowanego popytu.
Wypieranie portfelowe zachodzi wtedy, gdy pieniądz i papiery wartościowe są dobrymi komplementarnymi (wzrost zapotrzebowania na jedno z nich spowoduje równoczesne zwiększone zapotrzebowanie na drugie dobro). Zatem emisja państwowych obligacji wiąże się ze wzrostem popytu na pieniądz. Dochodzi wtedy do przesunięcia w prawo krzywej odpowiadającej za równowagę na rynku dóbr (krzywa IS) - na skutek zwiększenia wydatków państwa, ale też przesunięcia w lewo krzywej odpowiadającej za równowagę na rynku pieniądza (krzywa LM) - z powodu zwiększenia popytu na pieniądz powstaje presja na podniesienie stopy procentowej przy każdym poziomie dochodu. Wskutek tych zmian kształtuje się nowy punkt zapewniający jednoczesną równowagę na obu rynkach, dóbr i pieniądza, określający poziom stopy procentowej i wielkość dochodu. Dochodzi do podniesienia stopy procentowej, ale dochód zwiększa się minimalnie lub nawet zmniejsza się względem stanu przed rozpoczęciem ekspansji fiskalnej.
Gdy poziom dochodu po zwiększeniu wydatków państwa maleje, mamy do czynienia z wypieraniem portfelowym z nawiązką.

</doc>
<doc id="1565357" url="https://pl.wikipedia.org/wiki?curid=1565357" title="Dmytro Karwanśkyj">
Dmytro Karwanśkyj

Dmytro Karwanśkyj ps. "Orśkyj" (ur. 10 października 1913 w Stanisławczyku, zg. 7 stycznia 1946 w Birczy) – chorąży Ukraińskiej Powstańczej Armii, dowódca sotni Udarnyky-2, działacz Organizacji Ukraińskich Nacjonalistów.
W 1934 roku ukończył ukraińskie gimnazjum w Przemyślu i rozpoczął pracę jako instruktor kulturalno-oświatowy Proswity i Silśkiego Hospodara.
Podczas rozłamu w OUN w 1940 przyłączył się do frakcji OUN-M, i był jednym z jej najaktywniejszych działaczy w rejonie Przemyśla. W 1943 roku wstąpił do 14 Dywizji Grenadierów SS, i służył w niej do lata 1944 roku, kiedy zdezerterował, i rozpoczął działalność w podziemiu w nadrejonie OUN Chołodnyj Jar.
W czasie III ataku na Birczę dowodził sotnią U-2 w zastępstwie rannego sotennego Hromenki. Zginął podczas ataku.

</doc>
<doc id="1565358" url="https://pl.wikipedia.org/wiki?curid=1565358" title="Mnichów (województwo opolskie)">
Mnichów (województwo opolskie)



</doc>
<doc id="1565360" url="https://pl.wikipedia.org/wiki?curid=1565360" title="Burčák">
Burčák

Burčák [burt͡ʃa:k] – czeskie słowo oznaczające napój winny będący częściowo sfermentowanym moszczem z winogron. Jest to półprodukt powstały podczas produkcji wina, który nadaje się do spożycia już kilka dni po rozpoczęciu fermentacji moszczu. Zawartość alkoholu w burczaku wynosi 4–10%.
Burczak pije się szczególnie w Czechach i na Słowacji, gdzie znany jest pod nazwą "burčiak", oraz w sąsiedniej Austrii, pod nazwą "Sturm" (w Niemczech używa się słowa "Federweißer", "Suser", "Sauser", "Neuer Süßer", "Junger Wein", "Neuer Wein"). W innych krajach konsumpcja tego typu napoju nie jest zbyt częsta, w większości języków nawet nie ma stosownego słowa. Na przykład w języku angielskim określa się go peryfrazą "must" lub "new half-fermented wine", ewentualnie "new wine" (określenie to jednak w rzeczywistości oznacza młode wino).
Na rynku pojawia się głównie burczak z białych winogron. Dobry burczak jest koloru jasnożółtego, o różnym stopniu mętności, lecz bez fragmentów owoców ani dużych skupisk drożdży. Na dnie oraz ścianach pojemnika może osadzać się delikatny osad. Spotykany jest też czerwony burczak, lecz jest on bardzo rzadki. 
Burczak ma swoich miłośników, a winiarze potrafią czekać na właściwy moment, w którym wystąpi optymalny stosunek cukru i alkoholu oraz dobra aktywność fermentacji, nawet do późnej nocy. Zawiera witaminy, cukier naturalny, owoce, które czuć w zapachu i smaku, adekwatną kwasowość i drożdże.
Czeska ustawa winiarska określa, że pod nazwą burczak można sprzedawać produkt wyłącznie z tegorocznych winogron i tylko w okresie od 1 sierpnia do 30 listopada właściwego roku kalendarzowego.

</doc>
<doc id="1565362" url="https://pl.wikipedia.org/wiki?curid=1565362" title="Pytania (gra)">
Pytania (gra)

Pytania to gra, w którą gra się, zadając pytania. Gra rozpoczyna się ‘serwem’ pierwszego gracza poprzez zadanie pytania(np. „Czy chciałbyś zagrać w pytania?”). Drugi gracz musi odpowiedzieć pytaniem(np. „Jak w to się gra?”). Każdy gracz musi szybko kontynuować konwersację przy użyciu jedynie pytań – bez wahania, stwierdzeń lub pytań bez związku. Zazwyczaj gra się w dwóch graczy, choć warianty dla wielu graczy również istnieją.
Zasady.
Punkty zdobywa się przez faul. Faule może powodować:
Kiedy gracz popełni faul, jego przeciwnik zdobywa punkt. Pierwszy, który zdobędzie trzy punkty, wygrywa gem. Mecze gra się do trzech gemów.
W jednym z wariantów dla wielu graczy, gra jest rozgrywana z dwoma rzędami skierowanymi ku sobie. Dwóch oponentów na przedzie rzędów gra ze sobą i idzie na tył rzędu(lub drugiego rzędu) kiedy sfaulują. Punktację można wprowadzić, jakkolwiek się chce.
W innym wariancie gracze po prostu opuszczają grę po faulu.
W popkulturze.
Rosencrantz i Guildenstern nie żyją
Gra w Pytania pojawia się w sztuce Toma Stopparda, "Rosencrantz &amp; Guildenstern nie żyją" oraz w skróconej wersji w adaptacji filmowej tegoż z 1990 roku. Poniższe jest cytatem ze sztuki:
 R: Moglibyśmy zagrać w pytania?
 G: Po co?
 R: Dla praktyki!
 G: Stwierdzenie! Jeden – zero.
 R: Oszustwo!
 G: Jak?
 R: Jeszcze nie zacząłem.
 G: Stwierdzenie. Dwa – zero.
 R: Ty to liczysz?
 G: Co?
 R: Czy ty to liczysz?
 G: Faul! Bez powtórzeń. Trzy – zero. Pierwszy gem dla...
Whose Line is it Anyway?
Wariacja jest również odgrywania w show Whose Line Is It Anyway?, gdzie utworzone jest specyficzne otoczenie, zaś gracze są wymieniani po faulu. Zasady określające faul nie są tak restrykcyjne w tej wersji gry, ponieważ celem jest zabawienie publiczności, a nie określenie, kto jest najlepszym graczem. Zostaje pozostawione ocenie gospodarza, kto „wyrzuci” faulującego gracza, tak, by utrzymać grę szybką i zabawną. (Gospodarz zazwyczaj wyrzuca gracza za stwierdzenie, wahanie lub wybuchanie śmiechem). Tak jak pozostałe gry w show, gra się bez określonego ilmitu czasu; na koniec gry gospodarz wskazuje „zwycięzcę”, który otrzymuje ustaloną z góry liczbę niemających znaczenia „punktów”.

</doc>
<doc id="1565363" url="https://pl.wikipedia.org/wiki?curid=1565363" title="Clitocybe nuda">
Clitocybe nuda



</doc>
<doc id="1565366" url="https://pl.wikipedia.org/wiki?curid=1565366" title="Zabytki powiatu płockiego">
Zabytki powiatu płockiego

Zabytki powiatu płockiego – rejestr zabytków powiatu płockiego.

</doc>
<doc id="1565369" url="https://pl.wikipedia.org/wiki?curid=1565369" title="3-song sampler">
3-song sampler



</doc>
<doc id="1565373" url="https://pl.wikipedia.org/wiki?curid=1565373" title="Młode wino">
Młode wino

Młode wino (cz. "Bobule") - czeska komedia z 2008, w reżyserii Tomáša Bařiny.
Opis fabuły.
Honza i Jirka to dwaj prażanie zarabiający między innymi na wynajmowaniu cudzych mieszkań pod nieobecność właścicieli. Kiedy sprawa "staje się rozwojowa" wyjeżdżają na Morawy do dziadka Honzy, który ma tam winnicę. Honza wysyła chorego dziadka na wymarzoną podróż do Argentyny, a sam obiecuje przypilnować zbiorów, które mają się lada dzień rozpocząć. Tam też poznaje uroczą sąsiadkę - Klarę, wokół której rozwija się wątek miłosny. Film przybliża również problematykę morawskiego winiarstwa, w tym proces wytwarzania młodego wina - "burčáka". Niektóre z dialogów prowadzone są w dialekcie morawskim. Zobrazowano także stereotypowe różnice regionalne między mieszkańcami Pragi i Moraw.
Obsada.
i inni

</doc>
<doc id="1565374" url="https://pl.wikipedia.org/wiki?curid=1565374" title="Short Type 184">
Short Type 184

Short Type 184 – brytyjski, dwumiejscowy, dwupłatowy wodnosamolot rozpoznawczy, bombowy i torpedowy zaprojektowany w zakładach Short Brothers w 1914. Pierwszy samolot, który dokonał ataku torpedowego.
Samolot powstał na zamówienie brytyjskiej Admiralicji na samolot będący w stanie przenieść torpedę i dokonać ataku torpedowego z powietrza, został zaprojektowany pod koniec 1914, a pierwsze loty odbył na początku 1915. Łącznie zbudowano 936 samolotów tego typu w 10 różnych fabrykach, był to najpopularniejszy samolot Short budowany przed II wojną światową.
Pierwszy atak torpedowy z samolotu miał miejsce 12 sierpnia 1915, kiedy Short 184 pilotowany przez Charlesa Edmondsa z okrętu HMS "Ben-my-Chree" zaatakował turecki statek na Morzu Egejskim. Torpeda zatopiła cel, który cztery dni wcześniej został unieruchomiony przez brytyjski okręt podwodny E14.
Pięć dni później, 17 sierpnia miał miejsce następny skuteczny atak torpedowy z innego Shorta 184, płynącego podczas ataku po wodzie, pilotowanego przez porucznika G B Dacre'a, który został odznaczony za ten wyczyn medalem Distinguished Service Order.
31 maja 1916 Short 184, numer seryjny 8359, był jedynym samolotem, który wziął udział w bitwie jutlandzkiej, pilotem samolotu był porucznik Frederick Rutland, który w późniejszym czasie był z tego powodu znany pod przezwiskiem "Rutland of Jutland".
Lądowa wersja Shorta 184 była używa przez Royal Flying Corps pod nazwą Short Bomber.

</doc>
<doc id="1565375" url="https://pl.wikipedia.org/wiki?curid=1565375" title="Mokra (województwo podkarpackie)">
Mokra (województwo podkarpackie)

Mokra – wieś w Polsce położona w województwie podkarpackim, w powiecie jarosławskim, w gminie Roźwienica.
Miejscowość uzyskała status osobnej wsi w roku 2009, wcześniej była przysiółkiem wsi Rudołowice.
Przez wieś przebiega droga wojewódzka nr 880 w relacji Jarosław – Pruchnik.

</doc>
<doc id="1565376" url="https://pl.wikipedia.org/wiki?curid=1565376" title="Konsumpcja autonomiczna">
Konsumpcja autonomiczna

Konsumpcja autonomiczna – wielkość wydatków na zakup dóbr (konsumpcji), która jest niezależna od dochodu. Jest to określone minimum zapewniające egzystencję. To, że jest niezależne od dochodu oznacza, że nawet przy dochodzie równym 0 utrzymuje ona stałą wartość w przeciwieństwie do konsumpcji bieżącej, która jest uzależniona od wysokości dochodu (o tym, jaka część dochodu jest konsumowana decyduje krańcowa skłonność do konsumpcji).
Łączny poziom konsumpcji jest określany przez sumę konsumpcji autonomicznej i konsumpcji bieżącej.

</doc>
<doc id="1565382" url="https://pl.wikipedia.org/wiki?curid=1565382" title="Short 184">
Short 184



</doc>
<doc id="1565383" url="https://pl.wikipedia.org/wiki?curid=1565383" title="Short Bomber">
Short Bomber



</doc>
<doc id="1565384" url="https://pl.wikipedia.org/wiki?curid=1565384" title="Hattie Hayridge">
Hattie Hayridge

Hattie Hayridge (właśc. Harriet Hayridge, ur. 17 grudnia 1959 w hrabstwie Middlesex) - brytyjska artystka kabaretowa i aktorka, najbardziej znana z występów w serialu "Czerwony karzeł". 
Jest absolwentką University of Sussex. Karierę zawodową rozpoczynała jako urzędniczka służby cywilnej. Zrezygnowała jednak z państwowej posady i zaczęła występować na scenach kabaretowych. Z czasem zaczęła pojawiać się także w telewizji. Największą popularność przyniósł jej udział w serialu "Czerwony karzeł". Po raz pierwszy pojawiła się w nim gościnnie w serii 2. Po odejściu z produkcji Normana Lovetta przejęła jego rolę (grany przez niego męski awatar pokładowego superkomputera został zastąpiony kobiecym) i od serii trzeciej do piątej pozostawała w stałej obsadzie serialu.

</doc>
<doc id="1565389" url="https://pl.wikipedia.org/wiki?curid=1565389" title="Przemysław Nowogórski">
Przemysław Nowogórski

Przemysław Nowogórski (ur. 1964) – polski archeolog, doktor nauk humanistycznych, urzędnik państwowy, od 1 stycznia 2009 do 15 lipca 2010 pełnił funkcję dyrektora muzeum Łazienki Królewskie w Warszawie.
Życiorys.
Studiował na Akademii Teologii Katolickiej w Warszawie i w czerwcu 1989 uzyskał tytuł magistra archeologii. W 1999 uzyskał stopień doktora nauk humanistycznych w zakresie historii na Wydziale Nauk Historycznych i Społecznych Uniwersytetu Kardynała Stefana Wyszyńskiego w Warszawie za pracę pt. "Zespoły przysynygogalne w Palestynie w III-VII wieku (w świetle archeologii)".
W latach 2007–2008 dyrektor Departamentu Dziedzictwa Narodowego w Ministerstwie Kultury i Dziedzictwa Narodowego. Od 1 października 2008 r. do 2009 r. pełnił funkcję Dyrektora Instytutu Historii Sztuki Uniwersytetu Kardynała Stefana Wyszyńskiego w Warszawie. Wykładowca historii sztuki starożytnej basenu Morza Śródziemnego, tradycji antycznej i orientalnej w sztuce europejskiej oraz muzeologii.

</doc>
<doc id="1565390" url="https://pl.wikipedia.org/wiki?curid=1565390" title="Henryk Lewandowski">
Henryk Lewandowski

Henryk Lewandowski (ur. 10 września 1929 w Zamościu, zm. 1 lutego 2008 w Warszawie) – polski działacz środowisk represjonowanych i kombatantów żydowskich z okresu II wojny światowej.
Życiorys.
Urodził się w Zamościu w rodzinie żydowskiej, jako syn Dawida Garfinkiela (1908–1985) i Marii z domu Jungman (1908–1942). Podczas II wojny światowej przebywał w zamojskim getcie, skąd udało mu się zbiec, na krótko przed jego likwidacją. Następnie ukrywał się w Warszawie, a od 1944 w okolicach Łowicza. Po zakończeniu wojny osiadł w Warszawie.
Był jednym z nielicznych Żydów z Zamościa, którzy po II wojnie światowej nie opuścili Polski. Przez wiele lat zasiadał w zarządzie Stowarzyszenia Żydów Kombatantów i Poszkodowanych w II Wojnie Światowej. Był także członkiem Stowarzyszenia Dzieci Holocaustu. Swoje wspomnienia wojenne zawarł w części pierwszej książki pt. "Dzieci Holocaustu mówią...". Pochowany jest na Cmentarzu Wojskowym na Powązkach (kwatera AII, rząd 6, grób 32).

</doc>
<doc id="1565391" url="https://pl.wikipedia.org/wiki?curid=1565391" title="Laís">
Laís

Laís, właśc. Arthur Antunes de Morães e Castro (ur. 11 listopada 1899, zm. 20 grudnia 1963) – brazylijski piłkarz, pomocnik. Także trener.
Urodzony w Rio de Janeiro Laís karierę piłkarską rozpoczął w 1916 roku w klubie Fluminense FC. W klubie tym grał do 1924 roku i trzykrotnie zdobył mistrzostwo stanu Rio de Janeiro – w 1917, 1918 i 1919.
Jako piłkarz klubu Fluminense wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Laís nie zagrał w żadnym meczu.
Wciąż jako gracz Fluminense wziął udział w turnieju Copa América 1921, gdzie Brazylia została wicemistrzem Ameryki Południowej, natomiast Laís pełnił rolę grającego trenera. Zagrał we wszystkich trzech meczach – z Argentyną, Paragwajem i Urugwajem.
Także w turnieju Copa América 1922, gdzie Brazylia drugi raz w historii została wicemistrzem Ameryki Południowej, Laís był grającym trenerem zespołu. Wystąpił we wszystkich pięciu spotkaniach – z Chile, Paragwajem, Urugwajem, Argentyną i decydującym o mistrzostwie barażu z Paragwajem.
Zmarł 20 grudnia 1963 roku w mieście Maringá leżącym w stanie Parana.

</doc>
<doc id="1565393" url="https://pl.wikipedia.org/wiki?curid=1565393" title="Lais">
Lais



</doc>
<doc id="1565394" url="https://pl.wikipedia.org/wiki?curid=1565394" title="Arthur Antunes de Morães e Castro">
Arthur Antunes de Morães e Castro



</doc>
<doc id="1565397" url="https://pl.wikipedia.org/wiki?curid=1565397" title="Casauria">
Casauria



</doc>
<doc id="1565398" url="https://pl.wikipedia.org/wiki?curid=1565398" title="Shaoguan">
Shaoguan

Shaoguan (chiń. 韶关; pinyin: "Sháoguān") – miasto o statusie prefektury miejskiej w południowych Chinach, w prowincji Guangdong, nad rzeką Bei Jiang, w Górach Południowochińskich. W 2010 roku liczba mieszkańców miasta wynosiła 762 371. Prefektura miejska w 1999 roku liczyła 3 051 005 mieszkańców. Ośrodek turystyki, górnictwa (węgiel kamienny), hutnictwa cynku, ołowiu i żelaza oraz przemysłu maszynowego, elektronicznego, chemicznego i włókienniczego.
Siedziba rzymskokatolickiej diecezji Shaoguan. Z miastem związany był biskup św. Alojzy Versiglia.
Historia.
Miasto zostało założone około 1300 lat temu. Z tego okresu przetrwała świątynia buddyjska Nanhua (Baolin), którą prowadził Szósty Patriarcha chan Huineng, twórca "nanzong" (szkoły północnej) chan.
Do najstarszych zabytków miasta zalicza się także zbudowaną w 660 roku wieżę Fengcai, która znajdowała się w okolicach głównej ulicy handlowej miasta oraz świątyni Dajian.
Obecnie miasto jest ważnym centrum przemysłowym w regionie. W gospodarce miasta dominuje przemysł ciężki, oparty na hutnictwie oraz produkcji żelaza.
Geografia.
Shaoguan leży około 221 kilometrów od Kantonu, na trasie linii kolejowej Pekin-Kanton a także drodze szybkiego ruchu Pekin-Zhuhai.
Przez miasto przepływa rzeka Zhen i Bei Jiang, która spływa aż w okolice Kantonu.

</doc>
<doc id="1565400" url="https://pl.wikipedia.org/wiki?curid=1565400" title="Incydent w Zarit-Szetula">
Incydent w Zarit-Szetula

Incydent w Zarit-Szetula – zamach terrorystyczny przeprowadzony rankiem 12 lipca 2006 roku przez członków Hezbollahu na patrol graniczny Sił Obronnych Izraela na granicy izraelsko-libańskiej w rejonie moszawów Zarit i Szetula na terytorium północnego Izraela.
Terroryści Hezbollahu wystrzelili kilka rakiet na izraelskie miasta, i pod ich osłoną przeniknęli przez granicę libańsko-izraelską. W zastawioną przez nich zasadzkę wpadł patrol izraelskiej straży granicznej. W wymianie ognia zginęło pięciu izraelskich żołnierzy, a dwóch zostało uprowadzonych do niewoli. Kolejnych czterech izraelskich żołnierzy zginęło w nieudanej próbie pościgu i odbicia uprowadzonych. Hezbollah zażądał uwolnienia libańskich więźniów przetrzymywanych przez Izrael w zamian za zwolnienie izraelskich żołnierzy. Izrael odmówił i rozpoczął II wojnę libańską. Operacja została początkowo nazwana przez przywódców Hezbollahu „"Wolność dla Samira Kuntara i jego braci"”, później nazwę tę zmieniono na operacja „"Prawdziwa Obietnica"”.
Okoliczności ataku.
Po wojnie libańskiej (1982–1985) Izrael utrzymywał specjalną strefę buforową w południowym Libanie. Za bezpieczeństwo w tej tzw. „"strefie bezpieczeństwa"” odpowiadała Armia Południowego Libanu. Walczyła ona z ugrupowaniami palestyńskimi i lewicowymi, a następnie z szyickim Hezbollahem i Amalem. Gdy po 18. latach okupacji Izrael zmienił w 2000 roku swoją politykę wobec Libanu, i wycofał Siły Obronne Izraela ze „"strefy bezpieczeństwa"”, organizacja Hezbollah okrzyknęła to jako swoje wielkie zwycięstwo. Imad Mughniyeh utworzył wówczas wewnątrz tej organizacji odrębny "Komitet na rzecz Eliminacji Izraela". Organizacja ta nie uznała sporządzonej przez ONZ „"niebieską linię"”, która od 2000 roku miała być oficjalną granicą izraelsko-libańską. Hezbollah wskazywał na sporny obszar Mazari Szib (tzw. Farmy Szib), który od wojny sześciodniowej w 1967 roku jest okupowany przez Izrael. Został on wówczas zdobyty przez Izraelczyków na Syrii, jednak Liban orzekł, że jest to jego terytorium. Późniejsze badania przeprowadzone przez ONZ potwierdziły, że obszar ten w rzeczywistości powinien należeć do Libanu. W wyniku tego sporu, Hezbollah nadal utrzymywał w swojej retoryce zarzut izraelskiej okupacji terytorium Libanu. Gdy w styczniu 2004 roku dzięki niemieckiej mediacji doszło do przełomowej wymiany 450 libańskich więźniów w zamian za ciała trzech izraelskich żołnierzy oraz więzionego izraelskiego pułkownika, Izrael wyłączył z transakcji Samira Kuntara. Jego zwolnienie uzależniono od dostarczenia „"konkretnych informacji na temat losu naszego nawigatora Rona Arada"”. Gdy Hezbollah dostarczył informacje, Izrael orzekł, że są one nie wystarczające i odmówił uwolnienia Kuntara. Niektórzy stawiali później pytanie: „"Czy warto było więzić Kuntara przez kilka dodatkowych lat, w zamian za uwikłanie się w drugą wojnę libańską?"”. W ten sposób ukryta wojna pomiędzy Izraelem a Hezbollahem rozgrzewała się. W lipcu 2004 roku w Bejrucie został zamordowany lider Hezbollahu, Dżaleb Awali. Izrael stał się głównym podejrzanym. W odwecie snajper strzelający z libańskiej wioski Ajta asz-Szab zastrzelił dwóch izraelskich żołnierzy. Sekretarz generalny Hezbollahu Hasan Nasr Allah powiedział w styczniu 2005 roku, że w sprawie uwolnienia Kuntara i pozostałych libańskich więźniów „"otwarte są wszystkie opcje"”. Libański rząd zażądał wtedy, aby Izrael uwolnił wszystkich libańskich więźniów oraz zwrócił ciała zmarłych. Kolejnym palącym problemem były powtarzające się przypadki naruszania granicy izraelsko-libańskiej. Według libańskiego parlamentarzysty Nabih Berri, w latach 2000–2006 Libańczycy mniej niż 100 razy naruszyli „"niebieską linię"”, podczas gdy „"liczba izraelskich naruszeń wyniosła w tym czasie 11782 razy, z powietrza, morza i lądu"”. Wszystko to prowadziło do eskalacji napięcia na granicy.
W dniu 21 listopada 2005 roku grupa terrorystów Hezbollahu przeniknęła przez granicę w rejonie miejscowości Ghadżar. Podczas tej nieudanej próby porwania izraelskiego żołnierza, zginęło czterech libańskich terrorystów. W odpowiedzi Siły Obronne Izraela zbombardowały z powietrza i lądu pozycje Hezbollahu w południowym Libanie. Hezbollah odpowiedział ostrzałem rakietowym północnego Izraela. W dniu 26 maja 2006 roku w Sydonie został zabity lider Palestyńskiego Islamskiego Dżihadu, Mahmoud al-Majzoub. Oskarżenie o odpowiedzialność za zamach spadło na Izrael. W dwa dni później Hezbollah ostrzelał rakietami północny Izrael, na co w odwecie Siły Powietrzne Izraela zbombardowały bazy Hezbollahu. Była to najbardziej intensywna wymiana ognia na granicy izraelsko-libańskiej od 2000 roku. Została szybko przerwana ze względu na mediację i naciski ONZ. Izraelska armia pragnęła uniknąć konfrontacji z Hezbollahem, jednak dowództwo nie mogło podjąć żadnych działań bez udziału władz politycznych. Sztab Generalny Sił Obronnych Izraela zdawał sobie sprawę, że Hezbollah jest zainteresowany uderzeniem w izraelskie cele cywilne. Z tego powodu usiłowano unikać prowokacji i usunięto ze strefy przygranicznej wszystkie zbyteczne jednostki wojskowe. Działanie to miało także na celu zmniejszenie ryzyka uprowadzenia żołnierzy przez terrorystów Hezbollahu. Okazało się jednak, że w strefie przygranicznej swobodnie poruszały się osoby cywilne, które z łatwością mogły stać się celem libańskiego ataku i uprowadzenia. Posterunki graniczne obserwowały w miesiącach poprzedzających atak wzrost aktywności Hezbollahu, który w tym czasie szczegółowo rozpracował wielkość i dyslokację izraelskich jednostek wojskowych. Hezbollah przygotowywał już wówczas operację „"Wolność dla Samira Kuntara i jego braci"”, której nazwę później zmieniono na operacja „"Prawdziwa Obietnica"”. Hasan Nasr Allah powiedział później, że celem operacji było uprowadzenie izraelskich żołnierzy, aby ich wymienić za czterech libańskich więźniów przetrzymywanych w Izraelu:
Nasrallah stwierdził, że Izrael złamał obietnicę zwolnienia tych więźniów, a jedynym rozwiązaniem jest walka zbrojna z państwem żydowskim.
Przebieg ataku.
Infiltracja granicy.
W dniu 12 lipca 2006 roku około godz. 8.07 czasu lokalnego, Hezbollah rozpoczął dywersyjny ostrzał rakietami Grad terytorium Izraela. Rakiety spadły na miejscowość Szelomi, oraz przygraniczne moszawy Ewen Menachem i Zarit. W wyniku tego ostrzału rannych zostało pięciu cywili. Terroryści wykorzystali chwilowe zamieszanie po stronie Izraela, i przekroczyli granicę. Infiltrację granicy przeprowadzono w „martwej strefie” płotu granicznego pomiędzy moszawami Zarit i Szetula, w miejscu niewidocznym z żadnego granicznego punktu obserwacyjnego. Terroryści przy pomocy drabin wspięli się na ogrodzenie, a następnie ukryli się w zalesionym wadi około 200 metrów po stronie izraelskiej granicy.
Atak na izraelski patrol.
Wzdłuż granicy z moszawu Zarit do moszawu Szetula jechały dwa izraelskie opancerzone samochody terenowe Humvee, wykonujące rutynowy patrol graniczny. Do ataku doszło 12 lipca 2006 roku o godz. 9.00 rano. Pojazdy Humvee zostały zaatakowane za pomocą eksplozji podłożonego materiału wybuchowego oraz przeciwpancernego pocisku kierowanego. Oba pojazdy zostały zniszczone. W ich wnętrzu zginęło trzech żołnierzy, jeden został ciężko ranny, a dwóch lekko ranionych. Pozostałych dwóch żołnierzy (sierżantów Ehuda Goldwassera i Eldada Regeva) wzięto do niewoli i uprowadzono w kierunku libańskiej wioski Ajta asz-Szab. Prawdopodobnie terroryści mieli po drugiej stronie granicy ukryty pojazd, który ułatwił im szybką ucieczkę z miejsca ataku. Całe zajście trwało nie więcej niż 10 minut. W tym czasie inni terroryści Hezbollahu ostrzelali z moździerzy siedem pobliskich izraelskich stanowisk obserwacyjnych, niszcząc kamery oraz linie komunikacyjne.
Próba pościgu.
Natychmiast po ustaniu ostrzału, dowództwo izraelskiej Dywizji "Galil" nakazało przeprowadzenie rutynowej kontroli wszystkich granicznych posterunków wojskowych. Bardzo szybko odkryto, że utracono kontakt z dwoma pojazdami Humvee patrolującymi granicę przy moszawie Zarit. W ciągu 20 minut od ataku, na miejsce zdarzenia dotarły ekipy ratownicze. Potwierdzono zniszczenie obu pojazdów, odkryto zabitych i rannych żołnierzy, oraz stwierdzono uprowadzenie dwóch żołnierzy. Ogłoszony natychmiast alarm uruchomił obowiązującą od 1986 roku w izraelskiej armii tajną "Dyrektywę Hannibal". Dyrektywa ta stwierdzała, że w odpowiedzi na każde porwanie izraelskiego żołnierza musi być podjęta bez względu na życie jeńca próba jego odbicia przy pomocy wszelkich dostępnych środków. W zaistniałej sytuacji, dowództwo uruchomiło tę "Dyrektywę". Na terytorium Libanu wysłano grupę pościgową z Brygady Pancernej "Barak". Składała się ona z czołgu Merkawa Mk 2, transportera opancerzonego i śmigłowca wsparcia. Około godz. 11.00 grupa pościgowa wpadła w zasadzkę. W odległości 700 metrów na północ od granicy, czołg najechał na bombę o wadze ok. 200-300 kg materiałów wybuchowych. Wybuch całkowicie zniszczył czołg, zabijając na miejscu czterech członków jego załogi. Przez kilka kolejnych godzin trwało zacięte starcie pomiędzy izraelskimi żołnierzami a terrorystami Hezbollahu. Izraelczycy usiłowali wydobyć ze zniszczonego czołgu zwłoki zabitych żołnierzy, aby uniemożliwić w ten sposób Hezbollahowi uprowadzenie ciał. Starcie to trwało do około godz. 15.00. Zginął w nim kolejny izraelski żołnierz, a dwóch zostało lekko rannych. Szczątki zabitych czołgistów udało się wydobyć dopiero pod osłoną ciemności nocy.
Konsekwencje ataku.
Incydent graniczny w Zarit-Szetula został uznany przez Izrael jako „akt wojny” i Siły Obronne Izraela rozpoczęły działania zbrojne nazwane II wojną libańską. Hezbollah przez cały czas utrzymywał, że incydent, który doprowadził do eskalacji konfliktu, miał miejsce po libańskiej stronie granicy. Nazywał on wojnę izraelską „agresją”. Wojna zakończyła się 14 sierpnia 2006 roku zawieszeniem broni opartym na Rezolucji Rady Bezpieczeństwa ONZ nr 1701.
Początkowo Izrael zakładał, że uprowadzeni do niewoli izraelscy żołnierze są żywi. Pod koniec lipca 2006 roku wicepremier Szimon Peres zapewniał rodziny porwanych, że obaj są „"żywi i zdrowi"”. Dopiero opublikowany 6 grudnia 2006 roku raport oświadczał, że obaj żołnierze zostali podczas porwania krytycznie ranni. 29 czerwca 2008 roku premier Ehud Olmert oświadczył, że obaj jeńcy nie żyją. W dniu 16 lipca 2008 roku odbyła się wymiana 4 libańskich więźniów oraz 199 ciał zabitych bojowników libańskich i palestyńskich, w zamian za ciała Ehuda Goldwassera i Eldada Regeva. Badania zwłok wykazały, że obaj żołnierze zginęli podczas zasadzki 12 lipca 2006 roku. Goldwasser został śmiertelnie ranny w klatkę piersiową, gdy pocisk przeciwpancerny trafił w jego pojazd. Natomiast Regev został śmiertelnie postrzelony w głowę, prawdopodobnie gdy usiłował uciec z miejsca zasadzki.

</doc>
<doc id="1565406" url="https://pl.wikipedia.org/wiki?curid=1565406" title="Kukła">
Kukła

Kukła – wyobrażenie, zwykle karykaturalne lub alegoryczne, postaci ludzkiej lub zwierzęcej. W obrzędach regionalnych wykonana do rytualnego zniszczenia (topienie, palenie) w porze wiosennego lub zimowego przesilenia, symbolizującego wypędzanie zła nagromadzonego przez rok (np. , Marzanna, również: Wieszanie Judasza, Judosz). Obecnie wykorzystywana jako karnawałowa atrakcja turystyczna lub w demonstracjach politycznych.

</doc>
<doc id="1565407" url="https://pl.wikipedia.org/wiki?curid=1565407" title="Boeing 777-200LR">
Boeing 777-200LR



</doc>
<doc id="1565409" url="https://pl.wikipedia.org/wiki?curid=1565409" title="Marek Wróbel">
Marek Wróbel



</doc>
<doc id="1565410" url="https://pl.wikipedia.org/wiki?curid=1565410" title="Jan Sztern">
Jan Sztern

Jan Jakub Sztern (ur. 15 kwietnia 1922 w Zamościu, zm. 13 grudnia 2013 w Gdańsku) – polski poeta.
Życiorys.
Urodził się w Zamościu w żydowskiej rodzinie rzemieślniczej, jako syn Efroima Szterna i Estery z domu Kaufman. W latach 1929-1936 uczęszczał do Szkoły Powszechnej im. Ignacego Łukasiewicza w Zamościu. Po wybuchu II wojny światowej uciekł do Związku Radzieckiego, gdzie był górnikiem w Donbasie, magazynierem materiałów budowlanych w Stalino i następnie malarzem w fabryce mebli w Kineszmie. Po ataku III Rzeszy na ZSRR w 1941 zaciągnął się do Armii Czerwonej, w której służył do 1943. W latach 1944-1949 uczył się w Technikum Artystyczno-Dekoratorskim w Likino-Dulowie.
W 1945 zamieszkał w Leningradzie i ożenił się z Rosjanką. Dorywczo pracował m.in. jako malarz dekorator w teatrze, tokarz i majster na budowie. W latach 1970-1982 był kierownikiem działu karnetów w Państwowej Kapeli Akademickiej, gdzie był też członkiem Rady Artystycznej i zajmował się upowszechnianiem muzyki poważnej w środowisku studenckim miasta. W latach 1991-1993 należał do zespołu redakcyjnego gazety Towarzystwa „Polonia” w Sankt Petersburgu pt. "Polonus". W 1994 powrócił do Polski i ponownie zamieszkał w Zamościu. Pod koniec życia mieszkał w Gdańsku, gdzie zmarł.
Twórczość.
Jan Sztern pisał wiersze, fraszki, epigramy, satyry, a także spisywał własne wspomnienia. Zadebiutował w 1980 wierszem w języku rosyjskim pt. "Kolumby" w gazecie "Zvezda", wydawanej w Murmańsku. Pierwszy wiersz w języku polskim opublikował w dzienniku "Wieczór Wybrzeża" w 1987.

</doc>
<doc id="1565411" url="https://pl.wikipedia.org/wiki?curid=1565411" title="Rześciowate">
Rześciowate

Rześciowate ("Restionaceae") – rodzina roślin należąca do rzędu wiechlinowców. Należy tu ok. 545 gatunków zaliczanych do 64 rodzajów. Najliczniejsze w gatunki są rodzaje: rześć "Restio" (90 gatunków), "Ischyrolepis" (50), "Elegia" (35), "Thamnochortus" (35). Przedstawiciele tej rodziny występują najliczniej w południowej Afryce (ok. 350 gatunków), na Madagaskarze i w Australii. Poza tym spotykane są w Ameryce Południowej, Nowej Zelandii, na Półwyspie Indochińskim i na wyspie Hajnan. W Afryce, gdzie jest największe zróżnicowanie tych roślin, odgrywają one bardzo istotną rolę w krajobrazie formacji fynbos. Niektóre gatunki używane są do krycia dachów w formie strzechy oraz do wyrobu mioteł, wiele gatunków uprawianych jest jako rośliny ozdobne.
Systematyka.
W obrębie wiechlinowców rześciowate stanowią grupę siostrzaną dla rodzin: biczycowatych, wiechlinowatych, żuanwiliowatych i "Ecdeiocoleaceae". W stosunku do wcześniejszych ujęć (system APG III z 2009) w 2016 roku wprowadzono w klasyfikacji rodziny zmianę włączając do niej wyodrębniane wcześniej rodziny "Anarthriaceae" i "Centrolepidaceae". Trzy gatunki z pierwszej z tych dwóch rodzin ("Anarthria" R. Brown, "Hopkinsia" W. Fitzgerald i "Lyginia" R. Brown) stanowią grupę bazalną w obrębie rodziny. Kolejne klady wyodrębniane są jako podrodziny: "Restionoideae", "Sporadanthoideae", "Centrolepidoideae", "Leptocarpoideae".

</doc>
<doc id="1565413" url="https://pl.wikipedia.org/wiki?curid=1565413" title="78 Warszawska Drużyna Harcerska">
78 Warszawska Drużyna Harcerska

78 Warszawska Drużyna Harcerska – drużyna harcerska na warszawskiej Szmulowiźnie, działająca od 1934 do 1992 przy Szkole Podstawowej nr 30 na ul. Kawęczyńskiej 2. Obecnie nie istnieje.
Okres przedwojenny.
Zorganizowana w 1934 przez Władysława Osto-Suskiego i Aleksandra Solińskiego przy szkołach powszechnych nr 15 im. Legionów i nr 30 im. Powstańców 1863 roku, przy ul. Kawęczyńskiej 2. Początkowo drużyna nosiła imię Króla Władysława Jagiełły.
Szare Szeregi.
Podczas okupacji hitlerowskiej jedno z najprężniej działających środowisk Okręgu Praga Szarych Szeregów, działała w hufcu Centrum Pragi (drużyna oznaczona CP-100, używała też kryptonimu 78 Czambuł Żółtej Ordy). Przy drużynie istniał zastęp (pluton) żeński, od 1942 Warszawska Żeńska Drużyna Harcerska „Las”. Harcerze 78 WDH uczestniczyli w konspiracyjnych szkoleniach („sklepy”), w akcjach organizacji Wawer (malowanie kotwic i antyhitlerowskich napisów, rozklejanie ulotek), "WISS" (obserwacje niemieckich transportów kolejowych i samochodowych), w szkoleniach „Wiarus” i „Ursus” oraz w kursach Szkoły Podchorążych Rezerwy Piechoty "Agricola".
Okres powojenny.
Drużyna reaktywowana po wojnie w tym samym miejscu, utworzyła później Szczep 78 Warszawskich Drużyn Harcerskich i Zuchowych. W początkach lat 60. XX wieku w szczepie istniały: drużyna harcerek, drużyna harcerzy im. Janusza Kusocińskiego oraz koedukacyjna drużyna zuchów. W późniejszych okresach skład środowiska zmieniał się, w okresie 1970-1972 istniała tylko jedna drużyna harcerska, w 1972 ponownie powołano szczep, a Janusza Kusocińskiego wymieniano już jako bohatera szczepu. Drużyny szczepu działały do 1990. W 1992 formalnie powołano drużynę 78 WDH, utworzoną przez kadrę 17 WDH, drużyna ta wkrótce weszła w skład Szczepu 17 Warszawskich Drużyn Harcerskich.
Barwy.
W różnych okresach harcerze 78 WDH nosili różne barwy. Na przedwojennych, czarno-białych zdjęciach mają jasne chusty, a niektórzy krajki. W 1969 78 WDH I nosiła barwy granatowo-żółte, a WDH II im. Pawła Strzeleckiego – ciemnozielone.

</doc>
<doc id="1565414" url="https://pl.wikipedia.org/wiki?curid=1565414" title="Restionaceae">
Restionaceae



</doc>
<doc id="1565418" url="https://pl.wikipedia.org/wiki?curid=1565418" title="Ludwig Purtscheller">
Ludwig Purtscheller

Ludwig Purtscheller (ur. 6 października 1849 w Innsbrucku, zm. 3 marca 1900 w Bernie) – austriacki nauczyciel i alpinista. Był jednym z czołowych wspinaczy austriackich z okresu tzw. alpinizmu zdobywczego w II połowie XIX w. i jednym z pierwszych, którzy całkowicie odrzucili pomoc góralskich przewodników. Był zaliczany w swoim czasie do najlepszych znawców Alp, w których zdobył ponad 1700 szczytów.
Między innymi w 1885 r. wraz z Emilem Zsigmondym i Otto Zsigmondym dokonał pierwszego trawersowania grani La Meije w grupie Écrins w Alpach Delfinackich. Wraz z braćmi Zsigmondy dokonał wielu innych znaczących dokonań, jak zdobycie szczytów Petit Zinne i Ortler, południowych ścian Monte Rosa i Bietschhorn czy pierwsze trawersowanie Matterhornu. 12 czerwca 1885 r. wraz z Johannem Puntzem z Ramsau dokonał drugiego przejścia wschodniej ściany Watzmanna.
Purtscheller działał również z wielkimi sukcesami poza Alpami. 5 października 1889 r., podczas drugiej próby, wraz z Hansem Meyerem i miejscowym przewodnikiem zdobył jako pierwszy szczyt Kilimandżaro. W 1891 r. zorganizował ekspedycję w Kaukaz, gdzie wraz z Gottfriedem Merzbacherem oraz dwoma alpejskimi przewodnikami z rejonu Großglockner, Kererem i Unterwesserem, zdobył m.in. Elbrus.
Purtscheller zmarł wskutek upadku podczas wspinaczki na Aiguille du Dru w masywie Mont Blanc.

</doc>
<doc id="1565419" url="https://pl.wikipedia.org/wiki?curid=1565419" title="Juan Diego Botto">
Juan Diego Botto

Juan Diego Botto, właśc. Juan Diego Botto Rota (ur. 29 sierpnia 1975 w Buenos Aires) - argentyńsko-hiszpański aktor, scenarzysta i reżyser filmowy, teatralny i telewizyjny.
Życiorys.
Syn argentyńskiej pary aktorskiej - Diego Botto (ur. 1949, zm. 1977) i Cristiny Roty (ur. 1945), miał zaledwie dwa lata, gdy zginął jego ojciec podczas brudnej wojny. Wraz z matką i starszą siostrą Maríą (ur. 10 lutego 1974), również aktorką, zamieszkał na stałe w Madrycie, w Hiszpanii. Ma przybraną siostrę Nur Al Levi Rotę (ur. 1 lutego 1979) z drugiego małżeństwa matki. W wieku pięciu lat zadebiutował na kinowym ekranie w komedii "Wtorek i trzynastego, nie wychodź za mąż i nie rozpoczynaj podróży" ("Martes y trece, ni te cases ni te embarques", 1982). Występował także na scenie, m.in. w sztuce "Przywilej bycia psem" ("Privilegio de ser perro"). Zagrał potem w dramacie "Ekstazy" ("Éxtasis", 1996) u boku Javiera Bardema, melodramacie komediowym "Przetrwać" ("Sobreviviré", 1999) z Paz Vegą, dramacie "Ave María" (1999) z Demiánem Bichirem, debiucie reżyserskim Johna Malkovicha "Tancerz" ("The Dancer Upstairs", 2002) z Javierem Bardemem, telefilmie ZDF "August pierwszy cesarz" ("Imperium: Augustus", 2003) jako Antoniusz Jullus z udziałem Petera O’Toole, Charlotte Rampling i Benjamina Sadlera oraz dramacie "Święto kozła" ("La Fiesta del chivo", 2005) z Isabellą Rossellini i Stevenem Bauerem.
Był czterokrotnie nominowany do nagrody Goya; jako Carlos w dramacie "Opowieści z Kronen" ("Historias del Kronen", 1995) z Eduardo Noriegą, za rolę Asesino w thrillerze "Morderstwo podczas pełni" ("Plenilunio", 1999) z Fernando Fernánem Gómezem, za najlepszy film dokumentalny, dramat o społecznych i politycznych sprawach dotyczących Hiszpanii - o manipulacjach rządu czy też terroryzmie, który reżyserował wraz z innymi twórcami "Cześć motywie!" ("¡Hay motivo!", 2004) oraz za drugoplanową rolę Guillermo w komediodramacie "Odejdź raz na zawsze" ("Vete de mí", 2006) z Juanem Diego, za którą odebrał nagrodę nowojorskich krytyków Premios ACE (La Asociación de Cronistas de Espectáculos).
W dniu 17 grudnia 2007 roku w duecie z Ivaną Baquero ogłosił nominacje do nagród Goya.

</doc>
<doc id="1565422" url="https://pl.wikipedia.org/wiki?curid=1565422" title="Paraszka">
Paraszka

Paraszka – góra na Ukrainie, w Beskidach Wschodnich o wysokości 1268,5 m n.p.m. Znajduje się w Parku Narodowym „Beskidy Skolskie” i jest jego najwyższym szczytem.
Współrzędne szczytu: 49°4′10″ N, 23°24′51″ E. Znajduje się w odległości 8 km na północny zachód od miejscowości Skole. Na szczycie znajduje się pamiątkowy kamień.
U podnóża Paraszki biorą swój początek dopływy rzek Opór i Stryj. 

</doc>
<doc id="1565425" url="https://pl.wikipedia.org/wiki?curid=1565425" title="Król Rybak">
Król Rybak

Król Rybak, również Ranny Król – w legendzie arturiańskiej ostatni członek rodu mającego czuwać nad Świętym Graalem. W starofrancuskich tekstach z późnego średniowiecza określany był jako Bogaty Król Rybak ("Riche Roi Pescheur"), ze względu na bezcenny skarb, nad którym sprawował pieczę (postrzegany raczej jako duchowy niż materialny skarb).
Opowieści na jego temat bardzo się od siebie różnią, jednakże za każdym razem jest to postać ranna w nogi czy też w pachwinę, niezdolna do samodzielnego przemieszczania się. Odkąd został ranny, wydaje się, że jego królestwo podziela jego cierpienia, jak gdyby ułomność króla czyniła jego ziemie nieurodzajnymi. Na tym polegał mit Strapionej Ziemi (po starofrancusku „Terre Gaste”, angielsku „Waste Land”). Dlatego też oddał się łowieniu ryb w pobliskiej rzece swojego zamku Corbenic. Ze wszystkich stron świata przybywali rycerze z zamiarem uleczenia Króla Rybaka, lecz tylko wybraniec, "dobry rycerz", mógł dokonać tego cudu. W pierwszych opowiadaniach będzie nim Percewal, któremu w późniejszych wersjach towarzyszyć będą Bohort i Galahad. Ostatecznie to właśnie Galahad zostanie wybrańcem.
Powodem nieładu może wydawać się obecność w wielu wznowieniach dwóch rannych Królów – ojca (lub też dziadka) oraz jego syna – żyjących w tym samym zamku i strzegących Graala. Poważniej ranny ojciec pozostaje w zamku, ponieważ utrzymywany jest przy życiu dzięki mocy Graala, podczas gdy jego syn, przyjmuje gości i łowi ryby. W celu ułatwienia zrozumienia całego artykułu, ojciec nazywany będzie rannym Królem, a syn Królem Rybakiem.
Dlaczego „Król Rybak”?
Tytuł ten przyporządkowywany jest wielu źródłom, które nie wykluczają się nawzajem.
Percewal Chrétiena de Troyes.
Król Rybak pojawił się po raz pierwszy w niedokończonej opowieści Chrétiena de Troyes, "Percewal z Walii czyli opowieść o Graalu", około 1180 roku. Percewal dowiedział się, że królowie mogliby zostać wyleczeni, jeśli tylko zapytałby ich o Graala. Jednakże nie stało się tak, ponieważ wcześniej opiekun nauczył go, aby zachowywał powściągliwość w rozmowach i nie zadawał niedyskretnych pytań. Percewal odkrył również swoje pokrewieństwo z Królami; jego matka była córką rannego Króla. Opowieść kończy się przed powrotem Percewala do zamku chroniącego Graala.
Należy zaznaczyć, że Chrétien de Troyes nigdy nie opisał przedmiotu określanego Świętym Graalem. Wydaje się więc, że użył słowa Graal wiedząc, że będzie ono znane czytelnikowi. Robert de Boron jako pierwszy powiązał Graala z Jezusem. W ten sam sposób, późniejsi poeci kojarzyli Świętą Włócznię (użytą przez centuriona rzymskiego raniąc Jezusa w bok, a na której znajdowała się krew Chrystusa) z Włócznią Przeznaczenia.
Mitologia celtycka.
Mimo że postać Króla Rybaka pojawiła się po raz pierwszy w Percewalu, można odnaleźć jego korzenie w mitologii celtyckiej. Jego postać jest powiązana z Nodensem, bogiem umarłych, który łowił dusze zmarłych, niczym rybak ryby. Bran Błogosławiony (fr. Bran le Béni), bohater Triad galijskich, również łączony jest z Królem. Bran posiadał kociołek, potrafiący przywracać życie, lecz ofiarował go jako prezent ślubny swojej siostrze Branwenie i królowi Irlandii Matholwchowi. Na skutek wielu wydarzeń wypowiedział wojnę Irlandczykom i został śmiertelnie ranny zatrutą strzałą w stopę lub w nogę, natomiast kociołek został zniszczony. Rozkazał swoim towarzyszom, aby ścięli jego głowę, a następnie dostarczyli do Wielkiej Brytanii. Głowa oddzielona od jego ciała nadal mówiła i dotrzymywała im towarzystwa przez całą podróż. Przybyli do zamku Grassholm, na małej galijskiej wyspie, gdzie następnie spędzili osiemdziesiąt lat w bogactwie i zabawie. Ostatecznie zdecydowali się powrócić i zanieść głowę ich pana aż do Londynu.
Dla porównania, w pewnej powieści z Mabinogion "Culhwch" i "Olwen", rycerze Króla Artura, muszą wyruszyć aż do Irlandii, żeby odzyskać magiczny kociołek. Galijska powieść "Zdobycz z Annwn (Le butin d’Annwn)" opowiada podobną historię tajemniczego kociołka.
Z kolei galijska powieść Peredur opiera się na opowieści Chrétiena de Troyes i wnosi wiele zmian, takich jak np. całkowite pominięcie Graala. Postać Króla Rybaka, mimo że nie jest już nazywana w ten sposób, pojawia się i jest obecna w Peredeurze. Peredeur dowiaduje się, że jest spokrewniony z królem, któremu została odcięta głowa, dlatego też postanawia pomścić jego śmierć.
Jednakże Król Rybak kojarzy się zwłaszcza z Dagda z irlandzkiej mitologii celtyckiej, którego kociołek był zarazem jednym z jego talizmanów. Ten bóg-druid był najważniejszą osobą w hierarchii boskiej Tuatha Dé Danann, zaraz za Lughiem le Polytechnicien.
Prace średniowieczne.
Nowe informacje na temat Króla Rybaka odnaleźć można w Józefie z Arymatei (fr. Joseph d'Arimathie) Roberta de Borona, który jako pierwszy powiązał Jezusa Chrystusa z Graalem. W tym utworze Król Rybak nazywany jest Bronem. Imię te jest zbliżone do Brana (gigant z mitologii celtyckiej). Z utworu dowiadujemy się, że Król był przyrodnim bratem Józefa z Arymatei. To właśnie Józef zebrał krew Chrystusa do kielicha. Odkrył również wspólnotę religijną podróżującą do Wielkiej Brytanii, gdzie powierzył Graala „bogatemu rybakowi”- Bronowi. Bron odnajduje następnie ród strażników Graala, do którego należał Percewal.
W "Didiot-Perceval", który zostanie przełożony na prozę zagubionego dzieła Roberta de Borona, Bron nazywany jest „Królem Rybakiem”. Jego historia jest przytoczona, podczas gdy Percewal powraca do swojego zamku, żeby dowiedzieć się więcej na temat tajemniczej wojny Króla. Król ten jest przedstawiony jako dziadek Percewala, a nie, jak w poprzednich utworach, jako wuj.
Wolfram von Eschenbach opiera się na historii Chrétiena de Troyes i powiększa ją w swojej epickiej powieści Parzival. Powraca do pojęcia Graala i wspólnoty mającej go chronić. Nazywa również postacie, które w pierwotnej wersji pozostały bezimienne: ranny Król „Titurel”, a Król Rybak „Anfortas”.
Cykl łączący Graala i Lancelota przedstawia wcześniejsze fakty z historii Króla Rybaka. Dwóch pozostałych przy życiu Królów epoki arturiańskiej to Pellam- ranny Król oraz Pellès, który ukartował pewien podstęp, w wyniku którego narodził się Galahad, syna Lancelota i Élaine de Corbénic. Według przepowiedni Galahad odkryje Graala i uratuje Strapioną Ziemię.
W Opowieści o Graalu, nazywanej również cyklem Post-Vulgate, jak i w Śmierci Artura (Le Morte d'Arthur) Sira Thomasa Malory’ego (napisanej około 1470 roku) Król Rybak Pellam zostaje zraniony przez Balina, który broniąc się przed wściekłym królem zadaje mu „bolesny cios” za pomocą Włóczni Przeznaczenia. Pellam i jego królestwo muszą więc przejść okres spustoszeń, aż do przybycia Galahada. W dziele Malory’ego, cztery postacie odpowiadają rannemu Królowi oraz Królowi Rybakowi.
Wydawać się więc może, że zamiarem Malory’ego było stworzenie jednego Króla kaleki, zranionego przez Balina i cierpiącego aż do wyleczenia go przez wnuka Galahada, jednakże nigdy nie udało mu się pogodzić wszystkich tych źródeł.

</doc>
<doc id="1565429" url="https://pl.wikipedia.org/wiki?curid=1565429" title="RGBA">
RGBA

RGBA – jeden z modeli przestrzeni barw opisywanej parametrami RGBA. Jego nazwa powstała ze złożenia pierwszych liter angielskich nazw barw: R – "red" (czerwonej), G – "green" (zielonej), B – "blue" (niebieskiej), oraz dodatkowo A – "alpha" (kanał alfa).
Podstawowe informacje.
Ten model czasami jest traktowany jako osobny, jednak w rzeczywistości jest to tradycyjny model RGB, poszerzony o dodatkowe informacje. Udoskonalenie to kanał alfa nazwany tak od greckiej litery alfa w klasycznym wzorze interpolacji liniowej: formula_1 Został opracowany przez grafików Edwina Catmulla, oraz Alvy’ego Raya Smitha w latach 1971–1972. Umożliwił on wprowadzenie do obrazów obsługi efektu przezroczystości.
Kanał alfa.
Kanał alfa normalnie jest używany jako odpowiednik współczynnika pochłaniania światła. Gdy kanał alfa skojarzony z danym pikselem ma wartość 0%, to taki piksel staje się całkowicie przezroczysty, czyli przybiera kolor tła znajdującego się pod nim. W rezultacie jest widoczne jedynie tło, a nie rzeczywisty kolor piksela. Natomiast, gdy wartość zapisana we współczynniku alfa wyniesie 100%, piksel będzie całkowicie widoczny (jak w zwykłym obrazie cyfrowym bez kanału alfa). Istnieje też możliwość nadania współczynnikowi alfa wartości pośrednich – między α = 0 a α = 100%. Takie wartości umożliwiają pikselom „prześwit” tła, na które zostały nałożone (pikselom nadaje się efekt półprzezroczystości). Taki efekt nie byłby możliwy we współczynniku binarnym – przyjmującym tylko dwie wartości – gdyż wtedy możliwe byłoby jedynie tworzenie pikseli w pełni przezroczystych lub w pełni nieprzezroczystych (odpowiednio α = 0%, oraz α = 100%). Wprowadzenie współczynnika alfa pozwala w łatwy sposób manipulować obrazami i łączyć je ze sobą, jednocześnie zachowując efekty wzrokowe, znane z życia codziennego. Wartości kanału alfa mogą być wyrażane procentowo, jako liczby całkowite (najczęściej z przedziału od 0 do 255), lub liczby rzeczywiste (z przedziału od 0 do 1). Tak samo można wyrażać współczynniki RGB.
ARGB.
Czasami spotyka się oznaczenie ARGB, jest ono tożsame z modelem RGBA, jednak kolejność wartości jest w nim odmienna – kanał alfa jest jako pierwszy. Jedną z firm, która użyła takiego oznaczenie standardu w swoich produktach, jest Macromedia.
Przykład kodowania ARGB.
Rozważmy wartość ARGB zapisaną szesnastkowo jako: 0x80FFFF00. Jest to kolor żółty, z efektem półprzezroczystości. Poszczególne kanały wyrażone są w zakresie od 0 do 255.
Kanał alfa.
Szesnastkowo wyrażony kanał alfa o wartości 0x80 (0x80 "FFFF00"), co oznacza 128 dziesiętnie, czyli α ≈ 50%.
Kanał R (red).
Szesnastkowe 0xFF (0x "80" FF "FF00") oznacza dziesiętne 255 – otrzymamy w pełni nasyconą czerwień.
Kanał G (green).
Druga taka sama wartość – 0xFF (0x "80FF" FF "00") – odnosi się do zieleni i tak jak czerwień, będzie w pełni nasycona.
Kanał B (blue).
Ostatnie dwa zera w systemie szesnastkowym 0x00 (0x "80FFFF" 00) to także zero w systemie dziesiętnym – oznaczają brak jakiegokolwiek odcienia koloru niebieskiego.
Rezultat.
Połączenie w pełni nasyconych kolorów czerwonego i zielonego da nam w pełni nasycony kolor żółty, a 50% wartości parametru alfa nałoży na otrzymaną żółtą barwę efekt półprzezroczystości.

</doc>
<doc id="1565433" url="https://pl.wikipedia.org/wiki?curid=1565433" title="Gerrit van Honthorst">
Gerrit van Honthorst

Gerrit lub Gerard van Honthorst (ur. 4 listopada 1592 w Utrechcie, zm. 27 kwietnia 1656, tamże) – holenderski malarz i rysownik barokowy.
Życiorys.
Uczeń Abrahama Bloemaerta. Przez ok. 10 lat przebywał we Włoszech, gdzie znalazł się pod wpływem twórczości Caravaggia. Malował obrazy o tematyce mitologicznej i religijnej. Perfekcyjnie stosował efekty świetlne, szczególnie przy użyciu niewidocznego źródła światła, z upodobaniem malował nokturny, czyli sceny nocne, które umożliwiały mu stosowanie zaawansowanych technik z użyciem kontrastów światłocieniowych. Dzięki temu uzyskał przydomek "Gherardo della Notte".
W 1622 powrócił do Holandii i wkrótce radykalnie zmienił styl, rozjaśnił paletę i zajął się głównie portretem. Malował też muzyków w czasie koncertów i życie artystów. Pracował m.in. na dworach króla Danii Chrystiana IV Oldenburga i króla Anglii Karola I Stuarta. W latach 1637-1652 przebywał w Hadze, gdzie był nadwornym malarzem książąt Orańskich i malował portrety członków rodu panującego. Zmarł w Utrechcie w 1656.

</doc>
<doc id="1565438" url="https://pl.wikipedia.org/wiki?curid=1565438" title="Jan Buczkowski (malarz)">
Jan Buczkowski (malarz)

Jan Buczkowski (ur. 1961 r. w Krzczonowie koło Lublina) – polski malarz, pedagog (prof. dr hab.) Politechniki Gdańskiej.
Życiorys.
W latach 1976–1981 uczył się w Liceum Sztuk Plastycznych w Nałęczowie. W latach 1981–1986 studiował na Wydziale Malarstwa w Państwowej Wyższej Szkole Sztuk Plastycznych (obecnie ASP) w Gdańsku. Dyplom otrzymał w pracowni prof. Kazimierza Ostrowskiego. Od 1988 r. wykładowca na Wydziale Architektury Politechniki Gdańskiej. W 1995 r. wraz z grupą przyjaciół Krzysztofem Gliszczyńskim, D. Krechowicz, Maciejem Sieńkowskim, Krzysztofem Wróblewskim założył Galerię Koło.
Wybrane wystawy (do 2001 r.):

</doc>
<doc id="1565439" url="https://pl.wikipedia.org/wiki?curid=1565439" title="Łysobyki (gmina)">
Łysobyki (gmina)

Łysobyki (od 1973 "Jeziorzany") – dawna gmina wiejska istniejąca do 1954 roku w woj. lubelskim. Siedzibą władz gminy były Łysobyki (obecna nazwa "Jeziorzany").
Gmina powstała za Królestwa Polskiego w powiecie łukowskim w guberni siedleckiej z obszaru pozbawionej praw miejskich Łysobyków oraz z części zniesionej gminy Charlejów.
1 kwietnia 1929 odłączono od niej wieś Natalin, włączając ja do gminy Gułów.
W okresie powojennym gmina należała do powiatu łukowskiego w woj. lubelskim. 1 lipca 1952 roku gmina składała się z 10 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Po zmianie nazwy miejscowości Łysobyki na Jeziorzany (w 1965 roku), gmina – przy jej reaktywowaniu 1 stycznia 1973 roku – otrzymała nazwę gmina Jeziorzany.

</doc>
<doc id="1565440" url="https://pl.wikipedia.org/wiki?curid=1565440" title="Gmina Ulan">
Gmina Ulan



</doc>
<doc id="1565443" url="https://pl.wikipedia.org/wiki?curid=1565443" title="Stupid Dream">
Stupid Dream

Stupid dream – piąty album w dyskografii angielskiego zespołu rockowego Porcupine Tree. Jest to album, który jest świadectwem zmian zachodzących w stylistyce zespołu. Poprzedni album grupy był klimatem muzyki zbliżony do dokonań grup z gatunku rocka progresywnego (m.in. Pink Floyd). "Stupid Dream" był promowany trzema singlami: "Piano Lessons" w maju 1999 (do piosenki o tym tytule powstał również wideoklip),"Stranger by the Minute" w październiku 1999 oraz "Pure Narcotic" w listopadzie 1999.
Album ten doczekał się wznowienia (w zmienionej szacie graficznej) i ponownego zremasterowania 15 maja 2006. Zespół do czasu zawieszenia działalności grał na koncertach utwory z tej płyty. Najczęściej w setliście pojawia się "Even Less".

</doc>
<doc id="1565450" url="https://pl.wikipedia.org/wiki?curid=1565450" title="Israel Rodríguez (aktor)">
Israel Rodríguez (aktor)

Israel Rodríguez, właściwie Israel Rodríguez Sastre (ur. 20 marca 1982 r. w Madrycie) – hiszpański aktor filmowy i telewizyjny.
Debiutował w telewizji mając zaledwie trzynaście lat w serialu "Apteka na straży" ("Farmacia de guardia", 1995). Za rolę Guillermo w krótkometrażowej 17-minutowej komedii "Męska kompania" ("En malas compañías", 2000) otrzymał nagrodę 'Caja de Madrid' na festiwalu filmów krótkometrażowych w Alcalá de Henares. Wystąpił także na scenie w spektaklach: José Pascuala "Trzy prowokujące akty" ("Tres actos desafiantes") i Gustavo Tambadsio "Zamężne żony Windsoru" ("Las alegres comadres de Windsor").

</doc>
<doc id="1565451" url="https://pl.wikipedia.org/wiki?curid=1565451" title="Jasionka (gmina)">
Jasionka (gmina)

Jasionka – dawna gmina wiejska istniejąca do 1928 roku na Lubelszczyźnie. Siedzibą gminy była Jasionka.
W okresie międzywojennym gmina Jasionka należała do powiatu siedleckiego w województwie lubelskim. Była to najmniej ludna gmina województwa lubelskiego w 1921 roku (1388 mieszkańców).
1 kwietnia 1928 roku gmina została zniesiona a jej terytorium włączono do gmin Wiśniew, Zbuczyn i Czuryły.

</doc>
<doc id="1565452" url="https://pl.wikipedia.org/wiki?curid=1565452" title="Pióry (gmina)">
Pióry (gmina)

Pióry (alt. "Pióry Wielkie") – dawna gmina wiejska istniejąca do 1928 roku na Lubelszczyźnie. Siedzibą gminy były Pióry.
W okresie międzywojennym gmina Pióry należała do powiatu siedleckiego w woj. lubelskim.
1 kwietnia 1928 roku gmina została zniesiona a jej terytorium włączono do gmin Czuryły i Królowa Niwa.

</doc>
<doc id="1565455" url="https://pl.wikipedia.org/wiki?curid=1565455" title="Marcos Carneiro">
Marcos Carneiro

Marcos Carneiro de Mendonça (ur. 25 grudnia 1894, zm. 19 października 1988) – brazylijski piłkarz znany jako Marcos, Marcos Carneiro lub Marcos de Mendonça, bramkarz. Wzrost 187 cm.
Urodzony w leżącym w stanie Minas Gerais mieście Cataguases Marcos karierę piłkarską rozpoczął w 1910 roku w klubie Haddock Lobo Rio de Janeiro. Klub ten z powodu kłopotów finansowych włączony został w 1911 roku w skład klubu America Rio de Janeiro. Razem z klubem América Marcos zdobył w 1913 roku mistrzostwo stanu Rio de Janeiro.
Marcos zadebiutował w reprezentacji Brazylii 21 lipca 1914 roku w wygranym 2:0 meczu z odbywającym tournée po Ameryce Południowej angielskim klubem Exeter City. W tym samym roku został graczem klubu Fluminense FC, w którym grał do 1928 roku. Wraz z Fluminense trzy razy z rzędu wygrał Campeonato Carioca – w 1917, 1918 i 1919 roku. Łącznie w barwach „Flu” Marcos rozegrał 127 meczów, tracąc w nich 164 bramki.
Jako piłkarz klubu Fluminense wziął udział w turnieju Copa América 1916, gdzie Brazylia zajęła trzecie miejsce. Marcos zagrał tylko w meczu z Chile, w którym przepuścił jedną bramkę. W pozostałych spotkaniach bronił Casemiro Amaral. Casemiro pozostał głównym bramkarzem reprezentacji także podczas Copa América 1917, gdzie Marcosa nie było nawet w kadrze.
Wciąż jako gracz Fluminense wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Marcos zagrał we wszystkich czterech meczach – z Chile, Argentyną (stracił 1 bramkę), Urugwajem (stracił 2 bramki) oraz decydującym o mistrzowskim tytule barażu z Urugwajem.
Marcos był w kadrze podczas turnieju Copa América 1921, gdzie Brazylia została wicemistrzem Ameryki Południowej. Nie zagrał w żadnym meczu, gdyż podstawowym bramkarzem był Júlio Kuntz.
Ostatni raz Marcos pojawił się w kontynentalnych mistrzostwach podczas turnieju Copa América 1922, gdzie Brazylia drugi raz zdobyła mistrzostwo Ameryki Południowej. Marcos zagrał w 2 meczach – z Chile (stracił 1 bramkę) i z Paragwajem (stracił 1 bramkę). W pozostałych meczach brazylijskiej bramki strzegł Kuntz.

</doc>
<doc id="1565456" url="https://pl.wikipedia.org/wiki?curid=1565456" title="Marcos de Mendonça">
Marcos de Mendonça



</doc>
<doc id="1565457" url="https://pl.wikipedia.org/wiki?curid=1565457" title="Marcos Carneiro de Mendonça">
Marcos Carneiro de Mendonça



</doc>
<doc id="1565458" url="https://pl.wikipedia.org/wiki?curid=1565458" title="Hugo Catalán">
Hugo Catalán

Hugo Catalán, właściwie Hugo Emilio Catalán Beltrán (ur. 22 marca 1982 w Meksyku) - meksykański aktor i model, który pracował w Meksyku, Hiszpanii, Włoszech i Kolumbii.
Kariera.
Po raz pierwszy przyjął rolę w wieku piętnastu lat w telenoweli TV Azteca "Na północ od serca" ("Al norte del corazón", 1997) z Danną Garcíą, Bárbarą Mori i Aną Claudią Talancón. Studiował aktorstwo w Centro de Formación Actoral (CEFAC). Kontynuował naukę w tajnym kole filmowym ClANDESTINOS w Hiszpanii. Potem pojawił się w dwóch telenowelach TV Azteca u boku Pablo Azara - "Bez zgody rodziców" ("Sin permiso de tus padres", 2002) "Życie jest piosenką" ("La Vida es una canción", 2004-2005). Zadebiutował na kinowym ekranie w komedii "Kawonowe serce" ("Corazón de melón", 2003) z Ludwiką Paletą, a następnie zagrał w telenoweli "Co zmuszamy do milczenia kobiety" ("Lo que callamos las mujeres", 2008) z Leonardo Garcíą. W filmie "Tajne" ("Clandestinos", 2007) u boku Israela Rodrígueza wystąpił jako młody Meksykanin Joel, który chce zdobyć świat, a w "Czterech księżycach" ("Cuatro lunas", 2014) − jako bezwzględny homoseksualista Sebastián.

</doc>
<doc id="1565460" url="https://pl.wikipedia.org/wiki?curid=1565460" title="Andrew McDonald (krykiecista)">
Andrew McDonald (krykiecista)

Andrew Barry McDonald (ur. 15 czerwca 1981 w Wodonga) – australijski krykiecista, "all-rounder" - praworęczny odbijający i praworęczny rzucający w stylu "fast-medium". Do reprezentacji Australii powołany po raz pierwszy w styczniu 2009 do meczu przeciwko Afryce Południowej.

</doc>
<doc id="1565464" url="https://pl.wikipedia.org/wiki?curid=1565464" title="Dakotadon">
Dakotadon

Dakotadon – rodzaj ornitopoda z grupy Iguanodontia żyjącego we wczesnej kredzie. Jest znany z niekompletnej czaszki odkrytej w datowanych na barrem osadach formacji Lakota w Dakocie Południowej. Pierwotnie został opisany jako "Iguanodon lakotaensis" przez Davida Weishampela i Philipa Bjorka w 1989. Jego status taksonomiczny był kontrowersyjny. Niektórzy badacze sugerowali, że „Iguanodon” "lakotaensis" był bardziej bazalny niż "Iguanodon bernissartensis" i bliżej spokrewniony z teiofytalią, jednak David B. Norman uznał, że jest synonimem "I. bernissartensis". Gregory Paul, badający iguanodonty, przypisał „I.” "lakotaensis" do osobnego rodzaju "Dakotadon" w 2008.

</doc>
<doc id="1565474" url="https://pl.wikipedia.org/wiki?curid=1565474" title="Pawłów (gmina w powiecie bialskim)">
Pawłów (gmina w powiecie bialskim)

Pawłów – dawna gmina wiejska istniejąca w latach 1867–1939 na Lubelszczyźnie. Siedzibą gminy był Pawłów Stary.
Gmina zbiorowa Pawłów powstała w 1867 roku w związku z podziałem Królestwa Polskiego na powiaty i gminy. Weszła w skład w powiatu konstantynowskiego w guberni siedleckiej (w latach 1912-1915 jako część guberni chełmskiej). Gmina składała się początkowo z 4 wsi: Pawłów, Klonowica, Werchliś i Jakówki.
W okresie międzywojennym gmina weszła w skład woj. lubelskiego a po likwidacji powiatu konstantynowskiego z dniem 1 kwietnia 1932 roku została włączona do powiatu bialskiego. Gmina stanowiła pierścień wokół miasta Janowa Podlaskiego, który był oddzielną gminą miejską.
Podczas okupacji gminę włączono do dystryktu lubelskiego (w Generalnym Gubernatorstwie), gdzie w 1940 roku została zniesiona. Z jej obszaru oraz z obszaru pozbawionego praw miejskich Janowa Podlaskiego utworzono wiejską gminę Janów Podlaski.

</doc>
<doc id="1565475" url="https://pl.wikipedia.org/wiki?curid=1565475" title="Garry">
Garry



</doc>
<doc id="1565478" url="https://pl.wikipedia.org/wiki?curid=1565478" title="Gary">
Gary

Gary – imię męskie wywodzące się z języków staroangielskiego i germańskiego wywodzące się od słowa „włócznia” lub „włócznik”. Inne odmiany tego imienia to Garry, Garri lub Garrie.

</doc>
<doc id="1565479" url="https://pl.wikipedia.org/wiki?curid=1565479" title="Kostomłoty (gmina w województwie lubelskim)">
Kostomłoty (gmina w województwie lubelskim)

Kostomłoty – dawna gmina wiejska istniejąca w latach 1867–1943 we wschodniej Polsce. Siedzibą gminy były Kostomłoty.
Gmina zbiorowa Kostomłoty powstała z początkiem 1867. Gmina weszła w skład w powiatu bialskiego w guberni siedleckiej (w latach de jure 1912–1915 jako część guberni chełmskiej). Gmina składała się z 14 wsi: Bór, Dobratycze, Elżbiecin, Kąty, Kopytów, Kożanówka, Kołpcinek, Kostomłoty, Lebiedziów, Ogrodniki, Okczyn, Murawice, Zagadzie i Żuki Była to najdalej na wschód wysunięta gmina guberni siedleckiej.
W okresie międzywojennym gmina wchodziła w skład w powiatu bialskiego w woj. lubelskim.
Gmina została zlikwidowana 1 września 1943 roku, a jej obszar włączono do gminy Kodeń. Po wojnie już nie odtworzona.

</doc>
<doc id="1565482" url="https://pl.wikipedia.org/wiki?curid=1565482" title="Brygady sieciowe">
Brygady sieciowe

Brygady sieciowe () – zorganizowane grupy komentatorów, zależne od rosyjskich służb specjalnych, uczestniczące w dyskusjach na forach i blogach internetowych w celu szerzenia dezinformacji i uniemożliwienia rzeczowej obiektywnej dyskusji oraz atakowania poglądów niepożądanych z punktu widzenia polityki rosyjskiej.
Według Piotra Czerskiego, cytowanego przez „Newsweek Polska”, w czasie kryzysu krymskiego "polski Internet poddawany jest niespotykanej i właściwie jawnej akcji dezinformacyjnej, sterowanej przez Rosję".
Fenomen masowego atakowania portali internetowych dotyka również portale anglojęzyczne piszące na tematy polityczne, gdzie jest atakowany wizerunek Stanów Zjednoczonych Ameryki. Atakowane są także portale opisujące złe traktowanie homoseksualistów w Rosji.
Agencja Badań Internetowych.
Od 2013 r. w Sankt Petersburgu działa Agencja Badań Internetowych (tzw. fabryka trolli), której właścicielem jest bliski współpracownik Władimira Putina, Jewgienij Prigożin. Jej zadaniem jest m.in. powielanie rosyjskiej narracji, rozprzestrzenianie fałszywych informacji, wywoływanie skrajnych postaw społecznych i politycznych oraz dezinformowanie zagranicznej opinii publicznej. Dysponuje ona miesięcznym budżetem w wysokości 1 mln EUR i zatrudnia ok. 80 osób.
Od osoby zatrudnionej w siedzibie w wiosce Ołgino (przedmieścia Petersburga) wymagane jest dokonanie przynajmniej 100 wpisów w ciągu ośmiogodzinnego dnia pracy. Dniówka wynosiła 1180 rubli (ok. 98 zł), pracownikom przysługuje dodatkowo darmowy posiłek. W ogłoszeniu przejściowo poszukiwano „bloggerów” oraz „komentatora artykułów, copywritera”.

</doc>
<doc id="1565483" url="https://pl.wikipedia.org/wiki?curid=1565483" title="Rotacja pola (astronomia)">
Rotacja pola (astronomia)

Rotacja pola – zjawisko polegające na obrocie pola widzenia teleskopu podążającego za ruchem dobowym nieba. Występuje w przypadku zastosowania montażu azymutalnego bądź też nieodpowiedniego ustawienia osi obrotu montażu paralaktycznego na biegun. Jest ono szczególnie niepożądane przy długoczasowej fotografii nieba. Ponieważ bardzo duże teleskopy umieszcza się na montażach azymutalnych (ze względu na masę), do wyeliminowania efektu stosuje się tzw. rotory pola.

</doc>
<doc id="1565485" url="https://pl.wikipedia.org/wiki?curid=1565485" title="Martins">
Martins

Álvaro Martins (ur. 30 sierpnia 1901, zm. ?) – brazylijski piłkarz znany jako Martins, obrońca, pomocnik.
Urodzony w Rio de Janeiro Martins karierę piłkarską rozpoczął w 1917 roku w klubie São Cristóvão Rio de Janeiro, w którym grał do 1922 roku.
Jako piłkarz klubu São Cristóvão wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Martins nie zagrał w żadnym meczu.
Wciąż jako gracz klubu São Cristóvão wziął udział w turnieju Copa América 1920, w którym Brazylia zajęła trzecie miejsce. Zagrał we wszystkich trzech meczach - z Chile, Urugwajem i Argentyną.
W 1923 roku Martins został graczem klubu America Rio de Janeiro, a już w następnym roku przeszedł do klubu Andarahy Rio de Janeiro, w którym grał do 1925. W 1926 ponownie został graczem São Cristovão, z którym zdobył mistrzostwo stanu Rio de Janeiro.

</doc>
<doc id="1565486" url="https://pl.wikipedia.org/wiki?curid=1565486" title="Web brigades">
Web brigades



</doc>
<doc id="1565487" url="https://pl.wikipedia.org/wiki?curid=1565487" title="Álvaro Martins">
Álvaro Martins



</doc>
<doc id="1565489" url="https://pl.wikipedia.org/wiki?curid=1565489" title="Organ (prawo)">
Organ (prawo)

Organ – termin używany w prawie, administracji i zarządzaniu i oznaczający osobę fizyczną lub ich grupę wyodrębnioną w celu wykonywania określonych zadań jako podmiot, którego kompetencje określają normy zewnętrzne albo wewnętrzne (najczęściej normy prawne).
Organy są właściwe dla wszystkich korporacji, zakładów oraz instytucji rządowych lub samorządowych, włączając w to instytucje samego państwa. Są one niezbędne dla ich prawidłowego funkcjonowania, zawierania umów oraz stanowienia wewnętrznego prawa. W zasadzie nie może istnieć sytuacja, gdy pewna sformalizowana zbiorowość pozbawiona jest swojego organu lub organów. W przypadku dobrowolnych zrzeszeń, w państwach demokratycznych, najwyższym ich organem będzie zawsze walne zgromadzenie członków tego zrzeszenia, które może wybrać wyspecjalizowane organy stanowiące, wykonawcze, czy też arbitrażowe. W przypadku braku organu zdolnego do kierowania osobą prawną albo jednostką organizacyjną nieposiadającą osobowości prawnej, ustanawia się kuratora, zarządcę przymusowego lub inny podobny organ tymczasowy, który prowadzić będzie sprawy podmiotu.
Cechy organów.
Chociaż organy w administracji publicznej różnią się znacznie od organów instytucji prywatnych czy społecznych, to jednak wyróżnić można kilka cech właściwych dla wszystkich organów: kompetencyjność, reprezentowanie określonego podmiotu, posiadanie określonej formy prawnej i stopień bezpośredniego określenia przepisami prawa.
Najczęściej organ wyposażony jest w kompetencje pozwalające mu na zarządzanie, nadzór, kontrolę czy też reprezentowanie podmiotu, w którego strukturze się znajduje.
Organ może reprezentować zarówno ściśle określony podmiot (jak na przykład spółkę kapitałową reprezentuje zarząd), jak też abstrakcyjnie pojmowany szeroki zbiór elementów (i tak w Konstytucja RP stanowi o organach kontroli państwowej i ochrony prawa).
Cechami właściwymi (formą) organów są m.in.:
Określoność prawna może być:

</doc>
<doc id="1565491" url="https://pl.wikipedia.org/wiki?curid=1565491" title="Tim Hortons">
Tim Hortons

Tim Hortons Inc. – kanadyjska sieć barów szybkiej obsługi, wyspecjalizowanych w kawie i ciastkach.
Nazwa.
Nazwa pochodzi od nazwiska założyciela, hokeisty Tima Hortona, który w swoich najbardziej optymistycznych przewidywaniach nie zakładał, że mała restauracyjka, którą otworzył 17 maja 1964, rozrośnie się w Kanadzie do potęgi prawie dwukrotnie większej niż sieć McDonald’s. I że marka Tim Hortons stanie się prawdziwym symbolem Kanady w przemyśle szybkiego żywienia.
Historia.
Kawiarnia w Hamilton.
Tim Horton rozpoczął hokejową karierę w wieku 17 lat. Po kilku latach był już cenionym obrońcą NHL, nie tylko w Toronto Maple Leafs, również w kilku drużynach amerykańskich. Ceniono go za skuteczność, a przy tym za to, że jak na tak walecznego obrońcę, spędzał wyjątkowo mało czasu na ławce kar. Był lubiany przez działaczy i publiczność. Jako chłopak z prowincji (Cochrane (Ontario)) znał się trochę na wszystkim, ale najbardziej na kuchni. Dlatego w pierwszym menu kawiarni, którą otworzył w Hamilton (Ontario), pojawiły się jego własne przepisy. Ponieważ Kanada przoduje na świecie w liczbie tanich cukierni ("donut shops") oraz w spożyciu pączków na głowę mieszkańca, pomysł na biznes nasuwał się sam.
Horton zatrudnił do pomocy byłego policjanta, Rona Joyce’a, który często zachodził na kawę i pogawędkę podczas rutynowych pieszych patroli. Była to znacząca w skutkach decyzja, ponieważ wspólnik okazał się człowiekiem obdarzonym niezwykłym instynktem inwestycyjnym.
Joyce wierzył w skuteczność systemu franczyzy. Właściciel nazwy, loga i sieci nakłada obowiązek prowadzenia działalności zgodnie z jego koncepcją, za co zresztą bierze pieniądze. Dwa przedsiębiorstwa związane kontraktem są odrębne, niezależne prawnie i finansowo, ale bardzo ściśle i ciągle współpracują. Horton zawarł z Joyce’em (który już miał doświadczenie z lodziarnią sieci Dairy Queen) umowę spisaną na jednej kartce. Ten dokument się zachował. W klauzuli dotyczącej wynajmu lokalu Horton żądał opłaty czynszowej z góry, ale Joyce dopisał: "Chyba sobie żartujesz!" i tak już zostało. Jego wizja połączona z ogromnym uporem i zdrowym rozsądkiem zaowocowały po latach gigantem, jakich w Kanadzie niewiele. Z początku, po dwóch latach działalności, sieć składała się z 4 punktów, a po dziesięciu latach – z 30.
Śmierć Hortona.
Wczesnym rankiem 21 lutego 1974 roku, luksusowy wóz sportowy "De Tomaso Pantera", na trasie z Buffalo do Toronto wprowadzony za szybko w łuk autostrady QEW w St. Catharines przekoziołkował i wyrzucił z siebie nie przypięte pasami ciało kierowcy, który zginął na miejscu. Dopiero w 2005 opublikowano raport z sekcji zwłok, która wykazała, że w chwili śmierci Hortona, poziom alkoholu we krwi przekraczał podwójnie dopuszczalny poziom. Ponadto ścigający go od pewnego czasu policjant zeznał, że Horton uciekał z prędkością ponad 160 km/godz.
Po śmierci wspólnika, Joyce spłacił jego rodzinę i został wyłącznym właścicielem sieci Tim Hortons, rozwijającej się prężnie i agresywnie, zarówno jeśli chodzi asortyment wyrobów, jak i ekspansję terytorialną.
Era Joyce’a.
W 1991 pod szyldem Tim Hortons działało już 500 barów, w połowie 2010 – ponad 3650, a firma przynosiła 22.6% obrotów całego przemysłu szybkiego żywienia w Kanadzie. Tim Hortons zdominował również 76% rynku jeśli chodzi o spożycie wypieków oraz 62% rynku kawy – amerykański Starbucks na II miejscu miał zaledwie 7% rynku.
Amerykanie odkrywają zalety Tim Hortons bardzo wolno i przez osmozę począwszy od 1984. Najszybciej sieć asymilowała się w stanach przygranicznych z Kanadą, gdzie istnieje ponad 600 lokali w 12 stanach. Ekspansja Tim Hortons na południe wydaje się niepowstrzymalna, co jak dotychczas nie powiodło się żadnej innej kanadyjskiej firmie żywieniowej. W lipcu 2009 pierwsze 11 punktów otwarto w Nowym Jorku. Po jednym lokalu otwarto też w Dublinie oraz w Kandaharze w Afganistanie (z myślą o żołnierzach).
Z kolei ekspansja na rynku wewnętrznym doprowadziła nieomal do eliminacji w Kanadzie ciastkarni niezależnych, nie związanych z siecią. Trzydziestu paru lat potrzeba było, aby mała restauracyjka w Hamilton ewoluowała w wielomiliardowy system franczyzowy. Dziś roczne obroty firmy zatrudniającej w sumie 100 tysięcy pracowników przekraczają 2 mld dolarów (2008).
W międzyczasie los wymusił ironiczny zwrot zdarzeń: syn Rona Joyce’a ożenił się z córką Tima Hortona. W ten sposób rodzina założyciela powróciła do swego biznesu, którego siedziba główna mieści się w Oakville (Ontario).
Ron Joyce nie spoczął na laurach – dokonanał fuzji z amerykańskim gigantem hamburgerowym Wendy’s, który miał podobny staż na rynku i podobną strukturę zarządzania. Obecnie są to nadal różne nazwy, ale wspólni właściciele. Następnie Joyce, już na emeryturze, z wielką pasją i oddaniem poświęcił się działalności charytatywnej. Powołał m.in. do życia "Tim Horton Children’s Foundation", która co roku wysyła tysiące dzieci z najuboższych rodzin na bezpłatne obozy w przepięknych okolicach pięciu różnych prowincji. Jednego dnia w roku (tzw. "Camp Day") całkowity dochód ze sprzedaży kawy we wszystkich restauracjach Tim Hortons przekazywany jest na cele fundacji. Od 1975 roku ponad 100 tysięcy dzieci i młodzieży wzięło udział w bezpłatnych obozach letnich i zimowych. W czerwcu 2007 Joyce przeznaczył 10 mln na budowę nowego stadionu przy McMaster University w Hamilton. Zasiada w radzie nadzorczej sieci delikatesowej Sobeys i telewizji kablowej Shaw Communications.
Od 15 lat na czele kolosa Tim Horton stoi Kanadyjczyk Paul D. House, który jest zarazem wieloletnim dyrektorem w Wendy’s.
Dzieje Tim Hortons to dzieje jednego z najbardziej udanych i skutecznych mechanizmów marketingowych w historii Kanady. Okazuje się, że można dojść do milionów w jednym pokoleniu bez afer i nadużyć. Kluczem do sukcesu okazało się doskonałe zarządzanie na szczeblu centralnym, wyjątkowe pomysłowe promocje i wielki nacisk na reklamę. Tej ostatniej nigdy nie brakowało w radiu i telewizji oraz na lodowiskach najważniejszych drużyn NHL.
Jadłospis.
Tim Hortons to sprzedaje przede wszystkim kawę (głównie z Gwatemali), gorącą czekoladę i "doughnuts/donuts", czyli różne odmiany pulchnych ciastek drożdżowych, smażonych w głębokim tłuszczu, które w polskiej kuchni można by umieścić gdzieś pomiędzy pączkami i racuchami. Wśród charakterystycznych tu wypieków znajdują się:
W połowie lat 90. Tim Hortons rozszerzył swój jadłospis o proste posiłki oparte na sporym wyborze zup, meksykańskiego "chili" (pikantne danie z siekanym mięsem, papryką chili, cebulą i czerwoną fasolą) oraz kanapek z długich bagietek. Wśród napojów pojawiły się wówczas wielosmakowe "cappuccino" i mrożone cappuccino. W 2006 wszystkie punkty Tim Hortons wprowadziły do arsenału walki o klienta śniadaniowego ciepłe, biszkoptowe bułeczki z jajkiem, żółtym serem i boczkiem lub parówką, podobne nieco do "Egg McMuffins" z sieci McDonald’s. Od 2007 menu bogatsze jest o kolejną kanapkę śniadaniową, z pomidorem i sałatą (pod nazwą bajgielki "BELT") oraz "Chicken Fajita Wrap" – pikantnego zawijańca z mięsem z kurczaka i z warzywami na wzór meksykański.
Samochód za kubek.
Najbardziej spektakularna, agresywnie reklamowana, gigantyczna kampania promocyjna Tim Hortons trwa od marca do maja każdego roku pod hasłem:" Roll Up the Rim to Win (Odwiń żeby wygrać)." Polega na odwinięciu papierowej obręczy na brzegu kubka po wypiciu kawy, gdyż każdy kubek jest losem na loterii, w której firma rozprowadza 20 mln nagród: od kubka darmowej kawy po telewizory, a nawet samochody – w 2006 wylosowano ich 26.
W marcu 2006 szczęśliwy kubek z toyotą RAV4 (wartości 32 tys. dol.) znaleziony został w koszu na śmieci przez dwie uczennice szkoły podstawowej w Saint-Jérôme w Quebeku. Młodsza z nich odkryła kubek, ale nie miała tyle siły aby odwinąć obręcz, więc poprosiła starszą o pomoc. Kiedy wyszło na jaw, że kubek ma wartość toyoty, rodzina starszej dziewczynki poczęła rościć prawo do nagrody, zatrudniono prawników. Tim Hortons początkowo nie zabierał zdania w żarliwej dyspucie, ale wkrótce historia skomplikowała się jeszcze bardziej, kiedy inny quebecki prawnik zażądał testu DNA na kubku, aby udowodnić, że prawo do samochodu ma jego klient, który kawę wypił, a kubek wyrzucił. Wówczas firma postanowiła ingerować i nagrodę przyznano rodzicom tej dziewczynki, która jako pierwsza wygrzebała kubek ze śmieci.
Symbol narodowy.
Efektywna reklama i ekspansja geograficzna sprawiły, że o rozroście i potędze firmy mówi się w kanadyjskich mediach z podziwem wręcz kultowym. Ceniony, nieżyjący już pisarz kanadysta Pierre Berton napisał niegdyś: "Historia Tim Hortons jest pod wieloma względami na wskroś kanadyjska. Jest zarazem historią sukcesu i tragedii, wielkich marzeń i małomiasteczkowości, staromodnych wartości i pozbawionego skrupułów biznesu, ciężkiej pracy i hokeja..."
Są też odwrotne opinie, kwestionujące wynoszenie firmy do rangi narodowego symbolu. Historyk Rudyard Griffiths uważa to raczej za oznakę niepokojącą dla kanadyjskiego nacjonalizmu, żaląc się na łamach „Toronto Star”, że Kanadę bez wątpienia stać na lepszy przydomek niż "„Timbit Nation”."
Tym bardziej, że we wrześniu 2006 r. Tim Hortons naraził się na przykre komentarze kontrowersyjną decyzją zabraniającą pracownikom noszenia w piątki koloru czerwonego jako wyrazu poparcia dla kanadyjskiego kontyngentu wojskowego (gdziekolwiek by służył). Firma tłumaczyła, że po prostu nie chce wyrażać osądów w tej kwestii, ale zmieniła w końcu zdanie pod ostrzałem części opinii publicznej – pracownicy w Ontario mogą przypinać w piątki czerwone wstążeczki.
Najciekawsze jednak i najbardziej paradoksalne w tej historii jest to, że „czerwone piątki” wcale nie muszą być wyrazem poparcia dla kanadyjskich oddziałów na światowych frontach. Jak dowodzą różne witryny internetowe, panuje tu istne poplątanie z pomieszaniem. Przywdziewając kolor czerwony w piątek stajemy się adwokatami kanadyjskiej misji wojskowej, ale równocześnie innych akcji, np. podniesienia świadomości chorób serca u kobiet albo... potępienia działań wojennych z udziałem Kanady, a więc czegoś zupełnie przeciwnego wspomnianym intencjom.

</doc>
<doc id="1565493" url="https://pl.wikipedia.org/wiki?curid=1565493" title="Gmina Międzyleś">
Gmina Międzyleś

dawne gminy:

</doc>
<doc id="1565494" url="https://pl.wikipedia.org/wiki?curid=1565494" title="Międzyleś (gmina w województwie lubelskim)">
Międzyleś (gmina w województwie lubelskim)

Międzyleś (alt. "Międzylas"; od 1927 "Tuczna") – dawna gmina wiejska istniejąca do 1927 roku na Lubelszczyźnie. Siedzibą gminy był Międzyleś.
Gmina Międzyleś powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Międzyleś weszła w skład w powiatu bialskiego w guberni siedleckiej (w latach 1912-1915 jako część guberni chełmskiej). W 1919 gmina weszła w skład woj. lubelskiego.
Jednostka została zniesiona 17 października 1927 roku po jej przemianowaniu na gminę Tuczna i przeniesieniu siedziby z Międzylesia do Tucznej.

</doc>
<doc id="1565495" url="https://pl.wikipedia.org/wiki?curid=1565495" title="Sekunda efemerydalna">
Sekunda efemerydalna

Sekunda efemerydalna – jednostka czasu wynosząca 1/31 556 925,9747 roku zwrotnikowego, używana w tablicach nazywanych efemerydami, zawierającymi przewidywane położenie w przyszłości ciał niebieskich takich jak Słońce, Księżyc i planety.

</doc>
<doc id="1565498" url="https://pl.wikipedia.org/wiki?curid=1565498" title="Dywan (powieść)">
Dywan (powieść)

Dywan ("The Carpet People") – powieść będąca debiutem literackim Terry’ego Pratchetta. Została ona wydana pierwszy raz w 1971, ale później autor ponownie ją napisał i wydał w 1992. Jak określił to sam Pratchett w przedmowie do drugiego wydania: "Książka miała dwóch autorów, choć była to ta sama osoba".
"Dywan" zawiera ten sam typ humoru, który w późniejszym czasie stał się znany w cyklu "Świat Dysku", chociaż sam nie jest częścią tej serii. W Polsce książka ukazała się w tłumaczeniu Jarosława Kotarskiego.
Fabuła.
Fabułę stanowi opowieść o exodusie pokolenia "Munrung" ze świata, który powszechnie jest znany jako Dywan. Podobieństwo tego świata do dywanu nie kończy się wyłącznie na samej nazwie – na przykład las w Munrung to krajobraz przypominający włosy z dużymi kawałkami pyłu. Powodem ucieczki jest tajemnicza siła "Fray", która zniszczyła dotychczasowy dom bohaterów. Czym jest "Fray" nigdy tak naprawdę nie zostało wyjaśnione, choć przyjmuje się, na podstawie sugestii wynikających z fabuły, że może to być odkurzacz. Przewodnikiem uciekinierów jest Glurk, którego wspiera szaman i filozof Pismire.
Tłumaczenia.
Ze względu na swą popularność "Dywan" doczekał się wielu tłumaczeń i znany jest pod tytułami:

</doc>
<doc id="1565499" url="https://pl.wikipedia.org/wiki?curid=1565499" title="Cyclamen europaeum">
Cyclamen europaeum



</doc>
<doc id="1565500" url="https://pl.wikipedia.org/wiki?curid=1565500" title="Chris Kneifel">
Chris Kneifel

Chris Kneifel (ur. 23 kwietnia 1961 w Chicago) – amerykański kierowca wyścigowy.
Kariera.
Karierę rozpoczął w 1979. W latach 1982-1984 wziął udział w 19 wyścigach CART Series. Jego najlepszym wynikiem było ósme miejsce, które osiągnął trzy razy (Pocono, Las Vegas 1983, Portland 1984).
Dwukrotnie startował w Indianapolis 500; jest ostatnim kierowcą, któremu udało się zakwalifikować do tego wyścigu, osiągając średnią prędkość mniejszą niż 200 mil na godzinę (1984).
Od sezonu 1985 przesiadł się do samochodów sportowych, najpierw Trans-Am, a później American Le Mans Series. W 2001 zwyciężył w 24-godzinnym wyścigu na torze Daytona.
W latach 2001-2004 pełnił funkcję kierownika wyścigów (Chief Steward) CART.
Zaangażowany w system poprawy bezpieczeństwa wyścigów samochodowych. W latach 2001-2006 należał do Komisji ds. Torów Wyścigowych FIA.
Jeden z najwyższych kierowców wyścigowych w historii; mierzy 198 cm.

</doc>
<doc id="1565501" url="https://pl.wikipedia.org/wiki?curid=1565501" title="Erich Wasmann">
Erich Wasmann

Erich Wasmann (ur. 29 maja 1859 w Merano, zm. 27 lutego 1931 w Valkenbergu) – austriacki jezuita i entomolog, syn malarza Friedricha Wasmanna (1805–1886).
Życiorys.
Urodził się w rodzinie konwertytów w Południowym Tyrolu. Otrzymał katolickie wykształcenie, 29 sierpnia 1875 wstąpił do seminarium dla jezuitów. W 1888 roku przyjął święcenia kapłańskie. Słaby stan zdrowia (nawracająca choroba płuc) uniemożliwił mu uczestniczenie w misjach, ale pozwoliło rozwinąć zainteresowanie entomologią. Wkrótce stał się specjalistą od myrmekofilnych chrząszczy. Sprzeciwiał się Darwinowskiej terii doboru naturalnego i był głośnym oponentem Haeckela.

</doc>
<doc id="1565502" url="https://pl.wikipedia.org/wiki?curid=1565502" title="Kneifel">
Kneifel



</doc>
<doc id="1565503" url="https://pl.wikipedia.org/wiki?curid=1565503" title="Puchar Świata w narciarstwie alpejskim 1989/1990">
Puchar Świata w narciarstwie alpejskim 1989/1990

Sezon 1989/1990 Pucharu Świata w narciarstwie alpejskim rozpoczął się 8 sierpnia 1989 w argentyńskim Las Leñas (kobiety) i trzy dni później w australijskim Thredbo (mężczyźni), a zakończył 18 marca 1990 w szwedzkim Åre. Była to 24. edycja pucharowej rywalizacji. Rozegrano 33 konkurencje dla kobiet (8 zjazdów, 8 slalomów gigantów, 6 supergigantów, 9 slalomów specjalnych i 2 kombinacje) i 34 konkurencje dla mężczyzn (9 zjazdów, 7 slalomów gigantów, 6 supergigantów, 10 slalomów specjalnych i 2 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i RFN.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Petra Kronberger, która zdobyła 341 punktów, wyprzedzając swoją rodaczkę Anitę Wachter i reprezentantkę RFN Michaelę Gerg.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Szwajcar Pirmin Zurbriggen, który zdobył 357 punktów, wyprzedzając Norwega Ole Kristiana Furusetha i Austriaka Günthera Madera.
W poszczególnych klasyfikacjach tryumfowali:

</doc>
<doc id="1565508" url="https://pl.wikipedia.org/wiki?curid=1565508" title="Rio Ave Futebol Clube">
Rio Ave Futebol Clube



</doc>
<doc id="1565509" url="https://pl.wikipedia.org/wiki?curid=1565509" title="Megalopaussus amplipennis">
Megalopaussus amplipennis

Megalopaussus amplipennis – gatunek chrząszcza z podrodziny Paussinae, rodziny biegaczowatych. Jedyny przedstawiciel rodzaju Megalopaussus. Chrząszcze te występują w północno-wschodniej Australii.

</doc>
<doc id="1565511" url="https://pl.wikipedia.org/wiki?curid=1565511" title="Puchar Świata w narciarstwie alpejskim 1990/1991">
Puchar Świata w narciarstwie alpejskim 1990/1991

Sezon 1990/1991 Pucharu Świata w narciarstwie alpejskim rozpoczął się 8 sierpnia 1990 w nowozelandzkim Mount Hutt (mężczyźni) i 1 grudnia 1990 we włoskim Val Zoldana (kobiety), a zakończył 24 marca 1991 w amerykańskim Waterville Valley. Była to 25. edycja pucharowej rywalizacji. Rozegrano 30 konkurencji dla kobiet (9 zjazdów, 6 slalomów gigantów, 5 supergigantów, 8 slalomów specjalnych w tym 1 równoległy, oraz 2 kombinacje) i 29 konkurencji dla mężczyzn (8 zjazdów, 7 slalomów gigantów, 3 supergiganty, 10 slalomów specjalnych w tym 1 równoległy, oraz 1 kombinację).
Puchar Narodów (łącznie) zdobyła reprezentacja Austrii, wyprzedzając Szwajcarię i Niemcy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Petra Kronberger, która zdobyła 312 punktów, wyprzedzając swoją rodaczkę Sabine Ginther i reprezentantkę Szwajcarii Vreni Schneider.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się reprezentant Luksemburga Marc Girardelli, który zdobył 242 punkty, wyprzedzając Włocha Alberto Tombę i Austriaka Rudolfa Nierlicha.
W poszczególnych klasyfikacjach tryumfowali:

</doc>
<doc id="1565512" url="https://pl.wikipedia.org/wiki?curid=1565512" title="Arthur Mills Lea">
Arthur Mills Lea

Arthur Mills Lea (ur. 10 sierpnia 1868 w Surry Hills, zm. 29 lutego 1932 w Adelaide) – australijski entomolog. Od 1892 roku był rządowym entomologiem w ministerstwie rolnictwa w Sydney. Zajmował się wówczas kontrolą szkodników upraw, wydał podręcznik poświęcony temu zagadnieniu. Później pracował w Zachodniej Australii i Tasmanii. Od 1912 do 1924 roku wykładał na Uniwersytecie w Adelajdzie. Zajmował się przede wszystkim systematyką chrząszczy, opisując około 2000 nowych dla nauki gatunków.
13 maja 1896 ożenił się z Nellie Blackmore.

</doc>
<doc id="1565514" url="https://pl.wikipedia.org/wiki?curid=1565514" title="Edmund Zalinski">
Edmund Zalinski

Edmund Ludwig Zalinski (ang Edmund Louis Zalinski lub Zalinsky), ur. 13 grudnia 1849 w Kórniku, zm. 11 marca 1909 w Rochester – amerykański żołnierz i wynalazca, major armii amerykańskiej. Wynalazca pneumatycznego działa torpedowego, wykładowca w Massachusetts Institute of Technology, jeden ze współtwórców pierwszych okrętów podwodnych.
Młodość i kariera wojskowa.
Zalinski urodził się 13 grudnia 1849 roku w Kórniku w Wielkopolsce w zaborze pruskim. Jego ojcem był przypuszczalnie osadnik pruski, a matka Żydówką. Od roku 1853 mieszkał w Stanach Zjednoczonych, dokąd wyemigrowali rodzice. Osiedlili się w Seneca Falls, tam też Edmund uczęszczał do szkoły podstawowej. W latach 1861–1863 pobierał naukę w szkole średniej w Syracuse. Nie mówił po polsku.
W wieku lat piętnastu wstąpił na ochotnika do US Army, w której od października 1864 służył jako adiutant w sztabie generała Nelsona Milesa. W lutym 1865 uzyskał stopień podporucznika w 2. Nowojorskim Pułku Artylerii Ciężkiej, rekomendowany przez swoich przełożonych za „męstwo i chwalebne postępowanie” podczas bitwy nad Hatcher’s Run (5–7 lutego 1865 w Wirginii). Po awansowaniu na pierwszy stopień oficerski nadal służył w sztabie generała Milesa aż do kapitulacji konfederackiej armii generała Roberta Lee, biorąc udział we wszystkich działaniach zbrojnych wojsk Unii.
Zalinski został zwolniony ze służby ochotniczej we wrześniu 1865 roku, a następnie zarekomendowany do przyjęcia do armii regularnej, gdzie 23 lutego 1866 został zatwierdzony jego stopień podporucznika 5. Pułku Artylerii. W styczniu następnego roku uzyskał awans na porucznika, a 9 grudnia 1887 na kapitana.
Konstruktor i wynalazca.
Od roku 1872 do 1876 Żaliński pracował w Massachusetts Institute of Technology jako wykładowca sztuki wojennej. 1 maja 1880 ukończył Szkołę Artylerii Polowej w Fort Monroe, a w lipcu tego samego roku kurs minerstwa podwodnego w Nowym Jorku.
Był znany w związku z dokonanymi przezeń wynalazkami i pracami rozwojowymi w dziedzinie technologii militarnej. Jego czołowym osiągnięciem było wynalezienie i skonstruowanie pneumatycznego działa torpedowego. Wynalazł również zapalnik elektryczny i inne urządzenia do praktycznego zastosowania tegoż działa. Opracował także metodę wprowadzania dokładnych poprawek na wiatr w przyrządach celowniczych artylerii gwintowanej i broni strzeleckiej. Inne jego wynalazki to saperka do kopania okopów, wąski i długi bagnet kształtem przypominający wycior oraz teleskopowy celownik dla artylerii.
Zalinski pomagał Johnowi Hollandowi zbierać fundusze na budowę jednej z jego łodzi podwodnych, która została uzbrojona w pneumatyczne działo Zalinskiego. Konstrukcja tego okrętu „Zalinski Boat” rozpoczęła się w 1885 w Forcie Lafayette. Okręt miał drewniany kadłub, liczył 50 stóp długości (ok. 15,2 m) i 8 stóp średnicy (ok. 2,4 m). W czasie wodowania 4 września 1885 został poważnie uszkodzony, ale udało się go odbudować i przetransportować do Fortu Hamilton, gdzie w latach 1885–1886 przeprowadzano na nim wiele prób. Okręt był uzbrojony w armatę pneumatyczną konstrukcji Zalinskiego, a wynalazca planował także uzbrojenie go w podwodne miny oraz rodzaj torpedy („a steel pointed cartridge”).
W latach 1889–1890 Zalinski podróżował po Europie, studiując tamtejsze sprawy wojskowe. W 1892 roku objął służbę garnizonową w San Francisco w Kalifornii, ale już w roku 1894 odszedł na emeryturę.
Zmarł na zapalenie płuc 11 marca 1909 roku. Został pochowany na cmentarzu Mount Hope w Rochester: kwatera 3, grób 106.

</doc>
<doc id="1565518" url="https://pl.wikipedia.org/wiki?curid=1565518" title="Lubanka">
Lubanka

Lubanka (także Lubanianka, błędnie Lubianka lub Lubjanka) – niewielka struga w województwie mazowieckim o długości ok. 10 km, lewy dopływ Pilicy, zwana także Gostomką lub Gostomianką (dawniej Gostomią). Wypływa na wschód od wsi Jajkowice i kierując się na południe przepływa przez wsie Nowy Kłopoczyn, Lubania i Żelazna, po minięciu której, przyjmuje nazwę Gostomka. Płynąc dalej mija Pączew i Brzostowiec. W okolicach Brzostowca przepływa pod drogą wojewódzką nr 728 i skręca na południe. W miejscowości Gostomia wody Lubanki zasilają miejscowe stawy rybne, po czym wpadają do Pilicy.
Prawidłową formę nazwy rzeki Lubanka poświadcza w 1954 roku Roman Wojciechowski (s. 86): „Wieś [Gostomię] od folwarku dzieli głęboka i szeroka dolina wyschniętej rzeki; pośrodku jej szemrze dużą strugą Lubanka – dopływ Pilicy. Na Lubance zagospodarowano 139 ha stawów rybnych gostomskiego PGR. W roku 1934 woda po burzy odkryła na drodze stare cmentarzysko z dobrze zachowanymi urnami podkloszowymi”. Nazwa ta nawiązuje do nazwy wsi Lubania, położonej w górnym biegu rzeczki.
Jerzy Duma rejestruje w 1999 formę ludową Lubianka (zapis "Lubjanka" jest niezgodny z normami języka polskiego), zauważając, iż palatalizacja fonemu labialnego wskazuje na derywację dezintegralną za pomocą przyrostka "-anka".

</doc>
<doc id="1565519" url="https://pl.wikipedia.org/wiki?curid=1565519" title="Puchar Świata w narciarstwie alpejskim 1991/1992">
Puchar Świata w narciarstwie alpejskim 1991/1992

Sezon 1991/1992 Pucharu Świata w narciarstwie alpejskim rozpoczął się 23 listopada 1991 w amerykańskim Park City (mężczyźni) i 30 listopada 1991 w austriackim Lech (kobiety), a zakończył 22 marca 1992 w szwajcarskiej Crans Montanie. Była to 26. edycja pucharowej rywalizacji. Rozegrano 30 konkurencji dla kobiet (7 zjazdów, 7 slalomów gigantów, 6 supergigantów, 8 slalomów specjalnych oraz 2 kombinacje) i 34 konkurencje dla mężczyzn (9 zjazdów, 7 slalomów gigantów, 6 supergigantów, 9 slalomów specjalnych oraz 3 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i Niemcy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Petra Kronberger, która zdobyła 1262 punkty, wyprzedzając Francuzkę Carole Merle i reprezentantkę Niemiec Katję Seizinger.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Szwajcar Paul Accola, który zdobył 1699 punktów, wyprzedzając Włocha Alberto Tombę i reprezentanta Luksemburga Marca Girardelliego.
W poszczególnych klasyfikacjach tryumfowali:

</doc>
<doc id="1565520" url="https://pl.wikipedia.org/wiki?curid=1565520" title="Nicolas Appert">
Nicolas Appert

Nicolas Appert (ur. 17 listopada 1749 w Châlons-sur-Marne, zm. 3 czerwca 1841 w Massy koło Paryża) − francuski wynalazca, znany, jako "ojciec konserwowania", twórca współczesnych metod konserwacji żywności, między innymi apertyzacji. W 1810 opublikował książkę kucharską "L'art de conserver les substances animales et végétales" ("Sztuka konserwowania substancji zwierzęcych i roślinnych").
Życiorys.
Appert urodził się ok. 1750 roku w Châlons-sur-Marne w Szampanii, jego ojciec był piwowarem, karczmarzem i hotelarzem. Appert od dzieciństwa pomagał ojcu w kuchni, a jako dorosły człowiek został kucharzem i pracował jako nadworny kucharz w najlepszych francuskich arystokratycznych domach. W wieku 31 lat został właścicielem cukierni i piekarni w Paryżu, w której eksperymentował z konserwowaniem słodyczy w cukrze, a z czasem z innymi metodami przechowywania żywności. Początkowo pakował do butelek po szampanie owoce, warzywa, mięso i zupy. W 1795 roku Appert przeniósł się do Ivry-sur-Seine pod Paryżem i krótko później został jego burmistrzem, a także zaczął sprzedawać tam swoje zapakowane w butelki produkty. W 1803 roku Appert dostarczył francuskiej marynarce wojennej pierwsze butelki z zupą, wołowiną w sosie, groszkiem i fasolą, które po trzymiesięcznym leżakowaniu podano żołnierzom. Spożywający butelkowane jedzenie byli zadowoleni z jego jakości. W 1809 roku rządowa Rada Zarządzająca Towarzystwa Zachęty Przemysłu Narodowego w raporcie o pracach Apperta wypłaciła mu 12.000 franków i zamówiła u niego 200 egzemplarzy książki poświęconej swojej technologii. Pracę wydano po francusku łącznie cztery razy, książkę tłumaczono także na potrzeby wydań zagranicznych.
W 1810 roku angielski broker Peter Durand uzyskał patent na metodę przechowywania żywności w butelkach, którą sprzedał Bryanowi Donkinowi, a ten wraz z Johnem Gamble'em i Johnem Hallem zaczął produkować żywność metodą Apperta, jednak zamiast butelek pakowali ją do puszek. Nowy materiał był lżejszy i nie był podatny na tłuczenie. Durant we wniosku patentowym zapisał, że projekt otrzymał od niewymienionego z imienia cudoziemca, istnieją też ślady wskazujące na ich wzajemne kontakty.
Appert zmarł 3 czerwca 1841 roku w Massy w biedzie i zapomnieniu, pochowano go w anonimowym grobie dla biedaków. Jego zasługi zostały przypomniane dopiero w XX wieku, m.in. w 1955 roku wydano francuski znaczek z jego podobizną.

</doc>
<doc id="1565522" url="https://pl.wikipedia.org/wiki?curid=1565522" title="Tertulia (spotkanie)">
Tertulia (spotkanie)

Tertulia – to spotkanie zwykle o charakterze kulturalnym czy artystycznym. Pojęcie rozpowszechnione szczególnie na Półwyspie Iberyjskim oraz w Ameryce Łacińskiej. Słowo "tertulia" pochodzi z języka hiszpańskiego. 
Pojęcie podobne do salonu literackiego, ale typowa tertulia odbywała się w miejscach publicznych jak bary czy prywatne salony. Na tertuliach kulturalnych uczestnicy mogą wymieniać swoje spostrzeżenia i opinie na temat poezji, opowiadań czy utworów muzycznych. 
Tertulia może także odbywać się w gronie szerszej rodziny w salonie domowym. 
Niemiecki "Stammtisch" obejmuje także zwykłe spotkania i gry.

</doc>
<doc id="1565523" url="https://pl.wikipedia.org/wiki?curid=1565523" title="Tertulia">
Tertulia



</doc>
<doc id="1565524" url="https://pl.wikipedia.org/wiki?curid=1565524" title="Costanzo Varolio">
Costanzo Varolio

Costanzo Varolio ("Constantius Varolius", ur. 1543 w Bolonii, zm. 1575 w Rzymie) – włoski anatom, lekarz papieża Grzegorza XII.
Życiorys.
Był uczniem Giulio Cesare Aranzio, który z kolei uczył się u Wesaliusza. Tytuł doktora medycyny otrzymał w 1567. W 1569 roku senat Uniwersytetu Bolońskiego utworzył nadzwyczajną katedrę anatomii dla niego, z dodatkowym zadaniem nauczania anatomii. W tamtejszym teatrze anatomicznym stoi dziś rzeźba upamiętniająca Varolio. Później Varolio nauczał przypuszczalnie na rzymskim Uniwersytecie Sapienza. 
Dorobek naukowy.
Wsławił się jako chirurg, usuwający z wprawą kamienie moczowe. 
Jako anatom, Varolio pamiętany jest za jego prace nad nerwami czaszkowymi. Był pierwszym, który sekcjonował mózg od podstawy, a nie tak jak poprzednicy, od strony sklepienia. Metodę wydobycia mózgowia z czaszki i jego sekcji od podstawy opublikował w 1573 roku. Varolio opisał most mózgu (znany przez stulecia jako most Varola, "pons Varoli") i odnogi mózgu.
Osobnym zainteresowaniem Varolia był mechanizm erekcji prącia. "Musculi erectores penis" (opuszkowo-gąbczasty i kulszowo-jamisty) zostały opisane już przez Galena, jednak w czasach Varolia była to wiedza już zapomniana. 

</doc>
<doc id="1565525" url="https://pl.wikipedia.org/wiki?curid=1565525" title="Wekowanie">
Wekowanie



</doc>
<doc id="1565526" url="https://pl.wikipedia.org/wiki?curid=1565526" title="Constantius Varolius">
Constantius Varolius



</doc>
<doc id="1565530" url="https://pl.wikipedia.org/wiki?curid=1565530" title="Nicolas François Appert">
Nicolas François Appert



</doc>
<doc id="1565531" url="https://pl.wikipedia.org/wiki?curid=1565531" title="Puchar Świata w narciarstwie alpejskim 1992/1993">
Puchar Świata w narciarstwie alpejskim 1992/1993

Sezon 1992/1993 Pucharu Świata w narciarstwie alpejskim rozpoczął się 28 listopada 1992 w amerykańskim Park City (kobiety) i włoskim Sestriere (mężczyźni), a zakończył 28 marca 1993 w szwedzkim Åre. Była to 27. edycja pucharowej rywalizacji. Rozegrano 32 konkurencje dla kobiet (9 zjazdów, 7 slalomów gigantów, 6 supergigantów, 8 slalomów specjalnych oraz 2 kombinacje) i 34 konkurencje dla mężczyzn (10 zjazdów, 6 slalomów gigantów, 7 supergigantów, 8 slalomów specjalnych oraz 3 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i Niemcy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Anita Wachter, która zdobyła 1286 punktów, wyprzedzając reprezentantkę Niemiec Katję Seizinger i Francuzkę Carole Merle.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się reprezentant Luksemburga Marc Girardelli, który zdobył 1379 punktów, wyprzedzając Norwega Kjetil André Aamodta i Szwajcara Franza Heinzera.
W poszczególnych klasyfikacjach tryumfowali:

</doc>
<doc id="1565534" url="https://pl.wikipedia.org/wiki?curid=1565534" title="Mesarthropterus wasmanni">
Mesarthropterus wasmanni

Mesarthropterus wasmanni – gatunek chrząszcza z podrodziny Paussinae, rodziny biegaczowatych, jedyny przedstawiciel rodzaju "Mesarthropterus". Występuje w Afryce tropikalnej. Chrząszcze te są myrmekofilami, znajdywanymi w koloniach mrówek "Lepisiota sp."

</doc>
<doc id="1565535" url="https://pl.wikipedia.org/wiki?curid=1565535" title="Marine Feldjagdstaffel Nr. V">
Marine Feldjagdstaffel Nr. V

Marine Feldjagdstaffel Nr. V – (MFJ V) – wyspecjalizowana niemiecka jednostka lotnictwa morskiego "Luftstreitkräfte" z okresu I wojny światowej.
Eskadra została utworzona 1 września 1918 roku, razem z Marine Feldjagdstaffel Nr. IV w z personelu Seefrontstaffel pod dowództwem porucznika marynarki Paul Achilles.
Kiedy 2 września 1918 roku został utworzony Marine Jagdgeschwader dowództwo nad nim powierzono ówczesnemu dowódcy eskadry morskiej MFJ I porucznikowi Gotthardowi Sachsenberg, a V eskadra morska weszła w jego skład.
Eskadra morska używała między innymi samolotów Albatros D.V oraz Fokker D.VII.
"MFJ V" w całym okresie wojny odniosła ponad 15 zwycięstw. Jej straty wynosiły co najmniej 1 zabity, jeden w niewoli i 1 ranny.
Łącznie przez jej personel przeszło 3 asów myśliwskich: Paul Achilles (6), Karl Engelfried (4), Christian Kairies (1).

</doc>
<doc id="1565536" url="https://pl.wikipedia.org/wiki?curid=1565536" title="Marine Feldjagdstaffel Nr. IV">
Marine Feldjagdstaffel Nr. IV

Marine Feldjagdstaffel Nr. IV – (MFJ IV) – wyspecjalizowana niemiecka jednostka lotnictwa morskiego "Luftstreitkräfte" z okresu I wojny światowej.
Eskadra została utworzona 1 września 1918 roku, razem z Marine Feldjagdstaffel Nr. V w z personelu Seefrontstaffel pod dowództwem porucznika marynarki Reinhold Poss. Pierwsze zwycięstwo jednostka odniosła już 15 września 1918 roku.
Kiedy 2 września 1918 roku został utworzony Marine Jagdgeschwader dowództwo nad nim powierzono ówczesnemu dowódcy eskadry morskiej MFJ I porucznikowi Gotthardowi Sachsenberg, a VI eskadra morska weszła w jego skład.
Eskadra morska używała między innymi samolotów Albatros D.V oraz Fokker D.VII.
"MFJ IV" w całym okresie wojny odniosła ponad 22 zwycięstw. Jej straty wynosiły co najmniej 3 zabitych, w tym dwóch w czasie bombardowania lotniska eskadry w Jabbecke.
Łącznie przez jej personel przeszło 3 asów myśliwskich: Reinhold Poss (6), Albin Bühl (3), Gerhard Hubrich (1).

</doc>
<doc id="1565539" url="https://pl.wikipedia.org/wiki?curid=1565539" title="Begonia stale kwitnąca">
Begonia stale kwitnąca

Begonia stale kwitnąca, ukośnica stale kwitnąca, begonia trwała, ukośnica trwała ("Begonia ×semperflorens-cultorum hort.") – grupa kultywarów – mieszańców otrzymana przez ogrodników w wyniku krzyżowania "B. cucullata" var. "cucullata" (syn. "B. semperflorens") z innymi, dzisiaj już niemożliwymi do ustalenia gatunkami begonii. Kultywary te są uprawiane w licznych krajach świata jako rośliny ozdobne. Podawana często przez ogrodników ich nazwa łacińska" B. semperflorens" jest obecnie uznawana za błędną.
Zastosowanie.
Przez ogrodników zaliczana jest do grupy begonii o ozdobnych kwiatach. Jest dość popularną rośliną ozdobną, szczególnie często używana jest w miastach na obwódki kwiatowe i do obsadzania rabat i pojemników kwiatowych. Bywa też uprawiana w pojemnikach na balkonach, w altanach, na zewnętrznych parapetach okiennych. Jest rośliną jednoroczną. Może być też uprawiana jako roślina pokojowa.

</doc>
<doc id="1565540" url="https://pl.wikipedia.org/wiki?curid=1565540" title="Biologisches Zentralblatt">
Biologisches Zentralblatt

Biologisches Zentralblatt – niemieckie czasopismo przyrodnicze, wydawane od 1881 roku przez Georg Thieme Verlag. Redakcja mieściła się w Jenie i Stuttgarcie, pierwszym redaktorem naczelnym był Isidor Rosenthal. Od 1996 roku ukazuje się pod tytułem „Theory in biosciences”.

</doc>
<doc id="1565541" url="https://pl.wikipedia.org/wiki?curid=1565541" title="Instantbird">
Instantbird

Instantbird – multikomunikator internetowy bazujący na XULRunnerze firmy Mozilla i opensourcowej bibliotece libpurple stworzonej przez deweloperów Pidgina. Instantbird należy do wolnego oprogramowania i jest dostępny na licencji GNU General Public License.

</doc>
<doc id="1565543" url="https://pl.wikipedia.org/wiki?curid=1565543" title="Ukośnica stale kwitnąca">
Ukośnica stale kwitnąca



</doc>
<doc id="1565544" url="https://pl.wikipedia.org/wiki?curid=1565544" title="Begonia trwała">
Begonia trwała



</doc>
<doc id="1565545" url="https://pl.wikipedia.org/wiki?curid=1565545" title="Ukośnica trwała">
Ukośnica trwała



</doc>
<doc id="1565546" url="https://pl.wikipedia.org/wiki?curid=1565546" title="Begonia x hortensis">
Begonia x hortensis



</doc>
<doc id="1565547" url="https://pl.wikipedia.org/wiki?curid=1565547" title="Romed Baumann">
Romed Baumann

Romed Baumann (ur. 14 stycznia 1986 w Hochfilzen) – austriacki narciarz alpejski, trzykrotny medalista mistrzostw świata i czterokrotny medalista mistrzostw świata juniorów. Od sezonu 2019/2020 reprezentuje Niemcy.
Kariera.
Startuje we wszystkich konkurencjach alpejskich. Po raz pierwszy na arenie międzynarodowej pojawił się 24 listopada 2001 roku w Jerzens, gdzie w zawodach FIS Race zajął 62. miejsce w gigancie. W 2004 roku wystartował na mistrzostwach świata juniorów w Mariborze, zdobywając złoty medal w zjeździe. Jeszcze dwukrotnie startował na imprezach tego cyklu, zdobywając srebrne medale w zjeździe i slalomie podczas mistrzostw świata juniorów w Quebecu w 2006 roku.
W zawodach Pucharu Świata zadebiutował 10 marca 2004 roku w Sestriere, zajmując 26. miejsce w zjeździe. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 10 grudnia 2006 roku w Reiteralm, kończąc superkombinację na drugiej pozycji. W zawodach tych rozdzielił Ivicę Kostelicia z Chorwacji i Francuza Pierricka Bourgeata. Najlepsze wyniki osiągnął w sezonie 2010/2011, kiedy zajął siódme miejsce w klasyfikacji generalnej, a w klasyfikacji zjazdu był piąty. Ponadto w sezonach 2008/2009 i 2011/2012 zajmował trzecie miejsce w klasyfikacji superkombinacji.
Na mistrzostwach świata w Garmisch-Partenkirchen w 2011 roku wspólnie z kolegami i koleżankami z reprezentacji zdobył srebrny medal w zawodach drużynowych. Na tych samych mistrzostwach był też między innymi czwarty w zjeździe, przegrywając walkę o medal z Włochem Christofem Innerhoferem o 0,34 sekundy. Na rozgrywanych dwa lata później mistrzostwach świata w Schladming wywalczył brązowy medal w superkombinacji, w której lepsi byli tylko Ted Ligety z USA i Ivica Kostelić. Ponadto był też czwarty w superkombinacji podczas mistrzostw świata w Vail/Beaver Creek w 2015 roku, gdzie w walce o podium lepszy o 0,08 sekundy okazał się Ted Ligety. W 2010 roku wystartował na igrzyskach olimpijskich w Vancouver, zajmując piąte miejsce w gigancie. Brał też udział w igrzyskach w Soczi w 2014 roku, gdzie superkombinację ukończył na czternastej pozycji.

</doc>
<doc id="1565548" url="https://pl.wikipedia.org/wiki?curid=1565548" title="Rokitna (dopływ Pilicy)">
Rokitna (dopływ Pilicy)

Rokitna – struga, lewy dopływ Pilicy o długości 17,55 km. 
Płynie na Mazowszu. Swój początek bierze w okolicy wsi Nowe Sadkowice, po czym kieruje się na południe i biegnie przez Sadkowice i Rokitnicę a w okolicach wsi Żdżary przepływa pod drogą łączącą Nowe Miasto nad Pilicą z Rawą Mazowiecką. Wpada do Pilicy w miejscowości Domaniewice.

</doc>
<doc id="1565550" url="https://pl.wikipedia.org/wiki?curid=1565550" title="Renta różniczkowa I">
Renta różniczkowa I

Renta różniczkowa I – forma renty gruntowej powstająca w wyniku nadwyżki zysków u właścicieli gruntów, których żyzność gleby jest wyższa, bądź odległość od rynków zbytu mniejsza, w stosunku do innych gruntów.

</doc>
<doc id="1565551" url="https://pl.wikipedia.org/wiki?curid=1565551" title="Renta różniczkowa II">
Renta różniczkowa II

Renta różniczkowa II – forma renty gruntowej powstająca w wyniku nadwyżki zysków u właścicieli gruntów, których urodzajność gleb zwiększyła się na skutek poczynienia dodatkowych nakładów kapitałowych (np. poprzez nawożenie, meliorację itp.).

</doc>
<doc id="1565553" url="https://pl.wikipedia.org/wiki?curid=1565553" title="Böhler">
Böhler



</doc>
<doc id="1565554" url="https://pl.wikipedia.org/wiki?curid=1565554" title="Bohler">
Bohler



</doc>
<doc id="1565557" url="https://pl.wikipedia.org/wiki?curid=1565557" title="Lilak chiński">
Lilak chiński

Lilak chiński, bez chiński ("Syringa × chinensis") – gatunek krzewu z rodziny oliwkowatych. Jest mieszańcem powstałym z dwóch gatunków lilaka perskiego "S. persica" i lilaka pospolitego "S. vulgaris". Występuje tylko w uprawie, przy czym odkryty miał zostać w Rouen w 1777. Nazwa naukowa i zwyczajowa jest wynikiem błędnego a rozpowszechnionego przekonania, że pochodzi z Chin. 
Zastosowanie i uprawa.
Ozdobny krzew dobrze znoszący warunki miejskie. Wygląda efektownie sadzony pojedynczo oraz w grupach i nieformalnych żywopłotach. Najlepiej rośnie na glebach średnio wilgotnych, żyznych, przepuszczalnych, w miejscach nasłonecznionych (w półcieniu kwitnie mniej obficie). Usuwanie przekwitających kwiatostanów zwiększa intensywność kwitnienia w roku kolejnym.

</doc>
<doc id="1565559" url="https://pl.wikipedia.org/wiki?curid=1565559" title="Bez chiński">
Bez chiński



</doc>
<doc id="1565560" url="https://pl.wikipedia.org/wiki?curid=1565560" title="Syringa chinensis">
Syringa chinensis



</doc>
<doc id="1565564" url="https://pl.wikipedia.org/wiki?curid=1565564" title="Karl Escherich">
Karl Escherich

Karl Leopold Escherich (ur. 18 września 1871 w Schwandorfie, zm. 22 listopada 1951 w Kreuth) – niemiecki przyrodnik, entomolog.
Urodził się w 1871 roku jako syn Hermanna Nikolausa Eschericha i Kathariny Stengel. Był młodszym bratem polityka Georga Eschericha i wnukiem pediatry i bakteriologa Theodora Eschericha. Studiował początkowo medycynę w Monachium i Würzburgu; w 1893 roku ukończył te studia. Odbył następnie studia doktoranckie z zoologii i ukończył je w 1896. Podczas dwuletniej asystentury u Ottona Nüsslina w Karlsruhe zajmował się zoologią lasu. Później był asystentem jeszcze w Heidelbergu, Rostocku i Strasburgu. W 1907 roku objął katedrę zoologii leśnej w Tharandt, zajmując wakat po zmarłym w 1902 roku Hinrichu Nitschem. W 1914 roku przeniósł się na katedrę zoologii stosowanej na Uniwersytecie Ludwika i Maksymiliana w Monachium, gdzie był następcą Augusta Pauly'ego. Od 1933 do 1936 roku był rektorem monachijskiego uniwersytetu.
W 1913 roku był jednym z założycieli Niemieckiego Towarzystwa Entomologii Stosowanej ("Deutsche Gesellschaft für angewandte Entomologie").
Był członkiem NSDAP i brał udział w puczu monachijskim.

</doc>
<doc id="1565565" url="https://pl.wikipedia.org/wiki?curid=1565565" title="Zwierzyniec Towarowy">
Zwierzyniec Towarowy

Zwierzyniec Towarowy – stacja kolejowa w Zwierzyńcu, w województwie lubelskim, w Polsce. Znajduje się tu 1 peron.

</doc>
<doc id="1565566" url="https://pl.wikipedia.org/wiki?curid=1565566" title="Karl Leopold Escherich">
Karl Leopold Escherich



</doc>
<doc id="1565567" url="https://pl.wikipedia.org/wiki?curid=1565567" title="Grabarz">
Grabarz

Grabarz – zawód, polegający na pochówku na cmentarzach ciał osób zmarłych. Grabarze są zatrudniani przez zakłady pogrzebowe. Pracodawcy zazwyczaj nie wymagają konkretnego wykształcenia od osób zainteresowanych wykonywaniem tej pracy.

</doc>
<doc id="1565569" url="https://pl.wikipedia.org/wiki?curid=1565569" title="Nils Samuel Swederus">
Nils Samuel Swederus

Nils Samuel Swederus (ur. 1751 w Sztokholmie, zm. 1833) – szwedzki pastor i entomolog. Był pastorem kościoła w Näsby. Na jego cześć nazwano dwa gatunki owadów, "Caloptilia swederella" i "Encyrtus swederi" Dalman, 1820.

</doc>
<doc id="1565571" url="https://pl.wikipedia.org/wiki?curid=1565571" title="Port lotniczy Gaziantep">
Port lotniczy Gaziantep

Port lotniczy Gaziantep (IATA: GZT, ICAO: LTAJ) – międzynarodowy port lotniczy położony 20 km od Gaziantep, w Turcji.

</doc>
<doc id="1565573" url="https://pl.wikipedia.org/wiki?curid=1565573" title="Dakar 2009">
Dakar 2009



</doc>
<doc id="1565587" url="https://pl.wikipedia.org/wiki?curid=1565587" title="Pływanie na Letnich Igrzyskach Olimpijskich 1904">
Pływanie na Letnich Igrzyskach Olimpijskich 1904

Podczas igrzysk olimpijskich w St. Louis w dniach 5 – 7 września 1904 r. odbyło się dziewięć konkurencji pływackich, w których udział wzięło 32 zawodników. Były to jedyne igrzyska na których odległości były mierzone w jardach. W programie olimpijskim zadebiutował styl klasyczny.

</doc>
<doc id="1565596" url="https://pl.wikipedia.org/wiki?curid=1565596" title="Larry Young">
Larry Young

Imię i nazwisko Larry Young nosili lub noszą m.in.:

</doc>
<doc id="1565604" url="https://pl.wikipedia.org/wiki?curid=1565604" title="Parafia Najświętszej Maryi Panny Królowej Pokoju w Łodzi">
Parafia Najświętszej Maryi Panny Królowej Pokoju w Łodzi

Parafia Najświętszej Maryi Panny Królowej Pokoju w Łodzi – rzymskokatolicka parafia położona w dekanacie Łódź-Bałuty archidiecezji łódzkiej, na terenie osiedla Śródmieście-Wschód, zamieszkiwana przez ok. 6,5 tys. wiernych.
Historia parafii.
Parafia została erygowana 24 czerwca 1996 roku dekretem arcybiskupa Władysława Ziółka. W 1997 roku wybudowano tymczasową kaplicę, którą abp Ziółek poświęcił 22 listopada. W latach 1998–2000 powstał budynek plebanii. W latach 2001–16 został wzniesiony kościół parafialny. Jego konsekracji dokonał 19 czerwca 2016 roku metropolita łódzki Marek Jędraszewski.
Kościół parafialny.
Kościół parafialny został zaprojektowany przez łódzkiego architekta Przemysława Szustkiewicza oraz konstruktora inż. Janusza Freya jako świątynia centralna na planie krzyża greckiego przenikającego się z okręgiem, o konstrukcji żelbetowo-murowanej.
W ołtarzu umieszczony jest centralnie obraz patronki kościoła – Najświętszej Maryi Panny Królowej Pokoju. Obok znajdują się obrazy Miłosierdzia Bożego i Jana Pawła II a także obraz drogi krzyżowej autorstwa Jacka Jończyka. Kościół jest wyposażony w dębowe konfesjonały i ławki.
Terytorium parafii.
Parafia zasięgiem obejmuje powierzchnię niespełna 1 km² i graniczy z parafiami o wezwaniach:
Do parafii należą wierni mieszkający w Łodzi (ulice: Al. Karola Anstadta, pl. Henryka Dąbrowskiego, Stefana Jaracza (od ul. Kilińskiego do ul. Kamińskiego), Aleksandra Kamińskiego (numery nieparzyste), Jana Kilińskiego (numery parzyste 2–60), Witolda Knychalskiego (od ul. Narutowicza do ul. Składowej), Williama H. Lindleya, Gabriela Narutowicza (numery nieparzyste 55–71/73 i numery parzyste 40–60), Grzegorza Piramowicza, Polskiej Organizacji Wojskowej (numery nieparzyste 1–9 oraz nr 16), Pomorska (od ul. Kilińskiego do ul. Kamińskiego), Północna (numery nieparzyste od ul. Kilińskiego do ul. Kamińskiego oraz nr 34), Rewolucji 1905 roku (od ul. Kilińskiego do ul. Kamińskiego), Składowa, Seweryna Sterlinga, Uniwersytecka (numery parzyste 8–18)).

</doc>
<doc id="1565607" url="https://pl.wikipedia.org/wiki?curid=1565607" title="Annika Sörenstam">
Annika Sörenstam

Annika Sörenstam (ur. 9 października 1970 r. w Bro) – szwedzka zawodowa golfistka.
Profesjonalną karierę rozpoczęła w 1992 roku. W 1994 przy pierwszym podejściu uzyskała prawo do gry na LPGA Tour.
Wyniki w turniejach wielkoszlemowych.
Przegląd.
DNP = nie brała udziału.
CUT = nie przeszła cuta.
"T" = ex aequo
Zielone tło dla wygranych. Żółte tło dla miejsca w pierwszej dziesiątce.
Osiągnięcia w Solheim Cup.
W-P-R = Wygrane-Przegrane-Remisy

</doc>
<doc id="1565623" url="https://pl.wikipedia.org/wiki?curid=1565623" title="Ipnopidae">
Ipnopidae

Ipnopidae – rodzina ryb z rzędu skrzelokształtnych (Aulopiformes).
Występowanie.
Wody oceaniczne strefy umiarkowanej i tropikalnej.
Cechy charakterystyczne.
Ich oczy są skierowane ku górze. Wiele gatunków z rodzaju "Bathypterois" ma wydłużone promienie płetw piersiowych, brzusznych i ogonowej. Opierają się nimi na dnie czatując na zdobycz. Osiągają od 10 do 40 cm długości.
Klasyfikacja.
Rodzaje zaliczane do tej rodziny:
"Bathymicrops" — "Bathypterois" — "Bathysauropsis" — "Bathytyphlops" — "Discoverichthys" — "Ipnops"
Rodzajem typowym jest "Ipnops".

</doc>
<doc id="1565628" url="https://pl.wikipedia.org/wiki?curid=1565628" title="Czarna (dopływ Wolbórki)">
Czarna (dopływ Wolbórki)

Czarna – rzeka, lewy dopływ Wolbórki o długości 26,46 km.
Charakterystyka.
Rzeka wypływa w okolicach Łaznówka (jako "Pańkówka") i kieruje się na południe przepływając w miejscowości Buków pod drogą wojewódzką 713, a następnie mija wieś Olszowa, odkąd nazywana jest "Bieliną". W tym momencie zmienia również kierunek na południowo-wschodni i przepływa przez miejscowości: Wygoda, Bielina, Dębniak. Na zachodnich krańcach Tomaszowa Mazowieckiego przepływa pod drogą krajową 8 i po przyjęciu swojego lewego dopływu Piasecznicy, już jako "Czarna" płynie przez Tomaszów Mazowiecki, gdzie wpada do Wolbórki.
Wykorzystanie przemysłowe.
Przez całą drugą połowę XIX wieku rzeka była wykorzystywana do napędzania maszym fabryki Zusmana Bornsteina w Tomaszowie Mazowieckim, w czasach PRL istniejące na tych terenach Zakłady Przmysłu Wełnianego „Tomtex” im. Marcelego Nowotki odprowadzały do niej nieczystości poprodukcyjne.

</doc>
<doc id="1565629" url="https://pl.wikipedia.org/wiki?curid=1565629" title="Halina Ruszniak-Rybak">
Halina Ruszniak-Rybak

Halina Ruszniak-Rybak (ur. 8 sierpnia 1943 w Suchodołach koło Lublina, zm. 28 czerwca 1992) – uczona polska, specjalista uprawy roli i roślin, wykładowczyni Uniwersytetu Przyrodniczego w Poznaniu.
Po ukończeniu technikum o specjalności chemiczno-mechanicznej podjęła w 1963 studia na Wydziale Rolniczym Wyższej Szkoły Rolniczej w Poznaniu (późniejsza Akademia Rolnicza); dyplom uzyskała w 1967 i rok później, po odbyciu stażu zawodowego w Rolniczym Zakładzie Doświadczalnym Ogrody-Marcelin, zatrudniona została na macierzystej uczelni w Katedrze Ogólnej Uprawy Roli i Roślin. W katedrze tej pozostawała zatrudniona do końca życia. Pracę doktorską "Wpływ rozstawy rzędów, sposobu, terminu i ilości wysiewu oraz wiosennego przykaszania roślin na plon koniczyny białej uprawianej na nasiona" przygotowała pod kierunkiem Józefa Dorywalskiego i obroniła w 1976. W 1990 uzyskała habilitację po przedstawieniu rozprawy "Wpływ niektórych czynników siedliskowych i agrotechnicznych na plon nasion koniczyny białej (Trifolium repens L.)".
Badania naukowe Haliny Ruszniak-Rybak obejmowały przede wszystkim nasiennictwo i agrotechnikę koniczyn i seradeli. Zajmowała się uprawą roli, sposobami i terminami siewu, pielęgnowaniem, nawożeniem, dosuszaniem, zbiorem, zwalczaniem chwastów zagrażających koniczynom (w tym doborem i określaniem dawek herbicydów); określiła optymalne sposoby oraz terminy siewu i zbioru seradeli. Autorka 36 prac i monografii naukowych oraz kilkadziesiąt innych publikacji, m.in. ulotek upowszechnieniowych i instrukcji wdrożeniowych. Organizowała konferencje naukowo-wdrożeniowe i szkolenia zarówno dla służb plantacyjnych, jak i rolników, ogłaszała także artykuły popularnonaukowe. Pod jej kierunkiem powstało 64 prac magisterskich.
Była członkiem Polskiego Towarzystwa Gleboznawczego, Polskiego Towarzystwa Nauk Agrotechnicznych oraz Sekcji Herbologii Komitetu Ochrony Roślin Polskiej Akademii Nauk.

</doc>
<doc id="1565632" url="https://pl.wikipedia.org/wiki?curid=1565632" title="Nothobranchius albimarginatus">
Nothobranchius albimarginatus

Nothobranchius albimarginatus – gatunek słodkowodnej ryby z rzędu karpieńcokształtnych. Występuje w Tanzanii w płytkich wodach wśród chwastów. Osiąga do 3,3 cm długości.

</doc>
<doc id="1565635" url="https://pl.wikipedia.org/wiki?curid=1565635" title="ZUT">
ZUT



</doc>
<doc id="1565641" url="https://pl.wikipedia.org/wiki?curid=1565641" title="Port lotniczy Luis Muñoz Marín">
Port lotniczy Luis Muñoz Marín

Port lotniczy Luis Muñoz Marín – największy port lotniczy Portoryko, zlokalizowany w mieście Carolina.

</doc>
<doc id="1565643" url="https://pl.wikipedia.org/wiki?curid=1565643" title="Wskaźnik P/E">
Wskaźnik P/E

Wskaźnik P/E (Cena/Zysk, ang. "price earnings ratio", PE, PER, P/E, C/Z) – wskaźnik oceny atrakcyjności akcji spółki. Oblicza się go dzieląc cenę rynkową jednej akcji przez zysk netto przypadający na jedną akcję:
Określa stopień opłacalności zakupu danych papierów wartościowych.
W analizie fundamentalnej należy on do kategorii wskaźników wartości rynkowej. Nazywany jest również wskaźnikiem pokrycia zysku netto ceną rynkową akcji.
Wielkość tego wskaźnika kształtują dwa zasadnicze czynniki: wielkość ryzyka firmy i perspektywy wzrostu jej dochodów. Im wyższy jest poziom ryzyka związany z daną firmą, tym niższy jest poziom cen rynkowych akcji notowanych na rynku kapitałowym. Zatem im wyższy jest poziom ryzyka, tym wskaźnik P/E jest niższy.
Wzrost wskaźnika informuje o tym, że inwestorzy są skłonni zapłacić za akcje spółki więcej niż poprzednio. Niski poziom może sugerować, że inwestycja jest korzystna, ponieważ spółka osiąga spore zyski, przy relatywnie niskiej wycenie rynkowej. Zbyt niski jego poziom będzie sygnałem kupna dla inwestora, ponieważ akcje spółki mogą być niedowartościowane.
W praktyce zbyt wysoka wartość tego wskaźnika może jednak świadczyć o zbytnim entuzjazmie inwestorów lub spekulacji dużych inwestorów. Wynika to stąd, że inwestor z reguły kupuje zgodnie z trendem, a więc akcje, których cena rośnie. Poza tym, wskaźniki te mogą czasowo wzrastać do relatywnie wysokich poziomów w przypadku, gdy aktualne zyski przedsiębiorstwa są niskie, a rynek oczekuje ich znacznego podwyższenia.
Wskaźnik P/E obrazuje jedynie dane historyczne dotyczące zysków, podczas gdy inwestorzy są zainteresowani zyskami, jakie firma może generować w przyszłości. Dlatego też do interpretacji tego mnożnika należy podchodzić z rozwagą.
Wskaźniki cena/zysk zmieniają się codziennie wraz ze zmianami cen akcji. Nie należy mylić ich ze wskaźnikami wartości wewnętrznej. Wskaźniki P/E sugerują poziom, na jakim w danym momencie rynek wycenia daną akcję, nie określają jednak – w przeciwieństwie do wartości wewnętrznej akcji – czy dany walor jest przeszacowany (w odniesieniu do przyszłych zysków, ryzyka i kosztów utraconych korzyści). Stosując wskaźnik P/E warto więc wspomóc się dodatkowym wskaźnikiem wartości wewnętrznej akcji, ale również np. popularnym Wskaźnikiem P/BV, czyli ceny do wartości księgowej.

</doc>
<doc id="1565644" url="https://pl.wikipedia.org/wiki?curid=1565644" title="Popyt spekulacyjny">
Popyt spekulacyjny

Popyt spekulacyjny – zjawisko występujące w ekonomii polegające na tym, że w momencie wzrostu ceny danego dobra popyt na to dobro również rośnie, gdyż konsumenci przewidują w najbliższym czasie znaczny wzrost ceny tego dobra. Źródłem takiego działania mogą być:
Popyt spekulacyjny występuje również w przypadku spadku ceny, kiedy to cena danego dobra spada i popyt na to dobro również spada. Wynika to z faktu, że konsumenci spekulują, że w najbliższym czasie cena danego dobra i tak spadnie, dlatego też wstrzymują się z zakupem do momentu, kiedy cena osiągnie poziom minimalny.

</doc>
<doc id="1565645" url="https://pl.wikipedia.org/wiki?curid=1565645" title="Nothobranchius annectens">
Nothobranchius annectens

Nothobranchius annectens – gatunek słodkowodnej ryby z rzędu karpieńcokształtnych. Występuje w Tanzanii w małych zbiornikach wodnych o temperaturze 25–29 °C i pH 6,9–7,5. Osiąga do 3,3 cm długości.

</doc>
<doc id="1565648" url="https://pl.wikipedia.org/wiki?curid=1565648" title="Remix na lajcie">
Remix na lajcie

Remix na lajcie – dwudziesty trzeci album zespołu Boys wydany w grudniu 2008 roku w firmie fonograficznej Green Star.
Płyta jest reedycją albumu "Na lajcie" na której znajdują się nowe aranżacje piosenek z tego albumu oraz innych piosenek zespołu Boys.

</doc>
<doc id="1565650" url="https://pl.wikipedia.org/wiki?curid=1565650" title="Świniobicie">
Świniobicie

Świniobicie – proces związany z zabiciem świni i przygotowaniem mięsa z uboju w warunkach domowych. Świniobicie odbywało się 1-3 razy w roku, w prawie każdym gospodarstwie, w którym hodowano świnie.
Zwierzę ogłusza się uderzeniem obuchem siekiery w głowę, następnie upuszcza krew, usuwa sierść, tradycyjnie robiono to poprzez opalenie w słomie, następnie czyszczono opaloną skórę przez polewanie gorącą wodą i szczotkowanie oraz usuwanie niedopalonej sierści tępym ostrzem. Do czyszczenia i rozbioru zwierzę układano na zdjętych z ościeży drzwiach lub przywiązywano do drabiny.
Po odcięciu głowy, przed przystąpieniem do dalszego rozbioru mięsa, wycinano kawałki podgardla, które gotowano do miękkości, a następnie porcjowano na drobne kawałki. Jeśli podgardle było zbyt tłuste rzeźnik dodawał trochę innego mięsa, a gdy było już gotowe, zwoływano sąsiadów i rodzinę na zwyczajowy poczęstunek, często zakrapiany wódką. Przyrządzano także potrawę zwaną móżdżek po polsku, smażąc mózg świński z jajkiem. Po tym poczęstunku wracano do wykonywania wyrobów mięsnych z tzw. świeżynki: kaszanki, pasztetówki, salcesonu i kiełbasy.
Po świniobiciu następowało obdarowywanie mięsem, najczęściej bliskich sąsiadów i zaprzyjaźnionych z rodziną.
Historia i sztuka.
Tradycyjnie świnie zabijano w grudniu ().
W powieści Władysława Reymonta "Chłopi" świniobicie opisano w tomie 3 „Wiosna”.
"Postrzyżyny" Hrabala zawierają według Roberta Makłowicza poetycki opis świniobicia.

</doc>
<doc id="1565651" url="https://pl.wikipedia.org/wiki?curid=1565651" title="Odszkodowanie retorsyjne">
Odszkodowanie retorsyjne

Odszkodowanie retorsyjne - w języku prawniczym oznacza, występującą w systemie prawa common law, karę nakładaną w procesach cywilnych w celu odstraszenia skazanego oraz jego możliwych naśladowców od ponownego postępowania w podobny sposób. 
Odszkodowanie retorsyjne wymierza się niezależnie od odszkodowania (odszkodowanie kompensacyjne) oraz zadośćuczynienia. Na jego wysokość nie ma wpływu szkoda powoda, lecz szkoda, jakiej doznało lub – w przypadku kontynuowania sprzecznej z prawem praktyki pozwanego – doznałoby społeczeństwo. Odszkodowanie to płaci się na rzecz państwa.
Przy zasądzaniu odszkodowania retorsyjnego bierze się pod uwagę zamożność pozwanego, stąd wielokrotnie sądy amerykańskie karały wielkie koncerny wielomilionowymi odszkodowaniami retorsyjnymi. Odszkodowania te są też często zdecydowanie wyższe niż odszkodowania zasądzane na rzecz powoda. Przykładem jest wyrok (uchylony przez Sąd Najwyższy Stanów Zjednoczonych) zasądzający od firmy tytoniowej Philip Morris odszkodowanie na rzecz wdowy po zmarłym palaczu w wysokości 821 tys. USD oraz odszkodowanie retorsyjne w wysokości 79,5 mln USD.

</doc>
<doc id="1565652" url="https://pl.wikipedia.org/wiki?curid=1565652" title="Wyznania łgarza (film)">
Wyznania łgarza (film)

Wyznania łgarza (fr. "Confessions d'un Barjo", ang. "Barjo") – powstały w 1992 francuski film będący adaptacją powieści Philip K. Dicka "Wyznania łgarza" (ang. "Confessions of a Crap Artist"). Powieść ta jest jedyną pozycją w dorobku autorskim pisarza (pierwotnie napisaną w 1959, a wydaną w 1975), która nie zawiera żadnych elementów fantastyki naukowej w swojej fabule. Film wyreżyserował Jérôme Bocivin według scenariusz napisanego przez Jacques Audiarda oraz samego reżysera. W rolach głównych wystąpili Anne Brochet, Richard Bohringer oraz Hippolyte Girardot. 
Fabuła.
Barjo (Hippolyte Girardot) jest naiwnym ekscentrykiem cierpiącym na obsesje. Po przypadkowym pożarze, wywołanym we własnym domu w wyniku nieudanego eksperymentu "naukowego", przeprowadza się do mieszkania swojej impulsywnej siostry bliźniaczki Fanfan (Anne Brochet), która jest żoną Charlesa zwanego "Królem Aluminum" (Richard Bohringer). W nowym otoczeniu Barjo kultywuje stare nawyki: kataloguje stare magazyny naukowe, wypróbowuje dziwne wynalazki, zapełnia notatnik obserwacjami na temat zachowań ludzkich i własnymi przemyśleniami na temat zbliżającego się końca świata. W zapiskach możemy dostrzec rozwój konfliktu oraz napięcia seksualnego pomiędzy Fanfan i Charlesem, a także popadanie Charlesa w szaleństwo.

</doc>
<doc id="1565653" url="https://pl.wikipedia.org/wiki?curid=1565653" title="Port lotniczy Mercedita">
Port lotniczy Mercedita

Port lotniczy Mercedita – port lotniczy, zlokalizowany w portorykańskim mieście Ponce.

</doc>
<doc id="1565655" url="https://pl.wikipedia.org/wiki?curid=1565655" title="Wskaźnik P/S">
Wskaźnik P/S

Wskaźnik P/S (cena rynkowa/przychody netto ze sprzedaży, ang. "price to sales") – iloraz rynkowej ceny akcji i wartości sprzedaży spółki przypadającej na jedną akcję. Wskaźnik ten informuje inwestorów, ile trzeba zapłacić za jedną złotówkę wartości sprzedaży realizowanej przez firmę. Często zwracają na niego uwagę inwestorzy strategiczni, którzy zamierzają przejąć daną spółkę. Wynika to z faktu, że zwykle istotny jest dla nich udział spółki w rynku (proporcjonalny do wartości sprzedaży) i cena, jaką muszą zapłacić za ten udział. W tym przypadku zyskowność działalności jest dla inwestora sprawą drugorzędną, ponieważ i tak może on dokonać zmian w spółce, zmierzających do jej poprawy. Wskaźnik ten jest różny zależnie od branży, w których może być różna rentowność i służy do porównania wyceny firm, mimo różnic w zasadach prowadzenia rachunkowości.
Stosowany jest ze względu bardzo ważną zaletę, ponieważ jest możliwy do interpretacji nawet w przypadku nierentownej, będącej w złej sytuacji ekonomiczno-finansowej spółki (w przeciwieństwie do np. P/E), i w dłuższym okresie może nawet lepiej informować od wskaźnika P/E o wartości analizowanej spółki. Na wartość sprzedaży nie wpływa bowiem tak wiele zdarzeń i wielkości, jak w przypadku zysku. Przykładem są zyski i straty nadzwyczajne, które wpływają na zysk netto, natomiast nie wprowadzają zmian w wartościach sprzedaży, podobnie jak okresowe zwolnienia podatkowe oraz zwroty nadpłaconych podatków dochodowych. Ponadto przychody ze sprzedaży są mniej zmienne niż zyski i występuje mniejsza możliwość księgowej manipulacji jej wartością przez spółkę. Do minusów zalicza się fakt, że wysoka dynamika przychodów nie musi oznaczać takiej samej w przypadku zysków, a także wskaźnik P/S nie uwzględnia różnic w strukturze kosztów spółek.

</doc>
<doc id="1565656" url="https://pl.wikipedia.org/wiki?curid=1565656" title="Nothobranchius bojiensis">
Nothobranchius bojiensis

Nothobranchius bojiensis – gatunek ryby z rzędu karpieńcokształtnych. Występuje w Kenii. Osiąga rozmiary do 6 cm długości. Bardzo trudny do utrzymania w akwarium.

</doc>
<doc id="1565657" url="https://pl.wikipedia.org/wiki?curid=1565657" title="Larry Young (lekkoatleta)">
Larry Young (lekkoatleta)

Lawrence Dean „Larry” Young (ur. 10 lutego 1943 w Independence w Missouri) – amerykański lekkoatleta chodziarz, dwukrotny medalista olimpijski, także rzeźbiarz.
Jako sportowiec największe sukcesy odnosił w chodzie na 50 kilometrów. Zwyciężył w tej konkurencji na igrzyskach panamerykańskich w 1967 w Winnipeg. Zdobył brązowy medal na tym dystansie na igrzyskach olimpijskich w 1968 w Meksyku, przegrywając jedynie z Christophem Höhne z Niemieckiej Republiki Demokratycznej i Antalem Kissem z Węgier.
Ponownie zwyciężył w chodzie na 50 kilometrów na igrzyskach panamerykańskich w 1971 w Cali. Na igrzyskach olimpijskich w 1972 w Monachium po raz drugi zdobył brązowy medal w tej konkurencji, za Berndem Kannenbergiem z Republiki Federalnej Niemiec i Wieniaminem Sołdatienko ze Związku Radzieckiego, przy czym przeszedł dystans o ponad pół godziny szybciej niż na igrzyskach w 1968. Zajął również 10. miejsce w chodzie na 20 kilometrów. Zdobył brązowy medal w chodzie na 20 kilometrów na igrzyskach panamerykańskich w 1975 w Meksyku.
Był mistrzem Stanów Zjednoczonych (AAU) w chodzie na 5000 metrów w 1971 i 1972, w chodzie na 10 kilometrów w 1972, w chodzie na 20 kilometrów w 1972 oraz w chodzie na 50 kilometrów w latach 1966–1968, 1971, 1972 i 1974–1977. 
Najlepsze wyniki:
Jest rzeźbiarzem tworzącym w metalu. Jego dzieła są eksponowane w mieście, w którym Young mieszka i tworzy – w Columbii w stanie Missouri.

</doc>
<doc id="1565659" url="https://pl.wikipedia.org/wiki?curid=1565659" title="Nothobranchius brieni">
Nothobranchius brieni

Nothobranchius brieni – gatunek ryby z rzędu karpieńcokształtnych. Występuje w Demokratycznej Republice Konga. Osiąga rozmiary do 6 cm długości.

</doc>
<doc id="1565661" url="https://pl.wikipedia.org/wiki?curid=1565661" title="Gość w dom">
Gość w dom

Gość w dom – amerykańska komedia z 1995 roku.
Fabuła.
Kevin Franklin (Sinbad) pożycza od lokalnych przestępców dużą sumę pieniędzy. Kiedy okazuje się, że nie może ich oddać, ucieka z Baltimore do Pittsburgha, gdzie podaje się za starego przyjaciela pewnego szanowanego dentysty (Phil Hartman).

</doc>
<doc id="1565663" url="https://pl.wikipedia.org/wiki?curid=1565663" title="17-ketosterydy">
17-ketosterydy



</doc>
<doc id="1565665" url="https://pl.wikipedia.org/wiki?curid=1565665" title="Ludwika Ulryka Hohenzollern">
Ludwika Ulryka Hohenzollern

Ludwika Ulryka Hohenzollern (ur. 24 lipca 1720 w Berlinie, zm. 16 lipca 1782 na zamku Svartsjö) – księżniczka pruska, królowa Szwecji.
Urodziła się jako piąta córka (dziesiąte dziecko) króla Prus Fryderyka Wilhelma I i jego żony królowej Zofii Doroty. 29 sierpnia 1744 w Drottningholm poślubiła księcia Holstein-Gottorp Adolfa Fryderyka. Na tron wraz z mężem wstąpiła 25 marca 1751 po śmierci króla Fryderyka I. Para miała czworo dzieci:

</doc>
<doc id="1565667" url="https://pl.wikipedia.org/wiki?curid=1565667" title="Port lotniczy Saipan">
Port lotniczy Saipan

Port lotniczy Saipan – port lotniczy zlokalizowany na wyspie Saipan (Mariany Północne). Jest największym aeroportem tego kraju. Długość pasa tego lotniska to 2770 metrów.

</doc>
<doc id="1565675" url="https://pl.wikipedia.org/wiki?curid=1565675" title="Nothobranchius eggersi">
Nothobranchius eggersi

Nothobranchius eggersi – gatunek słodkowodnej ryby z rzędu karpieńcokształtnych. Występuje w Tanzanii. Osiąga do 5 cm długości. Jest łatwy w hodowli w akwarium.

</doc>
<doc id="1565676" url="https://pl.wikipedia.org/wiki?curid=1565676" title="Nyron Nosworthy">
Nyron Nosworthy

Nyron Paul Nosworthy (ur. 11 października 1980 roku w Brixton w Londynie) – angielsko-jamajski piłkarz występujący na pozycji obrońcy, reprezentant Jamajki.
Kariera klubowa.
Nosworthy swoją przygodę z futbolem rozpoczął w Giilingham. W seniorskiej piłce zadebiutował 28 listopada 1998, ostatecznie kończąc sezon 1998/99 z 3 ligowymi występami. W kolejnym sezonie miał duży udział w awansie zespołu do Division One, notując 29 ligowych występów. Przez następne 5 sezonów grał na zapleczu Premier League. Piłkarzem Gillingham był do 2005, rozgrywając łącznie 174 spotkań, w których 5 razy wpisał się na listę strzelców.
13 czerwca 2005, jako wolny zawodnik, podpisał kontrakt z grającym w Premier League Sunderlandzie. Pierwszy sezon na najwyższym szczeblu rozgrywek zakończył się spadkiem dla klubu. Nosworthy 30 razy pojawiał się na placu gry. W kolejnej kampanii zdobył wraz z klubem mistrzostwo Championship sezonu 2006/07. Do połowy sezonu 2009/10 zagrał w koszulce Sunderlandu 114 razy. Na początku 2010 został wypożyczony do Sheffield United. Łącznie przed półtora roku 50 razy zagrał dla popularnych "Szabli", i strzelił jedną bramkę. 
Sezon 2011/12 spędził na kolejnym wypożyczeniu, tym razem w Watfordzie, do którego odszedł definitywnie rok później. Nosworthy 56 razy zagrał dla "Szerszeni", dwa razy strzelając bramkę. W drugiej części sezonu 2013/14 został wypożyczony do Bristol City. 
W kolejnych miesiącach grał w Blackpool (5 występów), Portsmouth (7 występów) oraz Dagenham &amp; Redbridge (17 występów, jedna bramka). W 2016 zakończył karierę piłkarską. 
Kariera reprezentacyjna.
Nosworthy po raz pierwszy dla drużyny narodowej Jamajki zagrał 18 maja 2012 w spotkaniu przeciwko reprezentacji Gujany, wygranym 1:0. W latach 2012–2013 zagrał w 8 spotkaniach eliminacji do Mistrzostw Świata 2014. W meczu z Antiguą i Barbudą strzelił swoją jedyną bramkę w barwach Jamajki. 
Ostatni raz w kadrze wystąpił 16 listopada 2014 w meczu kwalifikacyjnym do Złotego Pucharu CONCACAF 2015 przeciwko Haiti, wygranym 2:0. Łączny bilans gier dla Jamajki Nosworthy'ego w latach 2012–2014 to 14 spotkań, w których raz wpisał się na listę strzelców. 
Sukcesy.
Sunderland

</doc>
<doc id="1565679" url="https://pl.wikipedia.org/wiki?curid=1565679" title="Port lotniczy Rota">
Port lotniczy Rota

Port lotniczy Rota – port lotniczy zlokalizowany na wyspie Rota (Mariany Północne), niedaleko wioski Sinapalo. Długość pasa to 2134 metry (7000 stóp), a szerokość 46 m (150 stóp).

</doc>
<doc id="1565680" url="https://pl.wikipedia.org/wiki?curid=1565680" title="Walter von Lüttwitz">
Walter von Lüttwitz



</doc>
<doc id="1565681" url="https://pl.wikipedia.org/wiki?curid=1565681" title="Brasschaat">
Brasschaat

Brasschaat – miejscowość i gmina w północno-wschodniej Belgii (prowincja Antwerpia). Liczy ok. 37 tys. mieszkańców (2008).

</doc>
<doc id="1565684" url="https://pl.wikipedia.org/wiki?curid=1565684" title="Efekt akcyzowy">
Efekt akcyzowy

Efekt akcyzowy - podwyższenie ceny danego produktu w stosunku do innych dóbr, spowodowane zmianą relacji podatkowych między dobrami (wprowadzeniem lub podwyższeniem stawki opodatkowania jednego z dóbr). Wprowadzenie opodatkowania lub podniesienie stawki opodatkowania wybranego dobra może doprowadzić do wzrostu ceny tego dobra, a przez to w określonych sytuacjach wpłynąć na ograniczenie popytu na to dobro.

</doc>
<doc id="1565685" url="https://pl.wikipedia.org/wiki?curid=1565685" title="Lilak Josiki">
Lilak Josiki

Lilak Josiki, bez Josiki, lilak węgierski, bez węgierski ("Syringa josikaea") – gatunek krzewu z rodziny oliwkowatych. W stanie dzikim występuje na Węgrzech, w Karpatach Wschodnich, na Bałkanach.
Zastosowanie.
Roślina ozdobna do obsadzeń w ogrodach, parkach. Zalecany do sadzenia pojedynczo, w grupach i nieformalnych żywopłotach. Strefy mrozoodporności 5-9.

</doc>
<doc id="1565687" url="https://pl.wikipedia.org/wiki?curid=1565687" title="Bez Josiki">
Bez Josiki



</doc>
<doc id="1565688" url="https://pl.wikipedia.org/wiki?curid=1565688" title="Lilak węgierski">
Lilak węgierski



</doc>
<doc id="1565689" url="https://pl.wikipedia.org/wiki?curid=1565689" title="Błotno (Pojezierze Ińskie)">
Błotno (Pojezierze Ińskie)

Błotno – jezioro na Pojezierzu Ińskim, położone w gminie Dobrzany, w powiecie stargardzkim, w woj. zachodniopomorskim.
Według danych gminy Dobrzany powierzchnia zbiornika wynosi 23,76 ha.
Błotno ma wydłużony kształt o długości ok. 1,6 km i szerokości do ok. 170 m. Jest jeziorem rynnowym o bardzo wysokich i stromych brzegach dochodzących do 10 m wysokości względnej. Nad północnym brzegiem jeziora znajduje się niewielki las. Nad południowym brzegiem leży jeziora leży wieś Błotno.
Według typologii rybackiej jest jeziorem linowo-szczupakowym.

</doc>
<doc id="1565690" url="https://pl.wikipedia.org/wiki?curid=1565690" title="Syringa josikaea">
Syringa josikaea



</doc>
<doc id="1565691" url="https://pl.wikipedia.org/wiki?curid=1565691" title="Próg skalny">
Próg skalny

Próg skalny – przegroda skalna w korycie rzeki, potoku lub dnie doliny, usytuowana prostopadle lub skośnie do ich biegu. Jeśli jest to próg na rzece lub potoku nosi nazwę progu rzecznego.
Powstaje w wyniku erozji wgłębnej wcinającej się nierównomiernie w podłoże skalne o zróżnicowanej odporności (szybciej w warstwy mniej odporne), co prowadzi do wykształcenia schodowego profilu podłużnego. Powstają na przemian odcinki koryta o mniejszym i większym spadku, tworzące progi i załomy skalne, a czasami baniory pomiędzy nimi.
W dolinach lodowcowych progi skalne są wynikiem przebiegającej erozji lodowcowej i związane są z występowaniem skał o różnej odporności oraz ze zróżnicowaną miąższością i sposobem ruchu lodowca. Takie progi noszą nazwę progów lodowcowych.
Progi skalne mogą być też pochodzenia tektonicznego (na uskokach) oraz występować u wylotu zawieszonych dolin.
Wyróżniamy następujące rodzaje: progi jednostronne (stopnie), progi dwustronne (rygle), progi pojedyncze, systemy progów (kaskada).
Progi skalne wpływają na sposób płynięcia i prędkość wody w rzece. Woda spadając z wysokich progów skalnych tworzy wodospady, z niskich szypoty i bystrza.

</doc>
<doc id="1565693" url="https://pl.wikipedia.org/wiki?curid=1565693" title="MASkargo">
MASkargo

MASkargo - malezyjska linia lotnicza cargo z siedzibą w Kuala Lumpur. Jest częścią holdingu Malaysia Airlines.

</doc>
<doc id="1565694" url="https://pl.wikipedia.org/wiki?curid=1565694" title="Port lotniczy La Isabela">
Port lotniczy La Isabela

Port lotniczy La Isabela (hiszp. "Aeropuerto Internacional La Isabela", IATA: JBQ, ICAO: MDJB) – międzynarodowy port lotniczy położony w stolicy Dominikany – Santo Domingo. Został otwarty w 2006.

</doc>
<doc id="1565695" url="https://pl.wikipedia.org/wiki?curid=1565695" title="Rakówka (dopływ Strawy)">
Rakówka (dopływ Strawy)

Rakówka ("Wierzejka") – struga, lewy dopływ Strawy o długości 17,67 km. 
Jej źródła znajdują się w okolicy wsi Majków Średni a koryto kieruje się w kierunku wschodnim. Płynąc mija miejscowości Majków Mały, Olendry i Poleśna. Po minięciu tej ostatniej przepływa pod autostradą A1 a następnie pod drogą krajową 91. Płynąc dalej na wschód, mija Jarosty, Michałów, Raków i dociera do Piotrkowa Trybunalskiego, w którym na pewnym odcinku swojego biegu tworzy dość spore rozlewisko, "Jezioro Bugaj". Wpada do Strawy na wschodnich krańcach Piotrkowa Trybunalskiego.

</doc>
<doc id="1565700" url="https://pl.wikipedia.org/wiki?curid=1565700" title="Profil podłużny rzeki">
Profil podłużny rzeki

Profil podłużny rzeki (krzywa erozyjna) – profil podłużny koryta rzeki przedstawiający zróżnicowanie jego spadku wzdłuż biegu rzeki. Początek i najwyższy punkt krzywej erozyjnej stanowi miejsce, w którym bierze początek rzeka, najniższy, końcowy punkt odpowiada wysokości bezwzględnej ujścia rzeki do morza, jeziora lub rzeki głównej. 
Najniższy punkt profilu wyznacza absolutną lub dolną bazę erozyjną.
O kształcie profilu decydują: rodzaj i intensywność procesów zachodzących w korycie rzeki.

</doc>
<doc id="1565701" url="https://pl.wikipedia.org/wiki?curid=1565701" title="Parafia Świętej Rodziny w Łodzi">
Parafia Świętej Rodziny w Łodzi



</doc>
<doc id="1565703" url="https://pl.wikipedia.org/wiki?curid=1565703" title="Bez jej zgody">
Bez jej zgody

Bez jej zgody – amerykański film obyczajowy z 1990 roku.
Fabuła.
21-letnia Emily (Melissa Gilbert) przeprowadza się z rodzinnego Idaho do Los Angeles, gdzie poznaje przystojnego sąsiada (Scott Valentine), który pewnego dnia zaprasza ją do swojego mieszkania. Spotkanie kończy się dramatycznie Emily zostaje zgwałcona. Boi się opowiedzieć komukolwiek o swoich przeżyciach. Kiedy jednak jej związek z chłopakiem Treyem (Barry Tubb) przeżywa poważny kryzys, wyznaje mu całą prawdę.

</doc>
<doc id="1565704" url="https://pl.wikipedia.org/wiki?curid=1565704" title="Brad Jones">
Brad Jones

Brad Jones, właśc. Bradley Jones (ur. 19 marca 1982 w Armadale) – australijski piłkarz występujący na pozycji bramkarza w Perth Glory FC.
Kariera.
Karierę rozpoczynał w zespole Bayswater City Panthers, zaś w 2000 przeszedł do Middlesbrough. W klubie tym zadebiutował 3 stycznia 2004 w meczu Pucharu Anglii z Notts County. Do 2009 Jones był tylko rezerwowym w swoim klubie. Wypożyczano go do Stockport County, Rotherham United, Blackpool i Sheffield Wednesday, gdzie nabierał doświadczenia. Dotarł wraz z zespołem do finału Pucharu UEFA w sezonie 2005/06. Zdobył również jako rezerwowy Puchar Ligi Angielskiej w sezonie 2003/04. Od rundy wiosennej sezonu 2008/2009 Jones był podstawowym bramkarzem Middlesbrough. W maju 2009 wraz ze swoim klubem spadł do League Championship. Przez 10 lat uzbierał w barwach "Boro" 57 występów.
17 sierpnia 2010 za 2 300 000 funtów dołączył do Liverpoolu, z którego w 2011 był wypożyczony do Derby County. Wraz z "The Reds" zdobył Puchar Ligi Angielskiej w sezonie 2011/12. 17 sierpnia 2015 przeszedł jako wolny zawodnik do Bradford City, gdzie spędził pół sezonu. 
Kolejnym przystankiem w karierze Brada Jonesa był holenderski klub NEC Nijmegen. W 2016 roku przeszedł do Feyenoordu. Był to pierwszy zespół, w którym stał się na dłużej podstawowym bramkarzem. Z drużyną zdobył pierwsze od 18 lat mistrzostwo Eredivisie w sezonie 2016/17. Dodatkowo sięgnął do Puchar Holandii w sezonie 2017/18 i Superpuchar Holandii w 2017.
W 2018 opuścił Europę i dołączył do saudyjskiego Al-Nassr. Już w pierwszym sezonie sięgnął po mistrzostwo Saudi Professional League. Dodatkowo dwukrotnie wygrał Superpuchar Arabii Saudyjskiej w latach 2019–2020. Od 2022 występuje w australijskim Perth Glory FC.
Kariera reprezentacyjna.
Jones występował w reprezentacji Australii do lat 20 oraz 23. Uczestnik Igrzysk Olimpijskich 2004, na których był rezerwowym bramkarzem dla Eugena Galekovicia. 
Debiut w reprezentacji Australii zanotował 2 czerwca 2007 w przegranym 1:2 spotkaniu z Urugwajem. Jones pełnił rolę rezerwowego bramkarza na Pucharze Azji 2007 oraz Pucharze Azji 2011, na którym Australia zajęła 2. miejsce. Był również w kadrze na Mistrzostwa Świata 2018. Podczas rosyjskiego turnieju także był rezerwowym.
Ostatni mecz w drużynie narodowej rozegrał 9 czerwca 2018. Przeciwnikiem były Węgry, a mecz zakończył się wynikiem 2:1 dla "Socceroos". Łącznie w latach 2007–2018 wystąpił w 6 spotkaniach w reprezentacji Australii.
Sukcesy.
Australia
Middlesbrough
Blackpool
Liverpool
Feyenoord
Al-Nassr

</doc>
<doc id="1565705" url="https://pl.wikipedia.org/wiki?curid=1565705" title="Probabilistyczna gramatyka bezkontekstowa">
Probabilistyczna gramatyka bezkontekstowa

Probabilistyczna (stochastyczna) gramatyka bezkontekstowa (PCFG, ang. "probabilistic context-free grammar", SCFG, ang. "stochastic context-free grammar") to gramatyka bezkontekstowa, do której dołączono prawdopodobieństwa występujących w niej reguł (produkcji). Prawdopodobieństwa produkcji dołącza się w taki sposób, aby suma prawdopodobieństw reguł o tym samym poprzedniku wynosiła 1.
Innymi słowy, jeśli formula_1 oznaczają symbole nieterminalne, a formula_2 ciągi symboli (terminalnych lub nieterminalnych), to powyższy warunek na prawdopodobieństwa reguł można zapisać jako formula_3 dla każdego formula_4 Zapis formula_5) należy tutaj rozumieć jako prawdopodobieństwo warunkowe formula_6
Prawdopodobieństwo drzewa parsingu.
Każde zdanie może mieć więcej niż jedną możliwą interpretację – dla każdego rozbioru składniowego zgodnego z gramatyką (przedstawionego najczęściej za pomocą drzewa) można obliczyć jego prawdopodobieństwo. Prawdopodobieństwo to uzyskujemy mnożąc wszystkie wartości prawdopodobieństwa występujące w drzewie.
Wynika to z faktu, że występujące w drzewie produkcje traktujemy jak zdarzenia niezależne:
formula_7
Przykład.
Rozważmy następującą gramatykę bezkontekstową:
Tworzymy z niej gramatykę probabilistyczną przez dodanie do każdej reguły prawdopodobieństwa zgodnie z zasadą podaną na wstępie:
Przyjmijmy regułę, że w drzewie parsingu wystąpienie reguły formula_8 której przypisano prawdopodobieństwo formula_9 będziemy oznaczać następująco:
Weźmy teraz zdanie należące do języka generowanego przez tę gramatykę:
"Szewc schował pastę do butów."
Może ono powstać zgodnie z regułami tej gramatyki na dwa różne sposoby (które odpowiadają dwóm różnym znaczeniom tego zdania):
1. Pasta do butów została schowana (na przykład do szafy):
2. Pasta została schowana do butów:
Prawdopodobieństwo każdego z tych drzew obliczamy mnożąc występujące w nich prawdopodobieństwa. Prawdopodobieństwo pierwszego drzewa wynosi 1 · 0,6 · 0,4 · 0,75 · 1 · 0,4 · 0,3 · 1 · 0,7 · 0,3 = 0,004536, zaś drugiego 1 · 0,6 · 0,4 · 0,25 · 1 · 0,6 · 0,3 · 1 · 0,7 · 0,3 = 0,002268.
Algorytmy.
Do znajdowania najbardziej prawdopodobnego drzewa parsingu zdania w danej probabilistycznej gramatyce bezkontekstowej używa się na ogół zmodyfikowanego algorytmu Viterbiego (tzw. "inside-outside algorithm"). Można też użyć uogólnionego algorytmu A*.
Zastosowania.
Probabilistyczne gramatyki bezkontekstowe znajdują zastosowanie głównie w analizie języka naturalnego. Za ich pomocą można uzyskać więcej informacji o parsowanym zdaniu niż w przypadku zwykłych gramatyk bezkontekstwych, ponieważ oprócz prostej odpowiedzi, czy zdanie jest poprawne (i listy jego możliwych interpretacji), uzyskujemy również pojęcie o tym, które jego interpretacje są bardziej wiarygodne. PCFG pozwalają również na analizowanie fragmentów zdań lub zdań nie do końca poprawnych (zawierających błędy). Z tych powodów są pomocne przy rozpoznawaniu mowy.
PCFG mogą być użyte także do innych celów, takich jak modelowanie struktury drugorzędowej RNA.

</doc>
<doc id="1565710" url="https://pl.wikipedia.org/wiki?curid=1565710" title="Nothobranchius elongatus">
Nothobranchius elongatus

Nothobranchius elongatus – gatunek ryby z rzędu karpieńcokształtnych. Występuje w Kenii. Osiąga rozmiary do 6 cm długości.

</doc>
<doc id="1565711" url="https://pl.wikipedia.org/wiki?curid=1565711" title="Port lotniczy Maurice’a Bishopa">
Port lotniczy Maurice’a Bishopa

Port lotniczy Maurice’a Bishopa (, do 9 maja 2009 Point Salines Airport), jest największy port lotniczy karaibskiego państwa Grenada, zlokalizowany w stolicy – Saint George’s.
Nazwany na część premiera Maurice’a Bishopa, który zainicjował rozwój gospodarczy Grenady i budowę lotniska, po czym zginął w zamachu stanu.

</doc>
<doc id="1565712" url="https://pl.wikipedia.org/wiki?curid=1565712" title="Zadnie Rycerowe">
Zadnie Rycerowe

Zadnie Rycerowe ( – lewe odgałęzienie Doliny Wierchcichej w słowackich Tatrach. Jest to szeroka dolinka w Liptowskich Kopach. Ma długość około 1 km i znajduje się pomiędzy stokami Zadniej Garajowej Kopy (1948 m), Małej Garajowej Kopy, Wielkiej Garajowej Kopy (1979 m) i Zadniej Rycerowej Kopy. Jest także polodowcowym kotłem, który powstał w czasie ostatniego tatrzańskiego zlodowacenia. Objęło ono tylko wyżej położone obszary Tatr. Rzeźbę lodowcową tych okolic w 1930 r. badali Janina Mastalerzówna i Mieczysław Klimaszewski. Według nich niewielkie lodowce powstające wówczas w górnych partiach Liptowskich Kop wypełzały na skraj głównego żłobu lodowcowego Doliny Cichej. Zadnie Rycerowe jest jednym z 11 takich lodowcowych kotłów w górnych partiach Doliny Cichej.
W źródłach słowackich występują dwie nazwy Zadniego Rycerowego: "Temná Tichá dolina" lub ""Zadné Licierovo". Tę ostatnią nazwę stosuje np. tatrolog Ivan Bohuš.
Dno i zbocza Zadniego Rycerowego w górnej części są trawiaste, miejscami porastające kosówką. Dawniej było wypasane przez pasterzy ze słowackiej miejscowości Kokawa, od 1948 r. wraz z całymi Liptowskimi Kopami stanowi niedostępny dla turystów obszar ochrony ścisłej.

</doc>
<doc id="1565715" url="https://pl.wikipedia.org/wiki?curid=1565715" title="Michał Malitowski">
Michał Malitowski

Michał Malitowski (ur. 28 maja 1980 w Zielonej Górze) – polski tancerz tańca towarzyskiego, trener tańca, przedsiębiorca i osobowość telewizyjna.
13-krotny mistrz Polski (w 1997, 1999–2001 z Iwoną Golczak i w latach 2002–2010 z Joanną Leunis). Wicemistrz świata (2010, 2011) i mistrz świata par zawodowych w tańcach latynoamerykańskich (2008, 2009). W latach 2002–2011 reprezentant Polski, a następnie (do zakończenia kariery turniejowej) – Anglii na międzynarodowej scenie tanecznej.
Życiorys.
W 2004 został magistrem animacji społeczno-kulturalnej Uniwersytetu Zielonogórskiego. Temat jego pracy dyplomowej brzmiał: "Style Ruuda Vermeya. Filozoficzne oblicza praktyka".
Karierę taneczną rozpoczął od treningów w klubie tańca „Jacek” w Domu Harcerza w Zielonej Górze. Następnie reprezentował zielonogórską Szkołę Tańca „Gracja” Alicji Górskiej. W parze z Iwoną Golczak czterokrotnie zdobył mistrzostwo Polski w tańcach latynoamerykańskich amatorów, a w 1999 zwyciężył w prestiżowym turnieju "Blackpool Open", w kategorii tancerzy do lat 21. Po 15 latach współpracy para się rozpadła, a Malitowski w 2002 zaczął tańczyć z Joanną Leunis. Ich głównym trenerem jest dr Ruud Vermey. W początkowych latach wspólnej kariery startowali w zawodach w kategorii południowo-amerykańskiego show, zdobywając dwukrotnie mistrzostwo świata w latach 2002-2003. Przez dziewięć lat z rzędu zdobywali mistrzostwo Polski w tańcach latynoamerykańskich zawodowców, a także siedmiokrotnie zwyciężyli na festiwalu "Blackpool Open" (2008-2014) i wygrali turniej "International Open" oraz pięciokrotnie zwyciężyli w Otwartych Mistrzostwach Zjednoczonego Królestwa w Bournemouth. 
Od 2005 występuje z wykładami i pokazami na Światowym Kongresie Tańca w Blackpool. W marcu 2010 wraz z Joanną Leunis otrzymali nagrodę (jap. "Sekai Dansu Taishō • Nippon Dansu Taishō") japońskiego księcia Mikasy „za mistrzostwo i innowacyjność w tańcu oraz wkład w rozwój ruchu tanecznego w kraju”.
W latach 2010–2011 był korespondentem i felietonistą magazynu o tańcu „Place for Dance”. Od 2012 współpracuje z telewizją Polsat jako juror programów tanecznych: "Got to Dance. Tylko taniec" (2012–2013), "Dancing with the Stars. Taniec z gwiazdami" (od 2014) i "World of Dance Polska" (2018). Współtworzy szkołę tańca Pro-Am w Hongkongu, której zasadą jest łączenie tańca amatora z profesjonalistą podczas indywidualnych zajęć.
Życie prywatne.
Do 2019 jego partnerką życiową była Joanna Leunis. Mają córkę, Lię Michele (ur. 11 marca 2016). 6 stycznia 2020 roku ożenił się z Yuliyą Phillips.
W 2019 zmagał się z depresją, co później potwierdził w kilku wywiadach. W styczniu 2023 ujawnił, iż cierpi także na chorobę afektywną dwubiegunową.

</doc>
<doc id="1565717" url="https://pl.wikipedia.org/wiki?curid=1565717" title="Grimbergen">
Grimbergen

Grimbergen – miasto i gmina w środkowej części Belgii, w Regionie Flamandzkim (Flandria), prowincji Brabancja Flamandzka i okręgu Halle-Vilvoorde. Według danych na 1 stycznia 2019 gminę zamieszkuje 37 542 osób.

</doc>
<doc id="1565718" url="https://pl.wikipedia.org/wiki?curid=1565718" title="Nothobranchius fasciatus">
Nothobranchius fasciatus

Nothobranchius fasciatus – gatunek ryby z rzędu karpieńcokształtnych. Występuje w Somalii. Osiąga rozmiary do 7 cm długości.

</doc>
<doc id="1565719" url="https://pl.wikipedia.org/wiki?curid=1565719" title="Diego-Suarez">
Diego-Suarez



</doc>
<doc id="1565720" url="https://pl.wikipedia.org/wiki?curid=1565720" title="Port lotniczy Funafuti">
Port lotniczy Funafuti

Port lotniczy Funafuti – jedyny port lotniczy Tuvalu, zlokalizowany na atolu Funafuti. Oferuje połączenia z fidżyjskimi aeroportami – Suwa i Nadi.

</doc>
<doc id="1565721" url="https://pl.wikipedia.org/wiki?curid=1565721" title="Pod Kogutem">
Pod Kogutem

Pod Kogutem – przysiółek wsi Witkowice w Polsce, położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565722" url="https://pl.wikipedia.org/wiki?curid=1565722" title="Live (album Erykah Badu)">
Live (album Erykah Badu)

Live – pierwszy koncertowy album Erykah Badu wydany w 1997 roku.

</doc>
<doc id="1565726" url="https://pl.wikipedia.org/wiki?curid=1565726" title="Kanada (Witkowice)">
Kanada (Witkowice)

Kanada – przysiółek wsi Witkowice w Polsce, położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565727" url="https://pl.wikipedia.org/wiki?curid=1565727" title="Bogdanówka (dopływ Luciąży)">
Bogdanówka (dopływ Luciąży)

Bogdanówka ("Dąbrówka") – rzeka, lewy dopływ Luciąży o długości 23,4 km. 
Początek bierze w okolicach wsi Wielopole, po czym płynie w kierunku południowo-wschodnim przez prawie bezleśne tereny docierając w okolice Woli Krzysztoporskiej. Przepływa pod drogą krajową nr 1 a w miejscowości Rozprza pod drogą krajową nr 91. W granicach Rozprzy tuż za linią kolejową nr 1 wpada do Luciąży.

</doc>
<doc id="1565730" url="https://pl.wikipedia.org/wiki?curid=1565730" title="Mały Czaniec">
Mały Czaniec

Mały Czaniec – przysiółek wsi Bulowice w Polsce, położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565731" url="https://pl.wikipedia.org/wiki?curid=1565731" title="Nideckie Podlasie">
Nideckie Podlasie

Nideckie Podlasie – przysiółek wsi Bulowice w Polsce, położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565733" url="https://pl.wikipedia.org/wiki?curid=1565733" title="Port lotniczy Nauru">
Port lotniczy Nauru

Port lotniczy Nauru – jedyny port lotniczy Nauru, zlokalizowany w okręgu Yaren. Oferuje połączenia z Brisbane i Honiarą.

</doc>
<doc id="1565734" url="https://pl.wikipedia.org/wiki?curid=1565734" title="Chybiny">
Chybiny

Chybiny – przysiółek wsi Bulowice w Polsce położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565735" url="https://pl.wikipedia.org/wiki?curid=1565735" title="Na Zamłyniu">
Na Zamłyniu

Na Zamłyniu – przysiółek wsi Bielany w Polsce położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565736" url="https://pl.wikipedia.org/wiki?curid=1565736" title="Wilhelm Ludwig Ewald Schmidt">
Wilhelm Ludwig Ewald Schmidt

Wilhelm Ludwig Ewald Schmidt (ur. 4 maja 1805 w Nattwerder k. Poczdamu, zm. 5 czerwca 1843 w Szczecinie) – niemiecki botanik, entomolog, praktykujący lekarz położnik. Pierwszy prezes Stettiner Entomologische Verein.

</doc>
<doc id="1565738" url="https://pl.wikipedia.org/wiki?curid=1565738" title="Kańczuga (województwo małopolskie)">
Kańczuga (województwo małopolskie)

Kańczuga – wieś w Polsce położona w województwie małopolskim, w powiecie oświęcimskim, w gminie Kęty. Znajduje się w granicach sołectwa Bielany.
Dawniej samodzielna wieś, wzmiankowana po raz pierwszy w 1381 w dokumencie wymieniającym właściciela wsi: Oświęcinika z "Canczuc". W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Czaczuga" Jeden z późniejszych właścicieli wsi, Stanisław Jordan Malecki z Zakliczyna pod koniec XVI wieku otrzymał kilka przywileji, dzięki którym mógł tu założyć nowe miasto, czego jednak nie zrobił.
W latach 1975–1998 miejscowość należała administracyjnie do województwa bielskiego.

</doc>
<doc id="1565740" url="https://pl.wikipedia.org/wiki?curid=1565740" title="Olszyny (Bulowice)">
Olszyny (Bulowice)

Olszyny – przysiółek wsi Bulowice w Polsce, położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565741" url="https://pl.wikipedia.org/wiki?curid=1565741" title="SCFG">
SCFG



</doc>
<doc id="1565742" url="https://pl.wikipedia.org/wiki?curid=1565742" title="Stochastyczna gramatyka bezkontekstowa">
Stochastyczna gramatyka bezkontekstowa



</doc>
<doc id="1565743" url="https://pl.wikipedia.org/wiki?curid=1565743" title="PCFG">
PCFG



</doc>
<doc id="1565745" url="https://pl.wikipedia.org/wiki?curid=1565745" title="Port lotniczy Rarotonga">
Port lotniczy Rarotonga

Port lotniczy Rarotonga – największy port lotniczy Wysp Cooka, zlokalizowany na wyspie Rarotonga, w stolicy – Avarua.

</doc>
<doc id="1565746" url="https://pl.wikipedia.org/wiki?curid=1565746" title="Polana (Bulowice)">
Polana (Bulowice)

Polana – przysiółek wsi Bulowice w Polsce położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565747" url="https://pl.wikipedia.org/wiki?curid=1565747" title="Droga do szczęścia">
Droga do szczęścia



</doc>
<doc id="1565750" url="https://pl.wikipedia.org/wiki?curid=1565750" title="Łęg (Malec)">
Łęg (Malec)

Łęg – przysiółek wsi Malec w Polsce, położony w województwie małopolskim, w powiecie oświęcimskim, w gminie Kęty.
W latach 1975–1998 przysiółek należał administracyjnie do województwa bielskiego.

</doc>
<doc id="1565752" url="https://pl.wikipedia.org/wiki?curid=1565752" title="Jezioro Bytowskie">
Jezioro Bytowskie

Jezioro Bytowskie – jezioro na Pojezierzu Ińskim, położone w gminie Dobrzany, w powiecie stargardzkim, w woj. zachodniopomorskim.
Według danych gminy Dobrzany powierzchnia zbiornika wynosi 12,00 ha.
Nad północno-zachodnim brzegu położona jest wieś Bytowo, z której wychodzi droga lokalna dzielająca północną część jeziora na dwie części.

</doc>
<doc id="1565754" url="https://pl.wikipedia.org/wiki?curid=1565754" title="Latonka">
Latonka

Latonka – osada w Polsce położona w województwie małopolskim, w powiecie oświęcimskim, w gminie Kęty. Znajduje się w granicach sołectwa Witkowice.
W latach 1975–1998 miejscowość należała administracyjnie do województwa bielskiego.

</doc>
<doc id="1565757" url="https://pl.wikipedia.org/wiki?curid=1565757" title="Nothobranchius flammicomantis">
Nothobranchius flammicomantis

Nothobranchius flammicomantis – gatunek ryby z rzędu karpieńcokształtnych. Występuje w Tanzanii. Osiąga do 4,7 cm długości.

</doc>
<doc id="1565758" url="https://pl.wikipedia.org/wiki?curid=1565758" title="Kuskowizna (województwo małopolskie)">
Kuskowizna (województwo małopolskie)

Kuskowizna – osada w Polsce położona w województwie małopolskim, w powiecie oświęcimskim, w gminie Kęty. Znajduje się w granicach sołectwa Witkowice.
W latach 1975–1998 miejscowość należała administracyjnie do województwa bielskiego.

</doc>
<doc id="1565759" url="https://pl.wikipedia.org/wiki?curid=1565759" title="Droga do szczęścia (film 2008)">
Droga do szczęścia (film 2008)

Droga do szczęścia (ang. "Revolutionary Road", 2008) − amerykańsko-brytyjski melodramat w reżyserii Sama Mendesa. Scenariusz autorstwa Justina Haythe'a oparty został na książce "Revolutionary Road" autorstwa Richarda Yatesa z 1961 roku.
Opis fabuły.
Lata 50. XX wieku, przedmieścia Connecticut. April i Frank Wheeler, to z pozoru szczęśliwe małżeństwo, jednak oboje maskują dość skutecznie frustrację wynikającą z niespełnienia się zarówno w związku jak i w pracy. April, niespełniona aktorka nie może pogodzić się z rolą „kury domowej”. Frank natomiast stał się dobrze opłacanym pracownikiem biurowym, jednak praca ta wcale go nie satysfakcjonuje. Małżeństwo decyduje się na przeprowadzkę do Francji, gdzie oboje będą mogli rozpocząć nowy etap ich małżeństwa oraz rozwijać się artystycznie w wybranych przez siebie kierunkach, nie myśląc już o konsumpcyjnym stylu życia. Na planach się jednak kończy, ponieważ przyziemne codzienne sprawy zatrzymują ich w Connecticut. Następuje tragedia, ale nie z powodu rozbudzonych ambicji, tylko nieudanej aborcji.
Obsada.
i inni

</doc>
<doc id="1565761" url="https://pl.wikipedia.org/wiki?curid=1565761" title="Antseranana">
Antseranana



</doc>
<doc id="1565763" url="https://pl.wikipedia.org/wiki?curid=1565763" title="Babuda">
Babuda

Babuda – osada w Polsce położona w województwie małopolskim, w powiecie oświęcimskim, w gminie Kęty.
W latach 1975–1998 miejscowość należała administracyjnie do województwa bielskiego.

</doc>
<doc id="1565766" url="https://pl.wikipedia.org/wiki?curid=1565766" title="Antonio B. Won Pat International Airport">
Antonio B. Won Pat International Airport

Antonio B. Won Pat International Airport – największy port lotniczy Guamu, zlokalizowany w stolicy tego terytorium – Hagåtña.

</doc>
<doc id="1565768" url="https://pl.wikipedia.org/wiki?curid=1565768" title="Sybir (województwo małopolskie)">
Sybir (województwo małopolskie)

Sybir – osada w Polsce położona w województwie małopolskim, w powiecie oświęcimskim, w gminie Kęty. Znajduje się w granicach sołectwa Witkowice.
W latach 1975–1998 miejscowość należała administracyjnie do województwa bielskiego.

</doc>
<doc id="1565769" url="https://pl.wikipedia.org/wiki?curid=1565769" title="Samopomoc">
Samopomoc

Samopomoc – pomoc wzajemna, we własnym zakresie, tzn. bez oczekiwania na wsparcie instytucjonalne, np. pomoc sąsiedzka. Także poprzez dobrowolne zrzeszenie udzielające swym członkom pomocy np. bank czasu, kasa zapomogowo-pożyczkowa.
Samopomoc polega na przywróceniu, własnym działaniem podmiotu uprawnionego, stanu zgodnego z treścią przysługującego mu prawa podmiotowego lub chronionego prawem stanu faktycznego (zob. np. art. 343 § 2 k.c.) albo na podjęciu takich działań, które zabezpieczają zaspokojenie jego praw podmiotowych (zob. np. art. 432 i 671 § 2 k.c.). Samopomoc ma zatem charakter restytucyjny.

</doc>
<doc id="1565770" url="https://pl.wikipedia.org/wiki?curid=1565770" title="Lektury nadobowiązkowe">
Lektury nadobowiązkowe

Lektury nadobowiązkowe – cykl felietonów Wisławy Szymborskiej publikowanych przez czternaście lat w „Życiu Literackim”, potem, w latach 80., w krótko istniejącym miesięczniku „Pismo” i w „Odrze”, następnie w latach 1993–2002 w „Gazecie Wyborczej”.
Bodźcem do pisania była dla autorki umieszczana w każdym piśmie literackim rubryka „Książki nadesłane”. Wisława Szymborska zauważyła, jak mało uwagi poświęcają recenzenci literaturze wspomnieniowej, wznowieniom klasyków czy monografiom, antologiom lub leksykonom. Natomiast poradniki i książki popularnonaukowe są zupełnie pomijane w recenzjach, a cała uwaga recenzentów skupia się na beletrystyce i najnowszej publicystyce. Szymborska postanowiła poświęcić uwagę właśnie tym książkom, które pomijane przez recenzentów, są najchętniej kupowane przez czytelników. Autorka stwierdziła, że nie zamierza pisać recenzji, tylko felietony, ponieważ nie chciała, aby ciążył na niej przymus bezustannego wartościowania.
Wybór recenzji został wydany w formie książkowej sześciokrotnie (pierwsze w 1973, ostatnie w 2002) przez Wydawnictwo Literackie. Ostatnie wydanie "Lektur nadobowiązkowych" zawiera ponadto felietony publikowane przez Wisławę Szymborską od grudnia 1993 roku w „Gazecie Wyborczej” w dodatku „Gazeta o książkach”. W 2015 roku nakładem wydawnictwa Znak ukazał się tom "Wszystkie lektury nadobowiązkowe" zawierający wszystkie 562 teksty Szymborskiej, w tym 192 znane do tej pory tylko z druku w prasie.

</doc>
<doc id="1565771" url="https://pl.wikipedia.org/wiki?curid=1565771" title="Digi Snacks">
Digi Snacks

Digi Snacks – solowy album amerykańskiego rapera RZA, wydany pod pseudonimem Bobby Digital 24 czerwca 2008.

</doc>
<doc id="1565772" url="https://pl.wikipedia.org/wiki?curid=1565772" title="Prudka">
Prudka

Prudka () – rzeka, lewy dopływ Luciąży o długości 20,22 km.
Płynie w okolicach wsi Lipowczyce, przez Rdułtowice, Krzemieniewice, Białek. W miejscowości Gorzkowice zmienia kierunek na północno-wschodni, dalej płynie przez Bujnice i Szczepanowice, do Luciąży uchodzi w miejscowości Wilkoszewice.

</doc>
<doc id="1565773" url="https://pl.wikipedia.org/wiki?curid=1565773" title="Granica (powiat oświęcimski)">
Granica (powiat oświęcimski)

Granica – osada w Polsce położona w województwie małopolskim, w powiecie oświęcimskim, w gminie Kęty.
W latach 1975–1998 miejscowość należała administracyjnie do województwa bielskiego.

</doc>
<doc id="1565774" url="https://pl.wikipedia.org/wiki?curid=1565774" title="Company">
Company



</doc>
<doc id="1565775" url="https://pl.wikipedia.org/wiki?curid=1565775" title="Nothobranchius foerschi">
Nothobranchius foerschi

Nothobranchius foerschi – gatunek słodkowodnej ryby z rzędu karpieńcokształtnych. Występuje we wschodniej Tanzanii. Osiąga do 5 cm długości. Jest łatwa w hodowli w akwarium o temperaturze 22–26 °C i pH 6,5–7,5.

</doc>
<doc id="1565776" url="https://pl.wikipedia.org/wiki?curid=1565776" title="Buk (powiat oświęcimski)">
Buk (powiat oświęcimski)

Buk – osada w Polsce położona w województwie małopolskim, w powiecie oświęcimskim, w gminie Kęty}.
W latach 1975–1998 miejscowość należała administracyjnie do województwa bielskiego.

</doc>
<doc id="1565779" url="https://pl.wikipedia.org/wiki?curid=1565779" title="Port lotniczy Pago Pago">
Port lotniczy Pago Pago

Port lotniczy Pago Pago – największy port lotniczy Samoa Amerykańskiego, położony na wyspie Tutuila, w miejscowości Tafuna.

</doc>
<doc id="1565782" url="https://pl.wikipedia.org/wiki?curid=1565782" title="Nothobranchius furzeri">
Nothobranchius furzeri

Nothobranchius furzeri – gatunek słodkowodnej ryby z rzędu karpieńcokształtnych. Osiągają 6,5 cm długości. Występują w południowo-wschodnim Zimbabwe. Gatunek rzadki i zagrożony z powodu utraty siedlisk i zanieczyszczania zbiorników wodnych, np. poprzez spryskiwanie pól uprawnych środkami owadobójczymi.

</doc>
<doc id="1565792" url="https://pl.wikipedia.org/wiki?curid=1565792" title="Aphyosemion abacinum">
Aphyosemion abacinum

Aphyosemion abacinum – gatunek ryby z rzędu karpieńcokształtnych. Występuje w południowo-wschodnim Gabonie. Osiąga rozmiary do 3,5 cm długości.

</doc>
<doc id="1565795" url="https://pl.wikipedia.org/wiki?curid=1565795" title="Sandra Gini">
Sandra Gini

Sandra Gini (ur. 8 lutego 1982 w Bivio) – szwajcarska narciarka alpejska, brązowa medalistka mistrzostw świata seniorek i juniorek.
Kariera.
Po raz pierwszy na arenie międzynarodowej pojawiła się 10 grudnia 1998 roku w Davos, gdzie w zawodach FIS Race zajęła 22. miejsce gigancie. W 2001 roku wystartowała na mistrzostwach świata juniorów w Verbier, gdzie jej najlepszym wynikiem było 25. miejsce w supergigancie. Podczas rozgrywanych rok później mistrzostw świata juniorów w Tarvisio wywalczyła brązowy medal w slalomie, a w gigancie była ósma.
W zawodach Pucharu Świata zadebiutowała 5 stycznia 2002 roku w Mariborze, gdzie nie zakwalifikowała się do pierwszego przejazdu slalomu. Pierwsze pucharowe punkty wywalczyła 7 stycznia w Kranjskiej Gorze, zajmując 16. miejsce w slalomie. Nigdy nie stanęła na podium zawodów PŚ, najwyższą lokatę zajęła 13 lutego 2008 roku w Mariborze, gdzie była szósta w slalomie. Najlepsze wyniki osiągnęła w sezonie 2007/2008, kiedy to w klasyfikacji generalnej zajęła 49. miejsce, a w klasyfikacji slalomu była trzynasta.
Na mistrzostwach świata w Åre w 2007 roku zdobyła brązowy medal w zawodach drużynowych. Był to jej jedyny medal na międzynarodowych zawodach tej rangi. Na tych samych mistrzostwach była też piętnasta w slalomie. Podczas rozgrywanych dwa lata później mistrzostw świata w Val d’Isère slalom ukończyła na szesnastej pozycji. Nigdy nie wystąpiła na igrzyskach olimpijskich.
W 2011 roku zakończyła karierę.
Osiągnięcia.
Puchar Świata.
Miejsca na podium w zawodach.
Zawodniczka nigdy nie stanęła na podium zawodów PŚ.

</doc>
<doc id="1565799" url="https://pl.wikipedia.org/wiki?curid=1565799" title="Dolice (jezioro)">
Dolice (jezioro)

Dolice – jezioro na Pojezierzu Ińskim, położone w gminie Dobrzany, w powiecie stargardzkim, w woj. zachodniopomorskim. Jezioro znajduje się ok. 4 km na wschód od miasta Dobrzany. Dolice są położone w południowej części Ińskiego Parku Krajobrazowym.
Według danych gminy Dobrzany powierzchnia zbiornika wynosi 19,72 ha.
Jezioro ma słabo zalesione brzegi. Linia brzegowa Dolic jest prosta, brzegi są wysokie, strome z wąskim pasem zadrzewień i fragmentem lasu od strony wschodniej. Nad południowym brzegiem jeziora leży wieś Dolice.
Według typologii rybackiej jest jeziorem sandaczowym. Dominuje tu jednak leszcz, a sandacz jest gatunkiem towarzyszącym.

</doc>
<doc id="1565803" url="https://pl.wikipedia.org/wiki?curid=1565803" title="Kampfgeschwader Sachsenberg">
Kampfgeschwader Sachsenberg

Kampfgeschwader Sachsenberg – niemiecka jednostka lotnicza sformowana przez asa myśliwskiego Gottharda Sachsenberga z okresu walk z bolszewikami po I wojnie światowej.
Dywizjon został utworzony w styczniu 1919, w Berlinie jako jednostka ekspedycyjna do obrony wschodnich granic Republiki Weimarskiej przed bolszewikami. Jednostka została stworzona głównie z pierwszowojennych ochotników to jest byłych pilotów i żołnierzy Marine Jagdgeschwader oraz Jagdstaffel 7. Jednostka wspomagała oddziały ochotników walczących z wojskami rosyjskimi także w krajach nadbałtyckich: Estonii, Łotwie, Litwie oraz Finlandii. Po krótkim czasie jednostka w zasadzie wyeliminowała „czerwone” lotnictwo z obrębu swoich działań i spełniała funkcje rozpoznawcze.
W dywizjonie służyło wielu asów myśliwskich z I wojny światowej między innymi: Josef Jacobs, Gerhard Hubrich, Hans Goerth, Theo Osterkamp, Walther Wadehn, Alexander Zenzes, Bruno Loerzer.
Dywizjon Sachsenberga używał między innymi samolotów Fokker D.VII, Junkers CL.I, Junkers D.I i Rumpler C.IV.

</doc>
<doc id="1565809" url="https://pl.wikipedia.org/wiki?curid=1565809" title="Groch siewny">
Groch siewny



</doc>
<doc id="1565811" url="https://pl.wikipedia.org/wiki?curid=1565811" title="Dyga">
Dyga

Dyga – rzeka, prawy dopływ Pilicy o długości 25,53 km. 
Płynie przez miejscowość Ksawerów Nowy, na wschód od Ksawerowa Starego przepływa pod drogą krajową nr 48. Potem skręca na zachód, a następnie, zataczając szeroki łuk i mijając po drodze wieś Pokrzywna, meandruje w kierunku północno-wschodnim, by w okolicach wsi Biała Góra wpaść do Pilicy.

</doc>
<doc id="1565815" url="https://pl.wikipedia.org/wiki?curid=1565815" title="Butoh">
Butoh



</doc>
<doc id="1565816" url="https://pl.wikipedia.org/wiki?curid=1565816" title="Lektor (film)">
Lektor (film)

Lektor (ang. "The Reader") − amerykańsko-niemiecki melodramat z 2008 roku w reżyserii Stephena Daldry’ego. Scenariusz filmu autorstwa Davida Hare'a napisany został na podstawie powieści "Lektor" (1995) autorstwa Bernharda Schlinka. Zdjęcia do filmu były realizowane w Niemczech i Polsce (w lubelskim Muzeum na Majdanku).
Fabuła.
Niemcy (Neustadt), rok 1958. Piętnastoletni Michael Berg słabnie na ulicy. Pomocy chłopcu udziela starsza o ponad 20 lat Hanna Schmitz. Skutkiem spotkania jest romans obydwojga bohaterów. Hanna domaga się w trakcie każdej schadzki, aby chłopiec czytał jej książki. Namiętny romans kochanków przerwany jest przez nagłe zniknięcie kobiety. Mija osiem lat, Michael jest studentem prawa. W Niemczech trwają procesy nazistowskich zbrodniarzy; Michael uczestniczy w nich jako obserwator. Niespodziewanie w jednej z podsądnych rozpoznaje Hannę, która jest oskarżona o popełnienie zbrodni wobec Żydów w okupowanej Polsce. W trakcie procesu Michael poznaje nieznane oblicze swojej dawnej kochanki. Miłość do niej walczy w nim z potępieniem za to, co robiła; stara się na nowo określić swoje uczucia do niej. Przełomowa wydaje się wizyta w obozie zagłady. Pod koniec procesu chłopiec uświadamia sobie, że Hanna jest analfabetką, a jej analfabetyzm może być okolicznością łagodzącą przy wydawaniu wyroku. Kobieta jednak nie przyznaje się do tego, wybierając więzienie. Dręczony sprzecznymi motywami Michael w końcu także decyduje się nie ujawniać swojej wiedzy. Kobieta zostaje skazana na dożywocie.
Po latach, już jako wzięty prawnik, dręczony wyrzutami sumienia Michael zaczyna wysyłać dawnej kochance do więzienia nagrane przez siebie na kasetach magnetofonowych dzieła światowej literatury, te same, które kiedyś czytał jej podczas schadzek. Dla Hanny jest to impuls, aby nauczyć się czytać i pisać. Kiedy, po dwudziestu latach, Hanna ma zostać zwolniona z odbywania kary, Michael zgłasza się do więzienia ze zobowiązaniem, że znalazł jej mieszkanie i pracę. Daje jej jednak do zrozumienia, że nie może liczyć na nic więcej z jego strony. Hanna tuż przed wyjściem na wolność popełnia samobójstwo w celi. Pozostawia pożegnalny list, w którym prosi Michaela, aby przekazał zgromadzone przez nią pieniądze córce jednej z jej żydowskich ofiar. Po rozmowie z kobietą - zamieszkałą w Nowym Jorku - postanawia wpłacić środki na rzecz organizacji żydowskiej walczącej z analfabetyzmem. W ostatniej scenie Michael opowiada swojej dorosłej córce o kobiecie, która zmieniła całe jego życie.
Obsada.
i inni

</doc>
<doc id="1565821" url="https://pl.wikipedia.org/wiki?curid=1565821" title="Say Say Say">
Say Say Say

Say Say Say – singel Paula McCartneya i Michaela Jacksona z albumu "Pipes of Peace". W odpowiedzi na gościnny udział McCartneya w przeboju "The Girl Is Mine", który został umieszczony na longplayu "Thriller" Jackson zgodził się zaśpiewać na nowej płycie Paula. "Say Say Say" stało się światowym przebojem, dochodząc w USA do pierwszego miejsca, na którym przebywało 6 tygodni.
W Wielkiej Brytanii singiel doszedł do drugiego miejsca. Piosence towarzyszy teledysk ukazujący artystów oraz Lindę McCartney jako objazdową grupę "Mac&amp;Jack", która podróżuje od miasta do miasta, oszukując widzów. Na albumie McCartneya "Pipes of Peace" jest jeszcze jeden duet obu panów. Piosenka nosi tytuł "The Man".

</doc>
<doc id="1565825" url="https://pl.wikipedia.org/wiki?curid=1565825" title="Feliks Jędrychowski">
Feliks Jędrychowski

Feliks Franciszek Jędrychowski, ps. „Brzechwa”, „Chudy”, „Ostroga”, także jako Feliks Stypułkowski (ur. 11 stycznia 1894 w Bochni, zm. 9 marca 1942 w Poroninie) – pułkownik piechoty Wojska Polskiego, komendant Okręgu Kielce–Radom Związku Walki Zbrojnej, kawaler Orderu Virtuti Militari.
Życiorys.
Feliks Franciszek Jędrychowski urodził się 11 stycznia 1894 roku w Bochni, w rodzinie Józefa i Antoniny z Kociołków. W latach 1901–1905 uczęszczał do szkoły powszechnej w Bochni. Następnie był uczniem gimnazjum w Bochni i Tarnowie, gdzie w 1914 roku otrzymał świadectwo dojrzałości. We wrześniu 1912 roku wstąpił do Związku Strzeleckiego. Przeszedł przeszkolenie wojskowe i ukończył szkołę podoficerską ZS. Jako podoficer–instruktor organizował i szkolił oddziały ZS na prowincji. 
Podczas I wojny światowej służył w szeregach 4 pułku piechoty Legionów Polskich. 29 września 1914 roku awansował na chorążego, a 20 sierpnia 1915 roku na podporucznika. 15 września 1917 roku na własną prośbę został zwolniony ze służby w Polskim Korpusie Posiłkowym i wcielony do cesarskiej i królewskiej Armii.
6 grudnia 1923 roku został przeniesiony z 16 pułku piechoty w Tarnowie do 45 pułku piechoty Strzelców Kresowych w Równem na stanowisko pełniącego obowiązki dowódcy batalionu. 31 marca 1924 roku został awansowany do stopnia majora ze starszeństwem z dniem 1 lipca 1923 roku i 2. lokatą w korpusie oficerów piechoty. Po awansie został zatwierdzony na stanowisku dowódcy batalionu, a później przesunięty na stanowisko kwatermistrza pułku. W marcu 1926 roku został zatwierdzony na stanowisku oficera przysposobienia wojskowego pułku.
23 maja 1927 roku został przeniesiony do kadry oficerów piechoty z równoczesnym przydziałem na stanowisko rejonowego komendanta Przysposobienia Wojskowego 5 Dywizji Piechoty we Lwowie. 23 stycznia 1929 roku został awansowany do stopnia podpułkownika ze starszeństwem z dniem 1 stycznia 1929 roku i 25. lokatą w korpusie oficerów piechoty. 6 lipca 1929 roku otrzymał przeniesienie do Komendy Placu Lwów na stanowisko komendanta. 31 marca 1930 roku został przeniesiony do 17 pułku piechoty w Rzeszowie na stanowisko zastępcy dowódcy pułku. Od 19 października 1931 roku był słuchaczem dwutygodniowego kursu informacyjno-gazowego w Szkole Gazowej w Warszawie. W kwietniu 1934 roku objął dowództwo 22 pułku piechoty w Siedlcach. Na czele tego pułku walczył w kampanii wrześniowej 1939 roku. W 1940 roku komendant Obwodu Częstochowa ZWZ. Do grudnia 1941 jako inspektor okręgowy kierował pracami Inspektoratu Częstochowa ZWZ. Następnie, do lutego 1942, pełnił obowiązki komendanta Okręgu Radom-Kielce ZWZ.
Zmarł w Poroninie, w trakcie leczenia gruźlicy. Pochowany, jako Feliks Stypułkowski na cmentarzu w Poroninie.
Był żonaty. Miał synów: Andrzeja (ur. 1922), Wita (ur. 1931), Jerzego (ur. 1933) i Wojciecha (ur. 1937) oraz córkę, która zmarła we wczesnym dzieciństwie.

</doc>
<doc id="1565829" url="https://pl.wikipedia.org/wiki?curid=1565829" title="U Pana Boga za miedzą">
U Pana Boga za miedzą

U Pana Boga za miedzą – polski film fabularny z 2009 w reżyserii Jacka Bromskiego, trzecia część tetralogii filmowej mieszczącej również "U Pana Boga za piecem" i "U Pana Boga w ogródku" i "U Pana Boga w Królowym Moście."
Plenery: Królowy Most, Supraśl, Tykocin, Sokółka, Gdynia.
W ciągu 6 tygodni emisji w polskich kinach osiągnął 4.566.867 zł ze sprzedaży biletów.
Fabuła.
Do Królowego Mostu wraca z USA Staś (Grzegorz Heromiński), który stara się zadomowić w miejscowości. Wykorzystuje swoje doświadczenie, jakie zdobył będąc za granicą pracując przez 10 lat jako przedstawiciel handlowy i stara się pomóc Śliwiakowi (Ryszard Doliński), który za wszelką cenę chce w zbliżających się wyborach zostać burmistrzem Królowego Mostu. Z biegiem czasu pojawiają się jego przeciwnicy, którzy niszczą plakaty ponaklejane na ścianach i podpalają budynek dyskoteki "Panderoza", w wyniku czego Śliwiak ściąga do miasteczka Gruzina (Władimir Abramuszkin), który od lat owiany był złą sławą i został dawno wypędzony. Sytuacja w szybkim czasie wymyka się spod kontroli i ani były gangster "Bocian" (Emilian Kamiński), ani policja, ani nawet sam Śliwiak nie radzi sobie z Gruzinem, który czuje się coraz pewniej i bardziej bezkarnie. Ostatecznie "Bocian" (za zgodą księdza) bierze sprawy w swoje ręce, wypowiadając bandytom wojnę, którą wygrywa i wypędza ich z miasta. W ramach podziękowania ksiądz (Krzysztof Dzierma) z ambony proponuje, by "Bocian" (dawny kryminalista) wysunął swoją kandydaturę na burmistrza, co nie wszystkim się podoba.

</doc>
<doc id="1565832" url="https://pl.wikipedia.org/wiki?curid=1565832" title="Andreas Gorlitz">
Andreas Gorlitz



</doc>
<doc id="1565833" url="https://pl.wikipedia.org/wiki?curid=1565833" title="DSniff">
DSniff

dSniff został napisany przez Dug Song, specjalistę od spraw bezpieczeństwa sieciowego na Uniwersytecie w Michigan. Przechwytuje i dekoduje on dane przepływające w sieci (takie jak hasła, e-maile i inne wartościowe informacje) oraz pozwala na wyświetlenie lub zapisanie ich w formie bardziej przystępnej dla użytkownika. Nazwa „dSniff” odnosi się nie tylko do samego programu ale również do narzędzi które są do niego dołączone.
Inne przykładowe narzędzia należące do dSniffa:

</doc>
<doc id="1565837" url="https://pl.wikipedia.org/wiki?curid=1565837" title="Naczelny Komitet Ludowy Zjednoczonych Stronnictw Demokratycznych i Socjalistycznych">
Naczelny Komitet Ludowy Zjednoczonych Stronnictw Demokratycznych i Socjalistycznych

Naczelny Komitet Ludowy Zjednoczonych Stronnictw Demokratycznych i Socjalistycznych (do października 1943 r. pod nazwą Lewicowy Ośrodek Polityczny) – porozumienie polityczne Robotniczej Partii Polskich Socjalistów, Polskiego Stronnictwa Demokratycznego, Polskiej Ludowej Akcji Niepodległościowej działające od kwietnia 1943 do lutego 1944 r. mające stanowić alternatywę polityczną dla Polskiej Partii Robotniczej jak również obozu politycznego Rządu RP na uchodźstwie. W grudniu 1943 r. NKL opublikował własną deklarację polityczną, nie odbiegającą jednakże w swych ogólnych zarysach od platformy politycznej RPPS przyjętej na III Zjeździe. W swej deklaracji programowej przyjął zasadę natychmiastowego przeprowadzenia reformy rolnej bez wykupu i uspołecznienia środków produkcji. Dla podkreślenia negatywnego stosunku do rządu londyńskiego deklaracja NKL zrywała z konstytucją z 1935, która stanowiła podstawę legalizmu rządu londyńskiego. Przewodniczącym Naczelnego Komitetu Ludowego był: Wacław Barcikowski, sekretarzem Stanisław Chudoba, a po jego aresztowaniu Teofil Głowacki.
NKL spełniał funkcje zwierzchnika politycznego Polskiej Armii Ludowej.
W lutym 1944 r. po przystąpieniu do NKL-u kolejnych grup demokratycznych i syndykalistycznych NKL został przekształcony na Centralny Komitet Ludowy.

</doc>
<doc id="1565843" url="https://pl.wikipedia.org/wiki?curid=1565843" title="Bieluń surmikwiat">
Bieluń surmikwiat

Bieluń surmikwiat ("Datura metel" L.) – gatunek rośliny jednorocznej z rodziny psiankowatych. Występuje w strefie międzyzwrotnikowej obu Ameryk, od dawna introdukowany i zdziczały w krajach tropikalnych i subtropikalnych Azji i Afryki.
Morfologia.
Owłosiona roślina o wysokości do 1,2 m, z łodygą często fioletowo nabiegłą. Duże liście osadzone są na ogonkach długości 2-6 cm, a ich sercowata lub jajowata blaszka liściowa o asymetrycznej nasadzie osiąga do 20 cm długości i 15 cm szerokości. Liście na brzegu są nieregularnie zatokowo-ząbkowane, na szczycie zaostrzone. Kwiaty okazałe, wzniesione. Wyrastają na szypułce długości 1 cm. Kielich rurkowaty o długości 4–9 cm. Korona kwiatowa w górnej części lejkowato poszerzona, barwy białej, żółtej lub jasno purpurowej, osiąga do 20 cm długości i 6–10 cm średnicy. W kwiecie znajduje się 5 pręcików i 1 słupek. Kwitnięcie trwa od lipca do października. Owocem jest torebka zwisająca, kulistawa, o średnicy ok. 3 cm. Nasiona o średnicy ok. 3 mm, jasnobrązowe. 
Zastosowanie.
Roślina uprawiana do celów ozdobnych na rabaty i kwiat cięty oraz w celach leczniczych. Rozmnażanie za pomocą nasion.

</doc>
<doc id="1565844" url="https://pl.wikipedia.org/wiki?curid=1565844" title="Datura metel">
Datura metel



</doc>
<doc id="1565845" url="https://pl.wikipedia.org/wiki?curid=1565845" title="USS Dallas (SSN-700)">
USS Dallas (SSN-700)

USS Dallas (SSN-700) – amerykański myśliwski okręt podwodny z napędem atomowym typu "Los Angeles". Jako okręt najstarszej generacji jednostek "688" dysponuje możliwością wystrzeliwania torped Mk.48 ADCAP i pocisków manewrujących UGM-109 Tomahawk z wyrzutni torpedowych. Jednostka o długości 110 metrów i wyporności w zanurzeniu wynoszącej 6927 długich ton, dzięki napędowi atomowemu zapewnianemu przez siłownię o mocy 30000 KM z reaktorem wodnociśnieniowym S6G, zdolna jest do pływania podwodnego z prędkością 33 węzłów.

</doc>
<doc id="1565848" url="https://pl.wikipedia.org/wiki?curid=1565848" title="Bezpośredni cel inflacyjny">
Bezpośredni cel inflacyjny

Bezpośredni cel inflacyjny (BCI) – strategia polityki pieniężnej, w której bank centralny państwa wyznacza poziom inflacji w danym okresie i za priorytet stawia sobie osiągnięcie tego poziomu.
Opis.
Strategia bezpośredniego celu inflacyjnego (BCI) związana jest z odrzuceniem wszelkich celów pośrednich i skoncentrowaniu się na inflacji. Banki centralne, działające w ramach BCI, analizują dużą liczbę czynników mogących oddziaływać na inflację. Przyjęcie strategii BCI powoduje, że banki centralne nie są związane żadnymi dodatkowymi celami, takimi jak np. tempo wzrostu pieniądza lub poziom kursu walutowego, lecz mają swobodę w decydowaniu o tym, co w danej chwili należy zrobić.
Wcześniej banki centralne stosowały w swojej polityce inne cele, które tylko pośrednio oddziaływały na inflację. Należały do nich np. stopy procentowe, ilość pieniądza w gospodarce lub kurs walutowy. W latach 80. prawie wszystkie kraje rozwinięte wyznaczały cele swojej polityki w postaci pożądanej podaży pieniądza w gospodarce. Z powodu rozluźnienia rygorów na rynku finansowym (tzw. deregulacji) i rewolucji informatycznej, oraz rozwoju nowych typów aktywów finansowych (np. instrumentów pochodnych, akcji, obligacji, jednostek funduszy inwestycyjnych itp.) związek między podażą pieniądza a wielkością inflacji (mierzonych średnim poziomem cen) stawał się coraz to mniej widoczny. 
Pierwszym bankiem centralnym, który określił cel inflacyjny, był w 1990 roku Bank Rezerwy Nowej Zelandii. W końcu tego roku cele inflacyjne miało 8 banków centralnych, a do 1998 roku − 54 banki centralne. W najbardziej rozwiniętych państwach świata jest to zwykle 1−2,5% wskaźnika cen towarów i usług konsumpcyjnych.
Praktyka polityki pieniężnej na świecie pokazuje, że niezależność banku centralnego może być jednym z czynników sprzyjających niskiej inflacji. W strategii BCI jest ona jeszcze ważniejsza, gdyż bez niej bank centralny nie mógłby podejmować decyzji niezbędnych do utrzymania niskiej inflacji, które mogą być niepopularne, ale z podjęcia których będzie potem rozliczany w razie nieosiągnięcia celu inflacyjnego. Dlatego w krajach, w których wprowadzono BCI, władze monetarne generalnie cieszą się wysokim stopniem niezależności. Niezależność władz monetarnych ma dwa wymiary: niezależność celu oraz niezależność instrumentów.
Niezależność celu polega na tym, że to władze monetarne ustalają same cel inflacyjny. Niezależność instrumentów oznacza, że władze monetarne mają pełną swobodę w wyborze narzędzi, jakimi chcą się posługiwać i w ustalaniu ich wartości. W ramach strategii BCI konieczne jest posiadanie drugiej z nich – bez niej bank centralny nie ma możliwości efektywnego wykonywania nałożonego nań mandatu.
W Polsce.
Ustawa o NBP stwierdza, że: „Podstawowym celem działalności NBP jest utrzymanie stabilnego poziomu cen, przy jednoczesnym wspieraniu polityki gospodarczej Rządu, o ile nie ogranicza to podstawowego celu NBP” (art. 3.1). Od 12 kwietnia 2000 roku kurs złotego jest kursem płynnym i nie podlega żadnym ograniczeniom. Bank centralny nie stawia sobie za cel określenia z góry poziomu kursu złotego do innych walut. Zastrzega sobie jednak prawo do interwencji, o ile uzna je za konieczne do realizacji celu inflacyjnego.
W Polsce od 1999 w realizacji polityki pieniężnej NBP wykorzystuje strategię bezpośredniego celu inflacyjnego. W jej ramach Rada Polityki Pieniężnej określa cel inflacyjny, a następnie dostosowuje poziom podstawowych stóp procentowych NBP tak, by maksymalizować prawdopodobieństwo osiągnięcia tego celu. Od początku 2004 r. Narodowy Bank Polski realizuje ciągły cel inflacyjny na poziomie 2,5 proc. z dopuszczalnym przedziałem wahań +/− 1 punkt procentowy. NBP utrzymuje poziom stóp procentowych spójny z realizowanym celem inflacyjnym, wpływając na wysokość nominalnych krótkoterminowych stóp procentowych rynku pieniężnego. Stopy rynku pieniężnego mają wpływ na oprocentowanie kredytów i depozytów w bankach komercyjnych, a co za tym idzie na rozmiary kredytu, popyt w gospodarce i stopę inflacji.
Wykorzystywany przez NBP zestaw instrumentów polityki pieniężnej pozwala na kształtowanie rynkowych stóp procentowych. Instrumenty te obejmują:
Zalety bezpośredniego celu inflacyjnego.
Zaletami bezpośredniego celu inflacyjnego są:
Przykładanie tak dużego znaczenia do celu inflacyjnego wynika z przekonania, że niska i stabilna inflacja sprzyja wszelkim innym przejawom życia gospodarczego. Twierdzi się, że tworzy ona pozytywne warunki, jest pożądanym środowiskiem, w którym gospodarka może się dobrze rozwijać.

</doc>
<doc id="1565850" url="https://pl.wikipedia.org/wiki?curid=1565850" title="Port lotniczy Kajenna-Félix Eboué">
Port lotniczy Kajenna-Félix Eboué

Port lotniczy Kajenna–Félix Eboué (fr. "Aéroport de Cayenne – Félix Eboué", do 2012: Port lotniczy Cayenne-Rochambeau)– największy port lotniczy Gujany Francuskiej, zlokalizowany w stolicy – Kajennie.
Od 2012 lotnisko nosi imię Félixa Éboué

</doc>
<doc id="1565853" url="https://pl.wikipedia.org/wiki?curid=1565853" title="Szadzko (jezioro)">
Szadzko (jezioro)

Szadzko – jezioro na Pojezierzu Ińskim, położone w gminie Dobrzany, w powiecie stargardzkim, w woj. zachodniopomorskim. Jezioro znajduje się ok. 1 km na południowy zachód od miasta Dobrzany.
Według danych gminy Dobrzany powierzchnia zbiornika wynosi 78,42 ha, a maksymalna głębokość 2,6 m
Linia brzegowa jeziora jest średnio rozwinięta – występują łagodne zatoki, brzegi wysokie od północy, część południowa o brzegach niskich z szerokim pasem trzcinowisk. Na północnym krańcu Szadzka znajduje się ujście rzeki Pęzinki – silnie zabagnione i zatrzcinione, rzeka uchodzi z jeziora w okolicy wsi Szadzko leżącej nad południowo-zachodnim brzegu. Nad północnym brzegiem biegnie droga lokalna do Dobrzan.
O bardzo dużej wartości krajobrazowej decyduje w większości zadrzewiona, niezabudowana linia brzegowa oraz wyraźne akcenty historyczne – grodziska na brzegu południowym, wzgórze zamkowe oraz ruiny starego kościoła w Szadzku. 
Według danych gminy w typologii rybackiej jest jeziorem linowo-szczupakowym, jednak według danych Regionalnego Zarządu Gospodarki Wodnej jest to jezioro typu karasiowego. Dominuje tu leszcz, a sandacz jest gatunkiem towarzyszącym.

</doc>
<doc id="1565854" url="https://pl.wikipedia.org/wiki?curid=1565854" title="Miecz przeznaczenia (opowiadanie)">
Miecz przeznaczenia (opowiadanie)

Miecz przeznaczenia − opowiadanie Andrzeja Sapkowskiego z serii o wiedźminie ze zbioru "Miecz przeznaczenia". Wątki z tego opowiadania zostały wykorzystane w odcinkach 3 i 11 serialu "Wiedźmin" Marka Brodzkiego.
Fabuła.
Geralt zostaje wynajęty przez króla Venzlava z Brugge. Ma zanieść poselstwo do Brokilonu, królestwa driad, ogromnego lasu, leżącego w ziemiach owego króla. Wiedźmin przybywa do lasu, gdzie zastaje zabitych rycerzy – Driady zabijają każdego, kto wejdzie na ich teren. Sam też otrzymuje ostrzeżenie, ale nie zamierza uciekać. Wśród trupów znajduje rannego rycerza Freixeneta, swojego przyjaciela, którego kiedyś odczarował, gdy ten był zaklęty w kormorana. Ten prosi go o pomoc w znalezieniu zaginionej księżniczki.

</doc>
<doc id="1565856" url="https://pl.wikipedia.org/wiki?curid=1565856" title="Styczeń 2009">
Styczeń 2009



</doc>
<doc id="1565859" url="https://pl.wikipedia.org/wiki?curid=1565859" title="Everytime We Touch (singel Cascady)">
Everytime We Touch (singel Cascady)

Everytime We Touch – czwarty singel pochodzący z albumu "Everytime We Touch". Piosenka została bardzo pozytywnie przyjęta przez krytyków, co spowodowało międzynarodowy sukces tego utworu oraz wypromowanie zespołu w świecie. Uzyskała ona certyfikat RIAA w postaci podwójnej platyny.
Sprzedaż i certyfikaty.
Łącznie sprzedane około 872,000 singli na świecie.

</doc>
<doc id="1565860" url="https://pl.wikipedia.org/wiki?curid=1565860" title="Port lotniczy Jamusukro">
Port lotniczy Jamusukro

Port lotniczy Jamusukro (fr. "Aéroport international de Yamoussoukro")– port lotniczy zlokalizowany w Jamusukro, obecnej stolicy Wybrzeża Kości Słoniowej.
Historia.
Decyzję o budowie lotniska podjęto w 1974 roku. Do użytku zostało oddane w 1976 roku. Zbudowano pas mający 3000 m długości i 45 m szerokości. 

</doc>
<doc id="1565861" url="https://pl.wikipedia.org/wiki?curid=1565861" title="Bitwa na Porytowym Wzgórzu">
Bitwa na Porytowym Wzgórzu

Bitwa na Porytowym Wzgórzu (znana także jako bitwa nad Branwią lub bitwa nad Flisami) – obok bitwy pod Osuchami najważniejsze starcie bitwy w Lasach Janowskich i Puszczy Solskiej – największej bitwy partyzanckiej na ziemiach polskich podczas II wojny światowej. 
Bitwa miała miejsce między wojskiem niemieckim (dowodzonym przez gen. Siegfrieda Haenicke) a polskimi i radzieckimi partyzantami (pod dowództwem Nikołaja Prokopiuka), 14 czerwca 1944, w Lasach Janowskich i była punktem kulminacyjnym hitlerowskiej akcji przeciwpartyzanckiej Sturmwind I.
Bitwa.
Wiosną 1944 na terenach Lubelszczyzny działało wiele organizacji partyzanckich. Partyzanci ci byli spychani coraz bardziej na zachód w związku ze zbliżającym się frontem. Starali się atakować niemieckie konwoje z zaopatrzeniem. Już w maju Niemcy mieli szczegółowo opracowaną akcję "Sturmwind I" ("Wicher I"), która miała na celu zlikwidowanie partyzantów w Lasach Janowskich. Dowodzenie nad akcją objął gen. Siegfried Haenicke.
Już w dniu 13 czerwca partyzanci z 1 Brygady AL im. Ziemi Lubelskiej zaatakowali pod wsią Szklarnia niemiecką kolumnę wojskową. Zasadzka zakończyła się sukcesem, zdobyto ważne dokumenty sztabowe, dzięki którym uzyskano informacje o planowanej przez Niemców akcji ofensywnej w następnym dniu.
14 czerwca na Porytowym Wzgórzu znalazło się około 3500 żołnierzy połączonych sił Armii Ludowej (Brygada AL im. Wandy Wasilewskiej i 1 Brygada AL im. Ziemi Lubelskiej), partyzantów sowieckich (oddział łącznikowy NKWD Leona Kasmana, polsko-radziecki Oddział Partyzancki Brygad im. Stalina, radzieckie zgrupowanie im. Aleksandra Newskiego, oddział im. Suworowa, oddział im. Siemiona Budionnego, oddział ppłk. Nikołaja Prokopiuka, oddział mjr. Czepigi), oddział AK ppor. Mieczysława Potyrańskiego, oddział NOW-AK Franciszka Przysiężniaka i oddział BCH. Dowódcą połączonych sił partyzantów został Nikołaj Prokopiuk, którego zastępcą był mjr Karasiow. Postanowiono walczyć do zapadnięcia nocy, a później próbować przebić się z okrążenia. Partyzanci byli szczelnie okrążeni przez siły niemieckie, a walki o wzgórze trwały przez cały dzień od świtu do zmroku. Nocą poszczególne oddziały podjęły próbę wydostania się z okrążenia, a główna część zgrupowania w ciężkich walkach przedostała się na tereny Puszczy Solskiej.
Straty po stronie oddziałów polskich i radzieckich przekroczyły 200 poległych i rannych, zginęli m.in. Kazimierz Wyrwas – sekretarz lubelskiego Komitetu Obwodowego PPR oraz dwaj dowódcy oddziałów radzieckich: mjr Włodzimierz Czepiga i lejtnant Piotr Wasilenko. Straty niemieckie szacuje się na porównywalne.
14 czerwca 2022 roku w 78. rocznicę walk partyzanckich na Porytowym Wzgórzu w lasach janowskich została odsłonięta tablica upamiętniająca żołnierzy oddziału partyzanckiego NOW-AK pod dowództwem Franciszka Przysiężniaka ”Ojca Jana”, którzy w czerwcu 1944 roku wzięli udział w bitwie z wojskami niemieckimi na Porytowym Wzgórzu.

</doc>
<doc id="1565862" url="https://pl.wikipedia.org/wiki?curid=1565862" title="Pierzchnianka (dopływ Pilicy)">
Pierzchnianka (dopływ Pilicy)

Pierzchnianka ("Pierzchnia") – rzeka, prawy dopływ Pilicy o długości 28,93 km. 
Wypływa w okolicach wsi Grotki i płynie w kierunku wschodnim, przez miejscowości Bukówno (gdzie wpada do niej rów płynący z Łukaszowa i Czarnocina), Rogolin (gdzie wpada strumień źródłujący w Ratoszynie i Ślepianka), Pierzchnia po czym skręca na północ, następnie przez Stawiszyn (gdzie wpada do niej rzeczka Branica, w Błesznie stanowiąca od XIII wieku historyczną granicę między Mazowszem i Małopolską), mija wieś Suski Młynek i w okolicach Białobrzegów przepływa pod drogą krajową nr 48, by ok. 2 km dalej wpaść do Pilicy.

</doc>
<doc id="1565863" url="https://pl.wikipedia.org/wiki?curid=1565863" title="Teodora Dąbrowska">
Teodora Dąbrowska

Teodora Dąbrowska (ur. 9 listopada 1891 w Warszawie. zm. 10 grudnia 1973 tamże) – artystka rzeźbiarka, malarka, śpiewaczka.
Życiorys.
Teodora z Borowskich Dąbrowska urodziła się 9 listopada 1891 w Warszawie, w rodzinie Juliana i Karoliny z Gortasewiczów. Ukończyła szkołę średnią w Warszawie. Studiowała rzeźbę u Hanny Nałkowskiej-Bickowej w Warszawie oraz u E. Bourdelle'a w Paryżu, u A. Madeyskiego w Rzymie i u Trena-Coste we Florencji. Swój świat artystyczny doskonaliła w Belgii i Finlandii. W Mediolanie uczyła się śpiewu. 
Tworzyła w zakresie rzeźby, medalierstwa, malarstwa i rysunku. Przed wojną członek ugrupowania artystycznego BLOK, Grupy Akwarelistów, Związku Zawodowego Artystów Rzeźbiarzy, Polskiego Towarzystwa Artystycznego, inicjatorka i współzałożycielka Komitetu Przyjaciół Sztuki Polskiej (1933). Brała czynny udział w pracach organizacyjnych i społecznych, m.in. w organizowaniu imprez artystycznych w których sama występowała śpiewając pieśni. Jej prace można było ujrzeć na wielu wystawach w latach 1927–1970.
Spoczywa na cmentarzu Powązkowskim w Warszawie (kwatera 221-1-28,29).
Od 27 lipca 1913 była żoną Aleksandra Dąbrowskiego.

</doc>
<doc id="1565864" url="https://pl.wikipedia.org/wiki?curid=1565864" title="Ferrari 312T">
Ferrari 312T

Ferrari 312T – bolid Formuły 1 zespołu Ferrari, oparty konstrukcyjnie na modelu 312B3, zaprojektowany przez Mauro Forghieriego. Używany w latach 1975–1980, w sezonie 1981 został zastąpiony przez pierwszy turbodoładowany bolid Ferrari, model 126C.
Kolejne warianty tego samochodu zdobyły 3 tytuły mistrzowskie w kategorii kierowców oraz cztery w kategorii konstruktorów. Łącznie wzięły udział w 89 Grand Prix, w których odniosły 27 zwycięstw.
Historia.
Ferrari 312T powstało jesienią 1974 roku jako następca modelu 312B3. Główną modyfikacją w stosunku do poprzednika była nowa tylna oś oraz 5-biegowa skrzynia biegów zamontowana poprzecznie (ang. "transverse" - stąd symbol T w nazwie modelu). Taki sposób umieszczenia skrzyni biegów poprawił charakterystykę prowadzenia, która była słabą stroną 312B3. Bolid był zasilany przez niezawodny, 12-cylindrowy silnik widlasty o mocy około 495 KM przy 12200 obrotów na minutę. Celem obniżenia środka ciężkości kąt rozwarcia cylindrów wynosił 180°.
1975.
Model 312T, po intensywnych przedsezonowych testach w wykonaniu Niki Laudy, został po raz pierwszy użyty w trzeciej rundzie sezonu 1975. Debiut nie wypadł pomyślnie - ustawienia bolidu Claya Regazzoniego były niewłaściwe, natomiast silnik w samochodzie Laudy cierpiał na brak mocy (jak się okazało podczas późniejszych testów tego silnika, przyczyną był problem techniczny). Pierwsze zwycięstwo w nowym samochodzie odniósł Niki Lauda podczas Grand Prix Monako. Łącznie bolid wygrał w sześciu spośród dwunastu wyścigów, w których wziął udział, dzięki czemu Ferrari zdobyło oba tytuły mistrzowskie - dla Laudy w kategorii kierowców, oraz po raz pierwszy od 1964 roku w kategorii konstruktorów.
1976.
W sezonie 1976 312T wziął udział w trzech pierwszych Grand Prix, z których wszystkie ukończył na pierwszym miejscu (w dwóch pierwszych zwyciężył Niki Lauda, natomiast trzecie wygrał Clay Regazzoni). Do tego momentu zbudowanych zostało pięć egzemplarzy tego modelu o numerach nadwozia 018, 021, 022, 023 oraz 024. W kolejnym wyścigu bolid został zastąpiony przez model 312T2. Główne modyfikacje były związane ze zmianami w regulaminie, który zakazywał montowania wysokich wlotów powietrza do silnika za głową kierowcy. Aby nowy samochód spełniał wymogi, wloty zostały umiejscowione po bokach kokpitu kierowcy. Ponadto, zmienione zostały wymiary podwozia - rozstaw osi zwiększono o 42 mm, natomiast rozstaw kół zmniejszył się o 105 mm w przypadku przedniej osi oraz o 100 mm na osi tylnej. Niki Lauda w bolidzie 312T2 odniósł trzy zwycięstwa i z bezpieczną przewagą prowadził w klasyfikacji generalnej mistrzostw, kiedy podczas Grand Prix Niemiec na torze Nürburgring omal nie stracił życia w poważnym wypadku spowodowanym awarią tylnego zawieszenia. Po sześciu tygodniach i opuszczeniu dwóch eliminacji powrócił do ścigania. Tytuł mistrza świata Lauda przegrał z Jamesem Huntem różnicą zaledwie jednego punktu, jednak wysoka konkurencyjność 312T2 pomogła zespołowi zdobyć kolejny tytuł mistrzowski wśród konstruktorów.
1977.
Ferrari 312T2B w sezonie 1977 nie było już tak wyróżniającym się na tle konkurentów bolidem, jak w poprzednich latach, jednak jego niezawodność nadrabiała braki w szybkości. Niki Lauda stanął na podium w dziesięciu spośród czternastu wyścigów, w których wystąpił (trzykrotnie na najwyższym jego stopniu) i zdobył swój drugi tytuł mistrza świata. Na dwa wyścigi przed końcem sezonu opuścił Ferrari - został zastąpiony przez Gilles'a Villeneuve'a. Łącznie bolidy T2B ukończyły na podium czternaście z siedemnastu rund sezonu 1977, dzięki czemu zespół zdobył trzeci z rzędu tytuł mistrzowski w kategorii konstruktorów.
W trakcie dwuletniej eksploatacji bolidu 312T2 Ferrari stale usprawniało jego konstrukcję - kilkakrotnie zmieniane były projekty przednich i tylnych skrzydeł (niektóre specjalnie przygotowane na określone tory wyścigowe), ponadto modyfikacjom poddawane były zawieszenie i tylna część nadwozia.
W 1977 roku zespół Ferrari skonstruował również prototypową, sześciokołową wersję bolidu o oznaczeniu 312T6. Projekt był wzorowany na modelu P34, którego zespół Tyrrell używał w tym sezonie, jednak w odróżnieniu od niego nie miał czterech niewielkich kół przednich, lecz posiadał dwie pary tylnych kół standardowej wielkości. 312T6 nigdy nie został użyty w wyścigu.
1978.
W bolidzie 312T3 na sezon 1978 w znacznym stopniu zmodyfikowane zostało zawieszenie - konieczne stało się przystosowanie jego konstrukcji do nowego rodzaju ogumienia dostarczanego przez firmę Michelin, z którą Ferrari rozpoczęło współpracę od tego sezonu. Moc silnika została zwiększona do około 515 KM, przeprojektowane zostało również poszycie zewnętrzne. Carlos Reutemann za kierownicą 312T3 zwyciężył trzykrotnie (czwarte zwycięstwo w tym sezonie zdobył jeszcze w ubiegłorocznym T2, którego zespół używał podczas dwóch pierwszych Grand Prix). Villeneuve wciąż nie mógł przyzwyczaić się do neutralnej charakterystyki prowadzenia bolidu, przez co odniósł tylko jedno zwycięstwo (w finałowej rundzie w Kanadzie). Zespół nie zdołał zdobyć w tym roku tytułu mistrzowskiego w żadnej z kategorii, głównie za sprawą dominacji zespołu Lotus i ich nowatorskiego bolidu Lotus 79 wykorzystującego tzw. efekt przyziemienia.
1979.
W 1979 roku bolid przeszedł znaczne modyfikacje pod względem aerodynamiki. Aby liczyć się w walce o mistrzostwo, konieczne stało się podążanie śladem Lotusa i wprowadzenie efektu przyziemienia. Konstrukcja 312T4, oparta na poprzednich wersjach bolidu, których założenia projektowe nie uwzględniały tego typu innowacji, nie pozwalała na ukształtowanie podwozia (głównie za sprawą szerokiego silnika) w taki sposób, by optymalnie wykorzystać efekt przyziemienia. T4 okazał się jednak na tyle udanym bolidem, iż Gilles Villeneuve i Jody Scheckter w dwóch pierwszych Grand Prix, w których go używali, zdobyli tzw. "podwójne zwycięstwo" (pierwsze i drugie miejsce w wyścigu zajęte przez obu kierowców zespołu). W dalszej części sezonu zwyciężyli jeszcze w czterech wyścigach (łącznie każdy z kierowców zwyciężał trzykrotnie), a Scheckter zdobył swój pierwszy i jedyny tytuł mistrza świata Formuły 1. Villeneuve ze stratą czterech punktów zajął drugie miejsce w klasyfikacji, a zespół po raz czwarty w przeciągu pięciu lat wywalczył tytuł mistrza konstruktorów.
1980.
312T5, znacznie zmodyfikowana wersja bolidu na sezon 1980 okazała się samochodem zawodnym i niewystarczająco szybkim w porównaniu do konkurencji. Konstrukcja z szerokim silnikiem o kącie rozwarcia cylindrów wynoszącym 180° nie pasowała do założeń aerodynamicznych. Zespół po raz pierwszy od 1973 roku nie wygrał ani jednego wyścigu, a sezon zakończył na 10. miejscu z dorobkiem zaledwie ośmiu punktów. Jody Scheckter nie zdołał zakwalifikować się do Grand Prix Kanady i po zajęciu 19. miejsca w klasyfikacji generalnej wycofał się z Formuły 1.
312T8.
W wydaniu tygodnika "Autosport" z 13 listopada 1975 zostało zamieszczone zdjęcie modelu 312T8. Był to ośmiokołowy model, testowany rzekomo we Włoszech przez Claya Regazzoniego. Pojazd posiadał po cztery koła z przodu (jak w Tyrrellu P34) oraz z tyłu, na dwóch osiach (jak w Marchu 2-4-0). Zdjęcie ukazało się wraz z diagramami ilustrującymi działanie samochodu.
Nikt jednakże nie był w stanie potwierdzić, że widział ten model. Kilka lat później Ferrari wyjaśniło, że zdjęcie było fotomontażem i miało sprowokować ludzi do myślenia, jak mogą wyglądać samochody Formuły 1 w przyszłości, a model 312T8 nigdy nie istniał.

</doc>
<doc id="1565865" url="https://pl.wikipedia.org/wiki?curid=1565865" title="Maleme">
Maleme

Maleme (gr. Μάλεμε) – miejscowość w Grecji, w administracji zdecentralizowanej Kreta, w regionie Kreta, w jednostce regionalnej Chania, w gminie Platanias. W 2011 roku liczyła 710 mieszkańców.
We wsi znajduje się baza greckich sił powietrznych i lotnisko wojskowe, którego zdobycie w czasie II wojny światowej było jednym z głównych celów niemieckiego desantu na Kretę. Lotnisko to do czasu budowy lotniska w Chanii pełniło funkcję międzynarodowego portu lotniczego. W pobliżu znajduje się niemiecki cmentarz wojenny - miejsce pochówku większości Niemców poległych w czasie walk o Kretę oraz ofiar katastrofy lotniczej samolotu wojskowego w dniu 9 lutego 1975 r. Cmentarz utrzymywany jest przez potomków pochowanych żołnierzy.
Zabytki.
We wsi zachował się grobowiec z okresu minojskiego.

</doc>
<doc id="1565866" url="https://pl.wikipedia.org/wiki?curid=1565866" title="Dmytro Kljaczkiwskyj">
Dmytro Kljaczkiwskyj



</doc>
<doc id="1565870" url="https://pl.wikipedia.org/wiki?curid=1565870" title="München-Feldmoching (stacja kolejowa)">
München-Feldmoching (stacja kolejowa)

München-Feldmoching – stacja kolejowa w Monachium, w dzielnicy Feldmoching-Hasenbergl, w kraju związkowym Bawaria, w Niemczech. Na stacji zatrzymują się pociągi S-Bahn. Znajduje się tu również stacja metra linii U2 otwarta 26 października 1996.

</doc>
<doc id="1565871" url="https://pl.wikipedia.org/wiki?curid=1565871" title="Park Narodowy Mawrowo">
Park Narodowy Mawrowo

Mawrowo – park narodowy leżący w południowo-zachodniej Macedonii Północnej niedaleko granicy z Albanią. Zajmuje on powierzchnię około 686 km². Obejmuje on pasma górskie Szar Płanina, Korab i Bistra.
Porastają go bukowe oraz jodłowe lasy, zamieszkane przez niedźwiedzie, rysie, lisy i jelenie. Na południu parku leży wąwóz rzeki Radiki. Spośród kilku wsi na terenie parku szczególnie bogatym folklorem chlubi się Galicznik, znany ze swych tradycyjnych kostiumów i ślubów zawieranych każdego roku w lipcu przez wiele par jednocześnie.
Jedną z atrakcji parku jest zatopiony wodami sztucznego zbiornika wodnego, cerkiew św. Mikołaja w Mawrowie.

</doc>
<doc id="1565872" url="https://pl.wikipedia.org/wiki?curid=1565872" title="Hasenbergl">
Hasenbergl

Hasenbergl – stacja metra w Monachium, na linii U2. Stacja została otwarta 26 października 1996.

</doc>
<doc id="1565874" url="https://pl.wikipedia.org/wiki?curid=1565874" title="Drużynowe Mistrzostwa Polski na Żużlu 1979">
Drużynowe Mistrzostwa Polski na Żużlu 1979

Drużynowe Mistrzostwa Polski na Żużlu 1979 – 32. edycja drużynowych mistrzostw Polski, organizowanych przez Polski Związek Motorowy (PZM). W sezonie 1979 po rozszerzeniu ligi, do rozgrywek pierwszej ligi przystąpiło dziesięć zespołów, natomiast w drugiej lidze walczyło osiem drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1979. Obrońcą tytułu z poprzedniego sezonu jest Stal Gorzów. W tym sezonie triumfowała Unia Leszno.

</doc>
<doc id="1565879" url="https://pl.wikipedia.org/wiki?curid=1565879" title="Josef Ben Szlomo">
Josef Ben Szlomo

Josef Ben Szlomo (ur. 1930 w Krakowie, zm. 2007 w Izraelu) – izraelski filozof pochodzący z Polski. Był jednym z największych żydowskich filozofów i myślicieli XX wieku.
Życiorys.
Urodził się na krakowskim Kazimierzu w religijnej rodzinie żydowskiej. W 1935 roku wraz z rodziną wyemigrował do Palestyny. Tam włączył się do aktywnej działalności na rzecz powstania niepodległego państwa żydowskiego. W wieku 30 lat dostał profesurę na Uniwersytecie Hebrajskim w Jerozolimie. Już wtedy uważany był za wielkiego znawcę Kabały. Jego poglądy zbliżone były do skrajnej prawicy.

</doc>
<doc id="1565881" url="https://pl.wikipedia.org/wiki?curid=1565881" title="Paolo Zanetti">
Paolo Zanetti

Paolo Zanetti (ur. 16 grudnia 1982 w Valdagno) – włoski piłkarz, występujący na pozycji pomocnika, a także trener.
Kariera klubowa.
Zanetti profesjonalną karierę rozpoczynał w Vicenzy Calcio. W debiutanckim sezonie rozegrał dwa ligowe spotkania w Serie A. Na koniec rozgrywek ligowych Vicenza uplasowała się na szesnastym miejscu w tabeli, w efekcie czego została relegowana do Serie B. Wtedy po odejściu kilku kluczowych zawodników, Zanetti zaczął częściej grywać w pierwszym zespole. W sezonie 2001/02 wystąpił w siedemnastu drugoligowych meczach. W kolejnym stał się już podstawowym zawodnikiem wyjściowej jedenastki. W 2003 roku przeszedł do beniaminka pierwszej ligi - Empoli FC. Początkowo miał problemy z wywalczeniem sobie miejsca w pierwszym składzie, ale po spadku tej drużyny do drugiej ligi, stał się zawodnikiem podstawowej jedenastki. Jednak w sezonie 2005/06 ekipa "Azzurri" powróciła do ekstraklasy i Zanetti znów stracił miejsce w składzie. W 2006 odszedł do Ascoli Calcio, podobnie jak jego dotychczasowy klub, występującego w Serie A. Regularnie grał w pierwszym zespole "Picchio", lecz nie pomógł mu w uchronieniu od degradacji. Po spadku postanowił odejść do Torino FC. 19 stycznia 2010 roku Zanetti został wypożyczony do końca sezonu do pierwszoligowej Atalanty BC, z którą spadł do Serie B. Po sezonie wrócił do Torino.

</doc>
<doc id="1565882" url="https://pl.wikipedia.org/wiki?curid=1565882" title="Biathlon na Zimowych Igrzyskach Paraolimpijskich 2002">
Biathlon na Zimowych Igrzyskach Paraolimpijskich 2002

Biathlon na Zimowych Igrzyskach Paraolimpijskich w 2002 zawierał trzy konkurencje mężczyzn oraz trzy kobiet.

</doc>
<doc id="1565884" url="https://pl.wikipedia.org/wiki?curid=1565884" title="Kościoły warowne w Siedmiogrodzie">
Kościoły warowne w Siedmiogrodzie

Kościoły warowne w Siedmiogrodzie – kościoły obronne wznoszone przez mieszkańców Siedmiogrodu (głównie przez Sasów siedmiogrodzkich) od XIII do XVI w. Siedem wsi położonych w południowym i południowo-zachodnim Siedmiogrodzie z kościołami obronnymi jest wpisane na listę światowego dziedzictwa UNESCO (Biertan od 1993 r., pozostałych sześć od 1999 r.).
Historia.
Sasi pojawili się w dużej liczbie w Siedmiogrodzie w XIII w. dzięki akcjom osadniczym organizowanym przez królów węgierskich. Zamieszkany przez nich rejon był narażony na liczne niebezpieczeństwa, przede wszystkim związane z obecnością agresorów za łańcuchem górskim Karpat. Początkowo byli to Mongołowie (którzy kilkakrotnie spustoszyli Siedmiogród w XIII w.) i Połowcy, później władcy lokalnych państw (Mołdawia i Wołoszczyzna) nieraz realizujących swe interesy zbrojnie na terenie Siedmiogrodu, wreszcie – przez stulecia – Imperium Osmańskie. Z tego powodu w miejscowościach zamieszkanych przez osadników jednym z najistotniejszych elementów zapewniających przetrwanie było tworzenie fortyfikacji, które mogłyby zapewnić schronienie ludności w razie niebezpieczeństwa. Najprostszym sposobem realizacji tego celu było umacnianie murowanych kościołów. Tworzenie takich zespołów obronnych trwało od XIII do XVI w.
Wiele z nich, skupionych na stosunkowo niewielkim terenie, przetrwało do dzisiaj. Kościoły zachowały w większości swą funkcję kultową oraz w pewnym stopniu społeczną, choć liczba Sasów w Siedmiogrodzie w drugiej połowie XX w. znacznie spadła, co ma też wpływ na zmianę modelu życia i zwyczajów w tym rejonie. Kościoły te stanowią centrum wiosek, które także zachowały w dużej mierze topograficzny i urbanistyczny charakter nadany im w średniowieczu, wpisane w krajobraz otaczającej je przyrody.
Przykład kościołów obronnych miał duży wpływ także na inne grupy etniczne zamieszkujące Siedmiogród – Rumunów czy Szeklerów, które niekiedy naśladowały w mniejszym lub większym stopniu ten model (przykładem jest wpisana na listę UNESCO szeklerska wieś Dârjiu z kościołem obronnym).
Architektura.
Podstawowym elementem siedmiogrodzkich wiejskich zespołów warownych jest zazwyczaj murowany kościół (romański lub gotycki) o charakterze obronnym: często usytuowany na wzgórzu, posiadający potężne mury, niewielkie okna–strzelnice, wysokie wieże (niekiedy dodatkowe także nad prezbiterium), strychy obronne (niekiedy kilkukondygnacyjne, nad nawami i prezbiterium), hurdycje (drewniane ganki). Ponadto kościół otaczano murami obronnymi (często nie tylko pojedynczym pierścieniem, ale podwójnym lub nawet potrójnym z basztami obronnymi), czyniąc z niego prawdziwą fortecę. W wewnętrznym pasie murów nierzadko znajdowały się pomieszczenia gospodarcze i mieszkalne, połączone misternym systemem drewnianych galerii, zewnętrznych schodów i pomostów, tworzących ciekawe i rzadko spotykane rozwiązania architektoniczne, a służące jako schronienie ludności oraz jej dobytku podczas najazdów.
Rozwój tych systemów obronnych w poszczególnych wypadkach następował zazwyczaj stopniowo, w miarę możliwości, poczynając od umocnień kościoła (dobudowy czy podniesienia wież, kolejnych kondygnacji strychu, hurdycji itp. – tak, że charakter sakralny miejsca łączył się bardzo ściśle z funkcją obronną), kończąc na kolejnych pierścieniach murów obronnych czy ich basztach. Stąd niekiedy założenie może wydawać się chaotyczne.
Wyjątkowym przypadkiem wśród wsi wpisanych na listę UNESCO jest Câlnic, gdzie zespół fortyfikacji nie powstał wokół kościoła, a utworzono go na bazie lokalnego feudalnego zamku, odkupionego od właściciela przez Sasów (tzw. zamek chłopski).
Opisywane kościoły niekiedy zachowały w sobie arcydzieła kultury epoki gotyku i baroku – w zakresie wyposażenia (m.in. ołtarze) oraz malowideł.
Kościoły warowne.
Wsie z kościołami wpisane na listę UNESCO:
Niektóre inne miejscowości z kościołami warownymi:
W nawiasach nazwy odpowiednio niemieckie i węgierskie.

</doc>
<doc id="1565885" url="https://pl.wikipedia.org/wiki?curid=1565885" title="Anna z Zamoyskich Sapieżyna">
Anna z Zamoyskich Sapieżyna



</doc>
<doc id="1565889" url="https://pl.wikipedia.org/wiki?curid=1565889" title="Ruchy sakkadowe">
Ruchy sakkadowe

Ruchy sakkadowe, inaczej ruchy sakadowe, ruchy sakadyczne lub ruchy skokowe – mimowolne ruchy oka, które wykonywane są podczas obserwowania obiektów. Także ruch oka w reakcji na pojawienie się na peryferiach pola widzenia obiektu, który przyciąga uwagę. Także ruchy gałek ocznych podczas fazy szybkiej oczopląsu oraz ruchy podczas fazy snu REM.
Za regulację ruchów sakkadowych odpowiedzialne są wzgórki czworacze górne.
Ruchy sakkadowe pojawiają się w pierwszych tygodniach życia dziecka i przy poprawnym rozwoju są dobrze kontrolowane między 3. a 6. miesiącem.

</doc>
<doc id="1565891" url="https://pl.wikipedia.org/wiki?curid=1565891" title="Brzuśnia (dopływ Drzewiczki)">
Brzuśnia (dopływ Drzewiczki)

Brzuśnia – struga, prawy dopływ Drzewiczki o długości 22,01 km. 
Wypływa w okolicach wsi Kurzacze w województwie świętokrzyskim i kieruje się na północ. W miejscowości Kotfin przepływa pod drogą wojewódzką nr 728 a następnie w miejscowości Brzuśnia pod drogą krajową nr 12. Dalszy jej bieg, również w kierunku północnym odbywa się wśród lasów aż do miejscowości Drzewica, w której to wpada do Drzewiczki.

</doc>
<doc id="1565893" url="https://pl.wikipedia.org/wiki?curid=1565893" title="Hrabstwo Hennepin">
Hrabstwo Hennepin

Hrabstwo Hennepin ze stolicą w mieście Minneapolis, znajduje się w centralno-wschodniej części stanu Minnesota, USA. Według danych z 2000 zamieszkuje je 1 116 200 mieszkańców, z czego 80,53% stanowią biali.

</doc>
<doc id="1565894" url="https://pl.wikipedia.org/wiki?curid=1565894" title="Alexander Agassiz">
Alexander Agassiz

Alexander Emanuel Agassiz (ur. 17 grudnia 1835 w Neuchâtel, zm. 23 marca 1910 na statku SS Adriatic w drodze z Southampton do Nowego Jorku) – amerykański naukowiec i inżynier pochodzenia szwajcarskiego.
Życiorys.
Urodził się w szwajcarskim Neuchâtel, jako syn Louisa Agassiza, zoologa oraz Cécile Braun. Agassiz przybył do Stanów Zjednoczonych w 1849 r., po śmierci matki w Niemczech. Życie domowe jego rodziców było naznaczone trudnościami, więc Alex przeniósł się do Massachusetts, aby dołączyć do ojca, który po znakomitej karierze w Europie został profesorem zoologii i geologii na Uniwersytecie Harvarda. Amerykańskie doświadczenie pojawiło się na trudnym etapie dojrzewania Alexa Agassiza. Prawie nie znał swojego ojca, który spędzał dużo czasu poza domem, pracując nad projektami naukowymi.
Studiował chemię i inżynierię na Harvard University, w 1859 r. został asystentem w United States Coast Survey. W latach 1865–1869 studiował biologię na Harvardzie. Zajmował się ichtiologią morską, ale interesował się również eksploatacją złóż mineralnych. Po odkryciu złóż miedzi nad Jeziorem Górnym w Michigan, zarządzał kopalnią należącą do firmy nazwanej później Calumet and Hecla Mining Company. Brał udział w ekspedycjach do złóż miedzi w Peru i Chile, prowadził też obserwacje jeziora Titicaca.
Zmarł w 1910 roku na statku SS Adriatic płynącym z Southampton do Nowego Jorku.

</doc>
<doc id="1565895" url="https://pl.wikipedia.org/wiki?curid=1565895" title="Alexander Emanuel Agassiz">
Alexander Emanuel Agassiz



</doc>
<doc id="1565897" url="https://pl.wikipedia.org/wiki?curid=1565897" title="Drużynowe Mistrzostwa Polski na Żużlu 1980">
Drużynowe Mistrzostwa Polski na Żużlu 1980

Drużynowe Mistrzostwa Polski na Żużlu 1980 – 33. edycja drużynowych mistrzostw Polski, organizowanych przez Polski Związek Motorowy (PZM). W sezonie 1980 po rozszerzeniu ligi, do rozgrywek pierwszej ligi przystąpiło dziesięć zespołów, natomiast w drugiej lidze walczyło osiem drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1980. Obrońcą tytułu z poprzedniego sezonu jest Unia Leszno, która triumfowała także w tym sezonie.

</doc>
<doc id="1565899" url="https://pl.wikipedia.org/wiki?curid=1565899" title="Heteropaussus">
Heteropaussus

Heteropaussus – rodzaj chrząszcza z podrodziny Paussinae, rodziny biegaczowatych. Należy tu 26 gatunków. Chrząszcze te są myrmekofilne, znajdywano je w koloniach mrówek z rodzaju "Myrmicaria".
Gatunki:

</doc>
<doc id="1565900" url="https://pl.wikipedia.org/wiki?curid=1565900" title="Luciano Burti">
Luciano Burti

Luciano Pucci Burti (ur. 5 marca 1975 w São Paulo) – brazylijski kierowca wyścigowy. W latach 2000–2001 startował w Formule 1 w barwach zespołów Prost i Jaguar Racing.
Kariera.
Karierę rozpoczął jak większość kierowców, od kartingu. Jego największym sukcesem było mistrzostwo swojego kontynentu w 1994 roku. Po zakończeniu kariery kartingowca rozpoczął karierę wyścigową, w tym celu wyjeżdżając do Europy. Zadebiutował w Formule 3, gdzie w 1998 roku zdobył tytuł wicemistrzowski. Jego osiągnięcia zostały zauważone przez Jackie Stewarta, który w 1999 roku zatrudnił go w roli kierowcy testowego swojego zespołu. W kolejnym sezonie ponownie był testerem brytyjskiego teamu, jednak przemianowanego na fabryczną ekipę Jaguar Racing. Za kierownicą bolidu zadebiutował podczas Grand Prix Austrii w tym samym roku, zastępując na jedną rundę niedysponowanego Eddie Irvine'a. Zakończył go na 11 miejscu, co dało mu 23 pozycję w klasyfikacji generalnej.
W kolejnym roku był już etatowym kierowcą tego zespołu, zastępując odchodzącego z Formuły 1 Johnny'ego Herberta. Po czterech wyścigach zerwał jednak kontrakt z Jaguarem i przeniósł się do francuskiej ekipy Prost, zastępując tam Argentyńczyka Gastóna Mazzacane. Wystartował w 10 rundach. Podczas Grand Prix Belgii, Brazylijczyk doznał ciężkiego wypadku, który nie tylko zakończył dla niego sezon, ale również karierę w Formule 1. W pozostałych trzech wyścigach zastąpił go Czech Tomáš Enge. Najlepszymi pozycjami Brazylijczyka były dwie ósme pozycje w Grand Prix Australii i Grand Prix Kanady, co dało mu 20. miejsce w klasyfikacji generalnej. W latach 2002–2005 pełnił więc rolę kierowcy testowego włoskiej stajni Ferrari. Do wyścigów powrócił w roku 2003, jednakże w roli kierowcy samochodu sportowego w FIA GT. Po zaledwie jednym podejściu Brazylijczyk zakończył jednak starty w tej serii. Od sezonu 2006, po zakończeniu współpracy z włoską ekipą, Luciano startuje w swoim kraju w wyścigach Stock Car Brasil. Pełni również funkcję komentatora Formuły 1.
Starty w Formule 1.
 

</doc>
<doc id="1565901" url="https://pl.wikipedia.org/wiki?curid=1565901" title="San Fernando-Bahía Sur">
San Fernando-Bahía Sur

San Fernando-Bahía Sur – stacja kolejowa w San Fernando, w Andaluzji, w Hiszpanii. Od jesieni 2007 jest centralnym dworcem San Fernando.
Na stacji zatrzymują się pociągi linii C-1 w Cercanías Cádiz, Media Distancia Renfe i pociągi długodystansowe.
Historia.
W 1992 zostało zbudowane centrum handlowym w San Fernando i hoteli w "Bahía Sur" na terenie solnym. Duży wzrost znaczenia publicznego doprowadziły do wstrzymania budowy linii C-1 Cercanías Cádiz z nazwą Bahía Sur, położona na południe od Isla de León obok komercyjnych obszaru o tej samej nazwie.
10 lat później, kiedy przeprowadzono kolej z Kadyksu jako pierwszy krok na drodze do powielania i poprawy układu z linii Sewilla-Kadyks, podniósł się z wykonania w San Fernando stacji głównej dla miasta. W ten sposób rozpoczął wykupowanie ziemi wokół Bahía Sur, by zbudować nową stację i zastąpić stacją San Fernando i zatrzymywać pociągi średniej odległości, i głównych linii.
Prace te polegały na rzuceniu estakady nad CA-33 i budowie nowej, która daje dostęp do nowego górnego holu dworca, tak, że pozostawiając tym samym można dotrzeć również do centrum miasta lub dzielnicy komercyjnej.
Nowa hala została otwarta częściowo na drogach dojazdowych 1 i 3 w kwietniu 2007, dodając do oddania do użytku 2 tor w lipcu 2007, a w październiku 2007 został wprowadzony na stację jako całość oraz nowy centralny dworzec kolejowy San Fernando, zmieniając jego nazwę na San Fernando-Bahía Sur.

</doc>
<doc id="1565903" url="https://pl.wikipedia.org/wiki?curid=1565903" title="Jagdstaffel 47">
Jagdstaffel 47

Jagdstaffel 47 – Königlich Württembergische Jagdstaffel Nr. 47 – Jasta 47w jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w grudniu 1917 roku w FEA 10 w Böblingen. Po organizacji eskadry skierowano ją na front 24 grudnia 1918 roku pod dowództwem porucznika Waltera Kypke, który przeszedł z Jasta 41 i pozostał na stanowisku dowódcy eskadry do końca wojny. Początkowo eskadra działała na terenie 4 Armii. W końcu marca 1917 roku została przeniesiona do 6 Armii. W maju powróciła do 4 Armii. 29 stycznia weszła w skład Jagdgruppe 4 (JGr4), w której pozostała do 8 marca. 10 marca 1918 nastąpiła kolejna dyslokacja jednostki do Beveren, gdzie weszła w skład Jagdgruppe 6 (JGr6). W czasie działań z JGr6 eskadra odniosła swoje pierwsze zwycięstwo: 11 marca F. Ehmann zestrzelił Sopwitha Camela. W końcu marca jednostka została dołączona do Jagdgruppe 3 (JGr3) i przeniesiona w rejon działania 6 Armii. 6 czerwca kolejne przeniesienie w rejon działań 2 Armii. Jasta 47 została wówczas przydzielona do Jagdgruppe 9 (JGr9). Ostatnia relokacja jednostki nastąpiła 9 lipca w rejon działania 3 Armii. Jednostka korzystała z lotniska polowego w St. Marie-a-Py, gdzie pozostała do końca wojny.
W ostatnich dniach wojny Jasta 47 walczyła w składzie Jagdgruppe 5 (JGr5).
Piloci eskadry latali na samolotach: Pfalz D.III.
"Jasta 47" w całym okresie wojny odniosła ponad 14 zwycięstw nad samolotami nieprzyjaciela. W okresie od grudnia 1917 do listopada 1918 roku jej straty wynosiły 3 zabitych w walce, 4 ranny oraz 1 pilot w niewoli.
Łącznie przez jej personel przeszło 2 asów myśliwskich:

</doc>
<doc id="1565909" url="https://pl.wikipedia.org/wiki?curid=1565909" title="Obszar dworski">
Obszar dworski

Obszar dworski – teren wyłączony z granic gmin wiejskich, na którym funkcje administracyjne i sądownicze pełnił właściciel ziemski. Obszary dworskie funkcjonowały w Królestwie Polskim, Prusach i Galicji.
Od XV w. panowie feudalni, zwani inaczej szlachtą, zaczęli odbierać chłopom ziemie uprawne, włączając je do tzw. obszarów dworskich, czyli folwarków. Na mocy statutu warckiego (1423) zatwierdzonego przez Władysława II Jagiełłę, szlachta mogła pozbawiać ziemi sołtysów, o ile uznała ich za „krnąbrnych i nieposłusznych”. Szlachta wyznaczała chłopom grunty orne mniejszej i gorszej jakości (rugi) oraz przejmowała gospodarstwa opuszczone.
Wieś składała się wówczas z pańskiego dworu i jego wielkiego gospodarstwa oraz mniejszych chłopskich (przymusowa pańszczyzna). W obszarach dworskich ograniczano swobody osobiste poddanych, wprowadzając tzw. statut piotrkowski 1496 roku m.in. zabraniający chłopom opuszczać wieś. Pan mógł skazywać poddanych na kary pieniężne, chłostę, więzienie, dyby oraz karę śmierci.
W zaborze pruskim uprawnienia sądowe właściciela ziemskiego zniesiono w 1848, władzę policyjną w 1872 – obszary dworskie istniały do 1933.

</doc>
<doc id="1565915" url="https://pl.wikipedia.org/wiki?curid=1565915" title="Gastón Mazzacane">
Gastón Mazzacane

Gastón Hugo Mazzacane (ur. 8 maja 1975 w La Plata) – argentyński kierowca wyścigowy. Były kierowca Formuły 1 w latach 2000-2001 w zespołach Prost i Minardi.
Kariera.
W latach 1996-1998 Argentyńczyk startował w Międzynarodowej Formule 3000. Przez pierwsze dwa sezony ścigał się w zespole Auto Sport Racing i w tym czasie nie zdobył żadnych punktów. Trzeci sezon spędził w ekipie Astromega (dwukrotnie zmagania zakończył na szóstym miejscu) i w ogólnej punktacji zajął 21. miejsce.
W Formule 1 zadebiutował w 1999 roku w roli testera ekipy Minardi. Rok później był już etatowym kierowcą tego teamu. W całym sezonie najlepszym miejscem Gastóna była 8. pozycja podczas Grand Prix Europy, dzięki czemu rywalizację ukończył na 21. pozycji.
Na początku 2001 roku testował dla zespołu Arrows. Ostatecznie jednak zastąpił w ekipie Prost Nicka Heidfelda, który odszedł do szwajcarskiego zespołu Sauber. Niestety po czterech rozczarowujących występach, z których tylko jedno ukończył, w dodatku na niepunktowanej 12. pozycji, szef ekipy Alain Prost postanowił zastąpić go Brazylijczykiem Luciano Burti, który odszedł z Jaguar Racing. Sezon ostatecznie zakończył na 25. miejscu w klasyfikacji generalnej. W 2002 roku nie znalazł dla siebie miejsca w żadnej z ekip, chociaż był przymierzany do ekipy Phoenix, która miała powstać na bazie zlikwidowanego zespołu Prost. Ostatecznie jednak pomysł ten nie doszedł do skutku.
W roku 2004 zaangażował się w amerykańską serię Champ Car, gdzie startował w barwach ekipy Dale Coyne Racing. Wystartował w dziewięciu z czternastu rund. Najlepiej poradził sobie na ulicach Toronto, gdzie zajął 6. lokatę. Sezon ukończył na 17. pozycji z dorobkiem 73 punktów.
W latach 2005-2009 startował w zawodach Top Race V6, będących jedną z kategorii argentyńskich wyścigów samochodów turystycznych. W 2008 roku wystartował także w brazylijskiej Formule Truck (wyścigi ciężarówek).

</doc>
<doc id="1565922" url="https://pl.wikipedia.org/wiki?curid=1565922" title="Mecz Gwiazd PlusLigi Kobiet">
Mecz Gwiazd PlusLigi Kobiet

Mecz Gwiazd PlusLigi Kobiet – mecz najlepszych zawodniczek polskiej żeńskiej ligi siatkówki, wybieranych w głosowaniu przez internautów. W historii Ligi Siatkówki Kobiet odbyły się dwa mecze gwiazd, w sezonach 2008/2009 i 2009/2010.
Sezon 2008/2009.
Po raz pierwszy mecz odbył się 3 stycznia 2009 roku w Nowym Sączu. Zagrały ze sobą siatkarki zespołów z północy i południa Polski. W meczu nie było przerw technicznych, a zawodniczki zagrały w swoich klubowych strojach, co kilkakrotnie sprawiało kłopoty protokolantom. Hasłem meczu było: „Siatkarki, siatkarkom”, a całkowity dochód przeznaczony został na pomoc zawodniczkom znajdującym się w ciężkiej sytuacji życiowej.
"Miejsce": Hala Widowiskowo Sportowa w Nowym Sączu
Sezon 2009/2010.
Drugie spotkanie odbyło się 13 lutego 2010 roku, pomiędzy zespołami Wschodu i Zachodu, mecz odbył się na warszawskim Torwarze, przed Meczem Gwiazd mężczyzn. Zawodniczki „Zachodu” wystąpiły w biało-czerwonych, natomiast „Wschodu” – w czerwono-czarnych strojach. Zamiast nazwisk na koszulkach widniały pseudonimy siatkarek.
Do rozgrywki wprowadzono pewne modyfikacje:
"Miejsce": Hala Torwar w Warszawie

</doc>
<doc id="1565923" url="https://pl.wikipedia.org/wiki?curid=1565923" title="Dante i trzy królestwa">
Dante i trzy królestwa

Dante i trzy królestwa – obraz włoskiego malarza Domenico di Michelino, znajdujący się obecnie we florenckim kościele Santa Maria del Fiore.
Obraz został namalowany w 200. rocznicę urodzin Dantego. On też jest główną postacią dzieła. Dante ubrany jest w czerwoną szatę z wieńcem z liści laurowych osadzonym na czapce poetów. W lewej ręce trzyma swoje otwarte dzieło pt. "Divina Commedia". Z księgi rozchodzą się promienie mające oświetlić miasto. Sama postać stoi poza murami Florencji. Prawą rękę unosi w geście kierującym na sceny rozgrywane po jego lewej stronie. Motywy te zostały zapożyczone przez malarza z opisu kręgu piekła i raju opisanych w Boskiej komedii. Pierwsza scena przedstawia korowód ludzi potępionych, prowadzonych przez diabły do piekielnych otchłani. W głębi przedstawiona została góra czyśćcowa, na szczycie której Michelino umieścił raj Adama i Ewy.
Po prawej stronie artysta przedstawił widok na współczesną mu Florencję. Widać tutaj katedrę z kopułą i latarnią Brunelleschiego, która za czasów Dantego nie była gotowa. Kopuła nie ma jeszcze nadanej jej później zielono-białej elewacji. Główną postacią dzieła jest Dante ubrany w czerwoną szatę z wieńcem z liści laurowych osadzonym na czapce poetów. W lewej ręce trzyma swoje otwarte dzieło pt. Divina Commedia. Poeta stoi lekko przesunięty w prawo, w taki sposób, aby nie zasłaniać namalowanego z tyłu wzgórza Czyśćca, na szczycie której Michelino umieścił raj Adama i Ewy. Wyciągniętą prawą ręką wskazuje na trzy królestwa chrześcijańskiego życia pozagrobowego, które opisał w swoim poetyckim arcydziele, które na obrazie widnieją tuż za nim. 

</doc>
<doc id="1565925" url="https://pl.wikipedia.org/wiki?curid=1565925" title="Suzuka">
Suzuka



</doc>
<doc id="1565926" url="https://pl.wikipedia.org/wiki?curid=1565926" title="Parafia Świętych Marty i Marii w Grabarce">
Parafia Świętych Marty i Marii w Grabarce

 
Parafia Świętych Marty i Marii – przyklasztorna parafia prawosławna w Grabarce, w dekanacie Siemiatycze diecezji warszawsko-bielskiej.
Na terenie parafii funkcjonują 3 cerkwie:
Historia.
Parafia została erygowana w 1947. Wydzielono ją z parafii Świętych Apostołów Piotra i Pawła w Siemiatyczach, dołączając też 2 wsie z parafii św. Dymitra w Żerczycach oraz 3 wsie z parafii Narodzenia Przenajświętszej Bogurodzicy w Mielniku. Parafia Świętych Marty i Marii powstała w związku z utworzeniem żeńskiego monasteru Świętych Marty i Marii na Świętej Górze Grabarce.
Zasięg parafii.
W skład parafii wchodzą następujące wsie: Grabarka, Hałasówka, Homoty, Oksiutycze, Pawłowicze, Sycze, Szerszenie, Szumiłówka i Wakułowicze.

</doc>
<doc id="1565927" url="https://pl.wikipedia.org/wiki?curid=1565927" title="Whaddon Road">
Whaddon Road

Whaddon Road (od nazwy sponsora Abbey Business Stadium) – stadion piłkarski położony w mieście Cheltenham w Wielkiej Brytanii. Oddany został do użytku w 1932 roku. Obecnie swoje mecze na tym obiekcie rozgrywa zespół Cheltenham Town F.C., jego pojemność wynosi 7 066 miejsc.
Linki zewnętrzne.
Informacje o stadionie

</doc>
<doc id="1565929" url="https://pl.wikipedia.org/wiki?curid=1565929" title="Hayden Mullins">
Hayden Mullins

Ian Hayden Mullins (ur. 27 marca 1979 r. w Reading, Berkshire) – angielski piłkarz występującym na pozycji pomocnika.
Kariera piłkarska.
Mullins swoją przygodę z futbolem rozpoczął w 1996 w Crystal Palace. Od 1998 został włączony do pierwszej drużyny Palace. Anglik został dwa razy wybrany najlepszym piłkarzem swojej ekipy, w roku 1999 i 2003. Przez 5 lat gry dla "Orłów" wystąpił w 222 spotkaniach, w których strzelił 18 bramek.
W 2003, po krótkim wypożyczeniu, definitywnego transferu zawodnika dokonał West Ham United. Wraz z West Hamem awansował do Premier League w sezonie 2004/05. Dotarł także do finału Pucharu Anglii w sezonie 2005/06, w których to musiał uznać wyższość Liverpoolu. Przez 6 lat spędzonych w londyńskim klubie w 178 spotkaniach strzelił 4 bramki. 
W styczniu 2009 przeszedł do Portsmouth. Także z popularnymi "Pompey" dotarł do finału Pucharu Anglii w sezonie 2009/10, gdzie ostatecznie lepsza okazała się Chelsea. Łącznie przez 3 lata w Portsmouth rozegrał 114 spotkań, w których strzelił 3 bramki. 
W 2012 został wypożyczony na pół roku do Reading. Poprzez rozegranie 7 spotkań w drużynie Reading miał swój skład w mistrzostwo Championship. Sezon 2012/13 rozpoczął jako zawodnik Birmingham City. Dwa lata później został wypożyczony, a następnie kupiony przez 
Notts County, w którym w 2015 zakończył karierę piłkarską.
Mullins zagrał w trzech spotkaniach reprezentacji Anglii do lat 21. Zadebiutował w niej w marcu 1999 roku, kiedy to zagrał w spotkaniu z Polską.
Kariera trenerska.
Przez 4 lata, w okresie od 2016 do 2020, pracował jako trener młodzieżowego zespołu Watford U23. W międzyczasie w latach 2019 i 2020 pełnił rolę tymczasowego trenera pierwszej drużyny Watfordu. 3 września 2020 Mullins został ogłoszony asystentem głównego trenera Steve'a Bulla w Colchester United. W lutym 2021 Balla zastąpił Wayne Brown jako trener pierwszego zespołu. Po serii słabych wyników, Brown został z kolei zastąpiony przez Mullinsa 31 marca 2021. 13 maja 2021 Mullins został mianowany głównym trenerem Colchester na stałe. 19 stycznia 2022 Mullins został zwolniony ze stanowiska głównego trenera po serii słabych wyników.
Sukcesy.
West Ham United
Portsmouth
Reading

</doc>
<doc id="1565930" url="https://pl.wikipedia.org/wiki?curid=1565930" title="Gustav Kraatz">
Gustav Kraatz

Ernst Gustav Kraatz (ur. 13 marca 1831 w Berlinie, zm. 2 listopada 1909, tamże) – niemiecki entomolog. 
Życie i działalność naukowa.
Zajmował się głównie chrząszczami. Pierwszą pracę naukową opublikował w wieku 18 lat. W latach 1850-53 studiował prawo w Heidelbergu i w Bonn, ale porzucił nieinteresujące go studia i ukończył studia przyrodnicze na Uniwersytecie Fryderyka Wilhelma w Berlinie w 1856 roku, gdzie później pracował jako profesor. Pozostawił około 1400 prac, opisał kilkaset nowych dla nauki gatunków chrząszczy. Pod koniec życia stracił wzrok. 
Działalność organizatorska.
Był założycielem Berlińskiego Stowarzyszenia Entomologów (niem. "Berliner Entomologischer Verein") w 1856, Niemieckiego Towarzystwa Entomologicznego (niem. "Deutsche Entomologische Gesellschaft") w 1881, którego przewodniczącym był nieprzerwanie przez 25 lat, oraz Niemieckiego Entomologicznego Muzeum Narodowego (niem. "Deutsches Entomologisches Nationalmuseum") w 1886.
Jego zbiory znajdują się w Niemieckim Instytucie Entomologicznym (niem. "Deutsches Entomologisches Institut").

</doc>
<doc id="1565931" url="https://pl.wikipedia.org/wiki?curid=1565931" title="Ernst Gustav Kraatz">
Ernst Gustav Kraatz



</doc>
<doc id="1565932" url="https://pl.wikipedia.org/wiki?curid=1565932" title="Victoria Park">
Victoria Park



</doc>
<doc id="1565942" url="https://pl.wikipedia.org/wiki?curid=1565942" title="Porytowe wzgórze">
Porytowe wzgórze



</doc>
<doc id="1565943" url="https://pl.wikipedia.org/wiki?curid=1565943" title="Małgorzata Myćka">
Małgorzata Myćka

Małgorzata Myćka (ur. 5 marca 1986) – polska koszykarka. Gra na pozycji obrońcy, w sezonie 2007/2008 średnio zdobywała 2,77 pkt. Mierzy 178 centymetrów. 

</doc>
<doc id="1565944" url="https://pl.wikipedia.org/wiki?curid=1565944" title="Victoria Park (Hartlepool)">
Victoria Park (Hartlepool)

Victoria Park stadion piłkarski położony w mieście Hartlepool w Wielkiej Brytanii. Oddany został do użytku w 1886 roku. Obecnie swoje mecze na tym obiekcie rozgrywa zespół Hartlepool United F.C., jego pojemność wynosi 7 691 miejsc.

</doc>
<doc id="1565945" url="https://pl.wikipedia.org/wiki?curid=1565945" title="Monika Zehrt">
Monika Zehrt

Monika Zehrt, po mężu Landgraf (ur. 29 września 1952 w Riesa) – wschodnioniemiecka lekkoatletka, dwukrotna mistrzyni olimpijska.
Kariera sportowa.
Specjalizowała się w biegu na 400 metrów. Zdobyła złote medale w tej konkurencji i w sztafecie 4 × 400 metrów na mistrzostwach Europy juniorów w 1970 w Paryżu.
Zdobyła złoty medal w sztafecie 4 × 400 metrów (która biegła w składzie: Rita Kühne, Ingelore Lohse, Helga Seidler i Zehrt) na mistrzostwach Europy w 1971 w Helsinkach. Sztafeta NRD ustanowiła wówczas rekord świata czasem 3:29,3. 4 lipca 1972 w Colombes Zehrt wyrównała należący do Marilyn Neufville rekord świata w biegu na 400 metrów wynikiem 51,0 s, a następnego dnia w tym samym mieście wschodnioniemiecka 4 × 400 metrów w składzie: Dagmar Käsling, Seidler, Zehrt i Brigitte Rohde poprawiła własny rekord świata wynikiem 3:28,8.
Na igrzyskach olimpijskich w 1972 w Monachium w Zehrt zdobyła złote medale w biegu na 400 metrów (wyprzedzając Ritę Wilden z Republiki Federalnej Niemiec i Kathy Hammond ze Stanów Zjednoczonych i ustanawiając rekord olimpijski wynikiem 51,08 stanowiącym rekord olimpijski) oraz w sztafecie 4 × 400 metrów, gdzie wraz z koleżankami (Käsling, Kühne i Seidler) ustanowiła rekord świata wynikiem 3:22,95 (poprzednio w eliminacjach sztafeta NRD także poprawiła własny rekord świata). Monika Zehrt jest najmłodszą (do 2020) mistrzynią olimpijską w biegu na 400 metrów (w chwili zdobycia tytułu nie miała ukończonych 20 lat).
Zehrt wygrała bieg na 400 metrów w finale Pucharu Europy w 1973 w Edynburgu.
Była mistrzynią NRD w biegu na 400 metrów w 1970, 1972 i 1973 oraz w sztafecie 4 × 400 metrów w latach 1969–1973, a także wicemistrzynią w sztafecie 4 × 100 metrów w 1973. W hali była mistrzynią NRD w biegu na 400 metrów w 1972 oraz brązową medalistką na tym dystansie w 1970, a także wicemistrzynią w biegu sztafetowym w 1970.
W 1971 otrzymała brązowy, a w 1972 srebrny Order Zasługi dla Ojczyzny.
W 1974 zakończyła karierę sportową. Była zawodniczką klubu SC Dynamo Berlin. Po ukończeniu studiów (handel zagraniczny) pracowała na kierowniczym stanowisku w firmie meblarskiej. Ma dwóch synów, z których Steffen Landgraf był w młodości znanym lekkoatletą, a obecnie jest naukowcem w dziedzinie psychiatrii sądowej.

</doc>
<doc id="1565948" url="https://pl.wikipedia.org/wiki?curid=1565948" title="10 Katowicki Oddział WOP">
10 Katowicki Oddział WOP

Katowicki Oddział WOP nr 10 – zlikwidowany oddział w strukturze organizacyjnej Wojsk Ochrony Pogranicza pełniący służbę na granicy polsko-czechosłowackiej.
Formowanie i zmiany organizacyjne.
Katowicki Oddział WOP nr 10 JW 2219 został sformowany we wrześniu 1946 roku na bazie 10 Oddziału Ochrony Pogranicza, na podstawie rozkazu NDWP nr "0153/org". z 21 września 1946 roku z miejsce dyslokacji w Gliwicach. Oddział posiadał pięć komend, 25 strażnic, stan etatowy wynosił 1900 żołnierzy i 14 pracowników cywilnych.
W 1947 roku rozformowano grupę manewrową oddziału, a w jej miejsce powołano szkołę podoficerską o etacie 34 oficerów i podoficerów oraz 140 elewów.
Sztab oddziału stacjonował w Gliwicach ul. Nowotki obecnie Daszyńskiego 56. 
Rozformowany 24 kwietnia 1948 roku. Na jego bazie powstała 21 Brygada Ochrony Pogranicza.
Struktura organizacyjna.
We wrześniu 1946 roku stan etatowy oddziału przewidywał: 5 komend, 25 strażnic, 1900 wojskowych i 14 pracowników cywilnych. Po reorganizacji w 1947 roku było to: 4 komendy odcinków, 25 strażnic 1774 wojskowych i 13 pracowników cywilnych. Z dniem 15 lipca 1947 roku, 224 strażnica WOP Głuchołazy została przejęta przez Wrocławski Oddział Wojsk Ochrony Pogranicza nr 11, zgodnie z rozkazem Departamentu WOP nr "033" z dnia 26 czerwca 1947 roku.
Sztandar oddziału.
Wręczenie sztandaru odbyło się 4 listopada 1946 roku. W uroczystości udział wzięli m.in.: minister obrony narodowej, marszałek Polski Michał Rola-Żymierski, minister hutnictwa Hilary Minc, wojewoda śląski gen. bryg. Aleksander Zawadzki, dowódca Okręgu Wojskowego IV gen. Stanisław Popławski oraz szef Departamentu WOP gen. bryg. Gwidon Czerwiński.
Na lewej stronie płatu sztandaru, w dolnym prawym rogu, na tarczce znajduje się czterowierszowy napis: „C.Z.P. (HUTNICZEGO) 24.XI.1946”.
W drzewce sztandaru gwoździe pamiątkowe wbijali m.in.: gen. Marian Spychalski, minister Eugeniusz Szyr, Generalny Dziekan Wojska Polskiego ks. płk Stanisław Warchałowski, wicewojewoda śląski płk Jerzy Ziętek, płk Redlich, płk Kuczyński oraz przedstawiciele kopalń „Pokój”, „Kościuszko”, „Bankowa” i „Mała Panew”.
Pomimo reorganizacji i zmiany nazwy jednostki, na sztandarze nie dokonywano żadnych poprawek. Sztandar został przekazany do Muzeum Wojska Polskiego w Warszawie 1 lipca 1963 roku.

</doc>
<doc id="1565949" url="https://pl.wikipedia.org/wiki?curid=1565949" title="Parafia Świętych Apostołów Piotra i Pawła w Wołominie">
Parafia Świętych Apostołów Piotra i Pawła w Wołominie

 
Parafia Świętych Apostołów Piotra i Pawła – parafia prawosławna w Wołominie, w dekanacie Warszawa diecezji warszawsko-bielskiej.
Na terenie parafii funkcjonuje 1 cerkiew:
Historia.
W XIX w. powstała kaplica prawosławna przy stacji kolejowej w Wołominie.
Parafia w Wołominie została erygowana w 1930. Początkowo jej świątynią była kaplica domowa urządzona na poddaszu budynku należącego do rodziny Michalczonków przy ulicy Tramwajowej 5 (obecnie ulica Józefa Piłsudskiego). Została ona poświęcona 29 czerwca 1930. Na początku lat 30. parafia liczyła ok. 80 osób.
7 kwietnia 1935 odbyła się uroczystość położenia kamienia węgielnego pod budowę nowego obiektu parafialnego, w którym funkcję kaplicy domowej pełniło pomieszczenie w części parterowej. Cerkiew została oddana do użytku w 1938 (29 czerwca miało miejsce jej poświęcenie). Budynek został poważnie uszkodzony w czasie II wojny światowej, następnie wyremontowany. W latach 50. XX w. miał miejsce remont wnętrza cerkwi, zaś na początku XXI w. – generalna renowacja całej świątyni.
Po II wojnie światowej liczba wiernych parafii w Wołominie poważnie spadła. Obecnie należy do niej jedynie kilka rodzin. Święta Liturgia odprawiana jest co niedziela.

</doc>
<doc id="1565951" url="https://pl.wikipedia.org/wiki?curid=1565951" title="Edgar Street">
Edgar Street

Edgar Street stadion piłkarski położony w mieście Hereford w Wielkiej Brytanii. Oddany został do użytku pod koniec XIX w. (dokładna data nie jest znana). Swoje mecze na tym obiekcie rozgrywał zespół Hereford United F.C., jego pojemność wynosi 7 100 miejsc (w tym 2 761 siedących). Obecnie na stadionie gra Hereford FC.

</doc>
<doc id="1565952" url="https://pl.wikipedia.org/wiki?curid=1565952" title="21 Brygada Ochrony Pogranicza">
21 Brygada Ochrony Pogranicza

 21 Brygada Ochrony Pogranicza – zlikwidowana jedna z brygad Wojsk Ochrony Pogranicza pełniąca służbę na granicy polsko-czechosłowackiej.
Formowanie i zmiany organizacyjne.
21 Brygada Ochrony Pogranicza JW 2219 została sformowana w 1948 roku na bazie Katowickiego Oddziału WOP nr 10, na podstawie rozkazu MON nr "055/org". z 20 marca 1948 roku. Brygada posiadała pięć batalionów, a stan etatowy wynosił 2014 żołnierzy i 12 pracowników cywilnych. Sztab brygady stacjonował w Gliwicach ul. Nowotki obecnie Daszyńskiego 56. Podlegała Głównemu Inspektoratowi Ochrony Pogranicza, a od 1 stycznia 1950 roku Dowództwu WOP na podstawie rozkazu MBP nr "068" z dnia 1 lipca 1949 roku. Z dniem 1 stycznia 1949 roku Wojska Ochrony Pogranicza, rozkazem MON nr "205/Org". z dnia 12 grudnia 1948 roku podporządkowane zostały Ministrowi Bezpieczeństwa Publicznego Zabezpieczenie materiałowe przejęły komendy wojewódzkie Milicji Obywatelskiej.
Aby nadać ochronie granic większą rangę, podkreślano wojskowy charakter formacji, 1 stycznia 1950 roku powrócono w nazwach jednostek do wcześniejszego określania: „Wojska Ochrony Pogranicza”. 1 stycznia 1951 roku weszła w życie nowa numeracja batalionów i brygad Wojsk Ochrony Pogranicza. Na bazie 21 Brygady Ochrony Pogranicza powstała 4 Brygada WOP.
Struktura organizacyjna.
Etat brygady przewidywał: 5 batalionów, 2014 wojskowych i 12 pracowników cywilnych .
Na terenie odpowiedzialności brygady funkcjonowało dziewięć GPK :
Sztandar brygady.
Wręczenie sztandaru dla poprzednika brygady - Katowickiego Oddziału WOP nr 10 odbyło się 4 listopada 1946 roku. W uroczystości udział wzięli m.in.: minister obrony narodowej, marszałek Polski Michał Rola-Żymierski, minister hutnictwa Hilary Minc, wojewoda śląski gen. bryg. Aleksander Zawadzki, dowódca Okręgu Wojskowego IV gen. Stanisław Popławski oraz szef Departamentu WOP gen. bryg. Gwidon Czerwiński.
Na lewej stronie płatu sztandaru, w dolnym prawym rogu, na tarczce znajduje się czterowierszowy napis: „C.Z.P. (HUTNICZEGO) 24.XI.1946”.
W drzewce sztandaru gwoździe pamiątkowe wbijali m.in.: gen. Marian Spychalski, minister Eugeniusz Szyr, Generalny Dziekan Wojska Polskiego ks. płk Stanisław Warchałowski, wicewojewoda śląski płk Jerzy Ziętek, płk Redlich, płk Kuczyński oraz przedstawiciele kopalń „Pokój”. „Kościuszko”. „Bankowa” i „Mała Panew”.
Pomimo reorganizacji i zmiany nazwy jednostki, na sztandarze nie dokonywano żadnych poprawek. Sztandar został przekazany do Muzeum Wojska Polskiego w Warszawie 1 lipca 1963 roku.

</doc>
<doc id="1565955" url="https://pl.wikipedia.org/wiki?curid=1565955" title="Lavinia Agache">
Lavinia Agache

Lavinia Agache, po mężu Carney (ur. 11 lutego 1966 w Căiuți) – rumuńska gimnastyczka sportowa. Mistrzyni i brązowa medalistka olimpijska z Los Angeles (1984), mistrzyni Europy (1983) w ćwiczeniach na równoważni. Wielokrotna medalistka mistrzostw świata i Europy.
Startowała na arenie międzynarodowej w latach 1979–1985. Zakończyła karierę po doznaniu kontuzji kolana. Wróciła do profesjonalnego sportu w 1991 roku, kiedy to uczestniczyła w mistrzostwach świata profesjonalistów w gimnastyce sportowej. Przeprowadziła się do Stanów Zjednoczonych, gdzie występowała w pokazach sportowych. Wyszła za mąż za Toma Carney’a i pracowała jako trenerka gimnastyki.

</doc>
<doc id="1565956" url="https://pl.wikipedia.org/wiki?curid=1565956" title="Suzuka (tor)">
Suzuka (tor)



</doc>
<doc id="1565957" url="https://pl.wikipedia.org/wiki?curid=1565957" title="Alexander von Falkenhausen">
Alexander von Falkenhausen

Alexander Ernst Alfred Hermann Freiherr von Falkenhausen (ur. 29 października 1878 w Gut Blumenthal na Śląsku, zm. 31 lipca 1966 w Nassau) – niemiecki generał piechoty ("General der Infanterie").
Pełnił funkcję attaché wojskowego w Tokio (1910-1914). Doradca wojskowy Generalissimusa Czang Kaj-szeka do czasu gdy w 1938 r., pod presją Japonii, musiał opuścić Chiny.
Po powrocie do Europy, w latach 1940–1944 kierownik administracji wojskowej w okupowanej Belgii. Był bliskim przyjacielem uczestników nieudanego zamachu 20 lipca 1944 – Carla Friedricha Goerdelera i Erwina von Witzlebena. Wkrótce po zamachu aresztowany przez Gestapo.
Przetrzymywany między innymi w obozie koncentracyjnym w Dachau. Był jednym z prominentnych więźniów uwolnionych przez Wehrmacht w Południowym Tyrolu w maju 1945 roku. 4 maja 1945 roku zatrzymany przez żołnierzy amerykańskiej Piątej Armii nad jeziorem Prags.
Został pochowany na Cmentarzu Leśnym w Monachium.

</doc>
<doc id="1565958" url="https://pl.wikipedia.org/wiki?curid=1565958" title="Opocznianka">
Opocznianka

Opocznianka ("Pogorzelec", "Młynek") – struga dorzecza Pilicy, lewy dopływ Wąglanki o długości 18,1 km.

</doc>
<doc id="1565959" url="https://pl.wikipedia.org/wiki?curid=1565959" title="4 Brygada WOP">
4 Brygada WOP

4 Brygada Wojsk Ochrony Pogranicza – zlikwidowany związek taktyczny Wojsk Ochrony Pogranicza pełniący służbę graniczną na granicy polsko-czechosłowackiej.
Formowanie i zmiany organizacyjne.
4 Brygada Wojsk Ochrony Pogranicza JW 2445 została sformowana 1 stycznia 1951 roku na bazie 21 Brygady Ochrony Pogranicza, na podstawie rozkazu MBP nr 043/org z 3 czerwca 1950 roku z podległością Dowództwu WOP. Nowa numeracja batalionów i brygad weszła w życie z dniem 1 stycznia 1951 roku. Sztab brygady stacjonował w Gliwicach ul. Nowotki obecnie Daszyńskiego 56. 1 lipca 1952 roku Dowództwo WOP przyjęło od komend wojewódzkich MO całokształt spraw związanych z zaopatrzeniem kwatermistrzowskim brygad, a te z kolei pododdziałów granicznych. Od tego czasu wojska ochrony pogranicza stały się w pełni samodzielne i niezależne w sprawach gospodarczych.
Rozformowana 1 stycznia 1958 roku. Na jej bazie powstała 4 Górnośląska Brygada WOP.
Struktura organizacyjna.
Stan osobowy wynosił 3378 wojskowych.
Sztandar brygady.
Wręczenie sztandaru dla poprzednika brygady – Katowickiego Oddziału WOP nr 10 odbyło się 4 listopada 1946 roku. W uroczystości udział wzięli m.in.: minister obrony narodowej, marszałek Polski Michał Rola-Żymierski, minister hutnictwa Hilary Minc, wojewoda śląski gen. bryg. Aleksander Zawadzki, dowódca Okręgu Wojskowego IV gen. Stanisław Popławski oraz szef Departamentu WOP gen. bryg. Gwidon Czerwiński.
Na lewej stronie płatu sztandaru, w dolnym prawym rogu, na tarczce znajduje się czterowierszowy napis: „C.Z.P. (HUTNICZEGO) 24.XI.1946”.
W drzewce sztandaru gwoździe pamiątkowe wbijali m.in.: gen. Marian Spychalski, minister Eugeniusz Szyr, Generalny Dziekan Wojska Polskiego ks. płk Stanisław Warchałowski, wicewojewoda śląski płk Jerzy Ziętek, płk Redlich, płk Kuczyński oraz przedstawiciele kopalń „Pokój”, „Kościuszko”, „Bankowa” i „Mała Panew”.
Pomimo reorganizacji i zmiany nazwy jednostki, na sztandarze nie dokonywano żadnych poprawek. Sztandar został przekazany do Muzeum Wojska Polskiego 1 lipca 1963 roku.

</doc>
<doc id="1565960" url="https://pl.wikipedia.org/wiki?curid=1565960" title="Eric Mjöberg">
Eric Mjöberg

Eric Georg Mjöberg (ur. 6 sierpnia 1882 w Ås, Halland, zm. 8 lipca 1938 w Sztokholmie) – szwedzki zoolog i etnograf, kierujący szwedzkimi wyprawami naukowymi do Australii na początku XX wieku.
Mjöberg kierował ekspedycjami do północno-zachodniej Australii w latach 1910-1911, do Queensland w latach 1912-1913. Pracował w stacji doświadczalnej Deli w Medanie na Sumatrze w latach 1919-1922, i był kustoszem muzeum w Sarawaku na Borneo od 1922 do 1924.
W trakcie swoich wypraw kolekcjonował szkielety Aborygenów, których uważał za ogniwo łączące małpy z ludźmi. W późniejszym okresie życia pisał o swoich podróżach. W ostatnich latach życia ciężko chorował.

</doc>
<doc id="1565966" url="https://pl.wikipedia.org/wiki?curid=1565966" title="Jabłko cukrowe">
Jabłko cukrowe

Jabłko cukrowe (ang. "sugar-apple" lub "sweetsop") – owoc drzewa o nazwie flaszowiec łuskowaty "Annona squamosa", pochodzącego z Karaibów i Ameryki Południowej. Gatunek ten jest obecnie uprawiany w większości krajów tropikalnych. 
Owoc swoim wyglądem przypomina wielką, przerośnięta zieloną malinę o wielkości jabłka, z grubą skórą, pod którą kryje się bardzo słodki, biały miąższ o konsystencji kremowej – stąd też taka nazwa owocu podkreślająca smak – jabłko cukrowe jest tak słodkie jak cukier. Owoc łatwo rozbija się na dwie części, dzięki czemu bez problemu można się dostać do wnętrza jabłka (miąższu), które w połączeniu ze schłodzonym mlekiem kokosowym tworzy lekkie, naturalne i pyszne lody. Jabłko cukrowe zawiera dużo fosforu i wapnia oraz żelazo, karoten, kwas askorbinowy i inne witaminy i minerały.

</doc>
<doc id="1565967" url="https://pl.wikipedia.org/wiki?curid=1565967" title="Krzemień (Pojezierze Ińskie)">
Krzemień (Pojezierze Ińskie)

Krzemień – jezioro na Pojezierzu Ińskim, położone w gminie Dobrzany, w powiecie stargardzkim, w woj. zachodniopomorskim. Krzemień znajduje się w południowej części Ińskiego Parku Krajobrazowym, ok. 4 km na wschód od miasta Dobrzany oraz ok. 5 km na południe od miasta Ińsko.
Według danych gminy Dobrzany powierzchnia zbiornika wynosi 233,35 ha, a maksymalna głębokość 29,2 m. Krzemień jest jeziorem o II klasie czystości. Jezioro jest wykorzystywane przez płetwonurków.
Linia brzegowa Krzemienia jest przeważnie prosta, a brzegi wysokie porośnięte od strony północnej lasem bukowym. Od strony północno-wschodniej jeziora jest ujście rzeki Iny – dość wąskie, kamieniste z szybko płynącą wodą. 200 m dalej w kierunku południowo-wschodnim wpada potok z pobliskiego jeziora Chotom. Zespół źródlisk, Chotom oraz las nad Krzemieniem stanowi od 2007 r. rezerwat przyrody nieożywionej "Krzemieńskie Źródliska", w którym występują wychodnie warstw wodonośnych i rozwijają się unikalne ekosystemy źródliskowe i bagienne. Przez rezerwat prowadzi znakowany zielony turystyczny Szlak Wzniesieniami Moreny Czołowej (Dobrzany→ Ińsko→ Cieszyno).
Na południowym brzegu leży wieś Krzemień – tu znajduje się słynna w okolicy, ogromna lipa – ponad 400 letni pomnik przyrody, a 400 m na wschód znajduje się wypływ Iny z jeziora, który jest szeroki, silnie zabagniony. Na południe od jeziora występują tereny polne.
Według typologii rybackiej jest jeziorem sielawowo-leszczowym. Dominuje tu leszcz, szczupak, a gatunkami towarzyszącymi są okoń i węgorz.

</doc>
<doc id="1565969" url="https://pl.wikipedia.org/wiki?curid=1565969" title="Bronisław Wiśniewski">
Bronisław Wiśniewski

Bronisław Wiśniewski (ur. 1922, zm. 2003) – trener koszykówki żeńskiej, przez wiele lat prowadzący koszykarki AZS-u Poznań.
Po ukończeniu kursu instruktorskiego w 1953, prowadził w latach 1954-1957 szkolny zespół Zryw Poznań, następnie w latach 1957-1961 KS Energetyk Poznań. W 1955 uzyskał stopień trenera II klasy, a w roku 1966 trenera I klasy. W 1961 został zaangażowany do AZS.
Twórca największych sukcesów poznańskiego klubu, jakimi były zdobycie brązowego medalu w 1977 oraz jedynego do tej pory mistrzostwa Polski w 1978. Początkowo prowadził poznańskie akademiczki na parkietach niższych lig, później ekstraklasy. Po zdobyciu mistrzostwa AZS występował w elitarnych rozgrywkach Pucharu Europy. Trzykrotnie zdobywał też z juniorkami AZS-u mistrzostwo Polski w latach 1966, 1967 i 1977.
W roku 1979 przestał być trenerem AZS-u, jednak powrócił do klubu akademickiego w sierpniu 1983, w międzyczasie trenował koszykarki GKS Olimpia Poznań oraz reprezentację kobiecą Akademii Rolniczej.
Asystentem trenera Wiśniewskiego w czasach największych sukcesów poznańskiego klubu był Roman Haber, a kierownikiem zespołu Józef Martyła.

</doc>
<doc id="1565971" url="https://pl.wikipedia.org/wiki?curid=1565971" title="Aghadżari">
Aghadżari

Aghadżari (pers. آغاجاری), także "Aga Dżari", "Agha Jari", "Aghajari" – miasto w Iranie. Położone jest w południowo-zachodniej części kraju, w ostanie Chuzestan, na przedgórzu gór Zagros.
Należy do głównych ośrodków wydobywania ropy naftowej w kraju (wydobywa się ją tam od 1938 roku), posiada najbogatsze lądowe złoże naftowe w Iranie. Rurociągi naftowe łączą miasto m.in. z Abadanem, Teheranem, a także wyspą Chark.
Według spisu z 2011 miasto liczy 12 653 mieszkańców; dla porównania, w 2006 było ich 13 175, zaś w 1996 – 14 508.

</doc>
<doc id="1565975" url="https://pl.wikipedia.org/wiki?curid=1565975" title="Parafia św. Aleksandry w Stanisławowie">
Parafia św. Aleksandry w Stanisławowie

Parafia św. Aleksandry – parafia prawosławna w Stanisławowie, w dekanacie Warszawa diecezji warszawsko-bielskiej.
Na terenie parafii funkcjonuje 1 cerkiew:
W Prawosławnym Domu Opieki Społecznej „Betania” w Stanisławowie znajduje się kaplica.
Historia.
Parafia prawosławna w Stanisławowie koło Pomiechówka została założona w I połowie XIX w., po rozpoczęciu przez władze carskie rozbudowy twierdzy w Modlinie. Wokół tej twierdzy osiedlili się chłopi pochodzący z guberni pskowskiej. Początkowo należeli do parafii nowogieorgijewskiej, jednak ze względu na uwarunkowania militarne uczęszczanie na cerkiewne nabożeństwa było dość utrudnione. Dlatego też ówczesne władze Królestwa Polskiego postanowiły wybudować dla prawosławnych przesiedleńców z głębi Rosji dodatkową cerkiew w jednej ze wsi nieopodal Modlina.
Plan cerkwi został zatwierdzony w 1840, zaś 10 maja 1844 w Kolonii Aleksandryjskiej (dzisiejszym Stanisławowie) poświęcono miejsce pod budowę nowej świątyni. Cerkiew wzniesiono w ciągu roku i konsekrowano 29 września 1845 pod wezwaniem św. Męczennicy Księżnej Aleksandry. Parafia w owym czasie liczyła około 400 wiernych, posiadała też własny cmentarz (w odległości 3 km od twierdzy modlińskiej), na którym w 1852 zbudowano murowaną kaplicę pod wezwaniem Ikony Matki Bożej "Wszystkich Strapionych Radość". Do parafii oprócz Kolonii Aleksandryjskiej należały również inne „"kolonie rossyjskie"” założone w rejonie twierdzy modlińskiej z polecenia namiestnika Królestwa Polskiego księcia Iwana Paskiewicza: Konstantynowska, Kosewka, Szczypiorna i Zakroczymska. W 1907 parafia powiększyła się terytorialnie (objęła swoim zasięgiem m.in. okolice Płońska), w wyniku czego nastąpił wzrost liczby wiernych do około 1300 osób.
W okresie I wojny światowej cerkiew św. Aleksandry uległa poważnym uszkodzeniom i po wojnie została rozebrana. Nabożeństwa w tym czasie celebrowano w domu parafialnym. Z części cegieł oraz wewnętrznych filarów pozostałych z rozbiórki cerkwi wzniesiono w 1935 mniejszą, jednokopułową świątynię (w miejscu poprzedniej). W nowej stanisławowskiej cerkwi umieszczono ikonostas pochodzący z nieistniejącej dziś cerkwi św. Jerzego, która znajdowała się na terenie twierdzy modlińskiej.
W 2013 parafia liczyła 35 wiernych. Jest jedyną wiejską placówką prawosławną w województwie mazowieckim. Przy parafii działa Prawosławny Dom Opieki Społecznej „Betania”, powstały w latach 70. XX w. Cmentarz parafialny znajduje się w Nowym Modlinie. Od 1998 parafia jest ponownie właścicielem opuszczonego prawosławnego cmentarza wojskowego, mieszczącego się również w Nowym Modlinie.

</doc>
<doc id="1565977" url="https://pl.wikipedia.org/wiki?curid=1565977" title="Plebiscyt Przeglądu Sportowego 2008">
Plebiscyt Przeglądu Sportowego 2008

74. Plebiscyt na 10 Najlepszych Sportowców Polski 2008 roku Przeglądu Sportowego został rozstrzygnięty 3 stycznia 2009 podczas Gali Mistrzów Sportu w Warszawie.
Nominowanych zostało dwudziestu pięciu sportowców, w tym wszyscy polscy medaliści Igrzysk Olimpijskich w Pekinie. Głosowanie przeprowadzane było w dwóch etapach - wybór pierwszej dziesiątki, a następnie - podczas gali - najlepszego sportowca, który otrzymał statuetkę Złotego Czempiona. Głosami widzów TVP główną nagrodę otrzymał kierowca Formuły 1, Robert Kubica.

</doc>
<doc id="1565978" url="https://pl.wikipedia.org/wiki?curid=1565978" title="Suda (Kreta)">
Suda (Kreta)

Suda (gr. Σούδα) – miejscowość portowa w Grecji, położona na Krecie, nad zatoką Suda, w administracji zdecentralizowanej Kreta, w regionie Kreta, w jednostce regionalnej Chania, w gminie Chania. W 2011 roku liczyła 6358 mieszkańców.
Obecnie znajduje się tam baza morska NATO, a także cmentarz aliancki z okresu II wojny światowej, na którym pochowani są również cywile zabici podczas walk o Kretę. Na cmentarzu pochowany jest również polski lotnik zestrzelony 19 listopada 1943 w okolicach Krety J. Zbyszyński. Według tablicy umieszczonej na cmentarzu, spoczywa tam: 862 Brytyjczyków, 5 Kanadyjczyków, 197 Australijczyków, 446 Nowozelandczyków, 9 Południowoafrykańczyków, 1 Hindus, 7 innych.

</doc>
<doc id="1565979" url="https://pl.wikipedia.org/wiki?curid=1565979" title="Guillermo Toledo">
Guillermo Toledo

Guillermo Toledo, właściwie Guillermo Toledo Monsalve, lepiej znany jako Willy Toledo (ur. 22 maja 1970 roku w Madrycie) – hiszpański aktor producent filmowy, teatralny i telewizyjny.
W 1996 roku związał się z grupą teatralną Animalario. Osiągnął wielką popularność w Hiszpanii rolą Richarda w sitcomie Telecinco "Siedem żyć" ("7 vidas", 1999-2006), za którą odebrał nagrodę Unión de Actores. Był dwukrotnie nominowany do nagrody Goya; za rolę opuszczonego Pedro, który ze złamanym sercem odkrywa, że jego kobietę odebrał mu najlepszy kolega w komediodramacie muzycznym "Po drugiej stronie łóżka" ("El Otro lado de la cama", 2002) i jako ambitny pracownik, który dąży do objęcia kierownictwa, pewnego wieczoru uwodzi seksowną ekspedientkę i spędza z nią noc w domu towarowym w czarnej komedii "Zbrodnia ferpekcyjna" ("Crimen Ferpecto", 2004).
W 2003 roku podczas XVII gali wręczenia nagród Goya miała na sobie sweter z wizerunkiem byłego lidera wietnamskiego Hồ Chí Minha i krytykował udział Hiszpanii w wojnie w Iraku.
Na Boże Narodzenie 2007 w Hiszpanii był twarzą kampanii reklamowej gry wideo "World of Warcraft", na równi z Mr. T, Verne Troyerem, Williamem Shatnerem w Stanach Zjednoczonych i Jeanem-Claude Van Damme we Francji.

</doc>
<doc id="1565980" url="https://pl.wikipedia.org/wiki?curid=1565980" title="Krzysztof Dzierma">
Krzysztof Dzierma

Krzysztof Dzierma (ur. 29 maja 1959 w Kętrzynie) – polski aktor niezawodowy, kompozytor muzyki teatralnej. Kierownik muzyczny Białostockiego Teatru Lalek.
Popularność zdobył dzięki roli księdza proboszcza Antoniego w Królowym Moście, w serii filmów w reżyserii Jacka Bromskiego "U Pana Boga..."
W 2009 został odznaczony Srebrnym Medalem „Zasłużony Kulturze Gloria Artis”.

</doc>
<doc id="1565981" url="https://pl.wikipedia.org/wiki?curid=1565981" title="Czawdar">
Czawdar

Czawdar (buł. "Чавдар") – istniejący w latach 1924–1999 bułgarski producent autobusów i trolejbusów, który miał swoją siedzibę w mieście Botewgrad w Bułgarii. 
Historia firmy.
Firma została założona przez Raczo Dżambowa w 1924 roku. W latach 1927–1947 fabryka ta wyprodukowała zaledwie 200 sztuk autobusów, w oparciu o samochody Ford, Mercedes-Benz oraz Dodge. W 1948 roku firma stała się własnością państwa i rozpoczęła produkcję autobusu na podstawie Škody RTO. W 1962 roku fabryka rozpoczęła produkcję modeli M65 i M66, które stały się popularne w ówczesnej Bułgarii. Pod koniec lat 60. pojawiły się modele M80 i M81 na podstawie Škody. W 1968 roku rozpoczął się proces modernizacji fabryki a wkrótce nawiązano współpracę z niemiecką Setrą. W 1979 roku firma Czawdar we współpracy z Autosanem, zbudowała dwa prototypy autobusu Autosan-Czawdar 11M4/H11. W 1993 roku zakład podjął współpracę z firmą MAN w wyniku której powstał m.in. przegubowy Czawdar 141. Na początku 1999 r. niestabilna sytuacja finansowa spółki doprowadziła ją do upadku.

</doc>
<doc id="1565982" url="https://pl.wikipedia.org/wiki?curid=1565982" title="Sranan tongo">
Sranan tongo

Sranan tongo (język surinamski, język srański, taki-taki) – język kreolski używany w Surinamie, oparty na angielskim. Jest to język ojczysty miejscowych Kreoli. Jest używany jako lingua franca przez ok. 80% ludności Surinamu, gdzie służy do komunikacji międzyetnicznej. Wykazuje podobieństwo do kreolskiego języka krio używanego w Sierra Leone.

</doc>
<doc id="1565983" url="https://pl.wikipedia.org/wiki?curid=1565983" title="Wieczni łowcy">
Wieczni łowcy

Wieczni łowcy – dwudziesty pierwszy album zespołu Boys wydany pod koniec roku 2005 w firmie fonograficznej Green Star. 

</doc>
<doc id="1565985" url="https://pl.wikipedia.org/wiki?curid=1565985" title="Wojciech Sokołowski">
Wojciech Sokołowski

Wojciech Sokołowski herbu Pomian (ur. ok. 1586, zm. 21 września 1631 w Poznaniu) – dziekan kruszwicki w 1614 roku, jezuita, filozof i teolog.
Życiorys.
Wojciech Sokołowski był synem Jarosława i Elżbiety z Grochowskich, bratem kasztelana bydgoskiego Stanisława i biskupa kijowskiego Aleksandra.
Po ukończeniu retoryki i studiów filozoficznych w 1606 wstąpił do zakonu jezuitów. Uczył się u jezuitów w Braniewie od 1607 roku. Po zakończeniu dwuletniego nowicjatu uzupełniał retorykę i przygotowywał się do pracy dydaktycznej w jezuickim seminarium nauczycielskim w Lublinie a następnie odbył czteroletnie studia filozoficzne w kolegium jezuitów w Poznaniu. W lecie 1613 roku otrzymał święcenia kapłańskie. Studiował w Louvain, Bolonii (1614) i Rzymie. Wstąpił w Rzymie do karmelitów bosych i w 1619 roku złożył profesję zakonną.
W roku 1617 rozpoczął pracę profesorską w poznańskim kolegium, w którym wcześniej ukończył teologię. Wykładał tam przez rok teologię polemiczną. W latach 1618-21 wykładał filozofię w kolegium jezuitów w Kaliszu, gdzie jednym profesorów i prefektem szkół wyższych był Marcin Śmiglecki. W tym okresie Sokołowski ogłosił drukiem cztery prace. Pierwsze trzy z nich to zbiory tez przeznaczone na dysputy studenckie, dotyczące filozofii przyrody: "Conclusiones physicae" (1619), "Propositiones philosophicae ex quatuor libris Aristotelis. De coelo" (1619) oraz "Conclusiones philosohicae. De ortu et internitu caeterisque mutitationubiscorporum generalibium. De corporibus simplicibus mundi et mistorum elementis" (1620). Wydane w 1621 roku "Decreta prudentissimi peripatetici senatus principe sapientissimo Aristotele Stagirita" to zbiór 500 rozstrzygnięć czyli twierdzeń. Wszystkie zbiory odnoszą się głównie do dzieł Arystotelesa.
W latach 1621-30 Sokołowski wykładał teologię scholastyczną w kolegium jezuickim w Poznaniu. Z tego okresu pracy profesorskiej zachowały się w rękopisie jego wykłady, spisane przez jednego ze studentów.
Dzieła.
Najważniejszym dziełem Wojciecha Sokołowskiego są "Decreta". Zbiór ten jest jednym z najwcześniejszych dokumentów działalności filozoficznej jezuitów w Polsce oraz najobszerniejszą po "Logice" Śmigleckiego pracą wydaną przez nich w I połowie XVII wieku. Autor przedstawił w nim zagadnienia wybrane z Arystotelesa przede wszystkim w duchu komentatorów chrześcijańskich, którzy uzupełniali opinie greckiego filozofa nowymi kwestiami. Posługiwał się współczesnymi opracowaniami, zwłaszcza jezuitów, umiejętnie wzbogacając treści rozważań własnymi modyfikacjami. Przedstawiona przez Sokołowskiego w zbiorze "Decreta" filozofia czerpie w dużym stopniu z arystotelizmu różniąc się od niego pod niejednym względem.

</doc>
<doc id="1565986" url="https://pl.wikipedia.org/wiki?curid=1565986" title="Hanna Szczepanowska">
Hanna Szczepanowska

Hanna Szczepanowska (ur. 19 stycznia 1929 we wsi Komorowo, zm. 9 października 2017 w Warszawie) – polska żołnierz AK i Szarych Szeregów, działaczka kombatancka.
Córka Józefa Szczepanowskiego, żołnierza Legionów Polskich, ps. „Wojno”.
Podczas II wojny światowej w wieku 12 lat wstąpiła do Szarych Szeregów. Uczestniczka powstania warszawskiego, w którym pełniła funkcję łączniczki. W 2005 roku członkini Komitetu Honorowego Poparcia Lecha Kaczyńskiego w wyborach prezydenckich, a w 2007 roku członkini Komitetu Honorowego Poparcia Prawa i Sprawiedliwości w wyborach parlamentarnych. Członek zarządu głównego Stowarzyszenia Szare Szeregi. Od 16 stycznia 2010 wiceprezes Zarządu Głównego Związku Piłsudczyków. Decyzją Ministra Obrony Narodowej Antoniego Macierewicza została pośmiertnie awansowana do stopnia majora.
Jej mężem był Janusz Grzymała-Wiewiorowski.
Pochowana w Warszawie na cmentarzu Powązkowskim (kwatera 301-3-29). 

</doc>
<doc id="1565987" url="https://pl.wikipedia.org/wiki?curid=1565987" title="Agalmatolit">
Agalmatolit

Agalmatolit ( "ágalma, agálmatos" „ozdoba” + "líthos" „kamień”), inaczej pagodyt – surowiec mineralny. Jest to zwięzła odmiana pirofyllitu.
Minerału tego używa się już od czasów prehistorycznych (głównie w Chinach). W szczególności służy do wytwarzania przedmiotów ozdobnych o niewielkich rozmiarach.

</doc>
<doc id="1565988" url="https://pl.wikipedia.org/wiki?curid=1565988" title="Joseph Murphy">
Joseph Murphy

Joseph Murphy (ur. 20 maja 1898 Ballydehob, zm. 16 grudnia 1981) – irlandzki pisarz, filozof, nauczyciel, prekursor i krzewiciel myślenia pozytywnego.
Życiorys.
Urodził się w Ballydehob, w hrabstwie Cork, w Irlandii. Uczył się w Irlandii i Anglii. W 1922 roku wyjechał do Stanów Zjednoczonych, gdzie rozpoczął studia z zakresu farmacji. Na Uniwersytecie Południowej Kalifornii obronił doktorat z psychologii. Jego najważniejsze dzieło, a zarazem najbardziej znane – "Potęga podświadomości" ("The Power of Your Subconscious Mind"), przedstawia, w jaki sposób wpływać na swoją podświadomość i używać jej do własnych celów.

</doc>
<doc id="1565991" url="https://pl.wikipedia.org/wiki?curid=1565991" title="Better">
Better

Better – drugi singel zespołu Guns N’ Roses z albumu "Chinese Democracy".

</doc>
<doc id="1565996" url="https://pl.wikipedia.org/wiki?curid=1565996" title="Parafia Przemienienia Pańskiego w Płocku">
Parafia Przemienienia Pańskiego w Płocku

 
Parafia Przemienienia Pańskiego – parafia prawosławna w Płocku, w dekanacie Warszawa diecezji warszawsko-bielskiej.
Na terenie parafii funkcjonuje 1 cerkiew i 1 kaplica:
Historia.
Pierwsi wyznawcy prawosławia w Płocku pojawili się w latach 30. XIX w. Byli to wojskowi i urzędnicy rosyjscy, którzy przybywali do miasta na polecenie władz carskich. Nabożeństwa odprawiano początkowo w prowizorycznej kaplicy na terenie koszar. W 1842 otwarto prawosławny cmentarz, zlokalizowany przy ulicy Norbertańskiej. Parafię erygowano w 1857. Po upadku powstania styczniowego przystąpiono do budowy okazałej cerkwi przy Placu Floriańskim (dzisiejszy Plac Obrońców Warszawy). Świątynię w stylu bizantyjsko-rosyjskim wzniesiono w latach 1865–1867. W II połowie XIX w. otwarto też 5 prawosławnych kaplic na terenie miasta: w koszarach wojskowych (2), w gimnazjum męskim, w więzieniu oraz – istniejącą do dzisiaj – kaplicę cmentarną św. Michała Archanioła. W latach 1893–1895, w związku ze znacznym wzrostem liczby wiernych (do ponad 1000 osób), cerkiew parafialną rozbudowano.
W czasie I wojny światowej większość prawosławnych mieszkańców Płocka udała się na bieżeństwo. W opuszczonej cerkwi od 1916 zaczęto odprawiać rzymskokatolickie nabożeństwa dla żołnierzy niemieckich. Oficjalne przejęcie cerkwi przez Kościół Rzymskokatolicki nastąpiło już po zakończeniu wojny i odzyskaniu przez Polskę niepodległości; w marcu 1919 w świątyni urządzono kościół garnizonowy. Parafia prawosławna nie zaprzestała jednak działalności. Nową cerkiew otwarto w budynku dawnego klasztoru dominikańskiego (przy ulicy Tadeusza Kościuszki 18), w którym w czasach carskich mieściła się ochronka dla dzieci. Znaczna część uposażenia nowej świątyni pochodziła z dawnej cerkwi. W latach 30. XX w. świątynię parafialną gruntownie odremontowano, przebudowano i wyposażono w ikonostas (do którego ikony napisał mieszkający w Płocku artysta malarz rosyjskiego pochodzenia Aleksy Kiriuszyn).
W latach 1997–1998 odrestaurowano wnętrze, a w 2007–2010 – elewację kaplicy cmentarnej. W 2011 rozpoczęto kolejny remont cerkwi parafialnej.
W 2013 parafia liczyła 35 rodzin. Nabożeństwa odprawiane są według nowego stylu.

</doc>
<doc id="1566000" url="https://pl.wikipedia.org/wiki?curid=1566000" title="1 Łużycki Oddział WOP">
1 Łużycki Oddział WOP

Łużycki Oddział WOP nr 1 – nieistniejąca obecnie jednostka organizacyjna Wojsk Ochrony Pogranicza pełniąca służbę graniczną granicy polsko-czechosłowackiej i granicy polsko-niemieckiej.
Formowanie i zmiany organizacyjne.
Sformowany w 1946 na bazie 1 Oddziału Ochrony Pogranicza, na podstawie rozkazu NDWP nr 0153/org. z 21 września 1946. Oddział posiadał pięć komend, 25 strażnic, stan etatowy wynosił 1900 żołnierzy i 14 pracowników cywilnych. Sztab oddziału stacjonował w Lubaniu. W 1947 rozformowano grupę manewrową oddziału, a w jej miejsce powołano szkołę podoficerską o etacie 34 oficerów i podoficerów oraz 140 elewów. 
Rozformowany 24 kwietnia 1948. Na jego bazie powstała 6 Brygada Ochrony Pogranicza.
Struktura organizacyjna.
We wrześniu 1946 stan etatowy oddziału przewidywał: 5 komend, 25 strażnic, 1900 wojskowych i 14 pracowników cywilnych. Po reorganizacji w 1947 było to: 5 komend odcinków, 25 strażnic 1864 wojskowych i 13 pracowników cywilnych.
Sztandar oddziału.
Wręczenia sztandaru dokonano 25 maja 1947 w Lubaniu. Sztandar z rąk I zastępcy ministra obrony narodowej gen. dyw. Mariana Spychalskiego przejął ówczesny dowódca 1 Łużyckiego Oddziału Ochrony Pogranicza ppłk Eugeniusz Buchwałow. W drzewce sztandaru wbito 65 gwoździ pamiątkowych.
W okresie przeformowania oddziału na 6 Brygadę Ochrony Pogranicza na płacie i grocie sztandaru dokonano poprawek polegających na zamianie napisów "1 Oddz. Ochrony Pogranicza" na "6 Brygada Ochrony Pogranicza". Później, mimo kolejnych zmian nazwy i numeru brygady, na sztandarze już nie dokonywano już żadnych poprawek.
Sztandar do Muzeum Wojska Polskiego w Warszawie przekazał mjr Henryk Kowalski 30 października 1963.
Żołnierze oddziału.
Dowódcy oddziału:
Oficerowie:

</doc>
<doc id="1566002" url="https://pl.wikipedia.org/wiki?curid=1566002" title="6 Brygada Ochrony Pogranicza (WOP)">
6 Brygada Ochrony Pogranicza (WOP)

6 Brygada Ochrony Pogranicza (6 Brygada OP) – nieistniejąca obecnie brygada Wojsk Ochrony Pogranicza pełniąca służbę na granicy polsko-czechosłowackiej i polsko-niemieckiej.
Formowanie i zmiany organizacyjne.
Sformowana w 1948 na bazie Łużyckiego Oddziału WOP nr 1, na podstawie rozkazu MON nr 055/org. z 20 marca 1948. Brygada posiadała pięć batalionów, a stan etatowy wynosił 1954 żołnierzy i 12 pracowników cywilnych.
Podporządkowana została Głównemu Inspektoratowi Ochrony Pogranicza. Zaopatrzenie nadal realizowane było przez kwatermistrzostwo okręgu wojskowego. 
Rozkazem Ministra Obrony Narodowej nr 205/Org. z 4 grudnia 1948, 1 stycznia 1949, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie brygady przejęła Komenda Wojewódzka MO.
Sztab brygady stacjonował w Lubaniu. 
Aby nadać ochronie granic większą rangę, podkreślano wojskowy charakter formacji. Od 1 stycznia 1950 powrócono w nazwach jednostek do wcześniejszego określania: „Wojska Ochrony Pogranicza”. Z dniem 1 stycznia 1951 weszła w życie nowa numeracja batalionów i brygad Wojsk Ochrony Pogranicza. Na bazie 6 Brygady Ochrony Pogranicza powstała 8 Brygada WOP.
Struktura organizacyjna.
Etat brygady przewidywał: 5 batalionów, 1954 wojskowych i 12 pracowników cywilnych.
Na terenie odpowiedzialności brygady funkcjonowało siedem GPK:
Sztandar oddziału.
Wręczenia sztandaru dokonano 25 maja 1947 w Lubaniu. Sztandar z rąk I zastępcy ministra obrony narodowej gen. dyw. Mariana Spychalskiego przejął ówczesny dowódca 1 Łużyckiego Oddziału Ochrony Pogranicza ppłk Eugeniusz Buchwałow. W drzewce sztandaru wbito 65 gwoździ pamiątkowych
W okresie przeformowania oddziału na 6 Brygadę Ochrony Pogranicza na płacie i grocie sztandaru dokonano poprawek polegających na zamianie napisów "1 Oddz. Ochrony Pogranicza" na "6 Brygada Ochrony Pogranicza". Później, mimo kolejnych zmian nazwy i numeru brygady, na sztandarze już nie dokonywano już żadnych poprawek.
Sztandar do Muzeum Wojska Polskiego w Warszawie przekazał mjr Henryk Kowalski 30 października 1963.
Przekształcenia.
1 Oddział Ochrony Pogranicza → 1 Łużycki Oddział WOP → 6 Brygada Ochrony Pogranicza → 8 Brygada WOP → 8 Łużycka Brygada WOP → Łużycka Brygada WOP → Łużycki Oddział SG.

</doc>
<doc id="1566004" url="https://pl.wikipedia.org/wiki?curid=1566004" title="Jagdgruppe 10">
Jagdgruppe 10

Jagdgruppe 10 - JGr 10 – wyspecjalizowana jednostka lotnicza Luftstreitkräfte z okresu I wojny światowej.
Jagdgruppe była tymczasową grupą bojową składającą się z kilku współpracujących ze sobą eskadr myśliwskich. "Jagdgruppe 10" w okresie od jej utworzenia do 6 czerwca 1918 roku składała się z następujących bawarskich eskadr myśliwskich: Jagdstaffel 34 pod dowództwem porucznika Franz Walz, Jagdstaffel 37 pod dowództwem por. Gustawa Goberta i Jagdstaffel 77 pod dowództwem por. Waltera Ewersa. Grupa działała w sektorze 2 Armii. Po 6 czerwca 1918 roku Jagdstaffel 77 została wyłączona z JGr 10. Grupa zakończyła działalność 30 lipca. 

</doc>
<doc id="1566006" url="https://pl.wikipedia.org/wiki?curid=1566006" title="Kot nebelung">
Kot nebelung

Nebelung – półdługowłosa odmiana rasy rosyjski niebieski.
Historia rasy.
W hodowlach kotów rosyjskich niebieskich czasem pojawiały się długowłose kocięta. W latach 80. w Stanach Zjednoczonych urodził się kocurek. I nie byłoby w tym nic dziwnego, gdyby nie to że kot ten przypominał kota rosyjskiego niebieskiego, a jego rodzicami byli: domowa kotka i kocur podobny do rosyjskich niebieskich. Kotek otrzymał na imię Siegrfried. Siegrfried był długowłosy i niebieski. Jego właścicielka powtórzyła eksperyment... i udało się! Urodziły się dwie półdługowłose kotki. Jedna z nich była niebieska i dostała na imię Brunhilde. Właścicielka Siegrfrieda i Brunhilde jeździła na różna wystawy i pokazywała swoje koty. Obecnie nebelungi stają się coraz bardziej popularną rasą.
Wygląd nebelunga.
Nebelungi są średniej wielkości, muskularne i pełne gracji. Ich łapy są długie i owalnie zakończone. 
Długi ogon nebelunga ma lekko zaokrągloną końcówkę. Nieco spłaszczona głowa jest osadzona na smukłej szyi. Czoło oraz prosty nos tworzą kąt wypukły. Uszy są duże, delikatne i skierowane do przodu. Nebelungi mają szeroko rozstawione, zielone oczy o kształcie migdałów. Futro jest niebieskie, ze srebrzystym połyskiem. 
Charakter rasy.
Nebelungi są trochę nieufne, ale lubią zabawy. Są ciche, przymilne i pełne gracji. Bardzo przywiązują do opiekunów, uczuciowe, raczej nieufne wobec obcych. Lubią towarzystwo innych kotów o podobnie spokojnym temperamencie. 

</doc>
<doc id="1566008" url="https://pl.wikipedia.org/wiki?curid=1566008" title="Port lotniczy Port Stanley">
Port lotniczy Port Stanley

Port lotniczy Port Stanley – port lotniczy zlokalizowany w Stanley, stolicy Falklandów, brytyjskiej posiadłości w Ameryce Południowej.

</doc>
<doc id="1566014" url="https://pl.wikipedia.org/wiki?curid=1566014" title="Bolesław Hozakowski">
Bolesław Hozakowski

Bolesław Hozakowski (ur. 13 maja 1923 w Toruniu syn Zygmunta i Wandy, zm. 3 stycznia 2018) – kombatant, żołnierz Armii Krajowej, członek Rady Naczelnej oraz wiceprezes Światowego Związku Żołnierzy Armii Krajowej. Współinicjator wielu akcji upamiętniających działalność AK w całym kraju. W 2005 roku członek Komitetu Honorowego Poparcia Lecha Kaczyńskiego w wyborach prezydenckich, a w 2007 roku członek Komitetu Honorowego Poparcia Prawa i Sprawiedliwości w wyborach parlamentarnych. Odznaczony Krzyżem Komandorskim Orderu Odrodzenia Polski. 2 września 2009 został odznaczony przez prezydenta Lecha Kaczyńskiego Krzyżem Komandorskim z Gwiazdą Orderu Odrodzenia Polski.
Życiorys.
Od 1933 r. członek Związku Harcerstwa Polskiego w VI Pomorskiej Drużynie im. Zawiszy Czarnego przy Gimnazjum i Liceum M. Kopernika w Toruniu. Absolwent tego gimnazjum. W październiku 1939 r. po włączeniu przez Niemców Pomorza do Reichu, chroniąc się przed rozpoczętymi przez okupanta masowymi aresztowaniami wśród młodzieży szkolnej a szczególnie tej należącej do tzw. Przysposobienia Wojskowego, uciekł z Torunia na teren Generalnej Guberni do Warszawy. Tu kontynuował dalszą naukę na tajnych kompletach otrzymując maturę. Następnie podjął studia wyższe w tajnej Szkole Głównej Handlowej funkcjonującej pod nazwą Miejskiej Szkoły Handlowej II stopnia, którą ukończył z tytułem magistra ekonomii po wojnie w 1945 r.
Działalność konspiracyjna w latach 1942–1944.
W okresie okupacji w 1942 r. wstąpił do Armii Krajowej. Brał udział w akcjach dywersyjnych, sabotażowych, szkoleniowych i propagandowych w Warszawie. Uczestniczył w akcjach wojskowych, zdobywania i przerzutu broni oraz w kolportażu konspiracyjnej prasy na terenie Małopolski. W końcu 1942 roku podczas akcji pacyfikacyjnej na Podkarpaciu został aresztowany przez gestapo, a następnie przez kilka miesięcy więziony w więzieniu  gestapo w Nowym Sączu bez udowodnienia winy. Po powrocie do Warszawy ukończył konspiracyjną podchorążówkę. Strukturalnie działał w pułku „Baszta”, batalion „Olza”, kompania „O-1”, pluton III, w którym pełnił funkcję dowódcy drużyny w stopniu wojskowym: kapral podchorąży. Pseudonimy „Pomorski” i „Mietek”.
Uczestnik powstania warszawskiego 1.08.1944 – 27.09.1944.
Brał udział w powstaniu warszawskim na terenie V Obwodu AK dzielnicy Mokotów. Walkę zbrojną rozpoczął 1 sierpnia o godz. „W” od ataku na Fort Mokotowski (Kryptonim „Rak”), podczas którego Kompania „O-1” poniosła wielkie straty. Następnie walczył w oddziałach na Sadybie, Czerniakowie (Fort Czerniakowski), aż do momentu, kiedy rozbity oddział wycofał się z konieczności do Lasów Kabackich, unikając w ten sposób niewoli niemieckiej.
Praca zawodowa.
Po zakończeniu wojny w patriotyczny sposób wykonywał ostatni rozkaz dowódcy AK gen. Okulickiego. Powrócił do Torunia, gdzie podjął drugie studia na Wydziale Prawa Uniwersytetu Mikołaja Kopernika, które ukończył w 1948 roku uzyskując tytuł magistra prawa. Jako prawnik-ekonomista mając wszechstronne wykształcenie nie podjął jednak pracy w strukturach PRL-u. Zatrudnił się w centrali Sandomiersko-Wielkopolskiej Hodowli Nasion S.A. pod przymusowym Zarządem Państwowym. Następnie w roku 1956 postanowił odtworzyć – zgodnie z tradycją rodzinną – choćby w małym zakresie przedwojenną firmę nasienną zakładając prywatne przedsiębiorstwo nasienno-hodowlane w Łowiczu. Była to działalność nie tylko handlowa, ale mająca na celu podniesienie poziomu aktywności polskiego indywidualnego prywatnego rolnictwa i nasiennictwa. Równocześnie działał społecznie, jako członek Wojewódzkiej i Naczelnej Rady Zrzeszenia Prywatnego Handlu i Usług. Walczył o właściwe traktowanie prywatnej działalności gospodarczej mającej znaczenie ideowo- polityczne, przeciwstawne ustrojowi gospodarki komunistycznej. Prowadząc istotną działalność dla indywidualnego rolnictwa i przeciwstawiając się totalitaryzmowi PRL-u prowadził swoistą walkę z narzuconym ustrojem.
Praca społeczna.
Jest członkiem Światowego Związku Żołnierzy Armii Krajowej od roku 1990 w Okręgu Warszawa ŚZŻAK – Środowisko „Baszta”. W ramach pełnionych funkcji w ŚZŻAK, jako aktywny działacz Związku uczestniczy społecznie w pracach organizacyjnych na rzecz Kombatantów. Organizator i koordynator wielu akcji mających na celu upamiętnienie miejsc pamięci poległych i pomordowanych żołnierzy A.K. oraz ludności cywilnej Warszawy walczących w obronie suwerenności i niepodległości kraju. Działa szczególnie na rzecz upamiętnienia bohaterstwa żołnierzy konspiracji i powstania warszawskiego. Bierze udział w działaniach społecznych i publicznych dla środowiska kombatanckiego w latach 1992–2008. Jako przedstawiciel ŚZŻAK współorganizator wielu uroczystości państwowych, wojskowych, samorządowych i kombatanckich w latach 2000–2005 oraz organizator sponsoringu na rzecz Okręgu W-wa ŚZŻAK. Jako prawnik udziela porad prawnych w bieżących sprawach kombatanckich i Związku.
Pełnione funkcje w ŚZŻAK.
W środowisku „Baszta” Okręgu Warszawa ŚZŻAK był członkiem Zarządu.
W” Okręgu Warszawa ŚZŻAK był członkiem Prezydium od 1998 do 2004 pełniąc następujące funkcje:
W Zarządzie Głównym ŚZŻAK pełnił następujące funkcje:
Jako Wiceprezes Zarządu Głównego ŚZŻAK nadzoruje prace Komisji ds. Historii Pamięci Narodowej, w tym działalność badawczą i wydawniczą. Inspiruje działalność prawną Związku, a w tym między innymi kieruje pracami nad uaktualnieniem statutu Związku. Jest członkiem Rady ds. Kombatantów przy Prezydencie Rzeczypospolitej Polskiej, współpracuje z Biurem Bezpieczeństwa Narodowego i z Urzędem ds. Kombatantów i Osób Represjonowanych. Współorganizator uroczystości kombatanckich. Konsultuje i utrzymuje bezpośrednie kontakty z władzami rządowymi i politycznymi w sprawach dotyczących projektowanych zmian nowelizacji ustawy kombatanckiej oraz opracowania projektu nowej ustawy dla weteranów walk o niepodległość Państwa Polskiego.
Uczestniczy w opracowywaniu projektów aktów prawnych i zawieranych umów przez Związek. Utrzymuje stałe kontakty organizacyjne i konsultuje z Dyrekcją Muzeum Powstania Warszawskiego całokształt spraw dotyczących ŚZŻAK-u. Nadzoruje kontakty korespondencyjne z członkami Związku. Wszystkie działania i prace dla Związku wykonuje społecznie.

</doc>
<doc id="1566017" url="https://pl.wikipedia.org/wiki?curid=1566017" title="Czarek">
Czarek



</doc>
<doc id="1566018" url="https://pl.wikipedia.org/wiki?curid=1566018" title="Shūji Terayama">
Shūji Terayama

 – japoński awangardowy poeta, dramaturg, pisarz, reżyser, aktor i fotograf. Przez niektórych krytyków uważany za jednego z najbardziej płodnych i kontrowersyjnych artystów. Opublikował około dwustu prac literackich, nakręcił szesnaście filmów, zarówno długo-, jak i krótkometrażowych, do dwudziestu pięciu napisał scenariusze.
Życie prywatne.
Urodził się 10 grudnia 1935 roku w Hirosaki (prefektura Aomori) jako jedyny syn Hachirō i Hatsu Terayama. Jego ojciec rzekomo zginął pod koniec wojny na Pacyfiku w Indonezji we wrześniu 1945 roku. Po wojnie jego matka została zmuszona do przeniesienia się na Kiusiu, gdzie pracowała w amerykańskiej bazie, zaś Terayama zamieszkał z krewnymi w Misawie.
Uczęszczał do Prefekturalnej Szkoły Średniej w Aomori (Aomori Kenritsu Aomori Kōtō Gakkō). W 1954 roku dostał się na Uniwersytet Waseda, gdzie krótko studiował język i literaturę japońską, jednakże z powodów zdrowotnych (zespół nerczycowy) niedługo później porzucił studia. Zaczął pracować w barach w Shinjuku, gdzie – jak stwierdził – pobierał dalszą naukę. W licznych esejach pisał, że więcej można nauczyć się dzięki boksowi i wyścigom konnym, aniżeli przez ciężką naukę na uniwersytetach. W późnych latach 60. stał się jedną z głównych postaci antyrządowych zamieszek organizowanych przez studentów i ludzi pracy. Owe wydarzenia przedstawił w swojej książce, sztuce i filmie "Rzućmy książki, wyjdźmy na ulice!". Ożenił się z Kyōko Kujō, współzałożycielką Tenjō Sajiki (niezależna trupa teatralna prowadzona przez Terayamę w latach 1967–1983). Mimo rozwodu, współpracowali ze sobą do śmierci Terayamy. Zmarł 4 maja 1983 roku na marskość wątroby.
Twórczość.
W 1967 roku założył trupę teatralną Tenjō Sajiki, której nazwa stanowi nawiązanie do filmu Marcela Carné "Komedianci" ("Les enfants du paradis") z 1945 roku. Grupa wykonywała sztukę awangardową, nierzadko kontrowersyjną, do ważniejszych jej sztuk zaliczyć można m.in. "Niebieskobrodego", "Yes" i "Zbrodnię Fatso Oyamy". Tenjō Sajiki nawiązała współpracę z artystą Tadanori Yokoo, który zaprojektował wiele plakatów do przedstawień grupy. Współpracowano również z eksperymentalnym kompozytorem J.A. Seazerem i muzykiem ludowym Kanem Mikamim. Terayama eksperymentował również ze „sztukami miejskimi”, będącymi dziwaczną satyrą na miejskie życie.
Zajmował się także poezją, w wieku osiemnastu lat otrzymał nagrodę Tanka Studies Award, zajmując drugie miejsce w konkursie.
W latach 60. rozpoczął przygodę z kinem. Pierwszym wyreżyserowanym przez niego filmem był "Ori" (1964), pełen symboli i niezrozumiałych aluzji. Filmowa twórczość Terayamy pełna była surrealizmu, podobnie jak reszta jego prac cechowała się awangardowym i eksperymentalnym stylem. Nie bał się tworzyć filmów skandalicznych, pełnych nagości i seksu. Drugi jego film, "Cesarz Ketchup", do dziś budzi kontrowersje ze względu na sceny, które ocierają się o dziecięcą pornografię. 
Założył także galerię Universal Generation, która do dziś istnieje w Misawie. Zgromadzono w niej sporą kolekcję sztuk, nowel, poematów, zdjęć i pamiątek po Terayamie.

</doc>
<doc id="1566022" url="https://pl.wikipedia.org/wiki?curid=1566022" title="Omer Demeuldre">
Omer Demeuldre

Omer Paul Demeuldre (ur. 8 marca 1892 w Cambrai, zm. 3 maja 1918) – francuski as myśliwski z okresu I wojny światowej.
Służba w początkowym okresie wojny.
Służył od 1914 roku – od razu w lotnictwie. Na początku w eskadrze MF 5, jako mechanik w załodze Collarda. Wykonywał również loty na Farmanach. W 1915 roku przeszedł szkolenie strzelca pokładowego. 7 września zestrzelił pierwszego przeciwnika – w walce trwającej 12 minut Demeuldre wystrzelił niemal 300 pocisków. Jeszcze latem 1916 roku latał jako strzelec; 6 lutego uszkodził Albatrosa, ale jego samolot wrócił mocno postrzelany i z trudem wylądował.
22 czerwca 1916 roku Demeuldre przejął stery od zmęczonego pilota. Po tym wydarzeniu odbył szkolenie pilota i rozpoczął loty jako pilot Farmana. 23 maja 1917 roku jego maszyna, którą lecieli Demeuldre i drugi lotnik, została zaatakowana i ciężko uszkodzona przez myśliwiec niemiecki, który jednak udało im się zestrzelić.
Służba jako pilot myśliwski.
17 października 1917 roku Demeuldre otrzymał przydział do eskadry myśliwskiej SPA 84. Pod koniec miesiąca zniszczył kolejny niemiecki samolot, a na koniec roku miał na koncie już 6 zestrzeleń.
Na początku 1918 roku odniósł kolejne zwycięstwo i uzyskał awans do stopnia podporucznika. 15 marca formacja Spadów, w której leciał, została zaatakowana przez Albatrosy. Jeden z kolegów Demeuldre'a – nowicjusz – był ścigany przez 7 myśliwców. Demeuldre pierwszą serią zapalił jeden z nich – pilotowany przez dowódcę JG 2 – Hauptmanna Adolfa Ritter von Tutscheka. Niemcy potwierdzili tę stratę, ale Francuzi nie przyznali zwycięstwa swojemu asowi.
Omer Demeuldre zginął 3 maja 1918 roku w czasie ataku na niemiecki samolot rozpoznawczy. Miał 13 potwierdzonych zwycięstw powietrznych.

</doc>
<doc id="1566024" url="https://pl.wikipedia.org/wiki?curid=1566024" title="8 Brygada WOP">
8 Brygada WOP

 8 Brygada Wojsk Ochrony Pogranicza – nieistniejący związek taktyczny Wojsk Ochrony Pogranicza pełniący służbę graniczną na granicy polsko-czechosłowackiej i polsko-niemieckiej.
Formowanie i zmiany organizacyjne.
Brygada została sformowana w 1950 na bazie 6 Brygady Ochrony Pogranicza, na podstawie rozkazu MBP nr 043/org z 3 czerwca 1950. Nowa numeracja batalionów i brygad weszła w życie z dniem 1 stycznia 1951. Sztab brygady stacjonował w Lubaniu.
W 1956 został rozformowany 82 batalion WOP w Leśnej. W 1958 brygada została przemianowana na 8 Łużycką Brygadę WOP.
Sztandar oddziału.
Wręczenia sztandaru dokonano 25 maja 1947 w Lubaniu. Sztandar z rąk I zastępcy ministra obrony narodowej gen. dyw. Mariana Spychalskiego przejął ówczesny dowódca 1 Łużyckiego Oddziału Ochrony Pogranicza ppłk Eugeniusz Buchwałow. W drzewce sztandaru wbito 65 gwoździ pamiątkowych.
W okresie przeformowania oddziału na 6 Brygadę Ochrony Pogranicza na płacie i grocie sztandaru dokonano poprawek polegających na zamianie napisów "1 Oddz. Ochrony Pogranicza" na "6 Brygada Ochrony Pogranicza". Później, mimo kolejnych zmian nazwy i numeru brygady, na sztandarze już nie dokonywano już żadnych poprawek.
Sztandar do Muzeum Wojska Polskiego w Warszawie przekazał mjr Henryk Kowalski 30 października 1963.
Przekształcenia.
1 Oddział Ochrony Pogranicza → 1 Łużycki Oddział WOP → 6 Brygada Ochrony Pogranicza → 8 Brygada WOP → 8 Łużycka Brygada WOP → Łużycka Brygada WOP → Łużycki Oddział SG.

</doc>
<doc id="1566028" url="https://pl.wikipedia.org/wiki?curid=1566028" title="Henryk Jacek Jezierski">
Henryk Jacek Jezierski



</doc>
<doc id="1566031" url="https://pl.wikipedia.org/wiki?curid=1566031" title="Anna Veith">
Anna Veith

Anna Veith z domu Fenninger (ur. 18 czerwca 1989 w Hallein) – austriacka narciarka alpejska, trzykrotna medalistka olimpijska, sześciokrotna medalistka mistrzostw świata, wielokrotna medalistka mistrzostw świata juniorów oraz dwukrotna zdobywczyni Pucharu Świata.
Kariera.
Po raz pierwszy na arenie międzynarodowej pojawiła się 8 grudnia 2004 roku w Gosau, gdzie w zawodach FIS Race zajęła 32. miejsce w slalomie gigancie. W 2006 roku wystartowała na mistrzostwach świata juniorów w Quebecu, zdobywając złote medale w supergigancie i kombinacji oraz srebrny w zjeździe. Podobne wyniki osiągnęła podczas mistrzostw świata juniorów w Formigal, gdzie była najlepsza w gigancie i kombinacji oraz druga w supergigancie. Ostatni sukces w tej kategorii wiekowej osiągnęła na MŚJ w Ga-Pa w 2009 roku, gdzie zajęła trzecie miejsce w supergigancie.
W zawodach Pucharu Świata zadebiutowała 11 listopada 2006 roku w Levi, gdzie nie ukończyła pierwszego przejazdu slalomu. Pierwsze pucharowe punkty zdobyła 21 stycznia 2007 roku w Cortinie d’Ampezzo, zajmując szesnaste miejsce w gigancie. Dwa lata później w tej samej miejscowości po raz pierwszy stanęła na podium, zajmując drugie miejsce w supergigancie. Rozdzieliła wtedy Szwedkę Jessicę Lindell-Vikarby i Andreę Dettling ze Szwajcarii. Pierwsze zwycięstwo w zawodach tego cyklu wywalczyła 26 stycznia 2009 roku w Cortinie d'Ampezzo, gdzie była najlepsza w supergigancie. Najlepsze wyniki osiągnęła w sezonie 2013/2014, kiedy zdobyła Kryształową Kulę za zwycięstwo w klasyfikacji generalnej. W tym samym sezonie była też najlepsza w klasyfikacji giganta oraz druga w klasyfikacjach zjazdu i supergiganta. Rok wcześniej była trzecia w klasyfikacji generalnej, ulegając tylko Tinie Maze ze Słowenii i Niemce Marii Höfl-Riesch. Zajęła wtedy także drugie miejsce w gigancie i trzecie w supergigancie. W pierwszej trójce klasyfikacji końcowych znalazła się również w sezonie 2011/2012, kiedy była trzecia w supergigancie.
W 2009 roku wystąpiła na mistrzostwach świata w Val d’Isère, gdzie zajęła między innymi czwarte miejsce w supergigancie. Walkę o medal przegrała tam ze swą rodaczką, Andreą Fischbacher. Rok później startowała w igrzyskach olimpijskich w Vancouver, zajmując 16. miejsce w superkombinacji i supergigancie oraz 25. w zjeździe. Pierwszy medal wśród seniorek wywalczyła na mistrzostwach świata w Ga-Pa w 2011 roku, zwyciężając w superkombinacji. na tych samych mistrzostwach wspólnie z kolegami z reprezentacji zajęła drugie miejsce w zawodach drużynowych. Podczas rozgrywanych dwa lata później mistrzostw świata w Schladming zdobyła brązowy medal w gigancie. W zawodach tych wyprzedziły ją jedynie Francuzka Tessa Worley i Tina Maze. brała również udział w igrzyskach olimpijskich w Soczi w 2014 roku, gdzie zwyciężyła w supergigancie, a w gigancie była druga. Rozdzieliła wtedy na podium Tinę Maze i Niemkę Viktorię Rebensburg. Sezon zakończyła zdobyciem Kryształowej Kuli za zwycięstwo w klasyfikacji generalnej Pucharu Świata jako pierwsza Austriaczka od 2005 roku.
Sezon 2014/2015 był najlepszym w jej dotychczasowej karierze. Obroniła zwycięstwo w klasyfikacji generalnej PŚ a podczas mistrzostw świata w Vail/Beaver Creek zdobyła złote medale w gigancie i supergigancie oraz srebrny w zjeździe.
W październiku 2015 roku, tuż przed rozpoczęciem kolejnego sezonu, doznała kontuzji kolana podczas treningu w Sölden. Zerwała więzadła krzyżowe w prawym kolanie, a także uszkodziła rzepkę. Kontuzja wykluczyła jej udział w zawodach w całym sezonie 2015/2016.
Do rywalizacji powróciła 27 grudnia 2016 roku w Semmering, gdzie nie zakwalifikowała się do pierwszego przejazdu giganta. Dzień później zdobyła pierwsze po powrocie punkty, zajmując w tej samej konkurencji 25. miejsce. Miesiąc później, 29 stycznia 2017 roku w Cortinie d’Ampezzo, wywalczyła swoje jedyne podium tego sezonu, kończąc supergiganta na trzeciej pozycji. W lutym 2017 roku wystąpiła na mistrzostwach świata w Sankt Moritz, gdzie zajęła 22. miejsce w gigancie, a supergiganta nie ukończyła.
Starty w sezonie 2017/2018 zaczęła od zajęcia 21. miejsca w zjeździe w Lake Louise. W pierwszej części sezonu jeden raz stanęła na podium, 17 grudnia 2017 roku w Val d’Isère wygrała supergiganta. W lutym 2018 roku wzięła udział w igrzyskach olimpijskich w Pjongczangu, zdobywając srebrny medal w tej samej konkurencji. Uplasowała się tam między Czeszką Ester Ledecką i Tiną Weirather z Liechtensteinu.
W styczniu 2019 podczas treningu giganta w Pozza di Fassa doznała kolejnej kontuzji zerwania więzadeł co wykluczyło ją ze startów do końca sezonu (w tym m.in. Mistrzostw Świata).
23 maja 2020 ogłosiła, że z powodu licznych kontuzji kończy aktywną karierę sportową.
Życie prywatne.
Od 2009 roku związana ze snowboardzistą Manuelem Veithem. Para pobrała się 16 kwietnia 2016 roku i Anna przyjęła nazwisko męża. Tym samym od sezonu 2016/2017 narciarka startuje pod nowym nazwiskiem.

</doc>
<doc id="1566034" url="https://pl.wikipedia.org/wiki?curid=1566034" title="Oswald Avery">
Oswald Avery

Oswald Theodore Avery (ur. 21 października 1877 w Halifaksie, zm. 2 lutego 1955 w Nashville) – amerykański lekarz i genetyk, pochodzenia kanadyjskiego. Laureat Medalu Copleya.
Życiorys.
W 1887 roku jego rodzina przeprowadziła się z Kanady do Nowego Jorku. Studiował nauki humanistyczne na Colgate University, uzyskał stopień BA w 1900 roku i rozpoczął studia medyczne w College of Physicians and Surgeons Columbia University.
W 1913 roku zatrudnił się jako asystent w Instytucie Badań Medycznych Uniwersytet Rockefellera. 
W 1918 roku przyjął obywatelstwo amerykańskie. W czasie I wojny światowej służył w korpusie medycznym Armii Stanów Zjednoczonych.
Zajmował się badaniami mikrobiologicznymi. W 1944 roku, wraz z Colinem MacLeodem i Maclynem McCartym wyjaśnili wynik eksperymentu Griffitha, stwierdzając, że nie białko, ale DNA jest czynnikiem przenoszącym informację genetyczną.
W 1947 roku został wyróżniony nagrodą Nagrodą im. Alberta Laskera w dziedzinie podstawowych badań medycznych. Krater Avery na Księżycu został nazwany jego imieniem.

</doc>
<doc id="1566036" url="https://pl.wikipedia.org/wiki?curid=1566036" title="Internationale luchthaven Koningin Beatrix">
Internationale luchthaven Koningin Beatrix

Internationale luchthaven Koningin Beatrix (ang. "Koningin Beatrix International Airport") – jedyny port lotniczy Aruby, zlokalizowany w stolicy – Oranjestad.

</doc>
<doc id="1566037" url="https://pl.wikipedia.org/wiki?curid=1566037" title="Instytut Rabe">
Instytut Rabe

Instytut Rabe – radziecki instytut rakietowy w byłej siedzibie Wernera von Brauna w Bleicherode niedaleko Nordhausen w okupowanych Niemczech, którego zadaniem były poszukiwania i przejęcie dokumentacji niemieckich systemów rakietowych pozostałych po odejściu z Turyngii amerykańskich wojsk okupacyjnych po II wojnie światowej, oraz rozwijanie badań hitlerowskich w tej dziedzinie.
W ośrodku tym, obok Siergieja Korolowa, pod nadzorem pracował także jeden z przełożonych niemieckiego programu rakietowego w ośrodku "Heeresversuchsanstalt" w Peenemünde – Helmut Gröttrup. W 1946 roku kilka pracujących w instytucie grup naukowych zostało połączonych w jeden "Instytut Nordhauzen",a 22 października 1946 roku NKWD aresztowało niemieckich naukowców wraz z rodzinami oraz specjalistami innych dziedzin techniki wojskowej i tę grupę około pięciu tysięcy osób wywieziono w głąb ZSRR, gdzie mieli kontynuować swoje prace pod ścisłym nadzorem. Pracownikami instytutu byli naukowcy radzieccy (w tym Siergiej Korolow) oraz zmuszeni do pracy w nim niemieccy naukowcy i inżynierowie, pracujący uprzednio w programach naukowych i konstrukcyjnych niemieckich systemów rakietowych V-1 i V-2.

</doc>
<doc id="1566038" url="https://pl.wikipedia.org/wiki?curid=1566038" title="Skrajne Solisko">
Skrajne Solisko

Skrajne Solisko (słow. "Predné Solisko", niem. "Vorderer Solisko", węg. "Elülső-Szoliszkó-kúp") – najdalej wysunięty na południe szczyt w Grani Soliska o wysokości 2093 lub 2119 lub 2117 m n.p.m. znajdujący się w słowackich Tatrach Wysokich. Skrajne Solisko od Młynickiego Soliska oddziela dwusiodłowa Smrekowicka Przełęcz.
Skrajne Solisko opada w kierunku Szczyrbskiego Jeziora długim stokiem. W środkowej części pokryty jest kosodrzewiną i piargami, natomiast w dolnej lasem. Na stoku tym, na wysokości 1820–1840 m znajduje się górna stacja kolejki, budynki wyciągu narciarskiego i schronisko na Solisku. Trasa narciarska o długości ok. 3 km prowadzi na południe, do północnych brzegów Szczyrbskiego Jeziora, gdzie znajduje się stacja dolna. Budowa wyciągu i trasy została ukończona w 1943 r.
Na Skrajne Solisko turyści wchodzili od dawna, zarówno zimą, jak i latem. Wejścia te nie były jednak dokumentowane aż do 1906 r. Obecnie na wierzchołek Skrajnego Soliska prowadzi znakowany czerwono szlak turystyczny. Widok ze Skrajnego Soliska roztacza się w kierunku południowym, na Spisz i Liptów. Tatry są widoczne, jednak widok jest ograniczony do Doliny Furkotnej i Młynickiej. Na wierzchołku od 5 października 2013 znajduje się drewniany krzyż wysokości około 3 m.
Pierwsze znane wejście turystyczne: Günter Oskar Dyhrenfurth i Hermann Rumpelt, 3 czerwca 1906 r. – letnie.

</doc>
<doc id="1566039" url="https://pl.wikipedia.org/wiki?curid=1566039" title="Mark Price">
Mark Price

William Mark Price (ur. 15 lutego 1964 w Bartlesville, Oklahoma) – amerykański koszykarz, który grał na pozycji rozgrywającego, mistrz świata z 1994, aktualnie trener zespołu Charlotte 49ers, reprezentującego uczelnię Północnej Karoliny.
Życiorys.
Po ukończeniu Georgia Institut of Technology, gdzie grał w drużynie uczelnianej Georgia Tech Yellow Jackets, został wybrany z 25. numerem w drafcie 1986 przez Dallas Mavericks i natychmiast oddany do Cleveland Cavaliers, gdzie grał przez większość swojej kariery (lata 1986-1995). Ostatnie trzy sezony spędził kolejno w: Washington Bullets, Golden State Warriors i Orlando Magic, gdzie w 1998 r. skończył swoją karierę.
Mark Price dał się poznać jako jeden z najlepszych w dziejach ligi egzekutorów rzutów wolnych. Do dziś prowadzi w statystyce wszech czasów ze skutecznością 90,4%. Wyróżniał się także w rzutach za 3 punkty (21. miejsce na liście wszech czasów) oraz asystach (24. miejsce). W sezonie 1988/89 jako trzeci w historii (po Larry Birdzie i Reggie Millerze) osiągnął niezwykłe statystyki: co najmniej 40% skuteczności w rzutach za 3, co najmniej 50% w rzutach z pola oraz co najmniej 90% w rzutach osobistych (później, w sezonach 2005/06 i 2007/08 osiągnął to także Steve Nash). 
Price w czasie weekendu gwiazd czterokrotnie wystąpił w meczu gwiazd NBA, a dwukrotnie wygrał konkurs rzutów za 3. Raz został wybrany do pierwszej piątki ligi, po sezonie 1992/93.
W 1994, grając w drugim Dream Teamie, zdobył złoty medal mistrzostw świata, rozgrywanych w Kanadzie. 
Jego imię nosi hala koszykarska w mieście Enid, upamiętniająca najwybitniejszego sportowca w dziejach miejscowej szkoły, Enid High School. 
W 2006 Mark Price miał nieudany epizod jako trener drużyny australijskiej ligi NBL South Dragons. Jego poczynania jako trenera były bojkotowane przez kapitana i najlepszego gracza drużyny i po przegraniu pięciu kolejnych spotkań Price złożył rezygnację. Obecnie jest konsultantem w klubie Atlanta Hawks, prowadzi również własną szkołę koszykówki Mark Price Shooting Lab, gdzie także szkoli koszykarzy NBA.
W NBA występował również jego młodszy brat – Brent.

</doc>
<doc id="1566041" url="https://pl.wikipedia.org/wiki?curid=1566041" title="Oswald T. Avery">
Oswald T. Avery



</doc>
<doc id="1566042" url="https://pl.wikipedia.org/wiki?curid=1566042" title="Krzemień (Pojezierze Drawskie)">
Krzemień (Pojezierze Drawskie)

Krzemień – jezioro na Pojezierzu Drawskim, położone w gminie Borne Sulinowo, w powiecie szczecineckim, w woj. zachodniopomorskim.
Powierzchnia zbiornika wynosi 4,42 ha.

</doc>
<doc id="1566043" url="https://pl.wikipedia.org/wiki?curid=1566043" title="Oswald Theodore Avery">
Oswald Theodore Avery



</doc>
<doc id="1566046" url="https://pl.wikipedia.org/wiki?curid=1566046" title="The Dykeenies">
The Dykeenies

The Dykeenies - szkocka grupa muzyczna grająca indie rock. 
Zespół pochodzi z miejscowości Cumbernauld. Powstał w 2005 roku. Tworzą go dwaj bracia Brian Henderson i Andrew Henderson oraz Steven Ramsay i John Kerr. Grupa wydała do tej pory debiutancki album "Nothing Means Everything" oraz single: "New Ideas", "Clean Up Your Eyes" i "Stitches".
Dyskografia.
Albumy
EP-ki
Single

</doc>
<doc id="1566048" url="https://pl.wikipedia.org/wiki?curid=1566048" title="Hermann Maximilian Schmidt-Goebel">
Hermann Maximilian Schmidt-Goebel

Hermann Maximilian Schmidt-Goebel (ur. 1809, zm. 17 sierpnia 1882 w Klosterneuburgu) – entomolog, lekarz, profesor na Uniwersytecie we Lwowie. Działał we Lwowie i w Pradze. Zajmował się głównie chrząszczami.

</doc>
<doc id="1566049" url="https://pl.wikipedia.org/wiki?curid=1566049" title="Tomasz Gąsowski">
Tomasz Gąsowski

Tomasz Józef Gąsowski (ur. 1947 w Krakowie) – polski historyk, profesor nauk humanistycznych (specjalności "historia Polski XIX–XX w., stosunki polsko-żydowskie"). Pracownik Instytutu Historii Uniwersytetu Jagiellońskiego oraz kierownik Katedry Kultur Mniejszości Narodowych Akademii Ignatianum w Krakowie.
Życiorys.
W 1997 na podstawie dorobku naukowego oraz rozprawy pt. "Między gettem a światem. Dylematy ideowe Żydów galicyjskich na przełomie XIX i XX w." uzyskał stopień naukowy doktora habilitowanego. W 2003 otrzymał tytuł naukowy profesora nauk humanistycznych.
W 1989 był członkiem Małopolskiego Komitetu Obywatelskiego „Solidarność” i szefem kampanii wyborczej do Sejmu i Senatu w okręgu Kraków – śródmieście. Współzałożyciel Klubu Jagiellońskiego, Ośrodka Myśli Politycznej i Komitetu Konserwatywnego. Organizował w Krakowie Fundację Centrum Dokumentacji Czynu Niepodległościowego, której jest prezesem.
Był przewodniczącym Forum Prawicy Demokratycznej w Krakowie, zasiadał też we władzach Unii Demokratycznej i Unii Wolności. W 2001 był członkiem komitetu honorowego poparcia Prawa i Sprawiedliwości w wyborach parlamentarnych.
W 2009 "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w służbie państwu i społeczeństwu w dziedzinie kultury, nauki, sportu, wymiaru sprawiedliwości" został odznaczony Krzyżem Komandorskim Orderu Odrodzenia Polski. W 2001 wyróżniony odznaką „Zasłużony dla Sanoka” za starania przy powołaniu PWSZ w Sanoku.
Jest członkiem Kapituły Medalu „Niezłomnym w słowie”.

</doc>
<doc id="1566053" url="https://pl.wikipedia.org/wiki?curid=1566053" title="Lactobacillus casei">
Lactobacillus casei

Lactobacillus casei – gatunek Gram-dodatnich, laseczkowatych bakterii z rodzaju "Lactobacillus". Są nieruchliwe, osiągają od 0,7 do 1,1 mikrometrów średnicy i od 2 do 4 mikrometrów długości. Bakteria przeprowadza homofermentację glukozy, której produktem jest kwas mlekowy. Jest mezofilna i nie rośnie w temperaturach przekraczających 45 °C. Występuje w mleku, dojrzewających serach, kulturach piekarniczych zawierających mleko oraz w kiszonej kapuście. Znaleziono ją także w przewodzie pokarmowym człowieka i krowich odchodach. Obecnie jest dodawana do wielu produktów żywnościowych celem poprawy ich jakości.
Wyróżnia się wiele podgatunków i szczepów.
Biologia.
Fizjologia.
Białko stanowi 47% suchej masy bakterii. Nie wytwarza przetrwalników, podobnie jak inne bakterie przeprowadzające fermentację mlekową. Charakteryzuje ją duże zapotrzebowania pokarmowe. "Lactobacillus casei" nie wytwarza katalazy, przez co w biotopie o dużym stężeniu tlenu jej wzrost jest częściowo zahamowany wytwarzanym przez nią nadtlenkiem wodoru.
Genetyka.
Genom "L. casei" liczy około 2,9 miliona par zasad.
Znaczenie.
Bakteria znalazła szereg zastosowań. Głównie wykorzystuje się ją w przemyśle mleczarskim. Zespół naukowców z Simón Bolívar University w Wenezueli udowodnił, że "Lactobacillus casei" wspomaga procesy trawienia.
"Lactobacillus casei" jest zwykle gatunkiem dominującym wśród innych bakterii fermentacji mlekowej. Jest to także główny gatunek odpowiadający za proces naturalnej fermentacji zielonych oliwek na Sycylii.
Niektóre szczepy uznawane są za probiotyki które przyspieszają wyzdrowienie w infekcyjnych chorobach jelit, zwłaszcza u dzieci. Część badań kwestionuje skuteczność Lactobacillus w chorobach infekcyjnych. Według WHO (Światowej Organizacji Zdrowia) zanim dany szczep zostanie uznany za posiadający właściwości lecznicze, należy przeprowadzić odpowiednie testy kliniczne przed dodaniem jej do żywności.
Wykazano, że "Lactobacillus casei" wpływa hamująco na wzrost "Helicobacter pylori" w warunkach "in vitro", jednak "in vivo" nie odgrywa prawdopodobnie żadnej roli.
Do najlepiej udokumentowanych probiotyków zalicza się szczep "L. casei" o kodzie DN-114001 oraz "Lactobacillus casei Shirota". Przeprowadzono wiele badań nad ich zastosowaniami. Obecnie stosuje się je jako dodatki do żywności. Pozytywny efekt zdrowotny wiąże się z koniecznością częstego spożywania tych mikroorganizmów.
Jogurty marki Actimel produkowane przez firmę Danone używają szczepu "L. casei" o symbolu DN-114001. Są reklamowane jako środki poprawiające odporność organizmu. "L. casei" DN-114001 w Polsce reklamuje się jako "L. casei defensis". Jest to wyłącznie nazwa marketingowa, której nie stosuje się w bakteriologii. W innych krajach, np. w Czechach i we Włoszech ta sama bakteria wykorzystywana przez firmę Danone określana jest jako "L. casei immunitass", a w USA jako "L. casei immunitas". Podobna sytuacja dotyczy jogurtu Jogobella firmy Zott. Na opakowaniach widnieje napis, zgodnie z którym produkt zawiera odmianę "Lactobacillus casei prophylactis", która w rzeczywistości nazywa się "Lactobacillus paracasei" (Lpc- 37) i nie należy do gatunku "L. casei".
Operon laktozowy (lacTEGF) z Lactobacillus casei szczepu BL23. Gen lacT koduje transkrypcyjny anty-determinator, lacE i lacF dla specyficznych dla laktozy domen fosfoenolopirogronowych: fosfotransferazy (PTSLac) EIICB i domen EIIA, i lacG dla fosfo-β-galaktozydazy. L. casei jest w stanie metabolizować N-acetylolaktozoaminę (LacNAc), disacharyd obecny w mleku ludzkim i błonie śluzowej jelita.

</doc>
<doc id="1566054" url="https://pl.wikipedia.org/wiki?curid=1566054" title="Gmina Nowa Wieś (województwo śląsko-dąbrowskie)">
Gmina Nowa Wieś (województwo śląsko-dąbrowskie)



</doc>
<doc id="1566057" url="https://pl.wikipedia.org/wiki?curid=1566057" title="Andrea Dettling">
Andrea Dettling

Andrea Dettling (ur. 19 stycznia 1987 w Altendorfie) – szwajcarska narciarka alpejska.
Kariera.
Po raz pierwszy na arenie międzynarodowej pojawiła się 16 grudnia 2002 roku w Grimentz, gdzie w zawodach FIS została zdyskwalifikowana w pierwszym przejeździe slalomu. W 2005 roku wystartowała na mistrzostwach świata juniorów w Bardonecchii, gdzie zajęła tam 18. miejsce w supergigancie i zjeździe oraz 23. miejsce w gigancie. Jeszcze dwukrotnie startowała w zawodach tego cyklu, zajmując między innymi czwarte miejsce w zjeździe podczas mistrzostw świata juniorów w Québecu w 2006 roku. Na tej samej imprezie była też jedenasta w gigancie.
W zawodach Pucharu Świata zadebiutowała 6 stycznia 2007 roku w Kranjskiej Gorze, gdzie nie zakwalifikowała się do drugiego przejazdu w gigancie. Pierwsze pucharowe punkty wywalczyła 10 lutego 2008 roku w Sestriere, zajmując 19. miejsce w supergigancie. Na podium zawodów tego cyklu jedyny raz stanęła 26 stycznia 2009 roku w Cortina d’Ampezzo, kończąc rywalizację w supergigancie na trzeciej pozycji. W zawodach tych wyprzedziły ją jedynie Jessica Lindell-Vikarby ze Szwecji i Austriaczka Anna Fenninger. W sezonie 2008/2009 zajęła 17. miejsce w klasyfikacji generalnej, w klasyfikacji supergiganta była piąta.
Wystartowała na igrzyskach olimpijskich w Vancouver w 2010 roku, zajmując 12. miejsce w supergigancie oraz 23. w superkombinacji, a rywalizacji w gigancie nie ukończyła. Zajęła też 22. miejsce w gigancie podczas mistrzostw świata w Val d’Isère w 2009 roku.
W 2015 roku zakończyła karierę.

</doc>
<doc id="1566058" url="https://pl.wikipedia.org/wiki?curid=1566058" title="Port lotniczy Franklin Delano Roosevelt">
Port lotniczy Franklin Delano Roosevelt

Port Lotniczy Franklin Delano Roosevelt – port lotniczy zlokalizowany na wyspie Sint Eustatius (gmina zamorska Holandii)

</doc>
<doc id="1566059" url="https://pl.wikipedia.org/wiki?curid=1566059" title="Curling na Zimowej Uniwersjadzie 2009">
Curling na Zimowej Uniwersjadzie 2009

Turniej curlingu na Zimowej Uniwersjadzie 2009 odbył się między 19 a 27 lutego w Hali łyżwiarskiej Heilongjiang.
Tytułów z Uniwersjady 2007 broniły Kanadyjki i Amerykanie. Ostatecznie turniej kobiet wygrały gospodynie (Wang Bingyu), które w finale pokonały Kanadyjki (Hollie Nicol) 6:5. Brązowe medale zdobyły poprzednie srebrne medalistki - Rosjanki (Ludmiła Priwiwkowa) wygrywając z Brytyjkami (Sarah Reid) 8:4.
Turniej męski wygrała drużyna poprzednich brązowych medalistów, Szwedzi (Niklas Edin) w finale pokonali Norwegów (Thomas Løvold) 8:7, w małym finale Chińczycy (Wang Fengchun) zwyciężyli Koreańczyków (Kim Chang-min) 9:5.
Po raz pierwszy w historii na uniwersjadzie wystąpiła polska drużyna kobieca, która była zespołem rezerwowym. Polki zajęły ostatnie miejsce wygrywając jeden mecz z Japonkami.

</doc>
<doc id="1566060" url="https://pl.wikipedia.org/wiki?curid=1566060" title="FastTrack Schedule">
FastTrack Schedule

FastTrack Schedule – oprogramowanie do zarządzania projektami używane do planowania, śledzenia i raportowania celów projektu. Aplikacja umożliwia użytkownikom organizowanie zadań w plany projektowe, przypisywanie zasobów do zadań oraz przeglądanie szczegółów projektu w postaci wykresów Gantta, kalendarzy miesięcznych i histogramów zasobów.
Szczegóły.
Możliwości FastTrack Schedule są dopasowane zarówno dla początkujących kierowników projektów jak i dla doświadczonych użytkowników pracujących w małych lub średnich zespołach projektowych. Oprogramowanie jest dostępne w wersjach dla systemów Microsoft Windows i OS X, pliki projektu są kompatybilne pomiędzy systemami, pozwalając użytkownikom obydwu systemów operacyjnych pracować nad tym samym projektem.
FastTrack Schedule dodatkowo pozwala na wymianę danych z arkuszami kalkulacyjnymi, bazami danych, organizatorami jak Microsoft Outlook czy Apple iCal, Mindjet MindManager oraz innym oprogramowaniem do zarządzania projektami jak Microsoft Project.

</doc>
<doc id="1566067" url="https://pl.wikipedia.org/wiki?curid=1566067" title="Nothing Means Everything">
Nothing Means Everything

Nothing Means Everything - debiutancki album szkockiego zespołu "The Dykeenies", grającego indie rock. Został wydany w 2007 roku.

</doc>
<doc id="1566069" url="https://pl.wikipedia.org/wiki?curid=1566069" title="Dalachowice (Głębowice)">
Dalachowice (Głębowice)

Dalachowice – przysiółek wsi Głębowice w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566071" url="https://pl.wikipedia.org/wiki?curid=1566071" title="Gadziniec">
Gadziniec

Gadziniec – przysiółek wsi Głębowice w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566072" url="https://pl.wikipedia.org/wiki?curid=1566072" title="Śmietanówka">
Śmietanówka

Śmietanówka – przysiółek wsi Głębowice w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566075" url="https://pl.wikipedia.org/wiki?curid=1566075" title="Julius Schaxel">
Julius Schaxel

Julius Christoph Ehregott Schaxel (ur. 24 marca 1887 w Augsburgu, zm. 15 lipca 1943 w Moskwie) – niemiecki biolog.
Życiorys.
Syn kupca Juliusa (1854–1923) i Pauline Eckhardt (1862–1944). Julius Schaxel studiował filozofię, biologię i psychologię na Uniwersytecie w Jenie u Ernsta Haeckela, później na Uniwersytecie w Monachium u Richarda Hertwiga. W 1909 roku w Jenie u Ludwiga Platego doktoryzował się. Od 1918 do 1933 był profesorem zoologii w Jenie. W 1933 roku z powodów politycznych stracił pracę, emigrował wtedy przez Szwajcarię do Sankt Petersburga. Tam podjął pracę w Instytucie Siewiercowa. W 1934 roku instytut przeniesiono do Moskwy. Zmarł w 1943 roku w sanatorium w Moskwie, dokładne okoliczności jego śmierci pozostają nieznane.
Dorobek naukowy.
Schaxel zajmował się biologią teoretyczną i embriologią. Prowadził istotne badania nad regeneracją kończyn u aksolotli. Był współzałożycielem i redaktorem w latach 1924–1933 czasopisma „Urania”.

</doc>
<doc id="1566077" url="https://pl.wikipedia.org/wiki?curid=1566077" title="Pod Czarnym Lasem (Osiek)">
Pod Czarnym Lasem (Osiek)

Pod Czarnym Lasem – przysiółek wsi Osiek w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566079" url="https://pl.wikipedia.org/wiki?curid=1566079" title="Żydowskie Miasto">
Żydowskie Miasto

Żydowskie Miasto – przysiółek wsi Osiek w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566082" url="https://pl.wikipedia.org/wiki?curid=1566082" title="Pod Ćwierklem">
Pod Ćwierklem

Pod Ćwierklem – przysiółek wsi Osiek w Polsce, położony w województwie małopolskim, w powiecie oświęcimskim, w gminie Osiek}.
W latach 1975–1998 przysiółek administracyjnie należał do województwa bielskiego.

</doc>
<doc id="1566084" url="https://pl.wikipedia.org/wiki?curid=1566084" title="Marion Bertrand">
Marion Bertrand

Marion Bertrand (ur. 2 listopada 1984 w Grasse) – francuska narciarka alpejska, specjalistka konkurencji technicznych.
Kariera.
Po raz pierwszy na arenie międzynarodowej pojawiła się 27 listopada 1999 roku podczas zawodów FIS Race w Val Thorens. Zajęła wtedy 55. miejsce w gigancie. W 2002 roku wystartowała na mistrzostwach świata juniorów w Tarvisio, gdzie jej najlepszym wynikiem było siedemnaste miejsce w gigancie. Dwa lata później, podczas mistrzostw świata juniorów w Mariborze zajęła między innymi dwunaste miejsce w kombinacji i piętnaste w gigancie.
W zawodach Pucharu Świata zadebiutowała 12 grudnia 2002 roku w Val d’Isère, gdzie nie zakwalifikowała się do pierwszego przejazdu w gigancie. Pierwsze pucharowe punkty zdobyła 25 listopada 2006 roku w amerykańskim Aspen, zajmując 27. pozycję w tej samej konkurencji. Nigdy nie stanęła na podium zawodów tego cyklu, najwyższą lokatę osiągnęła 29 listopada 2008 roku w Aspen, gdzie giganta ukończyła na ósmej pozycji. Najlepsze wyniki osiągnęła w sezonie 2008/2009, kiedy to w klasyfikacji generalnej zajęła 57. miejsce.
Podczas mistrzostw świata w Åre w 2007 roku zajęła szesnaste miejsce w gigancie. Wynik ten powtórzyła na rozgrywanych sześć lat później mistrzostwach świata w Schladming. W 2014 roku wystartowała na igrzyskach olimpijskich w Soczi, gdzie nie ukończyła pierwszego przejazdu giganta.
Osiągnięcia.
Puchar Świata.
Miejsca na podium w zawodach.
Bertrand nigdy nie stanęła na podium zawodów PŚ.

</doc>
<doc id="1566086" url="https://pl.wikipedia.org/wiki?curid=1566086" title="Granica Polańska">
Granica Polańska

Granica Polańska – przysiółek wsi Osiek w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566089" url="https://pl.wikipedia.org/wiki?curid=1566089" title="Zaolszynie (Osiek)">
Zaolszynie (Osiek)

Zaolszynie – przysiółek wsi Osiek w Polsce, położony w województwie małopolskim, w powiecie oświęcimskim, w gminie Osiek.
W latach 1975–1998 przysiółek administracyjnie należał do województwa bielskiego.

</doc>
<doc id="1566091" url="https://pl.wikipedia.org/wiki?curid=1566091" title="Port lotniczy Juancho E. Yrausquin">
Port lotniczy Juancho E. Yrausquin

Port lotniczy Juancho E. Yrausquin – jedyny port lotniczy zlokalizowany na wyspie Saba (gmina zamorska Holandii).
Z powodu bardzo krótkiej drogi startowej (długość użytkowa to około 305 m) lotnisko znane jest wśród pilotów oraz specjalistów jako bardzo wymagające podczas podejścia i startu.
Na lotnisku dozwolona jest obsługa helikopterów oraz samolotów typu STOL posiadających duży stosunek mocy do masy, takich jak De Havilland Canada DHC-6 Twin Otter lub Britten-Norman Islander.

</doc>
<doc id="1566092" url="https://pl.wikipedia.org/wiki?curid=1566092" title="Podstawy Wsparcia Wspólnoty">
Podstawy Wsparcia Wspólnoty

Podstawy Wsparcia Wspólnoty (PWW) jest to dokument przyjęty przez Komisję Europejską po porozumieniu się z danym państwem członkowskim i dokonaniu oceny merytorycznej Narodowego Planu Rozwoju. Dokument ten zawiera różnego rodzaju strategie i priorytety w jaki sposób działać powinny Fundusze Strukturalne, a w jaki dane państwo członkowskie. Wyszczególnione są tam wielkości przyznanych wkładów Funduszy jak i drugich środków finansowych oraz ich cele szczegółowe. Zgodnie z przyjętą regułą dokument ten powinien być podzielony na mniejsze priorytetowe zadania wdrażane za pomocą jednego lub kilku programów operacyjnych.
W Polsce dokument Podstaw Wsparcia Wspólnoty został przyjęty Decyzją Komisji z 22 czerwca 2004. Określa:
Konstrukcją przypomina on Narodowy Program Rozwoju i jest akceptacją planu polityki regionalnej określonej w nim w latach 2004–2006. W zakresie rozwoju zasobów ludzkich, pomoc objęta Podstawami Wsparcia Wspólnoty realizowana jest w oparciu o Sektorowy Program Operacyjny Rozwój Zasobów Ludzkich (SPORZL) oraz Zintegrowany Pogram Operacyjny Rozwoju Regionalnego(ZPORR). Program Wsparcia Wspólnoty jest też pewnego rodzaju formalnym potwierdzeniem zobowiązania UE do lokowania środków unijnych jako wkładu Wspólnoty w realizację polityki regionalnej w Polsce.

</doc>
<doc id="1566095" url="https://pl.wikipedia.org/wiki?curid=1566095" title="Max Klauß">
Max Klauß

Max Klauß pisany także Max Klauss (ur. 27 lutego 1947 w Siegmar-Schönau, ob. Chemnitz) – wschodnioniemiecki lekkoatleta, specjalista skoku w dal, mistrz Europy.
Kariera sportowa.
Zwyciężył w skoku w dal na europejskich igrzyskach juniorów w 1966 w Odessie. Zajął 4. miejsce w dziesięcioboju na mistrzostwach Europy w 1966 w Budapeszcie. Na kolejnych mistrzostwach Europy w 1969 w Atenach zajął 6. miejsce w skoku w dal.
Zdobył złoty medal skoku w dal podczas mistrzostw Europy w 1971 w Helsinkach wynikiem 7,92 m, wyprzedzając Igora Ter-Owanesiana ze Związku Radzieckiego i Stanisława Szudrowicza z Polski. Zwyciężył również w tej konkurencji na halowych mistrzostwach Europy w 1972 w Grenoble, przed Hansem Baumgartnerem z RFN i Jaroslavem Brožem z Czechosłowacji.
Zajął 6. miejsce w skoku w dal na igrzyskach olimpijskich w 1972 w Monachium. Zdobył srebrny medal na halowych mistrzostwach Europy w 1973 w Rotterdamie, za Baumgartnerem, a przed Grzegorzem Cybulskim z Polski, a także brązowy medal na halowych mistrzostwach Europy w 1974 w Göteborgu, za Jeanem-Françoisem Bonhème z Francji i Baumgartnerem. Na mistrzostwach Europy w 1974 w Rzymie zajął 7. miejsce.
Klauß był mistrzem NRD w skoku w dal w latach 1971–1974 oraz wicemistrzem w 1969, a w dziesięcioboju mistrzem w 1967 i wicemistrzem w 1966. Był również brązowym medalistą w sztafe4cie 4 × 100 metrów w 1967 i 1969. W hali był mistrzem NRD w skoku w dal w 1971 i 1973, wicemistrzem w 1967 i 1974 oraz brązowym medalistą w 1968 i 1969.
Był rekordzistą NRD w skoku w dal z wynikiem 8,07 m, uzyskanym 19 czerwca 1968 w Berlinie oraz w dziesięcioboju z wynikiem 7986 pkt, osiągniętym 28 lipca 1967 w Halle.
Jego rekord życiowy w skoku w dal wynosił 8,18 m, ustanowiony 12 czerwca 1974 w Berlinie. Startował w klubach SC Karl-Marx-Stadt i Einheit Dresden.

</doc>
<doc id="1566098" url="https://pl.wikipedia.org/wiki?curid=1566098" title="Date">
Date



</doc>
<doc id="1566104" url="https://pl.wikipedia.org/wiki?curid=1566104" title="Zaolszynie">
Zaolszynie



</doc>
<doc id="1566105" url="https://pl.wikipedia.org/wiki?curid=1566105" title="Arnold Sarjusz-Makowski">
Arnold Sarjusz-Makowski

Arnold Sarjusz-Makowski (ur. 11 grudnia 1876 w Petersburgu, zm. 10 września 1943 w Warszawie) – polski geolog, specjalista geologii złóż węgla, paleontolog oraz inżynier górniczy.
Życiorys.
Urodził się w rodzinie Artura Antoniego i Elżbiety z Kołmaczewskich. Ukończył gimnazjum klasyczne w Rydze. Od 1893 studiował zoologię i chemię na Wydziale Przyrodniczo-Matematycznym Uniwersytetu Petersburskiego. Po jego ukończeniu w 1900 pracą o pochodzeniu pasożytów, studiował w Instytucie Górniczym w Petersburgu.
Parokrotnie aresztowany w latach 1900–1901 za udział w rozruchach studenckich, przebywał jakiś czas w więzieniu, dostał karny nakaz opuszczenia Petersburga na okres jednego roku. Okres ten spędził na Ukrainie. Podczas studiów w Instytucie Górniczym odbył szereg praktyk geologicznych i hydrogeologicznych na Syberii i w Mandżurii. W tym czasie odwiedził też Japonię. Pod kierunkiem A. Meistera, geologa Rosyjskiego Komitetu Geologicznego, przez pół roku prowadził badania geologiczne na linii budującej się wówczas kolei Siemipałatińsk – Wiernyj (Stepy Kirgizkie, Turkiestan). W 1906 badał lód denny na jeziorze Ładoga. W 1908 ukończył Instytut Górniczy uzyskując dyplom inżyniera górniczego.
W 1910 jako inżynier górniczy został stałym współpracownikiem Rosyjskiego Komitetu Geologicznego. W 1911 uczestniczył w badaniu terenów naftowych na Kaukazie (Majkop), prowadzonym przez Karola Bohdanowicza. W 1912 udał się do Niemiec, na uniwersytet w Tybindze, w celu pogłębienia studiów i przygotowania się do objęcia katedry geologii i paleontologii. W sierpniu 1914 przeniósł się do Zurychu, gdzie pracował u prof. Schardta. Badał granicę między jurą środkową i górną na obszarze jury szwabsko-szwajcarskiej. Przez rok pełnił obowiązki asystenta mineralogii u prof. Ulricha Grubenmanna.
W 1920 przyjechał ze Szwajcarii do kraju. Zatrudnił się w tworzącym się wówczas Polskim Państwowym Instytucie Geologicznym (przemianowanym później na Państwowy Instytut Geologiczny) w Warszawie, gdzie objął stanowisko adiunkta, a w 1922 geologa PIG. Zajmował się początkowo badaniem utworów jurajskich okolic Radomska i występujących w nich rud żelaza. W 1920 został również mianowany profesorem geologii w Instytucie Pedagogicznym Liceum Krzemienieckiego, a w 1921 profesorem geologii i paleontologii Wolnej Wszechnicy Polskiej w Warszawie.
Następnie przeniósł swoją działalność do Zagłębia Węglowego. Przystąpił do organizowania Stacji Geologicznej PIG w Dąbrowie Górniczej, otwartej w połowie 1921. Kierował nią do 1923. Lokal uzyskał w budynku Szkoły Górniczo-Hutniczej, gdzie Stacja mieściła się do wybuchu wojny w 1939.
W Stacji zapoczątkował kompletowanie zbioru planów i profili kopalnianych. Sporządził przeglądowy opis całego Polskiego Zagłębia Węglowego wraz z obliczeniem zasobów węgla. Po zorganizowaniu Wydziału Węglowego PIG rozpoczął kartowanie geologiczne południowo-zachodniej części tego Zagłębia. Wykonał mapę geologiczną obszaru pszczyńskiego w skali 1: 25 000 (ark. Stary Bieruń i Lędziny). Następnie opracowywał obszar wodzisławski (ark. Wodzisław i Gorzyczki).
W 1935 brał udział w II Kongresie Węglowym w Heerlen, gdzie wygłosił referat o rytmice sedymentacji karbonu produktywnego. W oparciu o tę koncepcję opracował nową nomenklaturę pokładów węgla obszaru rybnickiego. W 1939 rozpoczął zbieranie materiałów dotyczących budowy geologicznej i zasobów węgla na Zaolziu.
Od początku swojej działalności w Państwowym Instytucie Geologicznym zajmował się również złożami węgla brunatnego. W 1938 kierował poszukiwaniami złóż węgla brunatnego na południowo-wschodnich obszarach Polski. W oparciu o materiały uzyskane z niemieckiego Archiwum Akt (nadania górnicze i wyniki poszukiwań węgla brunatnego w Poznańskim i na Pomorzu) rozpoczął zestawianie i publikowanie wyników poszukiwań i szczegółowych opracowań złóż węgla brunatnego pod ogólnym tytułem "Węgle brunatne w Polsce". Do wybuchu II wojny światowej wydał dwa komplety map, kilka następnych było w opracowaniu.
Prowadził również wykłady jako profesor na Wolnej Wszechnicy Polskiej w Warszawie. Od 1922 prowadził tam pracownię geologiczną. W ostatnich latach przed wojną wykładał także na Wolnej Wszechnicy Polskiej w Łodzi.
Podczas okupacji był nadal zatrudniony jako geolog w prowadzonym przez Niemców Instytucie, prowadząc Archiwum Map i Rękopisów. Napisał w tym czasie pracę o węglach brunatnych w Środkowej Polsce, opublikowanej pośmiertnie przez PIG w 1947. Ciężkie warunki życia i szykany ówczesnego dyrektora Instytutu prof. R. Brinkmanna doprowadziły do ciężkiej choroby serca i śmierci. Pochowany na cmentarzu ewangelicko-augsburskim przy ulicy Młynarskiej (aleja 40, grób 8).

</doc>
<doc id="1566118" url="https://pl.wikipedia.org/wiki?curid=1566118" title="Parafia wojskowa św. Jerzego w Białymstoku">
Parafia wojskowa św. Jerzego w Białymstoku

Parafia wojskowa pw. św. Jerzego w Białymstoku – wojskowa rzymskokatolicka parafia należąca do Dekanatu Inspektoratu Wsparcia Sił Zbrojnych, Ordynariatu Polowego Wojska Polskiego (do roku 2012 parafia należała do Warszawskiego Dekanatu Wojskowego), znajdująca się na terenie dekanatu Białystok - Nowe Miasto, archidiecezji białostockiej, metropolii białostockiej. 
W dniu 3 listopada 1993 r. została przywrócona parafia wojskowa w Białymstoku przez biskupa polowego Sławoja Leszka Głódzia i otrzymała ona tytuł św. Maksymiliana Marii Kolbego. Z dniem 1 grudnia 1997 r. nastąpiła zmiana tytułu parafii, która za patrona otrzymała św. Jerzego.
Historia parafii wojskowej w Białymstoku.
W okresie międzywojennym i kilka lat po drugiej wojnie światowej wojskowym kościołem parafialnym garnizonu Białystok była świątynia św. Stanisława BM. Parafia wojskowa ponownie została erygowana 3 listopada 1993 r. przez biskupa polowego Sławoja Leszka Głódzia i otrzymała tytuł św. Maksymiliana Marii Kolbego. Pierwszym jej proboszczem został ks. Marian Wydra, profesor Archidiecezjalnego Wyższego Seminarium Duchownego w Białymstoku.
Z tego kościoła parafialnego archidiecezji białostockiej, korzystała odrodzona parafia wojskowa. Nowy kapelan i proboszcz wojskowy ks. Tadeusz Pałuska w kwietniu 1997 r. urządził tymczasową kaplicę i kancelarię parafialną w baraku wojskowym przy ul. Kawaleryjskiej 70 i odtąd tam koncentrowało się duszpasterstwo wojskowe.
1 grudnia 1997 r. nastąpiła zmiana tytułu parafii, która jako patrona otrzymała św. Jerzego. W wyniku uzgodnień podjęto decyzję o adaptacji połowy budynku warsztatowego Wojskowej Administracji Koszar (nr 126) w kompleksie koszarowym białostockiej brygady. Wykonany przez architekta Andrzeja Poraszkę projekt został zaakceptowany przez biskupa polowego i zatwierdzony przez Rejonowy Zarząd Infrastruktury w Warszawie. Cała dokumentacja adaptacyjna została ukończona w październiku 1998 r.
Proboszczowie.
Od chwili powołania parafii, jako proboszczowie w niej pracowali: 

</doc>
<doc id="1566122" url="https://pl.wikipedia.org/wiki?curid=1566122" title="Aline Bonjour">
Aline Bonjour

Aline Bonjour (ur. 5 stycznia 1985 w Lozannie) – szwajcarska narciarka alpejska.
Specjalizowała się w slalomie specjalnym i slalomie gigancie. Jej najlepszym rezultatem w Pucharze Świata było 7. miejsce w slalomie wywalczone w Sierra Nevada 25 lutego 2007 roku.
Nie startowała nigdy w igrzyskach olimpijskich.
Po sezonie 2010/2011 postanowiła zrezygnować z kariery zawodowej, decyzję tę podjęła z powodu słabych wyników.
Osiągnięcia.
Puchar Świata.
Miejsca na podium w zawodach.
Dotychczas zawodniczka nie zajmowała miejsc na podium.

</doc>
<doc id="1566123" url="https://pl.wikipedia.org/wiki?curid=1566123" title="Chart środkowoazjatycki">
Chart środkowoazjatycki

Chart środkowoazjatycki (oryginalna nazwa тазы [tazy]) – rasa psa zaliczana do grupy chartów, przynależąca do grupy chartów orientalnych, pochodząca z rejonów Azji Środkowej (szczególnie z terenów obecnego Uzbekistanu, Kazachstanu i Turkmenistanu). Środkowoazjatycki tazy jest rasą niezarejestrowaną w FCI.
Rys historyczny.
Z historią powstania charta środkowoazjatyckiego tazy są związane trzy teorie:
W teorii pierwszej słabym ogniwem jest wygląd tesema – charta faraonów, który zbliżony jest bardziej do takich ras jak cirneco dell'Etna, czy pies faraona, i istnieją założenia, że to właśnie do ich powstania się przyczynił. Druga teoria znajduje uznanie wśród takich badaczy jak Kazanski, Mazowier, aczkolwiek istnieją wątpliwości, czy charty azjatyckie dotarły w rejony Azji wraz z Arabami, czy z Mongołami, na skutek ich późniejszych podbojów.
Mongołowie po podboju Bagdadu w roku 1258, znaleźli się w posiadaniu chartów. Relacje i zapisy Marco Polo z pobytu u chana Kubilaja świadczą o tym, że Mongołowie hodowali psy myśliwskie w postaci gończych i chartów, a sam Kubilaj rozwijał hodowle i przyczynił się do rozpowszechnienia występowania chartów na terenach Azji. Psy te sprawnie i szybko umiały dostosować się do polowań w warunkach stepowych, a także do tzw. polowań masowych uprawianych przez plemiona tatarsko-mongolskie.
W XVI wieku tazy przedostał się na tereny Rosji, gdzie brał udział w powstawaniu hodowli chartów rosyjskich. Z okresu XVIII wieku zachowały się doniesienia Petera Simona Pallasa, profesora historii naturalnej, który miał okazję widzieć charty u Kałmuków, natomiast prace Słudskiego wspominają, że jeszcze na początku XX wieku istniał zwyczaj, gdzie „za jednego tazy z górnego biegu rzeki Karatał oddawano dziewczynę, o ile chciało się uniknąć zapłaty 47 koni”.
W okresie XIX wieku, na skutek czynników historycznych (zajęcie przez Rosję krajów środkowoazjatyckich, postępujące uprzemysłowienie, masowe migracje ludności, coraz większa popularność broni palnej) rozpoczął się regres w hodowlach chartów azjatyckich. W ostateczności okres rywalizacji pomiędzy Wielką Brytanią i Rosją o wpływy na terenach Azji Środkowej (tzw. Wielka Gra) przyczynił się do silnej izolacji chartów występujących na tych terenach. Stało się to przyczyną powstania odmiennych cech u tazy, wykształcając różne typy tej rasy.
Lata 30 XX wieku przyniosły pewne ożywienie w sytuacji tych chartów, ponieważ rozpoczęto organizować przeglądy hodowlane na terenie całego Kazachstanu. Popularyzacja rasy zaowocowała znacznym wzrostem liczby hodowanych osobników w tym kraju, a jednym z propagatorów i znawców rasy stał się rosyjski naukowiec Arkadij Aleksandrowicz Słudski. Opracował on plan i metody jakimi należy się posługiwać w odbudowywaniu tej rasy oraz w pracy nad nią. W tym okresie też powstają duże hodowle myśliwskie, założone przez kynologów, a funkcjonujące do końca istnienia Związku Radzieckiego
Nazewnictwo rasy.
Zastosowanie uznanej i powszechnie stosowanej nazwy jest problematyczne, ponieważ rasa nie posiada jeszcze ujednoliconego tekstu wzorca. Przeciwne nadawaniu nazwy "środkowoazjatycki chart tazy" są kraje pochodzenia tej rasy. Dążą one do określania w nazwie rasy kraju pochodzenia, stąd w Kazachstanie stosowana jest nazwa "kazachski tazy", w Turkmenistanie – "turkmeński tazy", itd. Samo słowo "tazy" jest określeniem ogólnym, oznaczającym w językach turkijskich "charta" – dlatego w nazwach niektórych ras chartów, wywodzących się z terenów Azji Środkowej, można spotkać to określenie (khalag tazy, orus tazy).
Wygląd.
Według wzorca, który jest przyjęty w Uzbekistanie przez tamtejszą federację kynologiczną, opis charta środkowoazjatyckiego przedstawia się następująco:
Szata i umaszczenie.
Uzbecki wzorzec przewiduje dla charta środkowoazjatyckiego rodzaje umaszczenia takie jak: płowe oraz szare we wszelkich odcieniach, białe i jednolicie czarne (także z białym znaczeniem na piersi) oraz rude. Dopuszczalne także są nakrapiania w kolorze barwy podstawowej, występujące na kończynach. Może także występować podpalanie jasnoszare lub białawe. Sierść jest krótka i prosta, bez podszerstka. Na uszach tworzą się tzw. bruki, z dłuższego i falującego włosa. Wydłużona sierść występuje także na tylnych częściach kończyn przednich oraz na udach, tworząc tzw. frędzle. Ogon posiada długie, niezbyt gęste pióro.
Użytkowość.
Tazy jest wszechstronnym psem myśliwskim wykorzystywanym, w tradycyjny sposób, w polowaniach na zwierzynę drobną (lisy, świstaki, borsuki, zające) oraz na zwierzęta kopytne tj. sarny, dziki, suhaki, koziorożce syberyjskie. Pracują zarówno w sforze jak i pojedynczo. Współcześnie również są hodowane głównie w kręgach myśliwych, sporadycznie jako psy do towarzystwa.

</doc>
<doc id="1566129" url="https://pl.wikipedia.org/wiki?curid=1566129" title="Franco Rossi">
Franco Rossi

Franco Rossi (ur. 28 kwietnia 1919 roku we Florencji, stolicy Toskanii i prowincji Florencja, zm. 5 czerwca 2000 roku w Rzymie) – włoski reżyser i scenarzysta filmowy i telewizyjny.
Studiował prawo, a następnie rozpoczął pracę w teatrze i radio. Był asystentem reżyserów - Mario Camerini, Luis Trenker, Renato Castellani i Aldo Vergano. Jego pierwszym sukcesem była komedia "Uwodziciel" ("Il Seduttore", 1954) z Alberto Sordi. Za swoją reżyserię komediodramatu "Młodzi przyjaciele" ("Amici per la pelle", 1955), do którego także napisał scenariusz, był nominowany do Złotego Lwa na europejskim festiwalu filmowym odbywającym się corocznie w Wenecji, gdzie otrzymał nagrodę OCIC. Był reżyserem i scenarzystą komedii sensacyjnej "Dwóch misjonarzy" ("Porgi l'altra guancia", 1974) z udziałem Buda Spencera, Terence’a Hilla i Roberta Loggia.
Jego telewizyjna kariera obejmuje włoską adaptację powieści Henryka Sienkiewicza Rai 1 "Quo vadis?" (1985) z fascynującą grą austriackiego aktora Klausa Marii Brandauera w roli Nerona, Frederikiem Forrestem jako Gajuszem Petroniuszem, Maxem von Sydow w roli apostoła Pawła i Angelą Moliną jako Akte. Zrealizował także telefilm biblijny "Dziecko zwane Jezus" ("Un Bambino di nome Gesù", 1987) z Alessandro Gassmanem w roli Jezusa.

</doc>
<doc id="1566131" url="https://pl.wikipedia.org/wiki?curid=1566131" title="Jagdgruppe 4">
Jagdgruppe 4

Jagdgruppe 4 – JGr 4 – wyspecjalizowana jednostka lotnicza Luftstreitkräfte z okresu I wojny światowej.
Jagdgruppe była tymczasową grupą bojową składającą się z kilku współpracujących ze sobą eskadr myśliwskich. "Jagdgruppe 4" była jedną z dłużej działających "tymczasowych" zgrupowań jednostek myśliwskich. W różnych okresach w jej skład wchodziły różne eskadry myśliwskie. Między innymi w jej skład wchodziły:

</doc>
<doc id="1566132" url="https://pl.wikipedia.org/wiki?curid=1566132" title="Zadnia Rycerowa Kopa">
Zadnia Rycerowa Kopa

Zadnia Rycerowa Kopa (słow. "Zadná Licierova kopa", 1958 m n.p.m.) – kulminacja w Liptowskich Kopach w słowackich Tatrach oddzielająca od siebie dwie dolinki wiszące w Dolinie Cichej: Zadnie Rycerowe i Wielkie Rycerowe. Znajduje się w zakończeniu bocznego ramienia Liptowskich Kop, od Wielkiej Garajowej Kopy oddzielona jest przełęczą Zadni Rycerowy Zawracik (1933 m). Jest najbardziej urwistą ze wszystkich Liptowskich Kop. Jej północno-wschodnie żebra tworzą skaliste urwiska nad Doliną Wierchcichą. Górne partie i grzbiet są trawiasto-kamieniste.
W przeszłości Zadnia Rycerowa Kopa wraz z całymi Liptowskimi Kopami była wypasana. Od 1948 rejon ten stanowi obszar ochrony ścisłej TANAP-u i jest niedostępny turystycznie. Zadnia Rycerowa Kopa jest dobrze widoczna z czerwonego szlaku turystycznego biegnącego granią główną Tatr od Kasprowego Wierchu na Świnicę.

</doc>
<doc id="1566138" url="https://pl.wikipedia.org/wiki?curid=1566138" title="Krzysztof Hofman">
Krzysztof Hofman

Krzysztof Hofman (ur. 30 kwietnia 1915 w Łodzi, zm. 30 października 1996 w Krakowie) – lekarz, polski akupunkturzysta, żołnierz Armii Krajowej (pseud. „Cyprian”), dowódca III batalionu 72 pułku piechoty Armii Krajowej.
Życiorys.
Absolwent Szkoły Podchorążych Piechoty w Komorowie. Na stopień podporucznika został mianowany ze starszeństwem z dniem 1 października 1938 i 88. lokatą w korpusie oficerów piechoty i wcielony do 55 pułku piechoty w Lesznie na stanowisko dowódcy plutonu w 4. kompanii strzeleckiej.
W kampanii wrześniowej walczył na stanowisku dowódcy I plutonu 4. kompanii strzeleckiej. 9 września 1939 w czasie bitwy nad Bzurą poważnie ranny w nogę dostaje się do niemieckiej niewoli. Po wyleczeniu ucieka z jenieckiego szpitala, W grudniu 1939 zaprzysiężony w Służbie Zwycięstwu Polsce. Zostaje oficerem łącznikowym i kurierem. W sierpniu 1940 aresztowany trafia do niemieckiego obozu koncentracyjnego KL Auschwitz-Birkenau. Jako numer 2738 buduje drogę do Brzezinki, pracuje w stajni, aż trafia jako pielęgniarz do sztuby szpitalnej. W 1941 roku spotyka się z Witoldem Pileckim, nazwisko doktora występuje też w Raporcie rotmistrza Pileckiego. Ucieka w lutym 1942. Aresztowany następnie w Ostrowcu Świętokrzyskim trafia na Pawiak. Niemcy nie zorientowali się, że zatrzymali uciekiniera z KL i po wstawiennictwie księdza Trzeciaka – wypuścili. W Radomiu, już pod pseudonimem „Cyprian”, obejmuje Referat Szkoleniowy w Komendzie Obwodu AK. 17 sierpnia 1944 prowadzi do walki III batalion 72 pp AK działającego samodzielnie w ramach zgrupowania "Jodła" i wraz z nim do 8 października 1944 przechodzi szlak bojowy pułku. Pod koniec wojny trafił do niewoli sowieckiej. Zesłany na Syberię wrócił do Polski w lutym 1949 roku. W wieku 34 lat rozpoczyna studia na Akademii Medycznej.Po skończonych studiach pracował w Dołhobyczowie i Chochołowie koło Zakopanego.
Był wysoko cenionym na świecie akupunkturzystą. Wyjątkowo dobre wyniki osiągał w leczeniu dzieci Stał się jednym z prekursorów leczenia laserem w Polsce. W 1982 roku, z inicjatywy Krzysztofa Hofmana została odrestaurowana figura św. Jana Nepomucena upamiętniająca Powstanie chochołowskie.
Dwukrotnie odznaczony Orderem Virtuti Militari. Pochowany na Cmentarzu Zarzew w Łodzi.

</doc>
<doc id="1566141" url="https://pl.wikipedia.org/wiki?curid=1566141" title="Primary Rate Interface">
Primary Rate Interface

Primary Rate Interface (PRI) jest jednym z rodzajów dostępu do ISDN.
System T1 vs. E1.
W Ameryce Północnej i Japonii jest używany system T1 składający się z 23 kanałów B i jednego kanału D, który odpowiada przepustowości linii T1. Europa, Australia i znaczna część świata używa nieco szybszego systemu E1, który zawiera 30 kanałów B, jeden kanał synchronizacyjny i jeden kanał D.
PRI vs. BRI.
W technologii ISDN istnieją dwa rodzaje usług: Basic Rate Interface (BRI), który jest przeznaczony dla użytkowników prywatnych i małych firm, i Primary Rate Interface (PRI) przeznaczony dla większych przedsiębiorstw. Każdy kanał B przesyła dane, głos i inne usługi. Kanał D przenosi sygnały sterujące połączeniem. BRI zawiera dwa kanały B o przepustowości 64 kbit/s i jednego kanału D 16 kbit/s, przez to osoby używające BRI mogą mieć przepustowość do 128 kbit/s. 
Primary Rate Interface zawiera 23 kanały B i jeden kanał D używając linii T1 albo 30 kanałów B i jeden kanał D używając linii E1. Dzięki temu linia T1 osiąga przepustowość 1544 kbit/s, a E1 2048 kbit/s.
Zastosowanie.
PRI jest często stosowany w średnich i dużych przedsiębiorstwach z centralą abonencką (PBX) zapewniając cyfrowy dostęp do PSTN. Kanały B mogą być dowolnie zmieniane aby sprostać różnym wymaganiom np. wideokonferencji.

</doc>
<doc id="1566142" url="https://pl.wikipedia.org/wiki?curid=1566142" title="Mark Eaton">
Mark Eaton

Mark E. Eaton (ur. 24 stycznia 1957 w Inglewood, zm. 29 maja 2021 w Park City) – amerykański koszykarz, grający w lidze NBA na pozycji środkowego.
Życiorys.
Mimo znacznego wzrostu (224 cm) w młodości uprawiał raczej waterpolo niż koszykówkę. Po ukończeniu szkoły średniej wybrał pracę mechanika samochodowego. Pracował w warsztacie przez 3 lata, tam dostrzegł go trener koszykówki w Cypress Junior College Mark Lubin. Namówił on Marka do wstąpienia na uczelnię, gdzie grał w miejscowej drużynie. Po ukończeniu college'u Eaton został wybrany w drafcie 1979 ze 107. numerem przez Phoenix Suns, ale wybrał dalszą edukację. W 1980 przeniósł się do UCLA, ale nie grał zbyt wiele w tamtejszej drużynie. Z tego też powodu w swoim drugim drafcie, w 1982 został wybrany dopiero z 72. numerem 1982 przez Utah Jazz. W klubie tym spędził całą swoją karierę. 
Już w debiutanckim sezonie Mark Eaton poczynił niezwykłe postępy i dał się poznać jako znakomity obrońca, zajmując trzecie miejsce w klasyfikacji najlepiej blokujących. W następnym roku wygrał tę klasyfikację, a po dwóch latach pobił rekord NBA uzyskując 456 bloków w sezonie (5,56 na mecz). Dodatkowo uzyskał piąty wynik w zbiórkach i został wybrany obrońcą roku sezonu 1984-1985, oczywiście znalazł się także w pierwszej piątce obrońców. Wyczyn ten powtórzył w 1989, poza tym wybrano go do pierwszej piątki obrońców w 1986.
Na koniec sezonów 1983/1984 i 1987/1988 zajął drugie miejsce w głosowaniu na obrońcę roku NBA.
Z Eatonem, a także nieco później przybyłymi Johnem Stocktonem i Karlem Malone Jazz stali się jedną z najlepszych drużyn w lidze. Nasilające się kontuzje z czasem spowodowały powolny spadek statystyk Eatona i ostatecznie, zakończenie jego kariery w 1994.
Do dziś Mark Eaton prowadzi w statystyce wszech czasów w kategorii bloków na mecz (3,50) i zajmuje czwarte miejsce w liczbie bloków ogółem (3064), przed nim są Hakeem Olajuwon (3830), Dikembe Mutombo (3289) oraz Kareem Abdul-Jabbar (3189)
Raz wystąpił w meczu gwiazd NBA, w 1989.
Po zakończeniu kariery zajmował się komentowaniem meczów w telewizji. Był współwłaścicielem restauracji w Salt Lake City i działał w stowarzyszeniu byłych graczy NBA, NBA Retired Players Association. Pracował także z trudną młodzieżą w ramach własnej organizacji Mark Eaton Standing Tall for Youth.

</doc>
<doc id="1566150" url="https://pl.wikipedia.org/wiki?curid=1566150" title="Chart środkowoazjatycki tazy">
Chart środkowoazjatycki tazy



</doc>
<doc id="1566154" url="https://pl.wikipedia.org/wiki?curid=1566154" title="Tribal ink">
Tribal ink



</doc>
<doc id="1566157" url="https://pl.wikipedia.org/wiki?curid=1566157" title="4 Bałtycki Oddział WOP">
4 Bałtycki Oddział WOP

 Bałtycki Oddział WOP nr 4 – oddział w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowany w 1946 na bazie 4 Oddziału Morskiego Ochrony Pogranicza, na podstawie rozkazu NDWP nr 0153/org. z 21 września 1946. Oddział posiadał cztery komendy, 20 strażnic, stan etatowy wynosił 1804 żołnierzy i 13 pracowników cywilnych. Sztab oddziału stacjonował w Słupsku i Koszalinie. W 1947 roku rozformowano grupę manewrową oddziału, a w jej miejsce powołano szkołę podoficerską o etacie 34 oficerów i podoficerów oraz 140 elewów.
Rozformowany w 1948. Na jego bazie powstała 12 Brygada Ochrony Pogranicza.
Skład organizacyjny.
We wrześniu 1946 roku stan etatowy oddziału przewidywał: 4 komendy, 20 strażnic, 1804 wojskowych i 14 pracowników cywilnych.
W 1947 roku dokonano zmiany w strukturze oddziału, rozkazem 013 z 21 marca, 15 Komendę Odcinka Międzyzdroje przekazano dla Szczecińskiego Oddziału WOP nr 3, a 90 strażnicę Łeba ze składu
KO Ustka przekazano do KO Lębork. Rozformowano Grupę Manewrową i sformowano Szkołę Podoficerską na podstawie rozkazu Ministra Obrony Narodowej nr 077/Org. z dnia 3 marca 1947 roku.
Po reorganizacji w 1947 roku było to: 3 komendy odcinków, 15 strażnic, 1199 wojskowych i 13 pracowników cywilnych.
Żołnierze oddziału.
Dowódcy oddziału: 
Podoficerowie i szeregowcy:
Przekształcenia.
4 Oddział Morski Ochrony Pogranicza → 4 Bałtycki Oddział WOP → 12 Brygada Ochrony Pogranicza → 15 Brygada WOP → 15 Bałtycka Brygada WOP → Bałtycka Brygada WOP → Bałtycki Oddział WOP

</doc>
<doc id="1566158" url="https://pl.wikipedia.org/wiki?curid=1566158" title="Tazy">
Tazy



</doc>
<doc id="1566169" url="https://pl.wikipedia.org/wiki?curid=1566169" title="Dziennik Polski (ujednoznacznienie)">
Dziennik Polski (ujednoznacznienie)



</doc>
<doc id="1566170" url="https://pl.wikipedia.org/wiki?curid=1566170" title="Feliks Araszkiewicz">
Feliks Araszkiewicz

Feliks Wojciech Araszkiewicz (ur. 23 kwietnia 1933 w Sarbi, zm. 23 marca 1987 w Poznaniu) – polski pedagog i nauczyciel akademicki. Wykładał m.in. na Akademii Medycznej w Poznaniu.
Życiorys.
Urodził się 23 kwietnia 1933 w Sarbi k. Szamotuł w rodzinie Józefa i Ludwiki z domu Fützner. W latach 1940–1948 uczęszczał do szkoły w Grzebienisku, po jej ukończeniu zmuszony był w młodym wieku podjąć pracę zarobkową; był m.in. bibliotekarzem, urzędnikiem w zarządzie gminy w Grzebienisku, etatowym pracownikiem zarządu powiatowego Związku Młodzieży Polskiej w Szamotułach. We wrześniu 1952 rozpoczął roczny kurs na oficera politycznego w Oficerskiej Szkole Politycznej w Łodzi, jednak na miesiąc przed planowaną promocją został dyscyplinarnie zwolniony i przeniesiony do służby zasadniczej. Pozostawał następnie w służbie nadterminowej, którą łączył z edukacją szkolną i w 1957 zdał egzamin dojrzałości w Liceum Ogólnokształcącym dla Pracujących w Poznaniu.
Studia odbył na Wydziale Pedagogicznym Uniwersytetu Warszawskiego, pracę magisterską "Próby laicyzacji szkoły w Polsce w latach 1918–1926" pisząc pod kierunkiem Łukasza Kurdybachy; dwa rozdziały tej pracy zostały opublikowane na łamach „Rozpraw z dziejów oświaty” i „Przeglądu Historyczno-Oświatowego”. W latach 1964–1968 jako starszy asystent w Pracowni Dziejów Oświaty Polskiej Akademii Nauk odbył studia doktoranckie, uwieńczone obroną rozprawy "Kształtowanie się szkoły średniej ogólnokształcącej w Polsce w latach 1919–1928".
Z dyplomem doktorskim zatrudniony został na Akademii Medycznej w Poznaniu, gdzie zainicjował działalność Zakładu Pedagogiki Medycznej. 
Od 1969 związany był z Wyższą Szkoła Rolniczą w Poznaniu (następnie Akademią Rolniczą im. Augusta Cieszkowskiego); był adiunktem w Katedrze Pedagogiki, kierownikiem Studium Pedagogicznego (od 1972), wicedyrektorem Instytutu Nauk Społeczno-Politycznych (od 1973). 
W 1976 uzyskał stopień doktora habilitowanego (rozprawa "Ideały wychowawcze II Rzeczypospolitej"). Prowadził zajęcia z teorii i historii wychowania, a także seminarium magisterskie, na którym prace dyplomowe przygotowało 37 studentów. 
Wraz z początkiem roku akademickiego 1978/1979 przeszedł do pracy w Wyższej Szkole Pedagogicznej w Słupsku, gdzie kierował Zakładem Pedagogiki. Pełnił też funkcję dziekana Wydziału Pedagogicznego (1979–1986).
Od listopada 1982 wchodził w skład Rady Głównej Nauki i Szkolnictwa Wyższego. Był członkiem Polskiego Towarzystwa Historycznego, Polskiego Towarzystwa Pedagogicznego, Poznańskiego Towarzystwa Przyjaciół Nauk.
W ostatnich latach życia ciężko chorował – wskutek arteriosklerozy przeszedł amputację obu nóg – ale do końca życia pracował nad rozprawą o polskich ideałach wychowawczych drugiej połowy XX wieku. Zmarł 23 marca 1987 w Poznaniu. 3 kwietnia 1987 został pochowany na Cmentarzu komunalnym Junikowo w Poznaniu (pole AZ kwatera M-P4-17).
Publikacje.
Był autorem, współautorem lub redaktorem kilkudziesięciu prac naukowych, w tym 4 monografii, 6 podręczników i skryptów, artykułów naukowych i popularnonaukowych, m.in. "Szkoła średnia ogólnokształcąca w Polsce w latach 1918–1928" (1972), "Podstawowa myśl pedagogiczna w Polsce w latach 1918–1939", "Wybór źródeł i materiałów do historii wychowania", "Przewodnik metodyczny dla studentów pedagogiki", "Historia wychowania XX wieku".

</doc>
<doc id="1566171" url="https://pl.wikipedia.org/wiki?curid=1566171" title="Madonna z Dzieciątkiem i świętymi (obraz Domenica Veneziana)">
Madonna z Dzieciątkiem i świętymi (obraz Domenica Veneziana)

Madonna z Dzieciątkiem i świętymi, też "Ołtarz św. Łucji" () – obraz włoskiego malarza Domenica Veneziana.
Opis obrazu.
Dzieło zostało namalowane ok. 1445 roku dla kościoła Santa Lucia dei Magnolii we Florencji. Pierwotnie ołtarz składał się z głównej sceny z Madonną z Dzieciątkiem i świętymi oraz pięciu mniejszych obrazów, umieszczonych na predellii. Jest jednym z najwcześniejszych w malarstwie florenckim przykładów "sacra conversazione" (święta rozmowa). Dzięki potrójnej arkadzie wspartej na kolumnach i nisz sklepionych konchami, wykorzystywanych dotychczas do oddzielenia kwater z wizerunkami świętymi na ołtarzach, Veneziano nawiązał do tradycyjnego poliptyku. Malarz połączył tu różne tendencje w ówczesnym malarstwie: realizmu poprzez odtworzeniu światła, geometrii układu kompozycji, perspektywy oraz pobożności. Pierwotnie obraz posiadał oryginalne obramowanie pełniące rolę okna, przez które widz mógł oglądać przedstawioną scenę.
W centralnym punkcie obrazu znajduje się Matka Boża siedząca na skromnym tronie w loggii, trzymająca na kolanach stojące Dzieciątko. Obok niej stoją czterech święci: Jan Chrzciciel ukazany po lewej stronie w charakterystycznych dla niego skromnych szatach z pastorałem. Postać ta jako jedyna skierowana jest do widza przodem i wskazuje na Marię, która również spogląda na niego. Ten gest symbolizował rolę Jana jako proroka wieszczącego nadejście Chrystusa. Obok stoi św. Franciszek, ukazany w habicie mnicha i pogrążony w czytaniu. Po prawej stronie stoi św. Zenobiusz, ukazany w trzech czwartych, patron Florencji oraz św. Łucja ukazana z profilu, z palmą męczennicy. Wybór świętych był uzależniony od fundatora i przeznaczenia obrazu.

</doc>
<doc id="1566177" url="https://pl.wikipedia.org/wiki?curid=1566177" title="Powiat Glatz">
Powiat Glatz

Powiat Glatz (niem. "Landkreis Glatz", pol. powiat kłodzki) – prusko-niemiecka jednostka administracyjna istniejąca między 1816, a 1945 r. wchodząca w skład prowincji prowincji śląskiej (do 1919 r.), a następnie prowincji dolnośląskiej. Obszarowo był dużo mniejszy od obecnego powiatu kłodzkiego.
Historia.
Landkreis Glatz (powiat kłodzki) był częścią dawnego hrabstwa kłodzkiego, które stało się częścią Prus w 1763 r. w wyniku wojen śląskich prowadzonych z Austrią. W latach 1815–1816 wprowadzono w Prusach jednostkę administracyjną rejencję jako pośredni szczebel administracji pomiędzy prowincją a powiatem. Powiat Glatz należał do pruskiej prowincji śląskiej i do nowo utworzonej rejencji w Dzierżoniowie. Siedzibą starosty, urzędu powiatowego i sejmiku powiatowego było Kłodzko.
24 stycznia 1818 r. miała miejsce kolejna zmiana administracyjna, w wyniku której podzielono powiat Glatz na dwa mniejsze:
2 maja 1855 r. miała miejsce kolejna reforma, wydzielono wtedy z powiatu Glatz 2 dystrykty północno-zachodnie (Radków i Nowa Ruda) tworząc nowy powiat w Nowej Rudzie.
1 października 1932 r. połączono powiat Glatz z powiatem Neurode tworząc nowy powiat Glatz. Przy tej okazji poszerzono go o 2 gminy wiejskie: Neu Wilmsdorf (poprzednio w powiecie Habelschwerdt) i Wiltsch (z powiatu Frankenstein). 1 stycznia 1945 r. powiat Glatz liczył 5 miast, 96 gmin i 1 dobra dziedziczne.
W maju 1945 r. do powiatu wkroczyła Armia Czerwona. Administrację w powiecie przejęli Polacy, którzy utworzyli na tym terenie powiat kłodzki, pokrywający się pod względem zajmowanego obszaru z powiatem Glatz.
Zmiany nazw miejscowości w 1938 r..
Władze III Rzeszy chcąc zatrzeć słowiańskie nazwy niektórych miejscowości, w tym z tzw. czeskiego kątka dokonały zmiany tych nazw:
Podział administracyjny.
1 stycznia 1945 powiat dzielił się na:

</doc>
<doc id="1566178" url="https://pl.wikipedia.org/wiki?curid=1566178" title="12 Brygada Ochrony Pogranicza">
12 Brygada Ochrony Pogranicza

12 Brygada Ochrony Pogranicza – jedna z brygad w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowana w 1948 na bazie Bałtyckiego Oddziału WOP nr 4, na podstawie rozkazu MON nr 055/org. z 20 marca 1948. Brygada posiadała trzy bataliony, a stan etatowy wynosił 1379 żołnierzy i 12 pracowników cywilnych.
Podporządkowana została Głównemu Inspektoratowi Ochrony Pogranicza. Zaopatrzenie nadal realizowane było przez kwatermistrzostwo okręgu wojskowego.
Rozkazem Ministra Obrony Narodowej nr 205/Org. z 4 grudnia 1948 roku, z dniem 1 stycznia 1949, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie brygady przejęła Komenda Wojewódzka MO.
Sztab brygady stacjonował w Koszalinie ul. Wojska Polskiego 66.
Aby nadać ochronie granic większą rangę, podkreślano wojskowy charakter formacji. Od 1 stycznia 1950 roku powrócono w nazwach jednostek do wcześniejszego określania: „Wojska Ochrony Pogranicza”. Z dniem 1 stycznia 1951 roku weszła w życie nowa numeracja batalionów i brygad Wojsk Ochrony Pogranicza. Na bazie 12 Brygady Ochrony Pogranicza powstała 15 Brygada WOP.
Struktura organizacyjna.
Etat brygady przewidywał: 3 bataliony, 1379 wojskowych i 12 pracowników cywilnych.
Na terenie odpowiedzialności brygady funkcjonowały trzy GPK:
Sztandar brygady.
Wręczenia sztandaru dokonano na rynku w Koszalinie 12 października 1949 roku. W uroczystości wziął udział główny inspektor Ochrony Pogranicza płk Roman Garbowski, a sztandar przyjął dowódca 12 Brygady OP mjr Alfred Bielecki. Według zwyczaju wbito 21 gwoździ w drzewce sztandaru, ale tylko 5 z nich jest opisanych.
Sztandar ufundowało społeczeństwo Koszalina, Kołobrzegu, Słupska i Sławna.
Przekształcenia.
4 Oddział Morski Ochrony Pogranicza → 4 Bałtycki Oddział WOP → 12 Brygada Ochrony Pogranicza → 15 Brygada WOP → 15 Bałtycka Brygada WOP → Bałtycka Brygada WOP → Bałtycki Oddział WOP

</doc>
<doc id="1566196" url="https://pl.wikipedia.org/wiki?curid=1566196" title="Przełęcz ku Stawku">
Przełęcz ku Stawku

Przełęcz ku Stawku, Maturowe Siodło (1382 m n.p.m.) – szeroka, zalesiona przełęcz w Tatrach Zachodnich, pomiędzy masywem Kominiarskiego Wierchu (1829 m) a masywem Stołów, kulminującym w Suchym Wierchu (1429 m). Po południowo-wschodniej stronie przełęczy znajduje się żleb Żeleźniak, uchodzący do Doliny Kościeliskiej, a po stronie przeciwnej – żleb Zabijak, wschodnie z dwóch górnych odgałęzień Doliny Lejowej. Tuż na zachód od siodła przełęczy znajduje się niewielki, okresowy zbiornik wodny, zwany Stawkiem lub Maturowym Stawkiem. Od niego pochodzi powszechniej używana nazwa przełęczy.
Na przełęcz nie prowadzi obecnie żaden szlak turystyczny. Dawniej wiodła przez nią wyznakowana w 1892 r. przez Mieczysława Karłowicza ścieżka na Kominiarski Wierch.

</doc>
<doc id="1566198" url="https://pl.wikipedia.org/wiki?curid=1566198" title="Maturowe Siodło">
Maturowe Siodło



</doc>
<doc id="1566199" url="https://pl.wikipedia.org/wiki?curid=1566199" title="Gina Stechert">
Gina Stechert

Gina Stechert (ur. 20 listopada 1987 w Oberstdorfie) – niemiecka narciarka alpejska, specjalistka konkurencji szybkościowych.
Kariera.
Po raz pierwszy na arenie międzynarodowej pojawiła się 2 grudnia 2002 roku podczas zawodów FIS Race w Kaunertal, gdzie zajęła 14. miejsce w slalomie. W 2003 roku wystartowała na mistrzostwach świata juniorów w Briançonnais, gdzie zajęła 29. miejsce w supergigancie i 30. miejsce w jeździe. Jeszcze czterokrotnie startowała na imprezach tego cyklu, najlepszy wynik osiągając podczas mistrzostw świata juniorów w Altenmarkt, gdzie była piąta w zjeździe.
W zawodach Pucharu Świata zadebiutowała 21 grudnia 2004 roku w Sankt Moritz, gdzie nie ukończyła supergiganta. Pierwsze pucharowe punkty zdobyła 22 stycznia 2006 roku w Sankt Moritz, zajmując 22. pozycję w superkombinacji. Na podium zawodów tego cyklu jedyny raz stanęła 21 lutego 2009 roku w Tarvisio, gdzie była najlepsza w zjeździe. W zawodach tych wyprzedziła Lindsey Vonn z USA i Anję Pärson ze Szwecji. Najlepsze wyniki osiągnęła w sezonie 2008/2009, kiedy to w klasyfikacji generalnej zajęła 38. miejsce.
W 2010 roku wystartowała na igrzyskach olimpijskich w Vancouver, zajmując dziesiąte miejsce w zjeździe i piętnaste w supergigancie. Była też między innymi dwunasta w superkombinacji podczas mistrzostw świata w Val d’Isère w 2009 roku. Jest też mistrzynią Niemiec w superkombinacji (2007) oraz dwukrotną mistrzynią kraju w zjeździe (2006, 2008).
W 2014 roku zakończyła karierę.

</doc>
<doc id="1566200" url="https://pl.wikipedia.org/wiki?curid=1566200" title="Port lotniczy Martynika">
Port lotniczy Martynika

Port lotniczy Martynika – jedyny port lotniczy Martyniki, zlokalizowany w Le Lamentin. Został otwarty w 1950 roku.

</doc>
<doc id="1566201" url="https://pl.wikipedia.org/wiki?curid=1566201" title="15 Brygada WOP">
15 Brygada WOP

 15 Brygada Wojsk Ochrony Pogranicza – jedna z brygad w strukturze organizacyjnej Wojsk Ochrony Pogranicza.
Sformowana w 1950 na bazie 12 Brygady Ochrony Pogranicza, na podstawie rozkazu MBP nr 043/org z 3 czerwca 1950. Nowa numeracja batalionów i brygad weszła w życie z dniem 1 stycznia 1951 roku. Sztab brygady stacjonował w Koszalinie. 
Rozformowana w 1958. Na jej bazie powstała 15 Bałtycka Brygada WOP.
Skład organizacyjny.
16 czerwca 1956 roku, zarządzeniem DWW nr 013/WW rozformowano Bataliony WOP Koszalin i Ustka, a strażnice podporządkowano bezpośrednio brygadzie.
Dowódcy brygady.
ppłk Władysław Wąsowicz 1.10.1950 - 7.10.1952
płk Bolesław Bonczar 7.10.1952 - 20.11.1953
ppłk Ilia Sznajder 20.11.1953 - 15.10.1955
płk Jan Tran 17.10.1955 - 1958
Przekształcenia.
4 Oddział Morski Ochrony Pogranicza → 4 Bałtycki Oddział WOP → 12 Brygada Ochrony Pogranicza → 15 Brygada WOP → 15 Bałtycka Brygada WOP → Bałtycka Brygada WOP → Bałtycki Oddział WOP

</doc>
<doc id="1566202" url="https://pl.wikipedia.org/wiki?curid=1566202" title="Andrzej Kozioł">
Andrzej Kozioł



</doc>
<doc id="1566205" url="https://pl.wikipedia.org/wiki?curid=1566205" title="15 Bałtycka Brygada WOP">
15 Bałtycka Brygada WOP



</doc>
<doc id="1566207" url="https://pl.wikipedia.org/wiki?curid=1566207" title="Bitwa pod Beledweyne (2008)">
Bitwa pod Beledweyne (2008)

Bitwa pod Beledweyne (2008) – starcie, które rozpoczęło się 1 lipca 2008 roku, od ataku bojowników Unii Trybunałów Islamskich na miasto Beledweyne, bronione przez garnizon żołnierzy z Etiopii.
Geneza konfliktu.
Na początku czerwca 2008 roku siły islamistów rozpoczęły zajmowanie całej centralnej części Somalii. 7 czerwca siły Asz-Szabaab przejęły kontrolę nad mieszczącym się na północny zachód od Mogadiszu rejonem Qansah-Dheere bez jakiegokolwiek oporu. Opanowanie tak znacznego obszaru było możliwe dzięki temu, że w tym rejonie brak było jakichkolwiek operujących sił etiopskich.
23 czerwca siły islamskie zdobyły miasto Bardale, jednoczenie okrążając miasto Baidoa oraz odcinając drogę do Dolo.
Następnego dnia siły islamistów przejęły całkowitą kontrolę nad miastem Bardhere bez jakiegokolwiek sprzeciwu, co było jednoznaczne z przejęciem na stronę UTI przez lokalny klan Marehan kontrolujący miasto. Po tym wydarzeniu, 28 czerwca, islamskie siły przejęły bez jednego wystrzału strategiczne miasto Beledweyne, po wycofaniu się lokalnego garnizonu Etiopii z tego obszaru.
Bitwa.
Walki rozpoczęły się 1 lipca 2008 roku, gdy islamscy bojownicy zaatakowali etiopski konwój z Guguriel, zmierzający w kierunku granicy somalijsko-etiopskiej.
Atak na konwój nastąpił w miejscowości Mataban. Po ataku straty po stronie wojsk etiopskich wyniosły 47 zabitych oraz dwóch wziętych do niewoli, natomiast siły islamistów straciły 35 bojowników. Trzy pojazdy wojsk etiopskich zostały zniszczone przez powstańców. Z wszystkich zabitych Etiopczyków jedenastu było starszymi oficerami. Było to poważne zwycięstwo islamistów nad wojskami Etiopii.
Po tym ataku etiopskie wojska wycofały się przez rzekę za granicę. W bitwie o Mataban potwierdzono, że wśród ofiar cywilnych było jedno dziecko.
3 lipca etiopskie wojska rozpoczęły kontruderzenie z pozycji nadgranicznych, mające na celu ponowne przejęcie miasta Beledweyne. Kolumna składająca się m.in. z czołgów i artylerii skierowała się na południowy wschód od osady Ferfer i starła się z siłami UTI stacjonującymi w Elgal, górzystych północno-zachodnich obrzeżach Beledweyn. W ciągu dnia wojska Etiopii przeprowadziły zmasowany atak na Jandkundisho, przedmieście Beledweyn, jednocześnie okopując się na wzgórzach otaczających Beledweyne.
Bitwa rozgorzała na nowo 5 lipca, kiedy siły islamistów i Etiopii starły się we wsi leżącej pomiędzy Ferfer i Beledweyn, czyli Bur-Gabo.
Sheikh Abdirahim Isse ogłosił, że islamistyczne siły zwyciężyły, niszcząc 4 pojazdy wojskowe i powodując „ogromne straty” wśród etiopskich żołnierzy.
6 lipca mieszkańcy miasta Beledweyn uciekli ze swoich domostw po tym, jak etiopska armia rozpoczęła przegrupowanie sił w Jandkundisho, mających na celu atak na centrum Beledweyn.
Dopiero 24 lipca oddziały Etiopii podjęły szturm na miasto. Siedmiu cywilów zginęło, a 12 innych zostało rannych po tym jak pociski artyleryjskie spadły na tereny mieszkalne. Kolejnych siedmiu cywili zostało zastrzelonych w pobliżu mostu po tym, jak otworzyli ogień do żołnierzy etiopskich, którzy odpowiedzieli ogniem. Jeszcze dwie osoby cywilne zginęły później w wyniku bombardowania. Pod koniec nocy większość miasta była wpadła w ręce Etiopii. Jednocześnie siły UTI przegrupowały się w celu kontrataku. Podczas pierwszego dnia walk 16 osób cywilnych straciło życie.
Rano 25 lipca islamiści próbowali odzyskać kontrolę nad miastem, przepuszczając agresywne ataki na wojska etiopskie. Podczas walk życie straciło co najmniej 12 osób, w tym trzech cywilów, którzy zginęli w wyniku ataku artylerii na zachodnią część Beledweyne. Wśród zmarłych było co najmniej trzech żołnierzy etiopskich oraz czterech bojowników islamskich. W sumie podczas dwóch dni walk liczba zabitych wyniosła 28 osób. Walki uliczne ostatecznie zamarły wraz z końcem dnia.
Podczas kolejnych dni islamscy bojownicy rozpoczęli masowe ataki na wojska Etiopii stacjonujące w Beledweyne. Wykorzystując wsparcie artyleryjskie, udało się im przejąc strategiczny most znajdujący się w centralnej części miasta.
Okupacja miasta.
Po zwycięstwie wojsk Etiopii, nastąpił zastój w walkach, przez następne trzy tygodnie, aż do 16 sierpnia, kiedy rebelianci zaatakowali wojska Etiopii będące w mieście. W wyniku walk zginęło czterech etiopskich żołnierzy oraz dziewięciu cywilów. Walki odnowiły się 11 września 2008 roku, wśród ofiar był jeden żołnierz etiopski oraz trzy osoby cywilne.
Koniec walk.
Pod koniec listopada, w ramach porozumienia z islamistami, etiopskie wojska ostatecznie wycofały się z miasta i wróciły do Etiopii.

</doc>
<doc id="1566208" url="https://pl.wikipedia.org/wiki?curid=1566208" title="Teresa Zaniewska">
Teresa Zaniewska

Teresa Zaniewska (ur. 1954) – prof. zwyczajny, kierownik Katedry Edukacji i Kultury na Wydziale Nauk Społecznych Szkoły Głównej Gospodarstwa Wiejskiego w Warszawie.
Życiorys.
Magisterium z filologii polskiej na Uniwersytecie Warszawskim 1978, doktorat z nauk humanistycznych w zakresie pedagogiki Wydział Pedagogiki UW 1988, habilitacja z nauk humanistycznych Wydział Lingwistyki Stosowanej i Filologii Wschodniosłowiańskich UW 1998, profesor nadzwyczajny SGGW 2004. W latach 1978-2004 pracownik naukowy Uniwersytetu w Białymstoku. Tytuł profesorski otrzymała 4 stycznia 2021. W latach 1995-2004 pracownik Polskiego Ośrodka Dydaktycznego w Grodnie. Odznaczona Krzyżem Komandorskim Orderu Odrodzenia Polski (przez Prezydenta RP na Uchodźstwie), a także Srebrnym Medalem „Zasłużony Kulturze Gloria Artis”, Medalem Komisji Edukacji Narodowej, Medalem „Pro Memoria” oraz Medalem Honorowym „Bene de Veterinaria Meritus”.

</doc>
<doc id="1566210" url="https://pl.wikipedia.org/wiki?curid=1566210" title="Callopanchax monroviae">
Callopanchax monroviae

Callopanchax monroviae – gatunek tropikalnej, słodkowodnej ryby z rodziny Nothobranchiidae. 
Występowanie.
Południowa Liberia, dorzecza rzek Lofa, Mano i Saint Paul. Dorasta do 8,0 cm długości ciała.

</doc>
<doc id="1566214" url="https://pl.wikipedia.org/wiki?curid=1566214" title="Nieodebrane połączenie (film 2008)">
Nieodebrane połączenie (film 2008)

Nieodebrane połączenie (tytuł oryg. "One Missed Call") – amerykański thriller filmowy w reżyserii Erica Valette, remake japońskiego horroru z 2003 roku pod tym samym tytułem.

</doc>
<doc id="1566217" url="https://pl.wikipedia.org/wiki?curid=1566217" title="Kompleks Herostratesa">
Kompleks Herostratesa



</doc>
<doc id="1566218" url="https://pl.wikipedia.org/wiki?curid=1566218" title="Kamëz">
Kamëz

Kamëz, Kamza – miasto w środkowej Albanii w obwodzie Tirana i okręgu Tirana. W dniu 31 grudnia 2008 roku zamieszkiwane było przez 90 633 mieszkańców.
Kamëz jest jednym z najmłodszych i najbardziej dynamicznie rozwijających się miast Albanii zlokalizowanym na północnym obrzeżu Tirany, odległym od niej zaledwie 7 km. Jeszcze w roku 1975 była obszarem wiejskim z liczbą mieszkańców nieprzekraczającą 6000. Powstała w roku 1996 w wyniku połączenia 6 komun wiejskich i Bathore, najbardziej rozwiniętego sąsiedztwa Tirany. Całkowicie chaotyczny i „dziki” rozwój miasta związany jest z olbrzymim napływem ludności wiejskiej po upadku władz komunistycznych, któremu towarzyszy brak rozwoju infrastruktury. Miasto znajduje się w obszarze aglomeracji Tirany.
W mieście znajduje się kampus Uniwersytetu Rolniczego w Tiranie (Universiteti Bujqesor i Tiranes, zał. 1951).
W pierwszej lidze piłkarskiej Albanii występuje KS Kamza.

</doc>
<doc id="1566221" url="https://pl.wikipedia.org/wiki?curid=1566221" title="Abeno">
Abeno

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1943 roku przez wydzielenie części dzielnicy Sumiyoshi. Położona w środkowej części miasta. Graniczy z dzielnicami Tennōji, Ikuno, Sumiyoshi, Higashisumiyoshi oraz Nishinari.
Na terenie dzielnicy znajduje się chram Abeno Jinja.

</doc>
<doc id="1566223" url="https://pl.wikipedia.org/wiki?curid=1566223" title="Get Right">
Get Right

Get Right – główny singel promujący czwarty album Jennifer Lopez – Rebirth. Został wydany 14 lutego 2005 roku w Wielkiej Brytanii, a 15 marca 2005 roku w USA. Na "Billboard Hot 100" znalazł się na 12. pozycji, a w Wielkiej Brytanii na 1. pozycji, stając się pierwszym singlem od czasu "Love Don't Cost a Thing", który zajął tam pierwsze miejsce.
Informacje.
Piosenka została napisana przez Richa Harrisona i wyprodukowana przez niego oraz Cory'ego Rooneya. Wykorzystano w niej elementy piosenki Jamesa Browna "Soul Power '74" z 1974 roku. 
Oryginalnie piosenka została napisana przez Ushera, jako "Ride", ale nie została wykorzystana w jego albumie "Confessions". Lopez wykupiła piosenkę i użyła tekstu w swojej piosence. 
Teledysk.
Teledysk został nakręcony przez Frances Lawrence. W teledysku występują: DJ (główny bohater), tancerka Go-Go, barman, kujonek, nieśmiała dziewczyna, gwiazda i inne osoby znajdujące się w klubie. Na końcu pokazuje się córka Marca Anthony'ego, Ariana, śpiewając jako DJ. Teledysk otrzymał cztery nominacje do 2005 MTV Video Music Awards.
Istnieje także teledysk do remiksu nagranego z Fabolousem. Zawiera on sceny z głównego teledysku, oraz sceny z niego pokazane w szarej kolorystyce.
Lista utworów i formaty.
Edycje U.S..
Side A:
Side B:
Pozycje na listach przebojów.
1 

</doc>
<doc id="1566224" url="https://pl.wikipedia.org/wiki?curid=1566224" title="Asahi (Osaka)">
Asahi (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 października 1932 roku przez wydzielenie części dzielnicy Higashinari. Położona jest w północno-wschodniej części miasta. Graniczy z dzielnicami Miyakojima, Higashiyodogawa, Jōtō, Tsurumi oraz miastem Moriguchi.

</doc>
<doc id="1566225" url="https://pl.wikipedia.org/wiki?curid=1566225" title="Chūō (Osaka)">
Chūō (Osaka)

 – jedna z 24 dzielnic Osaki, stolicy prefektury Osaka. Dzielnica została założona 13 lutego 1989 roku w wyniku połączenia dzielnic i . Położona w środkowej części miasta. Graniczy z dzielnicami Miyakojima, Nishi, Tennōji, Naniwa, Higashinari, Jōtō oraz Kita.

</doc>
<doc id="1566227" url="https://pl.wikipedia.org/wiki?curid=1566227" title="Fukushima (Osaka)">
Fukushima (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1943 roku przez wydzielenie części dzielnicy Konohana. Położona jest w środkowej części miasta. Graniczy z dzielnicami Konohana, Nishi, Nishiyodogawa, Yodogawa oraz Kita.

</doc>
<doc id="1566228" url="https://pl.wikipedia.org/wiki?curid=1566228" title="Higashinari (Osaka)">
Higashinari (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1925 roku. Położona jest we wschodniej części miasta. Graniczy z dzielnicami Tennōji, Ikuno, Jōtō, Chūō oraz miastem Higashiōsaka.

</doc>
<doc id="1566230" url="https://pl.wikipedia.org/wiki?curid=1566230" title="Higashisumiyoshi">
Higashisumiyoshi

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1943 roku przez wydzielenie części dzielnicy Sumiyoshi. Położona jest w południowo-wschodniej części miasta. Graniczy z dzielnicami Hirano, Abeno, Sumiyoshi, Ikuno oraz miastem Matsubara.

</doc>
<doc id="1566235" url="https://pl.wikipedia.org/wiki?curid=1566235" title="Higashiyodogawa">
Higashiyodogawa

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1925 roku. Położona jest w północno-wschodniej części miasta. Graniczy z dzielnicami Yodogawa, Kita, Miyakojima, Asahi, a także miastami Suita, Settsu i Moriguchi.
W dzielnicy znajduje się jedna z fabryk firmy Shiseido.

</doc>
<doc id="1566236" url="https://pl.wikipedia.org/wiki?curid=1566236" title="Hirano (Osaka)">
Hirano (Osaka)

 – jedna z 24 dzielnic Osaki, stolicy prefektury Osaka. Dzielnica została założona 22 lipca 1974 roku przez wydzielenie części dzielnicy Higashisumiyoshi. Położona jest w południowo-wschodniej części miasta. Graniczy z dzielnicami Higashisumiyoshi, Ikuno, a także miastami Higashiōsaka, Yao i Matsubara.

</doc>
<doc id="1566238" url="https://pl.wikipedia.org/wiki?curid=1566238" title="4 Górnośląska Brygada WOP">
4 Górnośląska Brygada WOP



</doc>
<doc id="1566239" url="https://pl.wikipedia.org/wiki?curid=1566239" title="Ikuno (Osaka)">
Ikuno (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1943 roku przez wydzielenie części dzielnicy Higashinari. Położona jest we wschodniej części miasta. Graniczy z dzielnicami Tennōji, Higashinari, Abeno, Higashisumiyoshi, Hirano, a także miastem Higashiōsaka.

</doc>
<doc id="1566242" url="https://pl.wikipedia.org/wiki?curid=1566242" title="Jōtō (Osaka)">
Jōtō (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1943 roku przez wydzielenie części dzielnicy Asahi. Położona jest we wschodniej części miasta. Graniczy z dzielnicami Miyakojima, Higashinari, Asahi, Tsurumi i Chūō, a także miastem Higashiōsaka.

</doc>
<doc id="1566243" url="https://pl.wikipedia.org/wiki?curid=1566243" title="Dynamite (singel Christiny Aguilery)">
Dynamite (singel Christiny Aguilery)

Dynamite – piosenka electropopowa stworzona na pierwszy album kompilacyjny amerykańskiej piosenkarki Christiny Aguilery złożony z największych hitów artystki, "Keeps Gettin’ Better – A Decade of Hits" (2008). Wyprodukowany przez Lindę Perry, utwór wydany został jako singel promocyjny dnia 20 listopada 2008 roku.
Singel spotkał się ze znikomą promocją medialną, mimo to był jednak notowany na kilku światowych listach przebojów. Uzyskał pozytywne recenzje krytyków muzycznych. W 2009 nagranie wyróżniono nagrodą Rocket Pop Music w kategorii "najlepsza piosenka pop".
Informacje o utworze.
„Dynamite” jest jednym z dwóch utworów zawartych na krążku "Keeps Gettin’ Better – A Decade of Hits", które nie stanowią zbioru największych przebojów Christiny Aguilery, ani nie są coverem żadnego z nich. Melodyjnie kompozycja jest porównywalna do „Keeps Gettin’ Better” (pierwszego singla promującego kompilację), również zrealizowana została w electropopowej konwencji oraz posiada podobny, dance-popowy bit. Autorkami obu piosenek są Christina Aguilera oraz Linda Perry. Tekst utworu „Dynamite” mówi o „tańcu na aksamitnym niebie aż do białego rana”.
Wydanie singla.
Kompozycja opublikowana została wyłącznie w formie singla promocyjnego. W Japonii „Dynamite” wydano na płytach kompaktowych 20 listopada 2008 roku. W Stanach Zjednoczonych premiera wydawnictwa za pośrednictwem sklepu online iTunes Store miała miejsce dnia 3 grudnia 2008 roku, 14 stycznia 2009 singel ukazał się na antenach rosyjskich stacji radiowych. 17 stycznia 2009 promo wydano ogólnoświatowo. W notowaniu przebojów singlowych Indonezji „Dynamite” uplasował się na pozycji dwunastej. Utwór zajął miejsce #75 na Chilean Singles Chart, liście najpopularniejszych singli w Chile.
Opinie.
Według redaktorów strony internetowej the-rockferry.pl, „Dynamite” to jedna z dwudziestu pięciu najlepszych kompozycji nagranych przez Aguilerę w latach 1997–2010. Zdaniem Zuzanny Janickiej, jest to „jeden z najlepszych szerzej nieznanych utworów Aguilery”.
Recenzje.
Wśród głosów krytyków, dotyczących „Dynamite”. dominowały opinie pozytywne. Jonathan Zwickel ("MSN Music") nazwał piosenkę „ostrą, electropopową produkcją, podobną do ‘Keeps Gettin’ Better'”. Cory T. „HockeyFanatic” Shaeffer w swym omówieniu dla portalu Amazon.com dostrzegł w „Dynamite” inspiracje twórczością duetu Goldfrapp oraz Madonny. Niezależny irlandzki recenzent V. Grimes napisał: „Utwór jest tak samo pobudzający do tańca, jak ‘Keeps Gettin’ Better’, z gorącym bitem i ostrym wokalem”. Według G. L Matlocka (Amazon), „Dynamite” jest najsilniejszą nową kompozycją na kompilacji największych przebojów Aguilery i mógłby posłużyć za sukcesywne wydawnictwo singlowe. Matlock uznał, że piosenka pasowałaby bardziej do repertuaru takich wokalistek, jak Rihanna, Gwen Stefani czy Madonna, dodając jednak, że „w ramach futurystycznej muzyki dance Christina interpretuje utwór bardzo dobrze”. Filip Wiącek z serwisu internetowego AllAboutMusic.pl schlebiał utworowi, nazywając go „niebanalnym, łatwo wpadającym w ucho numerem mieszającym pop i electro”. „swoistym przygotowaniem do krążka "Bionic"”. Pamflecistka współtworząca witrynę muzyka.wp.pl chwaliła brzmienie nagrania, stwierdzając, że „Dynamite” to „kompozycja mocno osadzona w zimnym electro”. Pracownik serwisu Associated Content, przechrzczonego w przyszłości na Yahoo! Voices, porównał utwór do innych piosenek z albumu "Keeps Gettin’ Better – A Decade of Hits" – „Genie 2.0”. „You Are What You Are (Beautiful)” oraz „Keeps Gettin’ Better”. twierdząc, że brzmi podobnie do nich. Dodał jednak, że „Dynamite” charakteryzuje się „odmienną harmonią oraz całkiem interesują melodią”. W recenzji dla strony neonlimelight.com dziennikarz uznał, że „Dynamite” jest „lepszym utworem niż ‘Keeps Gettin’ Better'”. choć nie był nim „zachwycony”.
Promocja.
W celach promocyjnych singel został wykorzystany w spocie reklamowym serialu telewizji ABC "Gotowe na wszystko" ("Desperate Housewives") w lutym 2009.

</doc>
<doc id="1566244" url="https://pl.wikipedia.org/wiki?curid=1566244" title="Kita (Osaka)">
Kita (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1889 roku jako jedna z pierwszych czterech dzielnic. 1 kwietnia 1943 roku wydzielono jej wschodnią część i utworzono dzielnicę Miyakojima. 13 lutego 1989 roku dzielnica połączyła się z dzielnicą .
Położona jest w północnej części miasta. Graniczy z dzielnicami Miyakojima, Fukushima, Chūō, Nishi, Yodogawa i Higashiyodogawa.
Kita, w szczególności obszar Umeda otaczający stację Ōsaka, jest jednym z głównych centrów handlowych w Osace. Dzielnica Kita jest także centrum zarządzania finansami, w którym mieści się siedziba Mennicy Japońskiej i oddział Banku Japonii.

</doc>
<doc id="1566245" url="https://pl.wikipedia.org/wiki?curid=1566245" title="Konohana (Osaka)">
Konohana (Osaka)

 – jedna z 24 dzielnic Osaki, stolicy prefektury Osaka. Dzielnica została założona 1 kwietnia 1925 roku przez wydzielenie części dzielnic Nishi i Kita.
Położona jest w zachodniej części miasta. Graniczy z dzielnicami Fukushima, Nishi, Minato, Nishiyodogawa i Suminoe.
W dzielnicy znajduje się Universal Studios Japan.

</doc>
<doc id="1566247" url="https://pl.wikipedia.org/wiki?curid=1566247" title="Minato (Osaka)">
Minato (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566248" url="https://pl.wikipedia.org/wiki?curid=1566248" title="Miyakojima (Osaka)">
Miyakojima (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566251" url="https://pl.wikipedia.org/wiki?curid=1566251" title="Naniwa (Osaka)">
Naniwa (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566252" url="https://pl.wikipedia.org/wiki?curid=1566252" title="Nishi (Osaka)">
Nishi (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566255" url="https://pl.wikipedia.org/wiki?curid=1566255" title="Nishinari (Osaka)">
Nishinari (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566256" url="https://pl.wikipedia.org/wiki?curid=1566256" title="Nishi-Yodogawa (Osaka)">
Nishi-Yodogawa (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566257" url="https://pl.wikipedia.org/wiki?curid=1566257" title="Port lotniczy L’Esperance">
Port lotniczy L’Esperance

Port lotniczy L'Esperance – port lotniczy zlokalizowany we francuskiej części wyspy Saint-Martin (Karaiby)

</doc>
<doc id="1566258" url="https://pl.wikipedia.org/wiki?curid=1566258" title="Suminoe (Osaka)">
Suminoe (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566259" url="https://pl.wikipedia.org/wiki?curid=1566259" title="Sumiyoshi (Osaka)">
Sumiyoshi (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566260" url="https://pl.wikipedia.org/wiki?curid=1566260" title="Taishō (Osaka)">
Taishō (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566261" url="https://pl.wikipedia.org/wiki?curid=1566261" title="Tennōji (Osaka)">
Tennōji (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566262" url="https://pl.wikipedia.org/wiki?curid=1566262" title="Tsurumi (Osaka)">
Tsurumi (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566264" url="https://pl.wikipedia.org/wiki?curid=1566264" title="Yodogawa (Osaka)">
Yodogawa (Osaka)

 - jedna z 24 dzielnic (区 – ku) w Osace w Japonii.

</doc>
<doc id="1566267" url="https://pl.wikipedia.org/wiki?curid=1566267" title="Masakra w Kanie">
Masakra w Kanie

Masakra w Kanie - miała miejsce 30 lipca 2006 r., podczas konfliktu izraelsko-libańskiego. Izraelskie lotnictwo wojenne zaatakowało wówczas trzypiętrowy budynek w niewielkiej miejscowości Kana w południowym Libanie. W wyniku nalotu zginęło 28 cywilów, z czego połowę z nich stanowiły dzieci. Po tym wydarzeniu Izrael wstrzymał ataki na 48 godzin, w wyniku wezwań społeczności międzynarodowej do rozejmu w walkach z Hezbollahem.
Początkowo media donosiły o śmierci 50 osób, w tym 37 dzieci, ale późniejsze informacje mówiły o 28 ofiarach (w tym 16 dzieci) i 13 osobach zaginionych.
Tuż po ataku, mieszkańcy budynku, którzy pozostali przy życiu, poszukiwali w gruzach ciał swoich bliskich i znajomych. Reportaż telewizji Arab TV pokazał zakrwawione ciała kobiet i dzieci, które zginęły w piżamach. Jak podały Siły Obrony Izraela ("Cahal"), atak był próbą zatrzymania ataków rakietowych katiuszy Hezbollahu na północny Izrael, jakie były wykonywane z okolic Kany przez 2 tygodnie. Izraelscy wojskowi twierdzili, że zgodnie z informacjami uzyskanymi przez nich tuż przed bombardowaniem, budynek miał być pusty. CaHaL oskarżył Hezbollah o używanie tzw. "ludzkich tarcz". Zdaniem "Cahalu" sam budynek znajdował się bardzo blisko terenów, z których prowadzono ostrzał terytorium Izraela.
Dla upamiętnienia ofiar masakry, 31 lipca ogłoszono dniem żałoby narodowej w Libanie.

</doc>
<doc id="1566269" url="https://pl.wikipedia.org/wiki?curid=1566269" title="Tomasz Lenczewski">
Tomasz Lenczewski

Tomasz Bogumił Lenczewski (ur. 28 grudnia 1960 r. w Łodzi) – polski genealog i heraldyk, prawnik kanonista i antykwariusz. Kontynuator genealogii rodów utytułowanych w Polsce (po hr. Jerzym Sewerynie Dunin-Borkowskim i Edwardzie Borowskim). Autor kilkudziesięciu artykułów z zakresu najnowszej historii Polski i nauk pomocniczych historii (głównie genealogii i biografistyki) m.in. w: „Zeszytach Historycznych”, „Karcie”, „Marsie”, „Genealogisches Handbuch des Adels”, „Rzeczpospolitej”, „Do Rzeczy” i „Historia Do Rzeczy”.
Ma dwóch synów Mikołaja Bonawenturę, urodzonego w 1983 roku, absolwenta Wojskowej Akademii Technicznej oraz Olgierda Aleksandra, urodzonego w 1992 roku.
Edukacja.
Studiował w latach 1981–1987 na wydziale prawa kanonicznego Akademii Teologii Katolickiej w Warszawie, gdzie uzyskał stopień magistra.
Artykuły.
m.in.:

</doc>
<doc id="1566270" url="https://pl.wikipedia.org/wiki?curid=1566270" title="Filippo de Filippi">
Filippo de Filippi

Filippo de Filippi (ur. 20 kwietnia 1814 w Padwie, zm. 9 lutego 1867 w Hongkongu) – włoski lekarz, podróżnik i zoolog. Był następcą Giuseppe Gené na katedrze zoologii i anatomii porównawczej na Uniwersytecie w Turynie. Zmarł na cholerę biorąc udział w wyprawie Vittorio Arminjona statkiem Magenta.

</doc>
<doc id="1566272" url="https://pl.wikipedia.org/wiki?curid=1566272" title="Jezus (imię)">
Jezus (imię)

Jezus (, ) – imię męskie pochodzenia hebrajskiego. Polska forma imienia wywodzi się z formy łacińskiej i greckiej. Forma grecka jest przekształceniem imienia hebrajskiego, ("Jehoszua"), w formie skróconej "Jeszua". Imię to znaczy – „Jahwe jest zbawieniem”. Forma aramejska ma postać "Jeszua".
W niektórych kulturach używane jako imię własne, głównie w kręgu kulturowym języka hiszpańskiego. W Kościołach chrześcijańskich imię "Jezus" otoczone jest szczególną czcią jako imię własne wcielonego Syna Bożego.
Etymologia.
Hebrajskie imię "Jeszua" (), będące skrótem od "Jehoszua" (, należy do tzw. imion teoforycznych co oznacza, że zawarte jest w nim imię własne Boga – JHWH. W tłumaczeniu na j. polski – „"Jahwe jest zbawieniem"”. Jego grecką transkrypcją jest "Ἰησοῦς" ("Iēsous").
Równoznacznymi do imienia "Jezus" imionami biblijnymi są: Jozue i Ozeasz.
Stary Testament.
W Starym Testamencie występuje wiele osób noszących to imię; do najbardziej znanych należą: następca Mojżesza Jozue, arcykapłan Jozue, syn Josadaka oraz Jezus, syn Syracha, autor Mądrości Syracha. Imię przetrwało wśród Żydów aż do II w. n.e. – sam Józef Flawiusz wymienia je 10 razy. Współcześnie w wielu językach także występują różne formy tego imienia (forma spolszczona „Jozue”; można się także spotkać z zapisami „Jehoszua”, „Jeszua”).
Nowy Testament.
W Nowym Testamencie imię Jezus występuje 919 razy, w tym 913 razy w odniesieniu do Jezusa z Nazaretu. W pozostałych przypadkach odnosi się do: Jozuego, syna Nuna i następcy Mojżesza, Jezusa, przodka Jezusa Chrystusa ze strony matki, o którym mowa w tzw. „rodowodzie Jezusa” (Ewangelia Łukasza 3,29 BT), fałszywego proroka żydowskiego Bar Jezusa, współpracownika św. Pawła Jezusa Justusa i według niektórych przekazów tekstu także do Barabasza.
Jezusowi z Nazaretu imię nadane zostało zgodnie z poleceniem Boga, oznajmionym Marii przez anioła Gabriela:
Dla odróżnienia od innych osób o tym imieniu Ewangelie nadają Jezusowi przydomki „z Nazaretu”, „Nazarejczyk” i tytuł „Chrystus”. Samo imię „Jezus” podkreśla ludzką naturę Jezusa. Ponadto Pismo Święte podaje ponad 50 innych określeń Jezusa. Wszystkie one dają obraz pierwotnej chrystologii. Spośród biblijnych określeń Jezusa zawierających imię „Jezus” jako człon, tzw. formuła wstępująca „Jezus Chrystus” oznacza, że Jezus z Nazaretu jest Mesjaszem, tzw. formuła zstępująca „Chrystus-Jezus” oznacza, że Syn Boży/Słowo Boże objawił się w Jezusie z Nazaretu; Pismo Święte łączy często imię „Jezus” także ze szczególnie istotnym tytułem „Pan” ("Kyrios").
Chrześcijaństwo.
Cześć w starożytności.
Istnieją świadectwa szczególnej czci dla imienia Jezus wśród pierwszych chrześcijan. Na monumentach i w najdawniejszych manuskryptach pojawia się ono często w formie , stanowiącej skrót greckiego . Z tego greckiego skrótu wywodzi się trygram IHS, powstały w II w. przez dodanie końcowej sigmy, występujący szerzej od VI w. i do dziś szeroko obecny w liturgii.
Szczególny szacunek dla imienia Jezus znajduje wyraz także w pismach Ojców Kościoła. Wczesnym tekstem podkreślającym szczególne znaczenie tego imienia jest "Pasterz" Hermasa, sławiący wielkość i wszechmoc imienia Bożego. W "Dialogu z Tryfonem" św. Justyn mówi, że gdy niektórzy znieważają imię Chrystusa, cały świat grecki i barbarzyński modli się do Boga Stworzyciela w imieniu Ukrzyżowanego. Św. Piotr Chryzolog przypisywał imieniu Jezusa cudowne moce. Prawdopodobnie najstarszym przykładem kończenia listów i homilii doksologią wymieniającą imię Jezusa jest "List św. Klemensa do Koryntian". Ten wzorowany na Liście do Rzymian zwyczaj stał się w następnych wiekach bardzo rozpowszechniony.
Katolicyzm.
Teologia.
Kościół katolicki uznaje, że Jezus z Nazaretu jest jednocześnie w pełni Bogiem i w pełni człowiekiem (unia hipostatyczna). Syn Boży został człowiekiem i nie tracąc nic ze swojego bóstwa poprzez wcielenie, przyjął postać człowieka. Jako człowiek Syn Boży podlegał wszystkiemu, co ludzkie. Jako człowiekowi nadano mu również imię:
Syn Boży, będąc człowiekiem, jest identyfikowany przez mu współczesnych jako Jezus z Nazaretu, przez co podkreśla swoje człowieczeństwo.
W kulturze semickiej imię związane było z tożsamością. Imię Boga (JHWH) podlegało więc szczególnej czci i szacunkowi. W imieniu "Jezus" zawarte jest imię Boga oraz cel posłannictwa Mesjasza, który wcielił się w ludzką naturę po to, by zbawić. Imię własne Boga nie było przez Żydów wypowiadane. Odkąd jednak Syn Boży stał się człowiekiem, nowe imię Boga zostało ludziom objawione i powierzone. W ten sposób imię "Jezus" stało się imieniem własnym Boga, esencją wcielenia, epifanii i odkupienia człowieka.
Imię "Jezus" ma również podstawowe znaczenie w soteriologii:
Oznacza to, że podstawą zbawienia jest zaakceptowanie Jezusa z Nazaretu jako Pomazańca i Syna Bożego, a nie wyłącznie jako proroka oraz że w Jezusie zawarta jest cała prawda o Bogu. Doktryna ta została potwierdzona m.in. w deklaracji "Dominus Iesus" z 2000 r.
Z imieniem Jezus związana jest również moc czynienia cudów, wypędzania złych duchów oraz skuteczność modlitwy, dlatego wszystkie katolickie modlitwy liturgiczne kończą się wezwaniem tego imienia.
Kult.
W kulturze średniowiecza łacińskiego przejawy czci wobec imienia Jezus stanowiły element stałego wzrostu pobożności wobec świętości ludzkiej natury Chrystusa. Znaczną popularność zdobyła modlitwa do imienia Jezus napisana przez św. Anzelma z Canterbury: notuje ją wiele manuskryptów, została też w XV i XVI wieku włączona do druków godzinek . Piętnaste ze swoich kazań o "Pieśni nad pieśniami" poświęcił imieniu Jezus św. Bernard z Clairvaux. Jego fragmenty zostały włączone później do oficjum na cześć Najświętszego Imienia. Kazanie to zainspirowało znany XII-wieczny hymn "Jesu dulcis memoria". Kult imienia Jezus propagowali następnie franciszkanie. Król Ludwik Święty, który był franciszkańskim tercjarzem, wyjednał u papieża Klemensa IV trzyletni odpust dla wszystkich, którzy będą odmawiać specjalną modlitwę do imienia Jezus. 25 kanon II Soboru Lyońskiego nakazał wiernym pochylać głowę w szacunku dla imienia Jezusa. Wkrótce po zakończeniu soboru papież Grzegorz X skierował do generała dominikanów bł. Jana z Vercelli list zachęcający do rozkrzewiania kultu Najświętszego Imienia.
W wieku XIV kult Najświętszego Imienia rozkrzewiali przede wszystkim: Richard Rolle, Henryk Suzo i Jan Colombini ze Sieny. Richard Rolle uznawał kult Najświętszego Imienia za jedną z podstaw życia duchowego i cnoty chrześcijańskiej – jego poglądy zaznaczyły się w duchowości klasztorów angielskich. Mistyk Henryk Suzo zwracał uwagę duchowieństwa niemieckiego na wielkość i potęgę imienia Jezus. Jan Colombini w swoich kazaniach rozpowszechniał kult Najświętszego Imienia wśród mas ludowych Italii.
Przełomem w dziejach kultu Najświętszego Imienia Jezus była działalność św. Bernardyna ze Sieny, jednego z najwybitniejszych kaznodziejów swoich czasów, który w kazaniach i przez posługiwanie się trygramem IHS dążył do przywrócenia mu czci i bronił przed nadużywaniem go przez bluźnierstwo i bezmyślne wymawianie. Szeroko zakrojoną kampanię na rzecz odnowienia kultu imienia Jezus św. Bernardyn rozpoczął w 1422 w Wenecji. Kazania gromadziły wielkie rzesze wiernych, które reagowały na nie entuzjastycznie. Znakiem kultu stała się złota tabliczka z imieniem Jezusa, którą Bernardyn posługiwał się podczas kazań. Rozpowszechniły się w Italii procesje, podczas których wierni nosili takie tabliczki. Działalność św. Bernardyna spotkała się jednak z oporem, gdyż niektórzy dopatrywali się w kulcie imienia Jezus znamion idolatrii. Ostro zwalczał go Savonarola, który uznawał tabliczki z imieniem Jezusa za formę praktyk magicznych. By przeciwstawić się tego rodzaju oskarżeniom, św. Bernardyn stanął w 1427 przed sądem papieskim – papież Marcin V po wysłuchaniu wyjaśnień udzielił kultowi imienia Jezus całkowitej aprobaty i zaprosił Bernardyna do wygłoszenia serii kazań w Rzymie. By uniknąć nowych nieporozumień nakazał przy tym, by prócz imienia Jezus na tabliczkach znajdował się także znak krzyża.
Do rozpowszechnienia się kultu w całej Europie przyczyniła się działalność kaznodziejska św. Jana Kapistrana, kontynuatora działalności św. Bernardyna. W swoich kazaniach o imieniu Jezus rozkrzewiał on kult w Italii, Francji i Niemczech. W 1455 papież poprosił św. Jana o pomoc kaznodziejską w organizacji krucjaty przeciwko Turkom – św. Jan miał mieć objawienie, że zwycięstwo zostanie osiągnięte dzięki mocy Najświętszego Imienia i Krzyża. Jako spełnienie objawienia interpretowano wielkie zwycięstwo chrześcijan w bitwie pod Belgradem (1456), do czego działalność Jana Kapistrana rzeczywiście się bardzo przyczyniła. Działalność Bernardyna ze Sieny i Jana Kapistrana miała znaczny wpływ na codzienną pobożność ludzi XV wieku. Powszechne stało się umieszczanie imienia Jezus na drzwiach wejściowych domów. Umieszczano imię Jezus w podpisach listów i oficjalnych dokumentów – św. Joanna d’Arc podpisywała tak wszystkie swoje listy, a w chwili śmierci trzykrotnie wypowiedziała słowo „Jezus”. Zachowały się średniowieczne modlitwy do tego imienia, np. angielska modlitwa:
Mimo powszechności kultu Najświętszego Imienia, przez długi czas nie istniało jego święto. Jako pierwszy z taką inicjatywą wystąpił franciszkanin Bernardyn z Busti, który prosił o nie papieży: Sykstusa IV i Innocentego VIII, a także ułożył specjalne oficjum o imieniu Jezus. Jednak dopiero papież Klemens VII zezwolił franciszkanom w 1530 na jego obchodzenie – przypadało ono wtedy na 14 stycznia. W 1721 dzięki staraniom cesarza Karola VI papież Innocenty XIII rozciągnął to święto na cały Kościół. Przypadało ono odtąd na drugą niedzielę od uroczystości Objawienia Pańskiego. Papież Pius X wyznaczył je na niedzielę między Świętem Obrzezania Pańskiego a Objawienia Pańskiego lub na 2 stycznia, jeśli zabraknie niedzieli między tymi świętami. Trzecie wydanie Mszału Rzymskiego przypisuje je jako wspomnienie dowolne na dzień 3 stycznia. Prócz mszy i oficjum istnieje także litania na cześć imienia Jezus. Forma używana obecnie została zatwierdzona w 1862 przez papieża Piusa IX, ale tylko dla ubiegających się o to diecezji. Papież Leon XIII rozciągnął aprobatę na cały świat. Imię Jezus wiąże się także z innymi modlitwami, jest elementem aktów strzelistych, dzięki jego pobożnemu wymawianiu można uzyskać odpusty. Pobożność do imienia Jezus jest bardzo żywa nie tylko w duchowości franciszkańskiej, ale też dominikańskiej i jezuickiej; dominikanie podjęli opiekę nad bractwami religijnymi Najświętszego Imienia, jezuici uczynili znak IHS swoim najważniejszym symbolem.
Zgromadzenia.
Do zakonów, zgromadzeń zakonnych i instytutów świeckich pod wezwaniem Imienia Jezus należą m.in.: Rycerze Imienia Jezus (norweski zakon rycerski zwany też Seraphim) – zał. 1334; Rycerze Jezusa Chrystusa; Apostolscy Klerycy św. Hieronima (jezuaci); Siostry Świętego Imienia Jezus z La Ciotat (Soeurs du Saint-Nom); Siostry Świętego Imienia Jezus z Fontenay aux-Roses (Soeurs du Saint-Nom de Jésus); Siostry Najświętszego Imienia Jezus (Congregatio Sororum Nominis Jesu sub patronicinio Beatae Mariae Virginis Auxilii Christianorum); Instytut Świętego Imienia Jezus (Saint-Nom de Jésus, L'institut séculier dominicain du Saint-Nom de Jésus); Dominikanki nauczycielki Najświętszego Imienia Jezus (Dominicaines Enseignantes do Saint-Nom de Jésus); Dominikanki Najświętszego Imienia Jezus z San Rafael (Congregation of the Most Holy Name); Dominikanki ze Zgromadzenia Najświętszego Imienia (Hermanas Dominicas del Sacratissimo Nombre de Jesús).
Bractwa.
Od XVI wieku, zwłaszcza w Piemoncie, powstawały liczne bractwa Imienia Jezus – często z przekształcenia istniejących już dawniej bractw Imienia Bożego. Apostolat Imienia Jezus podjęli dominikanie, którym następnie Stolica Apostolska powierzyła tworzenie bractw Imienia Jezus. W okresie potrydenckim jezuici zakładali także bractwa Imienia Jezus.
W Polsce dominikanie rozwijali bractwa Imienia Jezus od XVII wieku. W Borku Wielkopolskim założył bractwo ks. Feliks Durewicz (1576–1642). Filipini z pobliskiego Gostynia zabiegali w 1687 u dominikanów o założenie bractwa Imienia Jezus w Świętej Górze, w swoim kościele w Studziannie wyznaczyli zaś (obchodzoną do dziś) uroczystość odpustową na cześć Imienia Jezus. Benedyktyni założyli bractwo Imienia Jezus i Imienia Maryi w Wąwolnicy. W diecezji przemyskiej istniało kilka bractw Imienia Jezus: w Rybotyczach (1601), Odrzykoniu (1615) i w Haczowie (1693). W archidiakonacie lubelskim od 1638 istniało bractwo Imienia Jezus przy parafii Tuchowicz, od 1714 bractwo różańcowe i bractwo Imienia Jezus przy parafii w Kocku, od 1730 bractwo Imienia Jezus przy dominikańskiej parafii w Zofiborze. W wieku XVIII trynitarze zakładali w Polsce bractwa Jezusa Nazareńskiego (Lwów, Kamieniec Podolski, Kraków, Lublin, Wilno).
Protestantyzm.
Cześć dla imienia Jezus obecna jest także w protestantyzmie. Według zasady soli Deo gloria z pobożności wykluczyć należy jako bałwochwalstwo wszelkie formy kultu, które nie dotyczą istoty Bóstwa oraz nie można ich jednoznacznie oprzeć na Piśmie Świętym. Dlatego też Kościoły protestanckie odrzucają m.in. kult świętych, czy kult obrazów.
Zdecydowana większość wyznań protestanckich zarówno ewangelickich, jak i ewangelicznych akceptuje ortodoksyjną chrystologię, według której Jezus Chrystus jest w całej pełni Bogiem. Dlatego też kult jego imienia (podobnie jak kult imienia Bożego w Starym Testamencie) jest kultem samego Boga i nie podlega wykluczeniu z pobożności w myśl zasady soli Deo gloria. Kościoły protestanckie podkreślają równocześnie, iż cześć dla imienia Jezus znana była pierwszym chrześcijanom i znajduje poparcie w Biblii:
Wyrażanie czci.
Oprócz modlitw, w protestantyzmie, cześć dla imienia Jezus jest wyrażana także w pieśniach, co towarzyszy m.in. nabożeństwom. W polskich środowiskach ewangelicznych popularnymi pieśniami na cześć imienia Jezus są m.in.: "Jak słodko Imię Jezus brzmi", która w zwrotce czwartej wzywa: „Więc sławmy Imię Jezus!”, bądź też pieśń "Znam Imię nad Imiona", która głosi w trzeciej zwrotce:
Wspólnoty chrześcijańskie.
Także poza katolicyzmem funkcjonują wspólnoty pod wezwaniem Imienia Jezus. Można wśród nich wymienić anglikańskie żeńskie wspólnoty zakonne Wspólnota Świętego Imienia (Sisters of the Holy Name) i Wspólnota Świętego Imienia z Cheltenham (Community of the Holy Name).
Ikonografia.
Najwcześniejsze formy ikonograficzne związane z imieniem Jezus to wczesnochrześcijańskie napisy. Charakterystyczne są formy wczesnych greckich manuskryptów starotestamentowych: imię Jezus zapisywane jest w nich za pomocą skrótu . Skrótu używano nie tylko ze względów praktycznych, ale też w celu podkreślenia sakralnego charakteru imienia. W biblijnych manuskryptach łacińskich z IV wieku pojawia się natomiast wzorowany na zapisie greckim trygram IHS.
Popularność trygramu IHS w ikonografii i liturgii późniejszej wiąże się z działalnością św. Bernardyna ze Sieny, od kiedy stał się jednym z najpopularniejszych symboli. Z 1424 pochodzi napis IHS na fasadzie kościoła Santa Croce we Florencji. Częste zresztą jest w sztuce przedstawianie trygramu IHS umieszczonego na płonącym dysku razem ze św. Bernardynem: stanowi on jego atrybut ikonograficzny. Taki znak wyhaftowała na swoim sztandarze św. Joanna d'Arc. Do rozpowszechnienia się trygramu IHS w liturgii i ikonografii przyczynili się także jezuici, wśród których przyjął się on jako skrót dla wyrażenia "Iesus Hominum Salvator".
Prócz napisów istnieją także przedstawienia artystyczne adoracji i tryumfu imienia Jezus oraz kościoły pod jego wezwaniem. Do najbardziej znanych należy rzymski kościół Il Gesù, model kościołów jezuickich na całym świecie, szczególnie istotny dla dalszego rozwoju sztuki barokowej. Znajduje się w nim XVII-wieczny fresk sufitowy Bacciccia (G. B. Gauliego) "Tryumf imienia Jezus", ukazujący adorację imienia Jezus przez aniołów i świętych. Innym znanym obrazem jest "Adoracja świętego Imienia Jezus" El Greca, pochodzący z 1577. Rozpowszechnione są także przedstawienia artystyczne monogramu Chi-Rho.
Współczesność.
W Polsce nadawanie imienia Jezus, podobnie jak dawniej nadawanie imienia Maria, objęte jest tabu kulturowym. Według obliczeń opartych na bazie danych PESEL imię Jezus nosiła w Polsce jedna osoba, imię Jesus 6 osób. Istnieją jednak kultury, w których imię to jest często nadawane, dotyczy to zwłaszcza krajów w kręgu kulturowym języka hiszpańskiego. W języku hiszpańskim ma ono formę Jesús. W samej Hiszpanii jest to jedno z najbardziej popularnych imion: jako pierwsze imię nosi je 13,9/1000 mężczyzn, co czyni je dziewiątym co do popularności, jako człon imienia złożonego nosi je 26,5/1000 mężczyzn. W złożonych imionach hiszpańskich nadaje się je również kobietom, zwłaszcza w połączeniu María Jesús.
Poniższa tabela przedstawia dane statystyczne popularności imienia Jezus w niektórych krajach (w zależności od dostępności danych):
Nadawana bywa też żeńska forma tego imienia: Jesusa w języku hiszpańskim (nosi je np. meksykańska aktorka Jesusa Rodriguez) i Josune w baskijskim (nosi je np. Baskijka Josune Bereziartu).

</doc>
<doc id="1566273" url="https://pl.wikipedia.org/wiki?curid=1566273" title="Hold You Down (singel Jennifer Lopez)">
Hold You Down (singel Jennifer Lopez)

Hold You Down – drugi i ostatni singel promujący czwarty album studyjny Jennifer Lopez – Rebirth. Został wydany w 2005 roku. W nagraniu singla uczestniczył Fat Joe. Piosenka znalazła się na 64. pozycji U.S. „Billboard” Hot 100, i na szóstej pozycji w Wielkiej Brytanii. Singel zawiera elementy piosenki Shirley Murdock „As We Lay” z 1984 roku.
Utwór został wyprodukowany przez Cory’ego Rooneya, który od dawna pracował z Lopez. „Hold You Down” nie było takim hitem, jak „Get Right”, jednak wielu ludzi obwinia wybór „Hold You Down” jako singla, ze względu na średnią sprzedaż „Rebirth”.
Teledysk.
Teledysk do „Hold You Down” został nakręcony przez Diane Martel w Bronksie, w Nowym Jorku. Lopez jest pokazana śpiewając na szczycie budynku i w jego hallu, a Fat Joe rapuje na ulicy. Teledysk zdobył 5. pozycję na "„MTV Total Request Live”".

</doc>
<doc id="1566278" url="https://pl.wikipedia.org/wiki?curid=1566278" title="Port lotniczy Gustaw III">
Port lotniczy Gustaw III

Port lotniczy Gustaw III - port lotniczy zlokalizowany na francuskiej wyspie Saint-Barthélemy (Karaiby).

</doc>
<doc id="1566283" url="https://pl.wikipedia.org/wiki?curid=1566283" title="Eiichiro Oda">
Eiichiro Oda



</doc>
<doc id="1566284" url="https://pl.wikipedia.org/wiki?curid=1566284" title="Shuji Terayama">
Shuji Terayama



</doc>
<doc id="1566285" url="https://pl.wikipedia.org/wiki?curid=1566285" title="Shuuji Terayama">
Shuuji Terayama



</doc>
<doc id="1566288" url="https://pl.wikipedia.org/wiki?curid=1566288" title="Burza nad Pacyfikiem">
Burza nad Pacyfikiem

Burza nad Pacyfikiem – dwutomowa książka Zbigniewa Flisowskiego o wojnie na Pacyfiku. Wydana przez Wydawnictwo Poznańskie, pierwsza część w 1986, a druga w 1989.
Pierwszy tom opisuje walki w okresie od 8 lipca 1937 do 31 grudnia 1942. Drugi zaś obejmuje przedział czasowy pomiędzy 1 stycznia 1943 do 15 sierpnia 1945.
Recenzent stwierdził, iż "Burza nad Pacyfikiem jest wykonana w sposób rzetelny, dociekliwy i profesjonalny, ale jednocześnie napisana w sposób zrozumiały. Zbigniew Flisowski pisze książkę historyczną, jak powieść".
II-gie wydanie: 1994 – tom pierwszy, 2002 – tom drugi.

</doc>
<doc id="1566291" url="https://pl.wikipedia.org/wiki?curid=1566291" title="Richard Ansdell">
Richard Ansdell

Richard Ansdell (ur. 11 maja 1815 w Liverpoolu, zm. 20 kwietnia 1885 w Collingwood Tower pod Farnborough) – brytyjski malarz wiktoriański specjalizujący się w przedstawieniach zwierząt.
Życiorys.
Studiował w Akademii Sztuk Pięknych w Liverpoolu, w latach 1845-1852 był jej prezydentem. Zrezygnował z funkcji na znak protestu po zakupie kontrowersyjnego obrazu Williama Hunta "Valentine Rescuing Sylvia from Proteus". W 1861 został członkiem stowarzyszonym, a w 1870 został pełnoprawnym akademikiem Royal Academy. Mieszkał w Lytham w hrabstwie Lancashire, gdzie wybudował duży dom o nazwie Starr Hills, był żonaty z Marią Romer, z którą miał jedenaścioro dzieci. Pod koniec życia zamieszkał w Collingwood Tower pod Farnborough, gdzie zmarł w 1885. Pochowany został na Brookwood Cemetery w hrabstwie Surrey.
Twórczość.
Richard Ansdell znany jest przede wszystkim z obrazów o tematyce rustykalnej, sportowej i myśliwskiej. W jego twórczości ważną rolę odgrywały zwierzęta, które pojawiają się w większości jego prac, najczęściej były to konie, psy myśliwskie, krowy i ptaki. W 1840 debiutował w Royal Academy, w ciągu 25 lat wystawił tam 149 prac, ponadto ok. 30 w British Institution. Współpracował z Thomasem Creswickiem i Williamem Powellem Frithem, malując zwierzęta na ich pejzażach. Inspiracje artystyczne czerpał w czasie podróży, odwiedził Hiszpanię i wielokrotnie wędrował po Szkocji.
Ansdell osiągnął znaczny sukces artystyczny i materialny, kopie jego prac były sprzedawane w postaci rycin, a dochody ze sprzedanych obrazów oceniane są na sumę przekraczającą 3 miliony franków. Największe zbiory jego prac posiadają muzea w Bristolu, Hamburgu, Liverpoolu i Sunderland.

</doc>
<doc id="1566292" url="https://pl.wikipedia.org/wiki?curid=1566292" title="Hottonia">
Hottonia



</doc>
<doc id="1566294" url="https://pl.wikipedia.org/wiki?curid=1566294" title="Jacob Carter">
Jacob Carter



</doc>
<doc id="1566298" url="https://pl.wikipedia.org/wiki?curid=1566298" title="Port lotniczy Saint-Pierre">
Port lotniczy Saint-Pierre

Port lotniczy Saint-Pierre – port lotniczy zlokalizowany w Saint-Pierre, stolicy Francuskiej zbiorowości zamorskiej - Saint Pierre i Miquelon

</doc>
<doc id="1566299" url="https://pl.wikipedia.org/wiki?curid=1566299" title="Ja’akow Agam">
Ja’akow Agam

Ja’akow Agam (), właśc. Jacob Gipstein (ur. 11 maja 1928 w Riszon le-Cijjon) – izraelski rzeźbiarz i artysta wizualny zajmujący się op-artem i sztuką kinetyczną.
Życiorys.
Pochodzi z religijnej żydowskiej rodziny. Studiował w Akademii Besaleela w Jerozolimie. Kontynuował studia w Zurychu, a następnie w Paryżu, gdzie osiadł na stałe.
W 1953 w paryskiej Galerie Craven miała miejsce jego pierwsza indywidualna wystawa. W 1955 jego prace wystawiono w Galerie Denise René wśród prekursorów sztuki kinetycznej. W Tel Awiwie artysta zaprojektował "Fontannę Ognia i Wody" na placu Dizengoffa (1986). Podczas remontu placu w 2019 dzieło zostało oszpecone i pozbawione kolorowych detali oraz mechanizmu obrotowego i płomienia stworzonego przez jego twórcę.
Twórczość.
Zajmuje się zarówno malarstwem (jego obrazy utrzymane są zazwyczaj w stylu op-artu), jak i rzeźbą i projektowaniem elementów małej architektury, m.in. fontann.

</doc>
<doc id="1566301" url="https://pl.wikipedia.org/wiki?curid=1566301" title="Serbska Straż Ochotnicza">
Serbska Straż Ochotnicza

Serbska Straż Ochotnicza (, "Srpska dobrovoljačka garda") – ochotniczy oddział paramilitarny założony przez Željko Ražnatovicia w 1990 roku. Siły straży były powszechnie znane jako "Tygrysy Arkana".
Formacja uczestniczyła w walkach na terenie Chorwacji w latach 1991–1992, Bośni w latach 1992–1995 oraz Kosowa w latach 1998–1999.
Historia.
Siły Straży Ochotniczej zostały założone 11 października 1990 roku przez 20 fanów belgradzkiego klubu piłkarskiego FK Crvena zvezda. W 1991 roku do formacji dołączył Zvezdan Jovanović późniejszy zabójca premiera Serbii Zorana Đinđicia. Organizacja szybko się rozrosła, osiągając w szczytowym momencie liczebność wynoszącą około 10 000 żołnierzy.
Kwatera główna straży znajdowała się w miejscowości Erdut w Republice Serbskiej Krajiny, która istniała do 1997 roku. Oddziały straży były odpowiedzialne za ochronę terytorialną Serbii i toczenie walk z oddziałami regularnymi oraz partyzanckimi armii Chorwacji i Bośni.
Organizacja została oficjalnie rozwiązana w 1996 roku, jednakże część jej członków wstąpiła w szeregi oficjalnej armii Jugosławii i walczyła do 1998 roku na terenie Kosowa.
Zbrodnie wojenne.
Željko Ražnatović został w 1997 roku oskarżony przez Międzynarodowy Trybunał Sprawiedliwości w Hadze o zbrodnie przeciwko ludzkości, łamanie zasad konwencji genewskiej oraz dokonanie czystek etnicznych w miastach Bijeljina oraz Zvornik. Oddziały Tygrysów Arkana zostały także oskarżone o czystki etniczne w miejscowości Sanski Most, w których zabito 70 bośniackich cywilów.

</doc>
<doc id="1566304" url="https://pl.wikipedia.org/wiki?curid=1566304" title="Ecballium">
Ecballium



</doc>
<doc id="1566305" url="https://pl.wikipedia.org/wiki?curid=1566305" title="Diego Colotto">
Diego Colotto

Diego Damian Colotto (ur. 10 marca 1981 w Río Cuarto) – piłkarz argentyński grający na pozycji środkowego obrońcy.
Kariera klubowa.
Karierę piłkarską Colotto rozpoczął w klubie Estudiantes La Plata i w sezonie 2000/2001 zadebiutował w jego barwach w argentyńskiej Primera Division. Od lata 2002 był podstawowym zawodnikiem Estudiantes i grał w nim do końca 2004 roku rozgrywając 96 meczów i zdobywając 5 bramek.
Na początku 2005 roku Colotto przeszedł do meksykańskiego Tecos UAG z miasta Guadalajara. 16 stycznia zadebiutował w meksykańskiej Primera Division w wygranym 1:0 domowym meczu z UNAM Pumas. Pobyt Diego w Tecos trwał 2,5 roku i latem 2007 trafił do lokalnego rywala zza miedzy, Atlasu Guadalajara. Swój pierwszy mecz dla tego zespołu rozegrał 5 sierpnia 2007 przeciwko Deportivo Toluca (1:1). W Atlasie występował do lata 2008 roku. W meksykańskiej lidze rozegrał 113 spotkań i strzelił 10 goli.
Latem 2008 roku Colotto odszedł z Atlasu i 30 sierpnia podpisał kontrakt z hiszpańskim Deportivo La Coruña. Kosztował 2,5 miliona euro, a w barwach "Depor" po raz pierwszy wystąpił 5 października w wygranym 1:0 meczu z Numancią. W rozgrywkach Pucharu UEFA przeszedł z Deportivo fazę grupową wcześniej w rundzie eliminacyjnej zdobywając dwie bramki w meczu z SK Brann, a potem jedną w meczu z Lechem Poznań (1:1).
Kariera reprezentacyjna.
W 2001 roku Colotto wraz z reprezentacją Argentyny wystąpił na Mistrzostwach Świata U-20, których gospodarzem była Argentyna. Wraz z partnerami z boiska wywalczył mistrzostwo świata, a w finale z Ghaną (3:0) zdobył jednego z goli.

</doc>
<doc id="1566310" url="https://pl.wikipedia.org/wiki?curid=1566310" title="Na starcie (serial telewizyjny 2001)">
Na starcie (serial telewizyjny 2001)

Na starcie (ang. "First Years") – amerykański serial telewizyjny, nadawany w 2001 przez stację NBC, a w Polsce wyemitowany przez stację TVP 1. Remake brytyjskiego serialu BBC Two "This Life" (1996–1997). Powstało dziewięć sześćdziesięciominutowych odcinków serialu.
Serial ukazuje życie piątki młodych prawników.

</doc>
<doc id="1566311" url="https://pl.wikipedia.org/wiki?curid=1566311" title="Rückers (Flieden)">
Rückers (Flieden)

Rückers – dzielnica gminy Flieden w Niemczech, w Hesji, w rejencji Kassel, w powiecie Fulda.

</doc>
<doc id="1566317" url="https://pl.wikipedia.org/wiki?curid=1566317" title="Rzepowskie (osada)">
Rzepowskie (osada)

Rzepowskie – osada w Polsce, położona w województwie małopolskim, w powiecie oświęcimskim, w gminie Osiek.
W latach 1975–1998 miejscowość administracyjnie należała do województwa bielskiego.

</doc>
<doc id="1566321" url="https://pl.wikipedia.org/wiki?curid=1566321" title="Cyril E. King Airport">
Cyril E. King Airport

Cyril E. King Airport – port lotniczy zlokalizowany w Charlotte Amalie, stolicy Wysp Dziewiczych Stanów Zjednoczonych.

</doc>
<doc id="1566323" url="https://pl.wikipedia.org/wiki?curid=1566323" title="Reah">
Reah



</doc>
<doc id="1566327" url="https://pl.wikipedia.org/wiki?curid=1566327" title="Janowo-Holendry">
Janowo-Holendry



</doc>
<doc id="1566330" url="https://pl.wikipedia.org/wiki?curid=1566330" title="2. ceremonia wręczenia nagród Goya">
2. ceremonia wręczenia nagród Goya

2. ceremonia wręczenia hiszpańskich nagród filmowych Goya odbyła się 22 marca 1988 roku w Palacio de Congresos w Madrycie. Galę rozdania nagród poprowadził Fernando Rey.
Laureaci.
Laureaci nagród wyróżnieni są wytłuszczeniem

</doc>
<doc id="1566332" url="https://pl.wikipedia.org/wiki?curid=1566332" title="Bannock (Ohio)">
Bannock (Ohio)

Bannock – jednostka osadnicza w Stanach Zjednoczonych, w stanie Ohio, w hrabstwie Belmont.

</doc>
<doc id="1566333" url="https://pl.wikipedia.org/wiki?curid=1566333" title="Date (miasto)">
Date (miasto)



</doc>
<doc id="1566334" url="https://pl.wikipedia.org/wiki?curid=1566334" title="Kamienny Most (jezioro)">
Kamienny Most (jezioro)

Kamienny Most – jezioro na Pojezierzu Ińskim, w gminie Chociwel, w powiecie stargardzkim, w woj. zachodniopomorskim. Jezioro znajduje się w północno-zachodnim krańcu Ińskiego Parku Krajobrazowego, ok. 2 km na wschód od miasta Chociwel.
Według danych gminy Chociwel powierzchnia zbiornika wynosi 58,1 ha, a średnia głębokość ok. 3 m.
Jezioro ma wydłużony kształt o długości ok. 2 km. Nieopodal zachodniego brzegu jeziora leżą miejscowości: Kamienny Most oraz – bardziej na północ – Lublino, przy której z jeziora wypływa rzeka Krąpiel.
Kamienny Most jest zanikającym jeziorem na skutek zamulania i zarastania. Brzeg akwenu porasta kożuch roślinności bagiennej, która rozszerza swój zasięg. Części obumarłych roślin opadają na dno, wypełniając misę jeziora osadami gytii i torfu. Proces zarastania spowodował powstanie trzech pływających wysp o średnicy 30–60 m, porośniętych bujną roślinnością z przewagą olchy. Wyspy te zmieniają swe położenie w zależności od kierunku i siły wiatru. Rozbudowany system korzeni umacnia oderwaną od podłoża glebę i nie dopuszcza do jej rozpadu.
Ze względu na trudny dostęp do brzegów jeziora nie ma tu kąpieliska, a akwen jest wykorzystywany przez wędkarzy. Według typologii rybackiej jest jeziorem linowo-szczupakowym.

</doc>
<doc id="1566335" url="https://pl.wikipedia.org/wiki?curid=1566335" title="Bitwa o Marun ar-Ras">
Bitwa o Marun ar-Ras

Bitwa o Marun ar-Ras – starcie zbrojne Sił Obrony Izraela (IDF, "Cahal") z bojownikami Hezbollahu o Marun ar-Ras, niewielką wioskę w południowym Libanie, podczas II wojny libańskiej. Walki rozpoczęły się 22 lipca 2006 r. i trwały kilka dni. Podczas nich zginęło 8 żołnierzy izraelskich, a straty Hezbollahu szacowane są na 12-30 bojowników. Jak podała sama organizacja, podczas bitwy zginęło 8 jej członków.
Izrael twierdzi, że podczas bitwy żołnierzom IDF udało się zabić Abu Jaafara, jednego z dowódców Hezbollahu. Raporty "Cahalu" mówią jednak także o tym, że żołnierzom nie udało się w pełni zabezpieczyć terenu i opanować wioski.

</doc>
<doc id="1566336" url="https://pl.wikipedia.org/wiki?curid=1566336" title="Luiz Menezes">
Luiz Menezes

Luiz Maia de Bittencourt Menezes (ur. 1 kwietnia 1897 w Salvadorze, zm. 16 lutego 1954) – piłkarz brazylijski znany jako Luiz Menezes lub Luiz Meneses, napastnik.
Urodzony w Salvador, stolicy stanu Bahia Luiz Menezes, karierę piłkarską rozpoczął w 1913 roku w klubie Botafogo FR, w którym grał do 1921 roku.
Jako piłkarz klubu Botafogo wziął udział w turnieju Copa América 1916, czyli pierwszych w dziejach oficjalnych mistrzostwach kontynentalnych. Brazylia zajęła trzecie miejsce, a Luiz Menezes zagrał we wszystkich trzech meczach – z Chile, Argentyną i Urugwajem.
W latach 1917 i 1918 Luiz Menezes został królem strzelców I ligi stanu Rio de Janeiro (Campeonato Carioca).
Wciąż jako gracz Botafogo wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Luiz Menezes zagrał tylko w jednym meczu – z Chile.
Luiz Menezes w 1916 i 1919 rozegrał łącznie w reprezentacji Brazylii 5 meczów.

</doc>
<doc id="1566338" url="https://pl.wikipedia.org/wiki?curid=1566338" title="Cerkiew św. Paraskewy w Górzance">
Cerkiew św. Paraskewy w Górzance

Cerkiew św. Paraskewy (obecnie rzymskokatolicki "kościół parafialny Wniebowstąpienia Pana Jezusa") – dawna greckokatolicka cerkiew, znajdująca się we wsi Górzanka w gminie Solina, województwa podkarpackiego,
Historia.
Budowę obecnej cerkwi w Górzance rozpoczęto w roku 1835 w miejsce wcześniejszej cerkwi z roku 1718. Wcześniej we wsi istniała jeszcze starsza cerkiew, o której wzmianki pochodzą już z roku 1599, a która spłonęła przed rokiem 1718. Fundatorem obecnej cerkwi był Feliks Giebułtowski, ówczesny właściciel wsi. Jej poświęcenia dokonano 10 września 1838 roku. W roku 1912 przeszła remont. W roku 1948 przejęta przez kościół rzymskokatolicki i użytkowana jako kościół filialny, a od roku 1969 parafialny pw. Wniebowstąpienia Pana Jezusa w dekanacie Solina.
Budowa.
Cerkiew w Górzance jest świątynią orientowaną, dwudzielną o konstrukcji zrębowej. Ściany oszalowane i wzmocnione lisicami. Do wybudowanego na planie kwadratu prezbiterium od północy przylega zakrystia. Nawa szersza. Od zachodu przedsionek o konstrukcji szkieletowej. Nad prezbiterium i nawą dachy kalenicowe, nad przedsionkiem dwuspadowy. Nad nawą wieżyczka z cebulastym hełmem, nad przedsionkiem wieżyczka czworoboczna z dachem namiotowym.
Wnętrze.
W cerkwi w Górzance znajduje się unikatowy w skali kraju ikonostas (zrekonstruowany w latach 2005–2010), składający się z wyciętych z deski płaskorzeźbionych i polichromowanych postaci. Wedle miejscowej tradycji wyrzeźbiony został przez miejscowego artystę z jednego pnia lipy. Powstał prawdopodobnie w I połowie XVIII wieku, ponieważ wymienia go już spis inwentarza z roku 1752. Został rozmontowany wedle różnych źródeł w roku 1912, gdyż został uznany przez miejscowego biskupa za niekanoniczny, lub w roku w 1951. Jego części zostały porozwieszane w różnych miejscach świątyni. Nienaruszona do czasów obecnych pozostała jedynie Grupa Pasyjna, na wieńczącej ikonostas belce tęczowej. Ściany i stropy pokryte polichromią figuralną i architektoniczną, pochodzącą z roku 1912. Po wizycie miejscowego biskupa w 1912 roku napisane zostały ikony zgodne z wszelkimi kanonami – ikony te zostały odnowione latach 2008–2011.
Wokół cerkwi.
Przy świątyni stoi murowana trójarkadowa dzwonnica parawanowa z II połowy XIX wieku. Zachowały się dwa dzwony. Na jednym z nich widnieje data "1744". W 2011 roku, w 200 rocznicę urodzin Ks. Adama Bieleckiego pochodzącego z Górzanki została wmurowana tablica poświęcona jego pamięci.

</doc>
<doc id="1566339" url="https://pl.wikipedia.org/wiki?curid=1566339" title="Prefektura Hokkaido">
Prefektura Hokkaido



</doc>
<doc id="1566340" url="https://pl.wikipedia.org/wiki?curid=1566340" title="Lenczewscy herbu Zadora">
Lenczewscy herbu Zadora

Lenczewscy herbu Zadora – polski ród szlachecki, wywodzący się z Podlasia. 
Historia rodu.
Żmudzin Samuel Leniec Samotyja, osocznik, otrzymał w 1512 od Mikołaja Radziwiłła, wojewody wileńskiego, przywilej na grunta i las w Dobrzyniewie Wielkim, który wykarczował i założył na nim wieś (późniejsze Leńce). Synowi tegoż Leńca Żenowi wspomniany Mikołaj Radziwiłł darował przed lub ok. 1528 część lasu i 10 włók. Nazwisko powstało drogą przekształcenia od pierwotnego członu „Leniec” po założeniu wsi „Leńce” (stąd też używane równolegle „Leńczewscy”) obok przydomka „Samotyj(a)” („Samotyha”). Część potomków rodu używała też nazwiska „Leniecki”. Do 1528 bojarzy służebni (stojący niżej w hierarchii od zwykłych bojarów i szlachty) od Radziwiłłów, a następnie Gasztołdów (do 1542). Po przejściu dóbr knyszyńskich pod protektorat królewski nadal zaliczani do szlachty służebnej, a w lustracjach wymieniani jako osocznicy. Jeszcze w 1602 procesowali się z leśniczym knyszyńskim o swój status. Stopniowe uwalnianie się Samotyjów Lenczewskich od zależności królewskiej spowodowało, że nie występują oni w popisie wojska litewskiego z ziemi bielskiej w 1567, ani w aktach unii lubelskiej w 1569, gdy reszta szlachty ziemi bielskiej składała przysięgę, ani też w rejestrach poborowych ziemi bielskiej z 1580. W 1610 legitymowali się dekretem trybunalskim z Lublina potwierdzającym ich dziedziczne prawa do posiadanych dóbr.
Mikołaj Leniec ze Złotorji, bojar JKMci 1586 oraz Aleksy Leniec Samotyja 1598, wzmiankowani w wyrokach Trybunału Lubelskiego. Filip Samotyj Lenczewski, sługa biskupa wileńskiego, syn Andrzeja i Anny z Puchalskich, wnuk Grzegorza, wzmiankowany w aktach grodzkich goniądzkich w 1669. Łukasz Lenczewski z Rzędzian, wymieniony tamże 1671.
Występują również w rejestrach pogłównego ziemi bielskiej w XVII w. oraz w aktach ziemskich suraskich i grodzkich wizneńskich (wiskich) w XVIII w. Elektorzy królewscy 1697 z województwa trockiego i ziemi wiskiej.
Heraldyka Samotyja Lenczewskich.
Pierwotny herb tej rodziny przed osiedleniem się w województwie podlaskim nie jest znany, jeśli w ogóle istniał. Herb Zadora został przez nich niewątpliwie zaadaptowany w okresie późniejszym przed 1669. Część tej rodziny podczas legitymacji szlacheckich w XIX w. przypisała sobie błędnie herb Strzemię, kierując się praktycyzmem wynikającym z możliwości skorzystania z herbarza Niesieckiego, jako pośredniego dowodu legitymacyjnego.
Legitymacje szlacheckie.
Wywód genealogiczny od Gabriela Samotyja Lenczewskiego herbu Strzemię [sic!], rzekomego podczaszego trockiego w 1665, przed Deputacją Wywodową Guberni Grodzieńskiej 9 XII 1804. Ostateczna legitymacja szlachectwa dla potomków wyżej wymienionego w 1861 z wpisaniem do I części księgi szlacheckiej guberni mińskiej. Jedynie niewielka część Samotyja Lenczewskich przeprowadziła wywody legitymacyjne w zaborze rosyjskim. Zdecydowana część, mieszkająca w niewielkich mająteczkach względnie we wsiach szlacheckich pozostała na statusie jednodworców, z tendencją do przenoszenia niewylegitymowanych do stanu mieszczańskiego względnie chłopskiego.
Posiadłości ziemskie rodu.
Pierwotny obszar majątku Leńce (przeszło 600 ha) kurczył się wskutek znacznego rozrodzenia rodu, mimo emigracji poszczególnych jej członków na tereny Grodzieńszczyzny i Nowogródczyzny. W XIX w. posiadłości poszczególnych przedstawicieli rodu w Leńcach, Rzędzianach i okolicach Tykocina stanowiły niewielkie gospodarstwa rolne bez cech większej własności ziemskiej. Samotyja-Lenczewscy, którzy przenieśli się w kierunku wschodnim posiadali niewielkie folwarki w miejscowościach Czeremieszniki (1889), folwark Łowce przy Milkiewiczach (1889) i Soczewki, gm. Stołowicze w pow. nowogródzkim, w ówczesnej gub. mińskiej. Ponadto zamieszkiwali wsie i zaścianki: Samotyje, gm, Zuchowicze, w pow. nieświeskim, Burowszczyzna, gm. Maryjska, w pow. słonimskim, Haramojwszczyzna, gm. Świerżeń, w pow. stołpeckim oraz Gaj albo Tomaszpole w pow. mińskim.

</doc>
<doc id="1566346" url="https://pl.wikipedia.org/wiki?curid=1566346" title="Luiz Meneses">
Luiz Meneses



</doc>
<doc id="1566347" url="https://pl.wikipedia.org/wiki?curid=1566347" title="9 Krakowski Oddział WOP">
9 Krakowski Oddział WOP

Krakowski Oddział WOP nr 9 – oddział Wojsk Ochrony Pogranicza.
Formowanie i zmiany organizacyjne.
Sformowany w 1946 na bazie 9 Oddziału Ochrony Pogranicza, na podstawie rozkazu NDWP nr 0153/org. z 21 września 1946. Oddział posiadał cztery komendy, 20 strażnic, stan etatowy wynosił 1497 żołnierzy i 14 pracowników cywilnych.
Sztab oddziału stacjonował w Krakowie przy ul. Kosynierów 2. Przeniesienie Krakowskiego Oddziału WOP do Krakowa spowodowało przekazanie 38 komendy odcinka w Zagórzu i 39 komendy odcinka w Gorlicach Rzeszowskiemu Oddziałowi WOP w Przemyślu.
W 1947 roku rozformowano w oddziale grupę manewrową i sformowano szkołę podoficerską.
W latach 1947-1948 uruchomiono na odcinku oddziału 6 PPK małego ruchu granicznego: Niedzica, Jurgów. Chochołów, Winiarczykówka, Glinka i Zwardoń.
9 Krakowski Oddział WOP rozformowano w 1948 roku. Na jego bazie powstała 19 Brygada Ochrony Pogranicza.
Struktura organizacyjna.
We wrześniu 1946 roku stan etatowy oddziału przewidywał: 4 komendy, 20 strażnic, 1597 wojskowych i 14 pracowników cywilnych. Po reorganizacji w 1947 roku było to: 4 komend odcinków, 20 strażnic 1565 wojskowych i 13 pracowników cywilnych.
Przekształcenia.
9 Oddział Ochrony Pogranicza → 9 Krakowski Oddział WOP → 19 Brygada Ochrony Pogranicza → 3 Brygada WOP → 3 Karpacka Brygada WOP → Karpacka Brygada WOP → Karpacki Oddział SG

</doc>
<doc id="1566350" url="https://pl.wikipedia.org/wiki?curid=1566350" title="Osiedle Asnyka (Legnica)">
Osiedle Asnyka (Legnica)

Osiedle Asnyka – położone w północno-zachodniej części Legnicy, zamieszkuje je ok. 10 tysięcy osób. Granice osiedla wyznaczają ulice: Chojnowska, Złotoryjska, Kilińskiego, Lubuska, Kawaleryjska, Lotnicza, Żołnierska.
Historia.
Na osiedlu wybudowano (w okolicach ulicy Złotoryjskiej i Chojnowskiej) kamienice pochodzące sprzed I wojny światowej, starsza część osiedla powstała w latach 1925-1927, zaś nowsza część osiedla została wybudowana pod koniec lat 70. XX wieku – budownictwo z wielkiej płyty oraz domy jednorodzinne.
Zabudowa osiedla.
Osiedle zabudowane jest budynkami pięcio- i trójkondygnacyjnymi – jest ich ponad 30. Osiedle zabudowane jest także domami jednorodzinnymi oraz domami szeregowymi. W północno-wschodniej części znajdują się kamienice oraz budownictwo architektury modernistycznej. W roku 2001 wybudowano parafię pod wezwaniem Judy Tadeusza. Przy ulicy Asnyka znajduje się Komenda Miejska Policji w Legnicy, na 
osiedlu znajdują się przychodnie, korty tenisowe, Ośrodek Sportu i Rekreacji, hala sportowo-widowiskowa, place zabaw.
Komunikacja.
Głównymi ulicami osiedla są: ulica Złotoryjska, Chojnowska, Marynarska, Asnyka oraz plac Łużycki i plac Franciszkański. Przy ulicy Asnyka znajduje się pętla autobusowa.
Edukacja.
Na osiedlu znajdują się: Państwowa Wyższa Szkoła Zawodowa w Legnicy, szkoła podstawowa oraz gimnazjum Ośrodka Szkolno-Wychowawczego, gimnazja nr 5 i 10, szkoła podstawowa nr 9, liceum ogólnokształcące-Centrum Kształcenia Ustawicznego, liceum ogólnokształcące nr 4 oraz zespół szkół ogólnokształcących, liceum techniczne oraz technikum zawodowe.

</doc>
<doc id="1566351" url="https://pl.wikipedia.org/wiki?curid=1566351" title="Luiz Maia de Bittencourt Menezes">
Luiz Maia de Bittencourt Menezes



</doc>
<doc id="1566352" url="https://pl.wikipedia.org/wiki?curid=1566352" title="Făcăeni">
Făcăeni

Făcăeni – wieś w Rumunii, w okręgu Jałomica, w gminie Făcăeni. W 2011 roku liczyła 4795 mieszkańców.
Istnienie miejscowości zostało udokumentowane na ponad 500 lat, ale odkrycia archeologiczne dowodzą, że obszar został zasiedlony od epoki żelaza. W Făcăeni są trzy cerkwie i jeden kościół Adwentystów.
Făcăeni głównie utrzymuje się z rolnictwa. Z wsi najczęściej ludzie wyjeżdżają do miast, gdzie mogą więcej zarobić i za granicę. Miejscowość została nawiedzona przez tornado 
12 sierpnia 2002 roku. Zniszczyło około 30 gospodarstw domowych i leśnych. W miejscowości jest jedna szkoła i przedszkole.

</doc>
<doc id="1566353" url="https://pl.wikipedia.org/wiki?curid=1566353" title="Drużynowe Mistrzostwa Polski na Żużlu 1981">
Drużynowe Mistrzostwa Polski na Żużlu 1981

Drużynowe Mistrzostwa Polski na Żużlu 1981 – 34. edycja drużynowych mistrzostw Polski, organizowanych przez Polski Związek Motorowy (PZMot). Zwycięzcą rozgrywek ligowych w 1981 zostali żużlowcy klubu Falubazu Zielona Góra, wywalczając tym samym tytuł drużynowego mistrza Polski.
Charakterystyka rozgrywek.
Do rozgrywek ligowych przystąpiło 17 polskich klubów żużlowych, podzielonych na pierwszą Ligę (10 zespołów) i drugą Ligę (7 zespołów). Tytułu drużynowego mistrza Polski bronił zespół Unii Leszno, natomiast beniaminkiem w I Lidze była drużyna Kolejarza Opole. Po osiemnastu kolejkach rozgrywek w I Lidze, w których każdy zespół rozgrywał mecz z pozostałymi zespołami tej Ligi, walcząc u siebie oraz na wyjeździe, pierwsze miejsce wywalczyła – po raz pierwszy w historii – drużyna klubu Falubazu Zielona Góra, odnosząc 13 zwycięstw oraz ponosząc 5 porażek. Z pierwszej Ligi do drugiej spadł zespół Włókniarza Częstochowa, a na jego miejsce awansowała drużyna Stali Rzeszów, która zwyciężyła w rozgrywkach II Ligi. Ponadto w wyniku baraży 7 drużyny I Ligi i 2 drużyny II Ligi – zespół Polonii Bydgoszcz pozostał w I Lidze. 

</doc>
<doc id="1566355" url="https://pl.wikipedia.org/wiki?curid=1566355" title="Babin-Holendry">
Babin-Holendry



</doc>
<doc id="1566356" url="https://pl.wikipedia.org/wiki?curid=1566356" title="Varaždin Arena">
Varaždin Arena

Varaždin Arena – hala sportowa w mieście Varaždin w Chorwacji.
Hala jest używana przede wszystkim do zawodów piłki ręcznej oraz koszykówki. Podczas Mistrzostw Świata w Piłce Ręcznej 2009 rywalizowały tutaj zespoły z grupy C, m.in. Polska.
Hala została oficjalnie otwarta 6 grudnia 2008.

</doc>
<doc id="1566357" url="https://pl.wikipedia.org/wiki?curid=1566357" title="3 Karpacka Brygada WOP">
3 Karpacka Brygada WOP



</doc>
<doc id="1566360" url="https://pl.wikipedia.org/wiki?curid=1566360" title="Wacław Soldan">
Wacław Soldan

Wacław Karol Soldan (ur. 8 grudnia 1912 w Krakowie, zm. 3 września 1939 pod Pszczyną) – polski lekkoatleta.
Życiorys.
Specjalizował się przede wszystkim w biegu na 3000 m z przeszkodami, ale startował także w biegach średnich i długich.
Urodził się w ubogiej rodzinie robotniczej. Ukończył szkołę podstawową, po czym został czeladnikiem introligatorskim w 1932. Uprawiał lekką atletykę od 1933 w barwach Cracovii.
Startował w Mistrzostwach Europy w 1938 w Paryżu, gdzie zajął 8. miejsce w biegu na 3000 m z przeszkodami. Siedem razy brał udział w meczach międzypaństwowych reprezentacji Polski startując na 1500 m, 5000 m i 3000 z przeszkodami (2 zwycięstwa). Pięciokrotnie ustanawiał rekordy Polski na 3000 z przeszkodami (w 1937 jako pierwszy Polak przebiegł ten dystans poniżej 10 minut) i w sztafecie 4 x 1500 m.
Cztery razy był mistrzem Polski:
Siedem razy był wicemistrzem:
Był także brązowym medalistą na 5000 m w 1938.
Zdobył trzy tytuły halowego mistrza Polski (3000 m w 1938 i 1939 oraz sztafeta 3 x 800 m w 1934. Był również czterokrotnym wicemistrzem (na 800 m w 1938, na 3000 m w 1935 i w sztafecie 3 x 800 m w 1935 i 1939).
Rekordy życiowe:
W kampanii wrześniowej walczył w składzie 20 Pułku Piechoty. Poległ 3 września w walkach pod Pszczyną.

</doc>
<doc id="1566361" url="https://pl.wikipedia.org/wiki?curid=1566361" title="Pałac w Nowym Duninowie">
Pałac w Nowym Duninowie

Pałac w Nowym Duninowie – pałac znajdujący się w Polsce w Nowym Duninowie, w powiecie płockim.
Wybudowany w latach 1862–1876 w stylu neorenesansowym. W latach 1945–1994 mieściła się tu szkoła podstawowa. Obecnie pałac jest w ruinie.

</doc>
<doc id="1566362" url="https://pl.wikipedia.org/wiki?curid=1566362" title="Drużynowe Mistrzostwa Polski na Żużlu 1982">
Drużynowe Mistrzostwa Polski na Żużlu 1982

Drużynowe Mistrzostwa Polski na Żużlu 1982 – 35. edycja drużynowych mistrzostw Polski, organizowanych przez Polski Związek Motorowy (PZMot). Zwycięzcą rozgrywek ligowych w 1982 zostali żużlowcy klubu Falubazu Zielona Góra, wywalczając tym samym tytuł drużynowego mistrza Polski.
Charakterystyka rozgrywek.
Do rozgrywek ligowych przystąpiło 17 polskich klubów żużlowych, podzielonych na pierwszą Ligę (10 zespołów) i drugą Ligę (7 zespołów). Tytułu drużynowego mistrza Polski bronił zespół Falubazu Zielona Góra, natomiast beniaminkiem w I Lidze była drużyna Stali Rzeszów. Po osiemnastu kolejkach rozgrywek w I Lidze, w których każdy zespół rozgrywał mecz z pozostałymi zespołami tej Ligi, walcząc u siebie oraz na wyjeździe, pierwsze miejsce wywalczyła drużyna klubu Falubazu Zielona Góra, odnosząc 14 zwycięstw oraz ponosząc 4 porażki. Z pierwszej Ligi do drugiej spadł zespół ROW Rybnik, a na jego miejsce awansowała drużyna Motoru Lublin, która zwyciężyła w rozgrywkach II Ligi. Ponadto w wyniku baraży 7 drużyny I Ligi i 2 drużyny II Ligi – zespół Startu Gniezno pozostał w I Lidze. 

</doc>
<doc id="1566364" url="https://pl.wikipedia.org/wiki?curid=1566364" title="19 Brygada Ochrony Pogranicza">
19 Brygada Ochrony Pogranicza

19 Brygada Ochrony Pogranicza – związek taktyczny Wojsk Ochrony Pogranicza.
Formowanie i zmiany organizacyjne.
Sformowana w 1948 na bazie Krakowskiego Oddziału WOP nr 9, na podstawie rozkazu MON nr 055/org. z 20 marca 1948. Brygada posiadała cztery bataliony, a stan etatowy wynosił 1898 żołnierzy i 12 pracowników cywilnych.
Podporządkowana została Głównemu Inspektoratowi Ochrony Pogranicza. Zaopatrzenie nadal realizowane było przez kwatermistrzostwo okręgu wojskowego. 
Rozkazem Ministra Obrony Narodowej nr 205/Org. z 4 grudnia 1948 roku, z dniem 1 stycznia 1949, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie brygady przejęła Komenda Wojewódzka MO.
Sztab brygady stacjonował w Krakowie. 
Aby nadać ochronie granic większą rangę, podkreślano wojskowy charakter formacji. Od 1 stycznia 1950 roku powrócono w nazwach jednostek do wcześniejszego określania: „Wojska Ochrony Pogranicza”. Z dniem 1 stycznia 1951 roku weszła w życie nowa numeracja batalionów i brygad Wojsk Ochrony Pogranicza. Na bazie 19 Brygady Ochrony Pogranicza powstała 3 Brygada WOP.
Skład organizacyjny.
Etat brygady przewidywał: 4 bataliony, 1898 wojskowych i 12 pracowników cywilnych.
Na terenie odpowiedzialności brygady funkcjonowały trzy GPK:
Sztandar brygady.
Na krakowskim rynku, 10 października 1948 roku, marszałek Polski Michał Rola-Żymierski wręczył brygadzie sztandar. W uroczystości udział wzięli m.in.: dowódca Okręgu Wojskowego V (Kraków) gen. dyw. Stefan Mossor, wojewoda krakowski dr Pasenkiewicz, prezydent m. Krakowa H. Dobrowolski, przewodniczący WRN w Krakowie Klimaszewski oraz przedstawiciele władz wojewódzkich i powiatowych.
W okresie, kiedy brygada przechodziła reorganizacje i zmieniała numery i nazwy, na sztandarze dokonano zmiany. Usunięto cyfry „19” z czterech napisów znajdujących się na stronie głównej płatu, a które brzmiały: KRAKOWSKA (19 BRYG.) O.P. Na sztandarze pozostał niesymetryczny napis trzywierszowy: „KRAKOWSKA BRYG. O.P.” Na puszce grotu sztandaru z jego czołowej strony znajduje się napis „W.O.P.”, a na przeciwległej ściance -"KRAKÓW”.
W drzewce sztandaru wbito 24 gwoździe. Aktualnie brak jest trzech gwoździ. Z trzech brakujących gwoździ - jeden należał do marszałka Polski Michała Roli-Żymierskiego, a drugi do dowódcy Okręgu Wojskowego V gen. dyw. Stefana Mossora.
Przekształcenia.
9 Oddział Ochrony Pogranicza → 9 Krakowski Oddział WOP → 19 Brygada Ochrony Pogranicza → 3 Brygada WOP → 3 Karpacka Brygada WOP → Karpacka Brygada WOP → Karpacki Oddział SG

</doc>
<doc id="1566368" url="https://pl.wikipedia.org/wiki?curid=1566368" title="Varazdin Arena">
Varazdin Arena



</doc>
<doc id="1566371" url="https://pl.wikipedia.org/wiki?curid=1566371" title="Kościół Katolicki Mariawitów">
Kościół Katolicki Mariawitów



</doc>
<doc id="1566375" url="https://pl.wikipedia.org/wiki?curid=1566375" title="Anna Maria Chrostowska">
Anna Maria Chrostowska

Anna Maria Chrostowska (ur. 1978) – polska aktorka, ukończyła studia na Akademii Teatralnej w Warszawie.

</doc>
<doc id="1566385" url="https://pl.wikipedia.org/wiki?curid=1566385" title="3 Brygada WOP">
3 Brygada WOP

3 Brygada Wojsk Ochrony Pogranicza – związek taktyczny Wojsk Ochrony Pogranicza pełniący służbę ochronną na granicy polsko-czechosłowackiej.
Formowanie i zmiany organizacyjne.
Sformowana w 1950 na bazie 19 Brygady Ochrony Pogranicza, na podstawie rozkazu MBP nr 043/org z 3 czerwca 1950. Nowa numeracja batalionów i brygad weszła w życie z dniem 1 stycznia 1951 roku. Sztab brygady stacjonował w Krakowie.
W 1956 roku przeniesiono brygadę do Nowego Sącza i powiększono odcinek brygady o 264 batalion WOP Baligród (Sanok) z 26 Brygady WOP w Przemyślu. i o 41 batalion WOP Ustroń z 4 Brygady WOP. Jednocześnie rozformowano 31 batalion WOP w Nowym Sączu, podporządkowując jego strażnice bezpośrednio brygadzie.
W 1957 roku rozformowano 33 batalion WOP Czarny Dunajec i 41 batalion WOP Ustroń. Przeformowano 18 strażnic w placówki WOP.
Rozformowana w 1958. Na jej bazie powstała 3 Karpacka Brygada WOP.
Przekształcenia.
9 Oddział Ochrony Pogranicza → 9 Krakowski Oddział WOP → 19 Brygada Ochrony Pogranicza → 3 Brygada WOP → 3 Karpacka Brygada WOP → Karpacka Brygada WOP → Karpacki Oddział SG

</doc>
<doc id="1566388" url="https://pl.wikipedia.org/wiki?curid=1566388" title="Fimbulvintr">
Fimbulvintr



</doc>
<doc id="1566392" url="https://pl.wikipedia.org/wiki?curid=1566392" title="Victoria Rosport">
Victoria Rosport

Football Club Victoria Rosport – klub piłkarski z miasta Rosport, we wschodnim Luksemburgu.

</doc>
<doc id="1566393" url="https://pl.wikipedia.org/wiki?curid=1566393" title="Parafia Wszystkich Świętych w Bobolicach">
Parafia Wszystkich Świętych w Bobolicach

 
Parafia Wszystkich Świętych – parafia prawosławna w Bobolicach, w dekanacie Koszalin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia erygowana 13 grudnia 1952. W tym czasie liczyła około 40 rodzin i posiadała cerkiew filialną w Drzonowie. W następnych latach większość prawosławnych mieszkańców wyjechała i filię przekazano w 1973 na potrzeby Kościoła rzymskokatolickiego. W parafii pozostało około 20 wiernych.
W 2020 r. parafia liczyła 4 rodziny.

</doc>
<doc id="1566397" url="https://pl.wikipedia.org/wiki?curid=1566397" title="3. ceremonia wręczenia nagród Goya">
3. ceremonia wręczenia nagród Goya

Nagrody Goya 1989 – 3. ceremonia wręczenia hiszpańskich nagród filmowych Goya odbyła się 22 marca 1989 roku w Palacio de Congresos w Madrycie. Ceremonię wręczenia nagród poprowadzili Verónica Forqué i Antonio Resines.
Laureaci.
Laureaci nagród wyróżnieni są wytłuszczeniem

</doc>
<doc id="1566399" url="https://pl.wikipedia.org/wiki?curid=1566399" title="Kościół Katolicki Mariawitów w Niemczech">
Kościół Katolicki Mariawitów w Niemczech



</doc>
<doc id="1566403" url="https://pl.wikipedia.org/wiki?curid=1566403" title="Olędry (ujednoznacznienie)">
Olędry (ujednoznacznienie)

Miejscowości w Polsce: 
Inne miejsca w Polsce:
Zobacz też:

</doc>
<doc id="1566408" url="https://pl.wikipedia.org/wiki?curid=1566408" title="Wiktor Moczulski (entomolog)">
Wiktor Moczulski (entomolog)

Wiktor Iwanowicz Moczulski ("Victor von Motschulsky", ros. Виктор Иванович Мочульский, ur. 11 kwietnia 1810 w Petersburgu, zm. 5 czerwca 1871 w Symferopolu) – rosyjski entomolog, zajmował się przede wszystkim chrząszczami.

</doc>
<doc id="1566409" url="https://pl.wikipedia.org/wiki?curid=1566409" title="Carnegiea gigantea">
Carnegiea gigantea



</doc>
<doc id="1566412" url="https://pl.wikipedia.org/wiki?curid=1566412" title="Shtml">
Shtml



</doc>
<doc id="1566415" url="https://pl.wikipedia.org/wiki?curid=1566415" title="Gaz bozonowy">
Gaz bozonowy



</doc>
<doc id="1566416" url="https://pl.wikipedia.org/wiki?curid=1566416" title="Bircza (gmina w województwie rzeszowskim)">
Bircza (gmina w województwie rzeszowskim)

Bircza – dawna gmina wiejska istniejąca w latach 1934-1939 i 1941-1954 w woj. lwowskim i rzeszowskim (dzisiejsze woj. podkarpackie). Siedzibą władz gminy była Bircza.
Gminę zbiorową Bircza utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Bircza, Bircza Stara, Boguszówka, Brzeżawa, Brzuska, Dobrzanka, Huta Brzuska, Jasienica Sufczyńska, Korzeniec, Krajna, Lipa, Leszczawa Dolna, Łodzinka Górna, Łomna, Malawa, Nowa Wieś, Rudawka ad Bircza, Sufczyna i Wola Korzeniecka. 1 kwietnia 1939 roku z gminy Bircza wyłączono gromady Brzeżawa i Lipa, włączając je do sąsiedniej gminy Żohatyn.
17 stycznia 1940 roku gmina (znacznie powiększona) weszła w struktury administracyjne ZSRR jako rejon birczański obwodu drohobyckiego. Od 3 listopada 1941 roku do lipca 1944 roku jednostka funkcjonowała jako "Landgemeinde Bircza" w składzie Landkreis Przemysl.
W 1944 roku gminę przyłączono do powiatu przemyskiego. Gmina weszła w skład utworzonego 18 sierpnia 1945 woj. rzeszowskiego. Według stanu z dnia 1 lipca 1952 roku gmina składała się z 15 gromad: Bircza, Bircza Stara, Boguszówka, Brzuska, Huta Brzuska, Jasienica Sufczyńska, Korzeniec, Krajna, Leszczawa Dolna, Łodzinka Górna, Łomna, Nowa Wieś, Rudawka ad Bircza, Sufczyna i Wola Korzeniecka. Jednostkę zniesiono 29 września 1954 roku wraz z reformą wprowadzającą gromady w miejsce gmin.
Jednostkę przywrócono w tymże powiecie i województwie 1 stycznia 1973 roku po reaktywowaniu gmin, jednak znacznie powiększoną – doszły Cisowa z gminy Krasiczyn (odłączona z powrotem w 1993); Łodzinka Dolna z gminy Rybotycze; Kuźmina, Leszczawa Górna, Leszczawka i Roztoka z gminy Kuźmina; Borownica, Jawornik Ruski, Kotów, Żohatyn z gminy Żohatyn. 1 czerwca 1975 roku terytorialnie zwiększona gmina Bircza weszła w skład nowo utworzonego woj. przemyskiego.

</doc>
<doc id="1566417" url="https://pl.wikipedia.org/wiki?curid=1566417" title="Parafia Świętej Trójcy w Wałczu">
Parafia Świętej Trójcy w Wałczu

 
Parafia Świętej Trójcy – parafia prawosławna w Wałczu, w dekanacie Koszalin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Pierwsze prawosławne nabożeństwo w Wałczu odprawiono w marcu 1946. Wierni zgromadzali się w mieszkaniu prywatnym (przy ulicy Stefana Żeromskiego 12), aż do pozyskania w 1947 byłej cmentarnej kaplicy ewangelickiej, którą zaadaptowano na cerkiew prawosławną (m.in. umieszczono ikonostas pochodzący z Lubelszczyzny). W tym samym roku erygowano w Wałczu samodzielną parafię, liczącą początkowo 180 osób. Świątynia parafialna w latach 80. i 90. XX w. była gruntownie remontowana. Od 1989 parafia posiada własną kwaterę na miejscowym cmentarzu komunalnym. W 1995 zbudowano dom parafialny.
Wskutek powrotów na ojcowiznę liczba parafian zmniejszyła się i w 2013 wynosiła około 120 osób.
Inne informacje.
Święta stałe w parafii obchodzone są według nowego stylu.

</doc>
<doc id="1566421" url="https://pl.wikipedia.org/wiki?curid=1566421" title="Devdas (film)">
Devdas (film)



</doc>
<doc id="1566423" url="https://pl.wikipedia.org/wiki?curid=1566423" title="Wielka Granacka Turnia">
Wielka Granacka Turnia

Wielka Granacka Turnia (słow. "Veľká Granátová veža", niem. "Granatenwandturm", węg. "Gránátfaltorony") – wybitna turnia w masywie Granatów Wielickich o wysokości 2318 lub 2344 m n.p.m., w słowackich Tatrach Wysokich. Od Małej Granackiej Turni oddzielona jest Pośrednią Granacką Szczerbiną, natomiast od Dwoistej Turni – Niżnią Granacką Szczerbiną. Należy do grupy Granackich Turni – wyższej z dwóch części Granatów Wielickich.
Wielka Granacka Turnia bywa niekiedy zwana Granacką Turnią. W kierunku Doliny Wielickiej odchodzą od niej dwa skalne żebra, w których znajduje się kilka podrzędnych obiektów jej masywu. W ramieniu znajdującym się dalej na północny zachód położona jest Wielka Granacka Baszta (oddzielona Wyżnim Granackim Przechodem), natomiast w drugim – Mała Granacka Baszta (oddzielona Niżnim Granackim Przechodem). Przez przełęcze oddzielające obie te turnie biegnie Granacka Ławka.
Wierzchołek Wielkiej Granackiej Turni nie jest dostępny dla turystów, w ścianach turni znajduje się kilka ciekawych dróg taternickich.
Dawna nazwa Wielkiej Granackiej Turni to Sławkowska Turnia. Dawne nazewnictwo niemieckie ("Blásytalturm", "Krukowskiturm") i węgierskie ("Blásy völgyi torony", "Krukowski-torony") było nadane na cześć Eduarda Blásyego i Józefa Krukowskiego. Krukowski był krakowskim kanonikiem żyjącym w latach 1828–1900.
Historia.
Pierwsze wejścia turystyczne:

</doc>
<doc id="1566426" url="https://pl.wikipedia.org/wiki?curid=1566426" title="Do It Well">
Do It Well

Do It Well – pierwszy singel promujący album Jennifer Lopez "Brave". Zawiera on elementy piosenki Eddie Kendricksa "Keep on Truckin'" z 1973 roku. Singel został wydany we wrześniu 2007 roku.
Piosenka znalazła się w pierwszej dziesiątce w notowaniach włoskich, natomiast w pierwszej dwudziestce znalazła się w Wielkiej Brytanii, Holandii, Szwajcarii, Irlandii, Australii i na "European Hot 100 Singles". "Do It Well" znalazł się także na pierwszych miejscach U.S. "Billboard Hot Dance Club Play".
Teledysk.
Teledysk został nakręcony przez Davida LaChapelle na Sunset Boulevard, Los Angeles 16 i 17 sierpnia 2007.

</doc>
<doc id="1566428" url="https://pl.wikipedia.org/wiki?curid=1566428" title="Paweł Lipnicki">
Paweł Lipnicki

Paweł Miłosz Lipnicki (ur. 20 lutego 1964 w Toruniu) – polski aktor, wokalista, prezenter telewizyjny, scenarzysta, dramaturg i trener biznesu.
Życiorys.
W latach 1983-1986 był wokalistą Teatru Muzycznego w Gdyni. Od 1986 jest trenerem, szkoleniowcem autorskich szkoleń biznesowych, trenerem trenerów i coach celebrytów. W latach 1986–1988 był aktorem Teatru Dramatycznego w Płocku. W latach 1988–1994 był solistą Operetki Warszawskiej, a od 1996 jest wokalistą–współpracownikiem stołecznego Teatru Muzycznego Roma.
Od 1993 jest współpracownikiem Telewizji Polskiej. Prowadził autorski program „Stres ma wielkie oczy”, a także „Mama i ja”, „Orzeł czy reszka”, oraz „Kawa czy herbata”. Od 2008 jest aktorem Teatru Rapsodycznego Dnia Trzeciego, a od 2013 Teatru Piosenki Romana Kołakowskiego.
Paweł Lipnicki jest również autorem książki o whisky „Johnnie Walker Red Book”, poradników „Z Bogiem dasz radę” wyd. EDYCJA 2009, „Sprzedaj Kryzys” wyd. AKASHA – 2015 r, „Zdumiewająca siła przetrwania” wyd. POLIGRAF 2017, a także publikacji w magazynach „Twój Styl”, „Sukces” i innych. Wydał potrójny album utworów operetkowych "Najpiękniejsze arie operetkowe". Jest współtwórcą albumu pieśni fantasy "Pieśni śródziemia", oraz albumu celtic folk – "Celtycki Krzyż", wydany w 2009, a także albumu „Muzyka świata - SCOTLAND” Soliton 2017. W latach 2014–2015 był liderem zespołu szantowego GDYNIA RADIO, a od 2013 roku prowadzi muzyczny kabaret Polskie Misie.

</doc>
<doc id="1566429" url="https://pl.wikipedia.org/wiki?curid=1566429" title="Kościół Katolicki Mariawitów w Polsce">
Kościół Katolicki Mariawitów w Polsce



</doc>
<doc id="1566436" url="https://pl.wikipedia.org/wiki?curid=1566436" title="Masakra w Wassy">
Masakra w Wassy

Masakra w Wassy (Vassy) miała miejsce dnia 1 marca 1562. Do mordu na francuskich protestantach (hugenotach) doszło w miasteczku Wassy w północno-wschodniej Francji. Zdarzenie to było jednym ze starć początkowej fazy wojen hugenockich (1562-1598).
Wydarzenia związane z tą masakrą stały się szerzej znane po opublikowaniu siedem lat później w protestanckiej Genewie czterdziestu drzeworytów przedstawiających drastyczne sceny z Wassy.
Przyczyny polityczne.
W roku 1560 Katarzyna Medycejska objęła opiekę nad małoletnim Karolem IX. Regentka zamierzała położyć kres władzy dynastii de Guise, która zdominowała politykę francuską. Katarzyna w podpisanym w 1562 edykcie z St. Germain poszła hugenotom na liczne ustępstwa (wcześniej byli oni grupą prześladowaną), zezwalając m.in. na wyznawanie wiary poza granicami miast. Za polityczną prowokację uznano jednak odbywające się w miejscowości Wassy zgromadzenie hugenockie.
Przyczyny prawne.
Zgromadzenie do jakiego doszło w Wassy było sprzeczne z prawem, dlatego też ze względów bezpieczeństwa musiało być ochraniane przez wojsko. Odpowiedzialny za to był książę Franciszek de Guise, jeden z najznakomitszych dowódców francuskich. Powodem eskalacji sytuacji w Wassy była postawa księcia, którego polityka sprzeczna była z intencjami Katarzyny Medycejskiej.
Przebieg wydarzeń.
Książę de Guise podczas swojej podróży (według źródeł katolickich w czasie powrotnej drogi z wizyty u swojej matki w Joinville, jednakże w otoczeniu uzbrojonych ludzi), wkroczył do Wassy, gdzie w jednej ze stodół odbywało się nielegalne religijne zgromadzenie hugenockie, w którym uczestniczyło około 600 ludzi. Na temat kolejnych wydarzeń występują jednak sprzeczne informacje.
Źródła hugenockie piszą o zdecydowanej akcji wojsk katolickich przeciwko zgromadzonym w stodole bezbronnym hugenotom, do których otworzono ogień. Katolicy natomiast podtrzymują, że usłyszeli mszę w pobliskim kościele, nie podejmując ataku na hugenotów. Nagle mszę przerwały wystąpienia hugenockie na zewnątrz kościoła. Na prośby katolików hugenoci nie przerwali wystąpień, kontynuując protesty antykatolickie. Sytuacja szybko zaostrzyła się, doszło do pierwszych starć (katolików obrzucono kamieniami), a następnie padły strzały, na co katolicy odpowiedzieli ogniem. W walce zginęło ponad 50 hugenotów (w tym kobiety i dzieci), a ponad 150 zostało rannych.
Obie strony wykorzystały zaistniałe wydarzenie propagandowo do przedstawienia nietolerancji strony przeciwnej. Podkreśla się to, że spór pomiędzy wrogimi obozami doprowadzić miał do eskalacji konfliktu, którego żadna ze stron nie była w stanie i nie zamierzała przerwać.
Następstwa.
Masakra w Wassy zapoczątkowała koniec rządów państwowych de Guise. Sprawą interesował się m.in. Jan Kalwin, który przestrzegał w Genewie hugenotów przed dalszymi prowokacjami. Wkrótce doszło do wybuchu pierwszych wojen hugenockich 1562-1563, 1567-1568 i 1568–1570, po których protestanci uzyskali relatywnie korzystne warunki. W roku 1563 książę Franciszek II de Guise został zamordowany z rąk hugenotów. Morderstwo spowodowało akcje odwetowe. Zamach na admirała Coligny zakończył się w roku 1572 tzw. nocą św. Bartłomieja.

</doc>
<doc id="1566437" url="https://pl.wikipedia.org/wiki?curid=1566437" title="Frédéric Thomas">
Frédéric Thomas

Frédéric Thomas (ur. 10 sierpnia 1980 w Sarcelles) – francuski piłkarz grający na pozycji defensywnego pomocnika.
Kariera klubowa.
Piłkarskie treningi Thomas podjął już w wieku 6 lat w klubie UF Fosses. Następnie w latach 1994–2000 był zawodnikiem Puiseux-sur-Louvres by latem tamtego roku przejść do drugoligowego Le Mans FC. W Ligue 2 zadebiutował 4 listopada 2000 w wygranym 2:0 wyjazdowym spotkaniu z SM Caen. Od początku sezonu 2002/2003 był podstawowym zawodnikiem Le Mans i awansował z nim do pierwszej ligi. 2 sierpnia 2003 zaliczył debiut w pierwszej lidze Francji, a Le Mans zremisowało 0:0 z RC Lens. Na koniec sezonu Le Mans z Frédérikiem w składzie spadło do Ligue 2, ale już w sezonie 2005/2006 ponownie występowało w pierwszej lidze.
W lipcu 2006 roku Thomas został sprzedany za 4 miliony euro do AJ Auxerre. W nim po raz pierwszy wystąpił 5 sierpnia przeciwko Valenciennes FC (1:1). Przez dwa sezony grał w podstawowym składzie tego klubu pełniąc rolę defensywnego pomocnika. W tym okresie rozegrał 56 ligowych meczów i zdobył jednego gola.
Latem 2008 roku Thomas powrócił do drużyny Le Mans FC. Od początku sezonu 2008/2009 pełni funkcję kapitana zespołu.

</doc>
<doc id="1566439" url="https://pl.wikipedia.org/wiki?curid=1566439" title="Frederic Thomas">
Frederic Thomas



</doc>
<doc id="1566440" url="https://pl.wikipedia.org/wiki?curid=1566440" title="Krzysztof Olszowiec">
Krzysztof Olszowiec

Krzysztof Olszowiec (ur. 29 stycznia 1964, zm. 29 stycznia 2018) – podpułkownik Biura Ochrony Rządu (od 12 czerwca 2007), w latach 2007–2008 Szef Zarządu Ochrony Osobistej i Miejsc Czasowego Pobytu BOR.
Życiorys.
Był kierowcą Lecha Kaczyńskiego w okresie gdy ten był Prezesem Najwyższej Izby Kontroli. Po zwycięstwie Lecha Kaczyńskiego w wyborach prezydenckich został szefem jego ochrony. Jesienią 2006 został awansowany na stopień majora BOR, a 12 czerwca 2007 – podpułkownika BOR, z równoczesnym nominowaniem na stanowisko Szefa Zarządu Ochrony Osobistej i Miejsc Czasowego Pobytu BOR. 28 listopada 2008 został zawieszony w czynnościach z powodu incydentu podczas wizyty prezydenta w Gruzji. Później pracował jako kierownik pionu ochrony i bezpieczeństwa Ambasady RP we Francji.

</doc>
<doc id="1566444" url="https://pl.wikipedia.org/wiki?curid=1566444" title="Fimbulwinter">
Fimbulwinter

Fimbulwinter – norweska grupa black metalowa, założona w 1992 r. W 1992 zespół wydał demo "Servants of Sorcery", następnie wydane jako album przez Hot Records w 1994 (z dodatkowymi ścieżkami). Płyta ta zawiera również cover zespołu Celtic Frost - "Morbid Tales". Rok później Hell Slaughter Records wydała album na płycie winylowej w 500 numerowanych egzemplarzach. Po zakończeniu działalności w 1994 r. Shagrath i Skoll dołączyli do Ulver. Shagrath po krótkim czasie opuścił zespół i wraz z Silenozem założył Dimmu Borgir. Skoll zaś kontynuował działalność w Ulver, później dołączając wraz z Garmem ze wspomnianej grupy do zespołu Arcturus.
Nazwa "Fimbulwinter" pochodzi od Fimbulvinter - według z mitologii nordyckiej - trzyletniej zimy poprzedzającej Ragnarök.

</doc>
<doc id="1566446" url="https://pl.wikipedia.org/wiki?curid=1566446" title="Stian &quot;Shagrath&quot; Thorensen">
Stian &quot;Shagrath&quot; Thorensen



</doc>
<doc id="1566447" url="https://pl.wikipedia.org/wiki?curid=1566447" title="Charaton">
Charaton

Charaton (Olimpiodor z Teb: Χαράτων) - król Hunów ok. 410–422.
Wymieniony przez Olimpiodora z Teb, który posłował do niego w roku 412 naszej ery jako ambasador Bizancjum. Lata jego panowania nie są dokładnie znane.

</doc>
<doc id="1566450" url="https://pl.wikipedia.org/wiki?curid=1566450" title="Giovanni Pasquale">
Giovanni Pasquale

Giovanni Pasquale (ur. 5 stycznia 1982 w Venaria Reale) – włoski piłkarz, występujący na pozycji obrońcy.
Kariera klubowa.
Pasquale jest wychowankiem Interu Mediolan. W debiutanckim sezonie w pierwszej drużynie, rozegrał osiemnaście ligowych spotkań w Serie A oraz jedenaście w Lidze Mistrzów. Z klubem wywalczył także wicemistrzostwo Włoch i dotarł do ćwierćfinału Champions League. W kolejnym sezonie w lidze wystąpił trzynastokrotnie, a w europejskich pucharach cztery razy. W 2005 roku, po rozegraniu czterech ligowych pojedynków, powędrował na wypożyczenie do AC Sieny. Latem 2005 ponownie go wypożyczono, tym razem do AC Parmy, w której barwach zagrał dwadzieścia dwa razy. Pomógł jej także w awansie do Pucharu UEFA. W 2006 roku przeszedł do AS Livorno. Szybko przebił się tam do wyjściowej jedenastki i stał się podstawowym zawodnikiem pierwszego składu tej drużyny. W 2008 po spadku "Amaranto" do drugiej ligi, Pasquale postanowił odejść do Udinese Calcio, w którym występuje do dziś.
Kariera reprezentacyjna.
Pasquale pięciokrotnie zagrał w reprezentacji Włoch U-21. W 2003 roku został powołany do seniorskiej reprezentacji na mecz przeciwko Szwajcarii, jednak całe spotkanie przesiedział na ławce rezerwowych, nie zaliczając debiutu w drużynie narodowej.

</doc>
<doc id="1566451" url="https://pl.wikipedia.org/wiki?curid=1566451" title="Por Arriesgarnos">
Por Arriesgarnos

Por Arriesgarnos- to trzeci i ostatni singel promujący album Jennifer Lopez- Como Ama una Mujer. W piosence występuje także Marc Anthony.
Informacje.
Piosenka znajduje się na końcu jednego z odcinków "Como Ama Una Mujer".
Teledysk.
Teledysk miał premierę na Primer Impacto i został wyreżyserowany przez Kevina Meléndeza. Został wydany 5 grudnia 2007.

</doc>
<doc id="1566452" url="https://pl.wikipedia.org/wiki?curid=1566452" title="Marian Janicki (generał BOR)">
Marian Janicki (generał BOR)

Marian Jerzy Janicki (ur. 24 stycznia 1961 w Krakowie) – polski urzędnik państwowy, generał dywizji, od 2007 do 2013 szef Biura Ochrony Rządu.
Życiorys.
W latach 1981–1987 pracował zawodowo na Akademii Górniczo-Hutniczej w Krakowie. W 1995 ukończył studia inżynierskie w kierunku Inżynieria Materiałowa i Ceramika na Wydziale Inżynierii Materiałowej AGH. Od 1987 zatrudniony w służbach mundurowych, od 1988 w Biurze Ochrony Rządu. Był kierowcą w kolumnie transportowej; w 1990 woził m.in. ówczesnego kandydata na prezydenta – Lecha Wałęsę. Od 1993 do 1997 pełnił funkcję szefa wydziału w Oddziale Transportu, następnie do 2001 kierował tym oddziałem. 29 marca 2001 został powołany na stanowisko zastępcy szefa BOR, gdzie kierował częścią logistyczną. Został również członkiem towarzystwa International Police Association.
W 2005 mianowany na stopień generała brygady i przeniesiony do dyspozycji szefa BOR. 26 listopada 2007 nowo powołany premier Donald Tusk powierzył mu sprawowanie urzędu szefa Biura Ochrony Rządu. 15 czerwca 2011 mianowany przez prezydenta Bronisława Komorowskiego na stopień generała dywizji BOR. 1 marca 2013 Marian Janicki podał się do dymisji, która została przyjęta.
16 kwietnia 2013 został powołany do rady nadzorczej spółki akcyjnej Krakchemia, w której powierzono mu funkcję sekretarza. W listopadzie 2017 został członkiem Platformy Obywatelskiej. W wyborach samorządowych w 2018 został wybrany radnym powiatu krakowskiego z listy Koalicji Obywatelskiej.
Życie prywatne.
Marian Janicki jest żonaty, ma dwoje dzieci: córkę i syna.

</doc>
<doc id="1566461" url="https://pl.wikipedia.org/wiki?curid=1566461" title="Zwierciadła">
Zwierciadła

Zwierciadła – młodzieżowe Spotkania Teatralne organizowane w kilku województwach Polski oraz posiadające swoją edycję ogólnopolską. Festiwal jest organizowany głównie w szkołach przez uczniów i nauczycieli danej placówki. Przyjął formę konkursu dla amatorskich grup teatralnych, których członkowie są w wieku licealnym. Oprócz części konkursowej organizowane są również warsztaty teatralne, występy zaproszonych grup teatralnych oraz spotkania z gośćmi specjalnymi. Tym, co wyróżnia Zwierciadła jest fakt, że organizowany jest przez młodzież dla młodzieży i w większości przypadków odbywa się w murach szkoły.
"Zwierciadła" zostały zapoczątkowane w 2004 r. w II Liceum Ogólnokształcącym im. Hetmana Jana Zamoyskiego w Lublinie przez Dariusza Figurę (ucznia) i Katarzynę Jóźwik (nauczycielkę). W 2010 w oparciu o grupę wolontariuszy zaangażowanych w festiwal, została powołana do życia Fundacja Teatrikon. Od 2012 roku Zwierciadła odbywają się również w 5 innych miastach w Polsce - to efekt projektu "Spotkajmy Się Teatralnie" organizowanego przez Fundację Teatrikon. W 2014 dzięki połączeniu sił organizacyjnych ze stowarzyszeniem Polska Rada Przedsiębiorczości, odbyła się pierwsza edycja Ogólnopolskich Spotkań Teatralnych "Zwierciadła".
Zwierciadła regionalne.
Bliźniacze edycje Spotkań Teatralnych "Zwierciadła" odbywają się w następujących miastach:
Ogólnopolskie Spotkania Teatralne "Zwierciadła".
Festiwal młodzieżowy, w ramach którego spotykają się zwycięskie zespoły teatralne z poszczególnych edycji wojewódzkich oraz przedstawiciele organizatorów, został pierwszy raz zorganizowany w 2014 r. W programie znajdują się zazwyczaj zmagania konkursowe, warsztaty artystyczne oraz organizacyjne, spotkania z gośćmi, zajęcia integracyjne oraz klub festiwalowy. Ogólnopolskie Zwierciadła przyjęły formułę festiwalu wędrującego, w związku z czym każdego roku odbywają się w innym mieście.
Hymn Zwierciadeł.
Autorem tekstu jest Darek Figura.

</doc>
<doc id="1566463" url="https://pl.wikipedia.org/wiki?curid=1566463" title="Kłudzienko">
Kłudzienko

Kłudzienko – osada wsi Tłuste w Polsce położona w województwie mazowieckim, w powiecie grodziskim, w gminie Grodzisk Mazowiecki. Wieś jest oddzielnym sołectwem. 
Osada powstała jako siedziba Oddziału Instytutu Budownictwa, Mechanizacji i Elektryfikacji Rolnictwa (do 31 grudnia 2009 r.). Obecnie Ośrodek Instytutu Technologiczno-Przyrodniczego w Falentach. 
Z miejscowości wywodzi się dwóch znanych aktorów Marcin Dorociński oraz Andrzej Szeremeta.
W parku podworskim z XIX w. dwa pomnikowe jesiony wyniosłe (obw. 2,6 i 3,3 m). Dwór należał w latach 1800-1930 do rodziny Berne.
W latach 1975–1998 miejscowość należała administracyjnie do województwa warszawskiego.

</doc>
<doc id="1566466" url="https://pl.wikipedia.org/wiki?curid=1566466" title="John Barleycorn">
John Barleycorn

John Barleycorn – uosobienie napojów alkoholowych. Angielska i szkocka personifikacja jęczmienia ("barley" jęczmień, "corn" ziarno) z którego produkuje się napoje alkoholowe. Zobacz: James George Frazer, Złota gałąź

</doc>
<doc id="1566468" url="https://pl.wikipedia.org/wiki?curid=1566468" title="NBA All-Star Weekend">
NBA All-Star Weekend

NBA All-Star Weekend – impreza, która odbywa się zawsze w środku sezonu, w czasie lutowego weekendu, podczas którego byli i obecni zawodnicy NBA, a także zawodniczki WNBA, uczestniczą w kilku towarzyskich zawodach sportowych, sprawdzających ich umiejętności koszykarskie. Tytuły uzyskiwane podczas poszczególnych konkurencji są cenione w środowisku NBA.

</doc>
<doc id="1566471" url="https://pl.wikipedia.org/wiki?curid=1566471" title="Port lotniczy Lauriston">
Port lotniczy Lauriston

Port lotniczy Lauriston – port lotniczy zlokalizowany w miejscowości Hillsborough, na wyspie Carriacou, należącej do karaibskiego państwa – Grenada.

</doc>
<doc id="1566474" url="https://pl.wikipedia.org/wiki?curid=1566474" title="Holendry Paprockie">
Holendry Paprockie



</doc>
<doc id="1566476" url="https://pl.wikipedia.org/wiki?curid=1566476" title="Gęstość sieci drogowej">
Gęstość sieci drogowej

Gęstość sieci drogowej – miara ilościowa sieci dróg. Stosunek długości dróg do pola powierzchni obszaru dla którego bada się gęstość (powierzchnia państwa, województwa itp.). Jednostką gęstości jest najczęściej liczba kilometrów dróg w przeliczeniu na 100 hektarów.

</doc>
<doc id="1566478" url="https://pl.wikipedia.org/wiki?curid=1566478" title="Jagdstaffel 33">
Jagdstaffel 33

Jagdstaffel 33 – Königlich Preußische Jagdstaffel Nr. 33 – Jasta 33 – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona 14 grudnia 1916 roku we Fliegerersatz Abteilung Nr. 3 w Gocie. Organizację eskadry powierzono porucznikowi Heinrichowi Lorenzowi z Jasta 1. Została skierowana na front 1 marca 1917 roku. Swoją działalność eskadra rozpoczęła w szeregach Armii A. 22 kwietnia została przeniesiona w rejon Villers au Terte w obszar działania 4 Armii. Od sierpnia 1917 została dołączono do Jagdgruppe 11 pod dowództwem porucznika Otto Schmidta. Kolejnym przyporządkowaniem była Jagdgruppe 10 (kwiecień 1918). Od lipca 1918 roku wchodziła w skład Jagdgruppe 7 dowodzonej przez por. Emila Thuy.
W czasie całej swojej działalności jednostka walczyła na froncie zachodnim na między innymi na samolotach LFG Roland D.VI, Fokker D.VII, Fokker Dr.I.
Pierwsze zwycięstwo piloci eskadry odnieśli w dniu 24 kwietnia 1917 roku. W tym też dniu poniosła pierwsze straty.
"Jasta 33" w całym okresie wojny odniosła 44 zwycięstw. W okresie od kwietnia 1917 do listopada 1918 roku jej straty wynosiły 6 zabitych w walce, 1 zabity w wypadku, 7 rannych.
Łącznie w jednostce służyło 5 asów myśliwskich: Emil Schäpe (17), Carl-August von Schoenebeck (4), Heinrich Lorenz (4), Robert Heibert (1), Kurt Jacob (1).

</doc>
<doc id="1566479" url="https://pl.wikipedia.org/wiki?curid=1566479" title="Oko Moskwy">
Oko Moskwy



</doc>
<doc id="1566481" url="https://pl.wikipedia.org/wiki?curid=1566481" title="Gęstość sieci kolejowej">
Gęstość sieci kolejowej

Gęstość sieci kolejowej – miara ilościowa sieci transportu kolejowego. Stosunek długości linii kolejowych do pola powierzchni obszaru dla którego bada się gęstość (powierzchnia państwa, województwa itp.). Jednostką gęstości jest najczęściej liczba kilometrów torów w przeliczeniu na 100 kilometrów kwadratowych powierzchni. Do krajów o największej gęstości sieci kolejowej należą: Czechy (12,1 km/100 km2), Belgia (11,4 km/100 km2), Niemcy (10,5 km/100 km2). Zaś najmniejszą gęstość sieci kolejowej: Australia (0,5 km/100 km2), Rosja (0,5 km/100 km2).

</doc>
<doc id="1566486" url="https://pl.wikipedia.org/wiki?curid=1566486" title="Gleby kopalne">
Gleby kopalne

Gleba kopalna to gleba powstała w dawniejszym okresie. Posiada rozpoznawalny profil glebowy lub fragmenty jego poziomów diagnostycznych przykryte warstwą młodszych osadów o różnej miąższości.

</doc>
<doc id="1566488" url="https://pl.wikipedia.org/wiki?curid=1566488" title="Jagdgruppe 11">
Jagdgruppe 11

Jagdgruppe 11 – JGr 11 – wyspecjalizowana jednostka lotnicza Luftstreitkräfte z okresu I wojny światowej.
Jagdgruppe była tymczasową grupą bojową składającą się z kilku współpracujących ze sobą eskadr myśliwskich. "Jagdgruppe 11" działała w składzie (sierpień 1917) Jagdstaffel 7, Jagdstaffel 29, Jagdstaffel 35 i Jagdstaffel 33 pod dowództwem Otto Schmidta.
W kwietniu 1918 roku działała w obrębie 18 Armii i w jej skład wchodziły Jagdstaffel 17, Jagdstaffel 48, Jagdstaffel 53 i Jagdstaffel 61. Wówczas dowództwo nad grupą było w rękach Rittmeistera von Brederlow.

</doc>
<doc id="1566489" url="https://pl.wikipedia.org/wiki?curid=1566489" title="Przełęcz Goprowców">
Przełęcz Goprowców



</doc>
<doc id="1566494" url="https://pl.wikipedia.org/wiki?curid=1566494" title="SMS PZPS I Sosnowiec">
SMS PZPS I Sosnowiec



</doc>
<doc id="1566496" url="https://pl.wikipedia.org/wiki?curid=1566496" title="Stettiner Entomologische Zeitung">
Stettiner Entomologische Zeitung

Stettiner Entomologische Zeitung – niemieckie czasopismo entomologiczne, ukazujące się od 1840 do 1944 roku, początkowo jako „Jahresbericht des Entomologischen Vereins zu Stettin”, potem jako „Entomologische Zeitung” (od 1840 do 1914), ostatecznie pod tytułem „Stettiner Entomologische Zeitung” (od 1915 do 1944). Było oficjalnym czasopismem Stettiner Entomologische Verein.

</doc>
<doc id="1566497" url="https://pl.wikipedia.org/wiki?curid=1566497" title="Transformacja gospodarcza">
Transformacja gospodarcza

Transformacja gospodarcza – pojęcie o szerokim znaczeniu. Punktem wyjścia jest definicja transformacji systemowej M. Nasiłowskiego z 1995 roku: "przejście od gospodarki centralnie planowanej do gospodarki rynkowej obejmujące zmianę ustroju politycznego oraz tworzenie rynkowych warunków funkcjonowania wszystkich podmiotów gospodarczych, tj. przedsiębiorstw, jednostek budżetowych i gospodarstw domowych".
Transformacja systemowa składa się z transformacji ustrojowej i gospodarczej. Przy czym zmiany w zakresie gospodarczym to takie działania, których celem jest stworzenie dla podmiotów gospodarczych, rynkowych warunków funkcjonowania wykraczających poza sferę postaw ludzkich i wynikających z nich zachowań.
Transformacja gospodarcza jako kategoria teorii systemów ekonomicznych
Transformacja gospodarcza rozpatrywana w tym kierunku obejmować będzie nowe procesy rozwojowe gospodarki, zapoczątkowane przez formalną zmianę ustroju politycznego. Dzięki czemu powstanie nowy system gospodarczy. Transformacja gospodarcza musi się więc ukazać w dwóch obszarach jakimi są:
Transformacja gospodarcza jako element polityki gospodarczej
Jeśli rozpatrywać będziemy transformację gospodarczą jako element polityki gospodarczej to będziemy mówili o tym, jaka powinna być ta transformacja, wskazując na cele gospodarcze.

</doc>
<doc id="1566498" url="https://pl.wikipedia.org/wiki?curid=1566498" title="Pedro P. Tenorio">
Pedro P. Tenorio

Pedro Pangelinan Tenorio (ur. 18 kwietnia 1934 w Saipan, zm. 21 maja 2018 w Garapanie) – mariański polityk, gubernator Marianów Północnych od 11 stycznia 1982 do 8 stycznia 1990 oraz od 12 stycznia 1998 do 14 stycznia 2002. Członek Partii Republikańskiej (Republican Party).

</doc>
<doc id="1566499" url="https://pl.wikipedia.org/wiki?curid=1566499" title="Młynkowska Rzeka">
Młynkowska Rzeka

Młynkowska Rzeka – rzeka, lewy dopływ Drzewiczki o długości 22,08 km.
Wypływa z lasów koneckich w okolicach wsi Boków i kieruje się na południe, po czym gwałtownie zmienia kierunek na zachodni. Dalej płynie przez miejscowości: Piasek, Stara Kuźnica i Młynek Nieświński. W dolnym biegu przyjmuje dwa lewe dopływy: w okolicach miejscowości Kornica Czystą, a następnie, na zachód od wsi Bębnów, Gracuśną. Dalej płynie w kierunku północnym i w okolicach wsi Ruda Białaczowska wpada do Drzewiczki.

</doc>
<doc id="1566502" url="https://pl.wikipedia.org/wiki?curid=1566502" title="Gmina szlachecka">
Gmina szlachecka



</doc>
<doc id="1566503" url="https://pl.wikipedia.org/wiki?curid=1566503" title="Własność większa">
Własność większa



</doc>
<doc id="1566504" url="https://pl.wikipedia.org/wiki?curid=1566504" title="Mathieu Coutadeur">
Mathieu Coutadeur

Mathieu Coutadeur (ur. 20 czerwca 1986 w Le Mans) – piłkarz francuski grający na pozycji środkowego pomocnika w AC Ajaccio.
Kariera klubowa.
Coutadeur urodził się w mieście Le Mans. Wychował się w tamtejszym klubie Le Mans UC 72. W 2004 roku wraz z młodzieżową drużyną tego klubu zwyciężył w Coupe Gambardella, a w 2005 roku awansował do kadry pierwszego zespołu, prowadzonego wówczas przez Frédérika Hantza. W Ligue 1 zadebiutował 5 sierpnia 2006 roku w wygranym 1:0 domowym meczu z OGC Nice. Z kolei pierwszego gola we francuskiej lidze zdobył 10 marca 2007 w spotkaniu z AS Saint-Étienne (2:1). Od czasu debiutu stał się podstawowym zawodnikiem Le Mans, z którym w 2007 i 2008 roku dochodził do półfinału Pucharu Ligi Francuskiej. W sezonie 2008/2009 występował w środku pomocy z Frédérikiem Thomasem i jednocześnie pełnił funkcję wicekapitana zespołu Le Mans.
W sierpniu 2009 roku Coutadeur został piłkarzem AS Monaco. Kosztował 4 miliony euro i podpisał z nim 4-letni kontrakt.
20 czerwca 2011 roku podpisał 4–letni kontrakt z pierwszoligowym FC Lorient. W sezonie 2015/2016 grał w AEL Limassol, a latem 2016 trafił do Stade Lavallois.
Kariera reprezentacyjna.
W latach 2005-2007 Coutadeur rozegrał 7 meczów w młodzieżowej reprezentacji Francji U-21.

</doc>
<doc id="1566505" url="https://pl.wikipedia.org/wiki?curid=1566505" title="Wieża Mannesmann">
Wieża Mannesmann

Mannesmann – wolno stojąca, 120-metrowa wieża zbudowana Hanowerze w 1954 r. przez spółkę Mannesmann pod kierunkiem niemieckiego inżyniera Josefa Fröhlicha. Maszt postawiony został na terenie centrum targowego w Hanowerze. Na wysokości 89,8 m znajduje się logo reklamowe Mannesmann. Na maszcie znajdowały się także przekaźniki i anteny sieci komórkowej oraz nadajniki niepublicznej rozgłośni radiowej.
W czerwcu 2012 roku obiekt rozebrano z powodu złego stanu technicznego.

</doc>
<doc id="1566507" url="https://pl.wikipedia.org/wiki?curid=1566507" title="Parafia św. Trójcy w Wałczu">
Parafia św. Trójcy w Wałczu



</doc>
<doc id="1566512" url="https://pl.wikipedia.org/wiki?curid=1566512" title="Evergem">
Evergem

Evergem – miejscowość i gmina w północnej Belgii w prowincji Flandria Wschodnia. 1 stycznia 2018 liczyła 35 239 mieszkańców.

</doc>
<doc id="1566513" url="https://pl.wikipedia.org/wiki?curid=1566513" title="Równina abisalna">
Równina abisalna

Równina abisalna (równina abysalna) – strefa dna oceanicznego, rozciągająca się pomiędzy krańcem stoku kontynentalnego (na głębokości 3000 – 4000 m) a hadalem (do głębokości 6000 m) oraz podnóżem wzniesień śródoceanicznych. Stanowi rozległą, płaską powierzchnię, urozmaiconą górami podwodnymi (gujotami), pokrytą warstwą drobnoziarnistych osadów o miąższości od kilkuset do kilku tysięcy metrów. Zajmuje około 42% dna oceanicznego. Wraz z zasiedlającymi ją organizmami tworzy jeden z największych ekosystemów na Ziemi.
Charakterystyka.
Rozległa, płaska, monotonna równina na dnie basenów oceanicznych i mórz, rzadko urozmaicona abisalnymi górami, kominami hydrotermalnymi, zimnymi wysiękami, szczątkami nektonicznych zwierząt (np. wielorybów, patrz: cetolity). Górną warstwę osadów stanowią drobnoziarniste osady (muł wapienny lub krzemionkowy, ił głębinowy, osady hydrogeniczne, osady z dryfujących i topniejących lodowców), powstałe w wyniku sedymentacji z pelagialu (opadające szczątki organizmów planktonicznych, pył, śnieg morski). Poszczególne baseny różnią się pod względem składu osadów głębinowych. Wody abisalne cechuje stała, niska temperatura ok. 2°C (oprócz Morza Śródziemnego – z temperaturą przy dnie 13°C, i Morza Czerwonego – z temperaturą przy dnie 21,5°C), stałe zasolenie (35 promili, oprócz Mórz Śródziemnego i Czerwonego – ponad 39‰), wysycenie tlenem (5–6 ml/l), bardzo wysokie stężenie rozpuszczonego dwutlenku węgla, całkowity brak światła słonecznego (a więc także brak organizmów fotosyntetyzujących) oraz bardzo wysokie ciśnienie (ok. 300–600 atmosfer).
Przez wiele lat pokutowało wyobrażenie, że równiny abysalne są środowiskiem niezróżnicowanym, stabilnym i niezmiennym. Nowsze badania pokazują, że procesy fizyczne i biologiczne przebiegające na równinach abysalnych mogą się cechować dużą dynamiką (np. związaną z przepływami gęstościowymi mas wodnych, falami głębokowodnymi, sztormami bentonicznymi, zmiennym natężeniem sedymentacji, sukcesją ekologiczną itp.).
Biocenoza.
Wbrew początkowym mniemaniom badaczy, ugruntowanym przez badania w ramach ekspedycji statku badawczego „Challenger” (1872–1876), z których wynikało, że równiny abisalne są bardzo rzadko zasiedlone przez organizmy (mówiono wręcz o „abisalnych pustyniach”), występuje w nich stosunkowo bogaty i zróżnicowany zespół organizmów. W pozornie ubogim abisalu żyć może więcej gatunków niż w mulistych osadach litoralu w strefie klimatu umiarkowanego. 
Warunki fizyczne środowiska określają charakter biocenozy. Produkcja pierwotna jest ograniczona do nielicznych chemoautotrofów (bakterie, archeany), które mogą tworzyć maty na powierzchni osadów. Prawdziwymi oazami produkcji pierwotnej są natomiast występujące gdzieniegdzie na dnie ekosystemy kominów hydrotermalnych lub zimnych wysięków. Wysokie ciśnienie i duże stężenie dwutlenku węgla ogranicza występowanie organizmów ze szkieletami i pancerzami zbudowanymi z węglanu wapnia, ewentualnie wymusza redukcję elementów anatomicznych z niego zbudowanych bądź zastąpienie go innym tworzywem. Dlatego np. głębinowe jeżowce z rodziny "Echinothuriidae" mają tak uwstecznione płytki szkieletu, że ich ciało jest miękkie, jak ciała strzykw, a zamiast gąbek ze szkieletem zbudowanym z węglanu wapnia występują gąbki szklane (Hexactinellida), ze szkieletem krzemionkowym.
Grząskie osady stanowią kiepskie podparcie dla organizmów kroczących lub osiedlających się na powierzchni, są natomiast idealnym siedliskiem dla mułożerców. Zależność od dostawy materii organicznej w postaci detrytusu spoza abysalu powoduje, że przeważają detrytusożercy, nekrofagi, na których z kolei żerują drapieżniki. Niedostatek materii organicznej powoduje, że mułożercy, jak np. małże "Abra profundalis", mają przewody pokarmowe wielokrotnie dłuższe niż ich krewniacy zamieszkujący litoral, inne organizmy, jak np. obunogi z rodziny "Haustoriidae" bardzo sprawnie odsortowywują cząstki organiczne z mułu. Organizmy zasiedlające równiny abysalne mają zwykle uwstecznione oczy. Częsta jest zdolność bioluminescencji. 
Równiny abysalne zamieszkuje bogaty, zróżnicowany zespół organizmów. Badania w ramach „Census of Diversity of Abyssal marine Life” pokazały, że na pojedynczym stanowisku można spodziewać się występowania do ok. 2000 gatunków bakterii, 250 gatunków pierwotniaków, 500 gatunków bezkręgowców. Fauna równin abysalnych jest wciąż słabo poznana. Z szacunków wynika, że na pojedynczym nowym stanowisku można się spodziewać około 80% taksonów nieznanych wcześniej nauce. Charakterystyczną cechą odróżniającą ekosystemy równin abysalnych od bentosu litoralnego jest zdecydowana przewaga mejofauny (organizmów o długości ciała &lt; 2 mm) nad makrofauną.
Najczęściej występujące bezkręgowce:
wieloszczety (w tym charakterystyczne "Vestimifera"), mięczaki (w tym bardzo liczne i zróżnicowane łódkonogi ("Scaphopoda"), małże (m.in. głębokowodne "Mythylidae") oraz endemiczne gatunki z rodzaju "Neopilina", stanowiącego „żywą skamieniałość”), skorupiaki (prymitywne raki "Eryonidae", pustelniki: np. "Probeebei mirabilis", "Tylaspis anomala"; pośródki ("Cumacea"); równonogi ("Isopoda")), wstężniaki ("Nemertea"), jeżowce ("Echinoidea"), strzykwy ("Holothuroidea"), rozgwiazdy ("Asteroidea"), kikutnice ("Pantopoda"), gąbki szkliste, głowonogi ("Cephalopoda") (np. ośmiornica "Opisthoteuthis" sp., "Grimpoteuthis" sp.), liliowce ("Crinoidea")
Spośród strunowców licznie występują śluzice, ryby głębinowe: chimery ("Chimaera" sp.), buławiki ("Macruridae"), brotule ("Brotulidae"), denniki ("Liparidae"), "Bathypterois" sp. 
Wykorzystanie gospodarcze.
Na równinach abisalnych znajdują się złoża konkrecji polimetalicznych – brył zbudowanych ze związków manganu, niklu, żelaza, kobaltu, miedzi z domieszkami innych metali, będące obiektem zainteresowania ze strony ludzi pod kątem ich gospodarczego wykorzystania.
Zagrożenia i ochrona.
Ekosystemy równin abisalnych są poważnie zagrożone m.in. w związku z następującą bądź planowaną w najbliższym czasie
Poważne zagrożenie dla ekostemów równin abisalnych stanowią też globalne procesy (ocieplanie klimatu, eutrofizacja), które powodują, że dostawy materii organicznej do abysalu kurczą się.

</doc>
<doc id="1566514" url="https://pl.wikipedia.org/wiki?curid=1566514" title="John Lynch (aktor)">
John Lynch (aktor)

John Lynch (ur. 26 grudnia 1961 w Corrinshego) – irlandzki aktor, scenarzysta, reżyser i producent filmowy, telewizyjny i teatralny.
Życiorys.
Wczesne lata.
Urodził się w Corrinshego, małej wiosce położonej na zachód od Newry, w hrabstwie Armagh, w Irlandii Północnej w rodzinie Włoszki Rosiny Pavone i rzymskokatolickiej Irlandczyka jako najstarszy z pięciorga dzieci. Ma dwie siostry – Susan (ur. 5 czerwca 1971) i Pauline. W 1969, kiedy miał osiem lat, rodzina przeniosła się do Armagh. Uczęszczał do St. Colman's College w Newry. Studiował na wydziale teatru w Centralnej Szkole Mowy i Dramatu w Londynie. 
Kariera.
Debiutował na dużym ekranie w dreszczowcu "Cal" (1984) w tytułowej roli członka IRA, który romansuje z katoliczką (Helen Mirren), wdową po protestanckim policjancie, który zginął rok wcześniej przez IRA. Za rolę tę był nominowany do nagrody Brytyjskej Akademii Filmowej (BAFTA).
Po debiutanckim występie na scenie w przedstawieniu Czechowa "Mewa" ("The Seagull", 1984), razem z Royal Shakespeare Company pojawił się na Broadwayu w sztuce "Życie i przygody Nicholasa Nickelby" ("The Life and Adventures of Nicholas Nickelby", 1986) jako Smike. Rola cierpiącego na schizofrenię kochanka w dramacie australijskim "Aniołek" ("Angel Baby", 1995) z Jacqueline McKenzie przyniosła mu nagrodę Australian Film Institute i krytyków australijskich Film Critics Circle of Australia. Zagrał autentyczną postać Bobby’ego Sandsa, irlandzkiego republikanina, lidera IRA w dramacie "Spirala przemocy" ("Some Mother’s Son", 1996). 
W melodramacie "Przypadkowa dziewczyna" ("Sliding Doors", 1998) wystąpił w roli kochanka-oszusta brytyjskiej kobiety (Gwyneth Paltrow). Jury festiwalu filmowego w Ft. Lauderdale na Florydzie uhonorowało także jego kreację George’a Besta, północnoirlandzkiego piłkarza, wieloletniego zawodnika Manchesteru United w dramacie biograficznym "Best" (2000), do którego napisał także scenariusz i był producentem. 
Debiutował jako reżyser melodramatu "Nocny pociąg" ("Night Train", 1998) z Johnem Hurtem i Brendą Blethyn.
W 1997 poślubił Mary McGuckian.

</doc>
<doc id="1566523" url="https://pl.wikipedia.org/wiki?curid=1566523" title="Mathias Lillmåns">
Mathias Lillmåns

Mathias "Vreth" Lillmåns (ur. 30 sierpnia 1982) – wokalista fińskiego folk metalowego zespołu Finntroll. Dołączył do grupy w 2006 w miejsce Tapio Wilska. Śpiewa i gra na gitarze basowej w blackened death metalowym zespole Chthonian, melodic death metalowym Degenerate i black metalowym Twilight Moon. Był również wokalistą i gitarzystą black metalowego zespołu Carnaticum.

</doc>
<doc id="1566530" url="https://pl.wikipedia.org/wiki?curid=1566530" title="Czysta (dopływ Młynkowskiej)">
Czysta (dopływ Młynkowskiej)

Czysta, niewielka rzeka dorzecza Pilicy, długości ok. 12 km, lewy dopływ Młynkowskiej. Wypływa w lasach koneckich w okolicy wsi Kozia Wola i następnie kierując się na zachód przepływa między innymi przez miejscowości: Piła, Pomyków i Czerwony Most, po minięciu którego przyjmuje swój lewy dopływ, strugę o nazwie Żywiczka. W dalszym biegu opływa od wschodu miasto Końskie, a w okolicach wsi Kornica, uchodzi do Młynkowskiej Rzeki.

</doc>
<doc id="1566539" url="https://pl.wikipedia.org/wiki?curid=1566539" title="Juan Babauta">
Juan Babauta

Juan Nekai Babauta (ur. 1953, Saipan, Mariany Północne) - gubernator Marianów Północnych od 14 stycznia 2002 do 9 stycznia 2006. Członek Partii Republikańskiej (Republican Party).

</doc>
<doc id="1566541" url="https://pl.wikipedia.org/wiki?curid=1566541" title="A.C. Green">
A.C. Green

A.C. Green Jr (ur. 4 października 1963 w Portland) – amerykański koszykarz grający w lidze NBA na pozycji silnego skrzydłowego. Rozegrał nieprzerwanie najwięcej meczów w historii ligi (1192), grając w czterech klubach. W całej swojej karierze rozegrał 82 lub więcej meczów w ciągu wszystkich oprócz jednego sezonu (w sezonie 1986–1987, jego drugim w lidze, opuścił tylko trzy mecze). Trzykrotny mistrz NBA.
Kariera.
Po ukończeniu Oregon State University został wybrany w drafcie 1985 z numerem 23. przez Los Angeles Lakers. Grał w tym klubie 8 lat i zdobył dwa tytuły mistrza NBA (1987 i 1988) oraz dwa razy grał w finałach (1989 i 1991). Będąc specjalistą od zbiórek został wybrany do drugiej piątki obrońców ligi w 1989, w 1990 zagrał w NBA All-Star Game.
Następne sezony spędził w Phoenix Suns i Dallas Mavericks (zmieniając klub w środku sezonu 1996–1997 miał rzadką okazję rozegrać 83 mecze w jednym sezonie zasadniczym). Następnie po 13 latach wrócił na jeden sezon do macierzystego klubu Los Angeles Lakers, gdzie w 2000 zdobył swój trzeci tytuł mistrzowski. Karierę skończył w Miami Heat, pod wodzą, znanego z Lakers, trenera Pata Rileya, po sezonie 2000–2001.
Swą serię nieprzerwanych meczów zaczął 19 listopada 1986, gdy Lakers pokonali San Antonio Spurs, a zakończył 18 kwietnia 2001 wygranym meczem Miami Heat z Orlando Magic.
Życie prywatne.
Green słynie z głębokiej religijności. Publicznie deklarował, iż całą karierę w NBA przeżył przed inicjacją seksualną. Wziął ślub w 2002. Obecnie prowadzi fundację A.C. Green Youth Foundation promującą abstynencję seksualną przed ślubem. W 2016, w ramach serii ESPN 30 for 30, powstał o nim film dokumentalny "AC Green: Iron Virgin", którego tytuł nawiązywał do jego religijnych przekonań oraz boiskowego pseudonimu „Iron Man”.
Jego inicjały nie oznaczają żadnych imion, ma na imię po prostu A.C.

</doc>
<doc id="1566543" url="https://pl.wikipedia.org/wiki?curid=1566543" title="Lommel">
Lommel

Lommel – miasto i gmina we wschodniej Belgii (prowincja Limburgia). Liczy ok. 32 tys. mieszkańców (2008).
W Lommel znajduje się polski cmentarz wojskowy z grobami 253 żołnierzy poległych w czasie walk w 1944. W 1946 z inicjatywy władz brytyjskich, zostały tu przeniesione ciała żołnierzy poległych w różnych częściach Belgii i Holandii. Spoczęli tu żołnierze 1 Dywizji Pancernej gen. Stanisława Maczka oraz polscy lotnicy, którzy zginęli walcząc o wyzwolenie Belgii. Jest to największy polski cmentarz w Belgii.
Znajduje się tam też największy niemiecki cmentarz z czasów II wojny światowej usytuowany poza granicami Niemiec. Pochowanych jest tam 39 111 żołnierzy.

</doc>
<doc id="1566544" url="https://pl.wikipedia.org/wiki?curid=1566544" title="Aleksander Ogiński">
Aleksander Ogiński

Aleksander Ogiński z Kozielska herbu własnego (ur. ok. 1585 – zm. 1667) – chorąży nadworny litewski (1633), kasztelan trocki (od 1649), wojewoda miński od (1645), chorąży trocki (1626), pułkownik i rotmistrz królewski, dworzanin, starosta rohaczewski, dyrektor trockiego sejmiku przedsejmowego 1645 i 1647 roku, starosta dorsuniski w 1632 roku.
Syn podkomorzego trockiego Bogdana Marcjana (†1625) i Reginy Wołłowiczówny.
Życiorys.
W 1600 immatrykułował się na Uniwersytecie Królewieckim. Naukę przerwał by wziąć udział w wojnie polsko-szwedzkiej. Uczestniczył w bitwie pod Kircholmem. W 1606 kontynuował studia w Altdorf bei Nürnberg i Ingolstadt.
Jako rotmistrz uczestniczył w oblężeniu Smoleńska w 1611. W 1619 roku został deputatem na Trybunał Główny Wielkiego Księstwa Litewskiego z województwa trockiego. Jako rotmistrz husarski wziął udział w bitwie pod Chocimiem w 1621. Był posłem trockim na sejm w 1623, jako poseł na sejm zwyczajny w 1626 z powiatu trockiego wybrany deputatem na Trybunał Skarbowy Wielkiego Księstwa Litewskiego. Brał udział w wojnie polsko-szwedzkiej w Inflantach w latach 1627–1629. Był członkiem konfederacji generalnej zawiązanej 16 lipca 1632 roku. Poseł na sejm konwokacyjny 1632 roku z powiatu trockiego. Był elektorem Władysława IV z województwa trockiego, podpisał jego "pacta conventa". Poseł na sejm koronacyjny 1633 roku. Na czele swojej 120 osobowej tzw. srebrnej chorągwi usarskiej wziął udział w wojnie polsko-rosyjskiej 1632–1634. Wyznaczony jako jeden z komisarzy do zawarcia pokoju, podpisał w 1634 pokój polanowski.
Poseł na sejm zwyczajny 1635, poseł trocki na sejm nadzwyczajny 1635, poseł na sejm 1643. Był elektorem Jana II Kazimierza w 1648 z województwa mińskiego, podpisał jego "pacta conventa". Na sejmie 1650 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie nadzwyczajnym 1652 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1653 roku wyznaczony z Senatu komisarzem do zapłaty wojsku Wielkiego Księstwa Litewskiego. 
Był wyznawcą prawosławia i ostatnim senatorem niekatolikiem. W 1662 roku był dyrektorem sejmiku wiłkomirskiego. Na sejmie 1662 roku wyznaczony z Senatu komisarzem do zapłaty wojsku Wielkiego Księstwa Litewskiego.
Żonaty był dwukrotnie. Za pierwszym razem pojął za żonę Aleksandrę Elżbietę Szemet (Szemiot), córkę kasztelana smoleńskiego Wacława Szemiota i Halszki z Chodkiewiczów, która urodziła mu dwóch synów Jana i Bogdana. Po jej śmierci poślubił Katarzynę z książąt Połubińskich, córkę Konstantego i Zofii z Sapiehów; miał z nią troje dzieci: Marcjana, Aleksandrę - żonę pisarza wielkiego litewskiego Andrzeja Kazimierza Kieżgajło-Zawiszy (syna Krzysztofa Kieżgajło-Zawiszy); i Teodorę - żonę Jana Grużewskiego. 
Był ostatnim senatorem niekatolikiem w Wielkim Księstwie Litewskim. Pochowany 7 czerwca 1667 roku w Cerkwi Świętego Ducha w Wilnie.

</doc>
<doc id="1566546" url="https://pl.wikipedia.org/wiki?curid=1566546" title="Bobotrutka trująca">
Bobotrutka trująca

Bobotrutka trująca, bobotrutka kalabarska, fasola kalabarska ("Physostigma venenosum") – gatunek rośliny z rodziny bobowatych. Pochodzi z terenów tropikalnych Afryki Zachodniej. Uprawiany w Indiach i Brazylii.
Morfologia.
Pnącze z łodygą w dolnej partii zdrewniałej, posiadająca wąsy czepne. Liście duże, zebrane po trzy (trójlistkowe). Kwiaty okazałe, motylkowe, w kolorach fioletowym bądź różowym zebrane są w gronach. Umieszczone są w kątach liści. Owocem jest duży, dochodzący do 20 cm strąk zawierający duże i trujące nasiona.
Zastosowanie.
Roślina lecznicza i trująca. Nasiona zawierają alkaloid fizostygminę (eseryna). Jest używany w okulistyce przy leczeniu jaskry. W przypadku zatrucia się jako odtrutkę stosuje się atropinę.
W zachodniej Afryce pod koniec XIX wieku była używana do próby, którą można porównać do średniowiecznych Sądów Bożych (ordalia). Osoba oskarżona o czary lub poważne zbrodnie miała zjeść pół fasoli (około 0,72g). Jeśli przeżyła, była uważna za niewinną. Większych dawek fasolki, mocno rozdrobnionych, używano do wykonywania wyroków śmierci.

</doc>
<doc id="1566547" url="https://pl.wikipedia.org/wiki?curid=1566547" title="Spinefarm">
Spinefarm



</doc>
<doc id="1566550" url="https://pl.wikipedia.org/wiki?curid=1566550" title="Bobotrutka kalabarska">
Bobotrutka kalabarska



</doc>
<doc id="1566551" url="https://pl.wikipedia.org/wiki?curid=1566551" title="Fasola kalabarska">
Fasola kalabarska



</doc>
<doc id="1566552" url="https://pl.wikipedia.org/wiki?curid=1566552" title="Physostigma venenosum">
Physostigma venenosum



</doc>
<doc id="1566559" url="https://pl.wikipedia.org/wiki?curid=1566559" title="Karkowo (jezioro)">
Karkowo (jezioro)

Karkowo – jezioro na Pojezierzu Ińskim, położone w gminie Chociwel, w powiecie stargardzkim, w woj. zachodniopomorskim. Jezioro znajduje się ok. 3,5 km na północny zachód od miasta Chociwel.
Powierzchnia zbiornika wynosi 2,49 ha.
Karkowo jest dość płytkie i charakteryzuje się bardzo silną eutrofizację. W środkowej części zbiornika ma miejsce wyraźne zwężenie do ok. 20 m.
Według typologii rybackiej jest jeziorem karasiowym.
Na południe od jeziora (ponad 100 m) leży wieś Karkowo.

</doc>
<doc id="1566564" url="https://pl.wikipedia.org/wiki?curid=1566564" title="Wskaźniki P/S">
Wskaźniki P/S



</doc>
<doc id="1566571" url="https://pl.wikipedia.org/wiki?curid=1566571" title="Wskaźniki P/E">
Wskaźniki P/E



</doc>
<doc id="1566576" url="https://pl.wikipedia.org/wiki?curid=1566576" title="Opowiedz mi o deszczu">
Opowiedz mi o deszczu

Opowiedz mi o deszczu (fr. "Parlez-moi de la pluie") – francuski komediodramat z 2008 roku w reżyserii Agnès Jaoui.
Obsada.
i inni

</doc>
<doc id="1566578" url="https://pl.wikipedia.org/wiki?curid=1566578" title="Aryst (Fircyk w zalotach)">
Aryst (Fircyk w zalotach)

Aryst – postać literacka, bohater komedii Franciszka Zabłockiego "Fircyk w zalotach", mąż Klaryssy, hazardzista.
To Sarmata, pozował na Rzymianina. Z natury człowiek gwałtowny, łatwo wpadający w złość. Niegdyś był lekkoduchem, obecnie szalenie zazdrosny o swoją żonę Klaryssę. Sądził, że małżonka ma romans z Fircykiem, jednak okazało się, że ten pragnie poślubić Podstolinę, siostrę Arysta.

</doc>
<doc id="1566579" url="https://pl.wikipedia.org/wiki?curid=1566579" title="Sztab Główny Wojska Polskiego">
Sztab Główny Wojska Polskiego



</doc>
<doc id="1566580" url="https://pl.wikipedia.org/wiki?curid=1566580" title="Bernardowo">
Bernardowo

Bernardowo – kolonia w Polsce położona w województwie kujawsko-pomorskim, w powiecie toruńskim, w gminie Czernikowo.
W latach 1975–1998 miejscowość administracyjnie należała do województwa włocławskiego.

</doc>
<doc id="1566586" url="https://pl.wikipedia.org/wiki?curid=1566586" title="Klaryssa">
Klaryssa

Klaryssa – postać literacka, bohaterka komedii Franciszka Zabłockiego "Fircyk w zalotach", żona Arysta.
Jest to postać charakteryzująca się pogodą ducha, jak również dowcipna. Jej mąż Aryst bezzasadnie posądza ją o romans z Fircykiem. 
Klaryssa uważa, że najważniejszy jest honor (mawia, że "punkt honoru nad wszystkie warowniejszy straże").

</doc>
<doc id="1566591" url="https://pl.wikipedia.org/wiki?curid=1566591" title="Park Centralny w Białymstoku">
Park Centralny w Białymstoku

 Park Centralny – park miejski w Białymstoku o powierzchni 3,27 ha położony w centrum miasta, znajdujący się w obrębie ulic: Kijowskiej, Sosnowej, K. Kalinowskiego, J. Mariańskiego oraz placu Niezależnego Zrzeszenia Studentów.
Historia parku.
Cały park Centralny utworzony został na miejscu zniszczonego najpierw przez hitlerowców, a później władze ludowe PRL, XIX-wiecznego cmentarza rabinackiego (kirkutu), który zajmował teren między ulicami Kalinowskiego a nieistniejącą już w większej części ulicą Odeską. Do 2007 roku w parku Centralnym znajdowała się macewa upamiętniająca cmentarz rabinacki – przeniesiona później na cmentarz żydowski na ul. Wschodniej. W parku istnieje ekologiczny rekreacyjny plac zabaw dla dzieci. Od strony Placu Niezależnego Zrzeszenia Studentów mieści się Pomnik Bohaterów Ziemi Białostockiej składający się z betonowych, wysokich na 17 m kolumn, złączonych ze sobą monumentalną miedzianą koroną drzew, gdzie umieszczono w niej niby w gnieździe orła z rozpostartymi skrzydłami.
Na terenie parku zbudowano w roku 1974 amfiteatr im. Czesława Niemena ze sceną o powierzchni 200 m2 i trybunami na 3,5 tysiąca miejsc. W latach 2006-2012 na jego miejscu powstała Opera i Filharmonia Podlaska – Europejskie Centrum Sztuki w Białymstoku. W północno-zachodniej części parku u jego podnóża mieści się Białostocki Teatr Lalek. Park Centralny jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku. Od grudnia 2012 r. fragment parku sąsiadujący z Operą i Teatrem Lalek nosi nazwę Placu Stanisława Moniuszki.
Otoczenie parku.
Na terenie parku znajdują się m.in.::

</doc>
<doc id="1566595" url="https://pl.wikipedia.org/wiki?curid=1566595" title="V2 (rakieta)">
V2 (rakieta)



</doc>
<doc id="1566598" url="https://pl.wikipedia.org/wiki?curid=1566598" title="Układ zjawisk sfer realnej gospodarki">
Układ zjawisk sfer realnej gospodarki

Układ zjawisk sfer realnej gospodarki jest jednym z trzech układów systemu gospodarczego. Zjawiska sfery realnej konkretne strumienie i zasoby ludzkie, finansowe i rzeczowe, które mogą być ujmowane jako pewne agregaty charakteryzujące gospodarkę. Szczególnie ważne są takie agregaty sfery realnej jak dochód, produkcja, popyt, podaż, inwestycje, kapitał, zatrudnienie, płace, zyski, konsumpcja, oszczędności, podaż pieniądza, eksport, import. 
Znaczenie tych agregatów dla polityki gospodarczej wynika z następujących względów:

</doc>
<doc id="1566600" url="https://pl.wikipedia.org/wiki?curid=1566600" title="Włodzimierz Karaszewski">
Włodzimierz Karaszewski

Włodzimierz Karaszewski (ur. 21 grudnia 1949) – polski ekonomista, doktor habilitowany nauk ekonomicznych w zakresie ekonomii, specjalność – ekonomika inwestycji, profesor nadzwyczajny i prorektor Uniwersytetu Mikołaja Kopernika w Toruniu. W latach 2002–2008 był dziekanem Wydziału Nauk Ekonomicznych i Zarządzania tej uczelni, w latach 2008–2012 pełnił funkcję prorektora uczelni ds. ekonomicznych i rozwoju.
Życiorys.
Ukończył V Liceum Ogólnokształcące w Toruniu (1967) oraz studia ekonomiczne na Uniwersytecie Mikołaja Kopernika (1972); pracę magisterską pisał pod kierunkiem docenta Jerzego Tomali. Po rocznej pracy w Kombinacie Budowlanym w Toruniu od 1973 podjął pracę na Uniwersytecie Mikołaja Kopernika w Toruniu, m.in. w Katedrze Zarządzania Procesami Inwestycyjno-Innowacyjnymi na Wydziale Nauk Ekonomicznych i Zarządzania. Był także dyrektorem administracyjnym uczelni (1981-1988). W 1981 obronił na Uniwersytecie Łódzkim rozprawę doktorską "Ekonomiczna efektywność specjalizacji koncentracji produkcji w budownictwie" (promotor Kazimierz Czyżniewski), w 2001 na UMK przedstawił pracę habilitacyjną ("Przedsiębiorstwa z udziałem kapitału zagranicznego w Polsce w latach 1990–1999 (miejsce w gospodarce kraju, czynniki i perspektywy rozwojowe)"). Na Wydziale Nauk Ekonomicznych i Zarządzania UMK od 2006 roku kieruje Katedrą Inwestycji i Nieruchomości, pełnił też funkcję prorektora uczelni.

</doc>
<doc id="1566601" url="https://pl.wikipedia.org/wiki?curid=1566601" title="Old Shatterhand (powieść)">
Old Shatterhand (powieść)

Old Shatterhand, znana także jako Syn Łowcy Niedźwiedzi (org. "Der Sohn des Bärenjägers") – powieść przygodowa o tematyce Dzikiego Zachodu autorstwa Karola Maya składająca się z 4 rozdziałów, wydawana najpierw w odcinkach w czasopiśmie "Der Gute Kamerad" (pl. "Dobry kamrat") w 1887 roku i zawierająca także 22 ilustracje autorstwa niemieckiego malarza Konrada Weiganda. Pierwsze wydanie książkowe pochodzi z roku 1890.
Pierwszy polski anonimowy przekład został wydany w formie książkowej w 1931, w Zbiorze Ogólnym KAROLA MAYA tom 64 i 65 jako cykl "Wśród Sępów". Przekład ten został podzielony na 2 części: "Old Shatterhand" i "Sępy Skalne". 
Zarys fabuły.
Akcja powieści dzieje się w pustynnej okolicy na Dzikim Zachodzie, pomiędzy obozami plemion indiańskich, w okolicach Yellowstone.
Długi Dave i Gruby Jemmie natrafiają na nietypowe ślady na pustyni. Wkrótce badając sprawę śladów poznają pozostałych bohaterów powieści, z którymi przeżywają przeróżne przygody, aczkolwiek ich głównym zadaniem jest odbicie ojca Martina Baumanna z rąk plemienia Ogallalla.

</doc>
<doc id="1566603" url="https://pl.wikipedia.org/wiki?curid=1566603" title="Syn Łowcy Niedźwiedzi">
Syn Łowcy Niedźwiedzi



</doc>
<doc id="1566604" url="https://pl.wikipedia.org/wiki?curid=1566604" title="Matching Mole">
Matching Mole

Matching Mole – brytyjski progresywny zespół rockowy założony przez Roberta Wyatta w październiku 1971 r.
Historia zespołu.
We wrześniu 1971 r. Robert Wyatt, perkusista i wokalista zespołu Soft Machine, odszedł z grupy. Przyczyną było zmierzanie muzyków w kierunku czysto instrumentalnego zespołu jazzowego, a tym samym ograniczanie wpływu Wyatta na styl grupy i zredukowanie jego wokalnego wkładu do niektórych utworów.
W październiku Wyatt założył nowy zespół, który żartobliwie i wieloznacznie nazwał Matching Mole.
Do zespołu weszli następujący muzycy:
Już w grudniu 1971 r. grupa rozpoczęła w CBS Studios nagrywanie swojego pierwszego albumu "Matching Mole".
17 stycznia 1972 r. zespół nagrał kilka własnych utworów do programu BBC Top Gear, którego emisja nastąpiła 25 stycznia.
Po występach w klubach grupa wyruszyła 19 lutego na tournée po Holandii i Belgii.
6 marca Matching Mole dokonał nagrań do programu BBC Sounds of '70's, który został wyemitowany 24 marca.
Także w tym miesiącu zespół koncertował w Holandii oraz przed kamerami TV belgijskiej. W tym samym miesiącu z zespołu odszedł Dave Sinclair, który został zastąpiony przez współpracującego z zespołem Dave'a MacRae'a.
17 kwietnia grupa dokonała kolejnych nagrań dla programu Top Gear.
Po koncertach w Anglii i Szkocji w kwietniu zespół nagrał swój najbardziej znany singel "O Caroline/Signed Curtain" wydany 8 lipca 1972 r. przez CBS.
W maju grupa koncertowała we Francji, a w czerwcu w Wielkiej Brytanii.
21 czerwca dokonali kolejnych nagrań do programu Sounds of '70's, który został wyemitowany 7 lipca.
W lipcu zespół występował w Anglii oraz w Paryżu (27 lipca). Koncert paryski został nagrany przez BBC.
13 sierpnia grupa wystąpiła na Marquee Jazz and Blues Festival w Reading. Koncert okazał się katastrofą. Elektryczne pianino McCrae'a, a następnie mikrofon Wyatta zepsuły się. Koncert zamiast 45 minut trwał 15.
14 sierpnia rozpoczęły się sesje do drugiego albumu grupy zatytułowanego "Matching Mole's Little Red Record". Płyta została wydana 27 października 1972 r.
We wrześniu zespół wyjechał do Europy, gdzie koncertował w Holandii i Belgii. Po powrocie grupa się rozwiązała:

</doc>
<doc id="1566606" url="https://pl.wikipedia.org/wiki?curid=1566606" title="Bugenwilla gładka">
Bugenwilla gładka

Bugenwilla gładka, kącicierń gładki ("Bougainvillea glabra") – gatunek rośliny z rodziny nocnicowatych. Pochodzi z Brazylii, jest uprawiany w wielu krajach świata.
Morfologia.
Dziko rosnąca forma typowa to krzew o wysokości 4-5 m, posiadający cierniste pędy (uprawiane odmiany ozdobne nie mają cierni). Liście owalnego kształtu. Kwiaty niepozorne bladożółtego koloru otoczone okazałymi błyszczącymi podsadkami kwiatowymi w kolorze intensywnie różowym. Podsadki te imitują kwiat i służą jako powabnia dla owadów oraz w późniejszym okresie jako aparat lotny dla owoców. Owocem jest orzeszek otoczony resztką okwiatu.
Zastosowanie.
Ze względu na swoje bardzo obfite kwitnienie jest uprawiana jako roślina ozdobna. W Polsce ze względu na klimat może być uprawiana tylko w oranżeriach lub w mieszkaniach w pojemnikach jako roślina pokojowa. Możliwa jest uprawa bonsai w zamkniętych pomieszczeniach. Roślina kwitnie bardzo długo, zazwyczaj przez całe lato. W uprawie doniczkowej w mieszkaniach jej żywotność wynosi ok. 5 lat, gdyż później nadmiernie drewnieje i słabo kwitnie, ale w oranżeriach może żyć 25-30 lat.

</doc>
<doc id="1566607" url="https://pl.wikipedia.org/wiki?curid=1566607" title="Kącicierń gładki">
Kącicierń gładki



</doc>
<doc id="1566608" url="https://pl.wikipedia.org/wiki?curid=1566608" title="Bougainvillea glabra">
Bougainvillea glabra



</doc>
<doc id="1566610" url="https://pl.wikipedia.org/wiki?curid=1566610" title="Richard T. Davies">
Richard T. Davies

Richard Townsend Davies (ur. 28 maja 1920 w Nowym Jorku, zm. 30 marca 2005 w Waszyngtonie) – amerykański polityk i dyplomata, ambasador Stanów Zjednoczonych w Polsce (1973-1978).
Życiorys.
W czasie II wojny światowej pracował w delegaturze rządu Stanów Zjednoczonych ds. cywilno-wojskowych w Belgii i Holandii (1944) oraz w Niemczech (1944–1945). Był wojskowym.
Będąc ambasadorem w Polsce przygotowywał wizyty w PRL amerykańskich prezydentów: Geralda Forda w dniach 28-29 lipca 1975 oraz Jimmy’ego Cartera w dniach 29-31 grudnia 1977.
Znał osobiście najważniejszych hierarchów Kościoła katolickiego w komunistycznej Polsce: kardynałów Stefana Wyszyńskiego i Karola Wojtyłę.
Już po zakończeniu służby dyplomatycznej w Polsce, pomagał Ryszardowi Kuklińskiemu po jego ucieczce do Stanów Zjednoczonych w 1981.
Po śmierci Daviesa jego żona Jean Stevens Davies ofiarowała jego prywatną dokumentację Hoover Institution on War, Revolution and Peace przy Stanford University.

</doc>
<doc id="1566611" url="https://pl.wikipedia.org/wiki?curid=1566611" title="III atak UPA na Birczę">
III atak UPA na Birczę

III atak UPA na Birczę – atak oddziałów Ukraińskiej Powstańczej Armii na miasteczko Bircza, dokonany w nocy z 6 na 7 stycznia 1946 roku.
Sytuacja przed atakiem.
Od 1943 roku na Wołyniu, a od 1944 roku również w Małopolsce Wschodniej, oddziały UPA realizowały akcję depolonizacji terenów uważanych przez organizację za etniczne ziemie ukraińskie. Również na terenie obecnej Polski, UPA dążąc do zdestabilizowania polskiej władzy atakowała polską ludność cywilną na terenie określanym jako Zakerzonia. W tym samym czasie, tj. w drugiej połowie 1944 Polska na mocy tzw. Układów republikańskich rozpoczęła wysiedlanie ludności ukraińskiej do ZSRR. W odpowiedzi na to dowództwo UPA wydało rozkaz atakowania siedzib komisji wysiedleńczych, konwojów oraz infrastruktury komunikacyjnej, jak również palenia wysiedlonych wiosek w celu zapobieżenia polskiemu osadnictwu.
W Birczy ulokowano siedzibę komisji wysiedleńczej oraz silny garnizon wojskowy, rozpoczęto również organizowanie Milicji Obywatelskiej i obsadzanie nią posterunków.
W dwóch wsiach – Borownicy i Hucie Brzuskiej działały silne samoobrony polskiej ludności, wspierane przez działające zza Sanu oddziały Zgrupowania Warta, oraz oddziały „Pirata” i Romana Kisiela „Sępa”. Usiłując zmusić ludność ukraińską do opuszczenia ojcowizny, wszystkie te formacje popełniły wiele morderstw i rabunków (zbrodnie w Sufczynie, Brzusce, Bachowie, Pawłokomie, Skopowie).
Bircza znajdowała się w strefie przygranicznej. Wprawdzie już 16 sierpnia 1945 roku zawarto umowę graniczną, ale zaczęła obowiązywać od 5 lutego 1946 roku i dopiero wtedy dokonano wyznaczenia granicy w terenie. Granica znajdowała się bliżej Birczy niż obecnie (rejon Ustrzyk Dolnych przyłączono dopiero w 1951 roku), dlatego też w okolicach Birczy krążyły również jednostki NKWD.
Oprócz Birczy silne garnizony wojskowe stacjonowały w Kuźminie i Żohatynie.
Plan ataku.
Autorem planu ataku był porucznik Mychajło Galo „Konyk”. Celem ataku było zniszczenie kwaterującego w mieście garnizonu Ludowego Wojska Polskiego, zniszczenie posterunku Milicji Obywatelskiej, biura komisji wysiedleńczej oraz spalenie miasta.
Atak był wyznaczony na Wigilię wschodniego Bożego Narodzenia, na godzinę 2:00 w nocy. Jednak w następstwie różnych przeszkód rozpoczął się na poszczególnych odcinkach niejednocześnie – około 3:00.
Kureń został podzielony na dwie grupy - wschodnią i zachodnią.
Grupa wschodnia, to jest sotnia U-4 („Burłaki”) i U-7 („Łastiwki”), pod ogólnym dowództwem „Burłaki” miały prowadzić uderzenie od południowego wschodu (U-4) i północnego wschodu (U-7), celem związania ogniem i odwrócenia uwagi obrońców od kierunków północnego i południowo-zachodniego, skąd miał nastąpić główny atak. Ponadto sotnia U-4 miała zdobyć bunkry przy pałacu i zniszczyć sam pałac, posterunek Milicji Obywatelskiej i pobliskie domy.
Czota 511 miała za zadanie utworzyć zaporę na drodze na południe od Birczy, chroniąc w ten sposób tyły atakujących czot 510 i 512. Czota 510 zajęła stanowisko na skarpie na wschód od pałacu (50 m od polskich bunkrów), a 512 – w rzece Stupnicy, koło mostu na zachód od Birczy.
Grupa zachodnia działała dwoma pododdziałami, niezależnie od siebie – z południowego zachodu U-6 („Jara”), a z północnego zachodu U-2 pod dowództwem „Orskiego”. Przy U-2 znajdowało się również stanowisko głównodowodzącego „Konyka”. Do grupy zachodniej należał również oddział Służby Bezpeky (w sile czoty). Oddziały grupy zachodniej, pokonując spodziewany polski opór, miały połączyć się w centrum Birczy.
Polskie siły zwiad UPA szacował na 960 żołnierzy piechoty LWP (był to wzmocniony 2 batalion 26 pp), oprócz tego w Birczy znajdowało się około 140 milicjantów, oraz dwie ciężarówki wojsk NKWD, przybyłe poprzedniego dnia. W Birczy stacjonowała również konna grupa manewrowa, licząca około 100 żołnierzy, jednak wieczorem wyruszyła na akcję do Dobrej Szlacheckiej.
Atak.
Atak grupy zachodniej.
Główne natarcie sotni U-2 prowadzone osobiście przez„Konyka” od strony Nowej Wsi. Natarcie miało rozpocząć się o godzinie 2, jednak z powodu ciężkiej drogi rozpoczęło się o godzinie 2:45. Oddziały maszerowały w następującej kolejności: czota 504, 506, bojówka SB i czota 505. Kolumna była bardzo rozciągnięta, kiedy czołowy pododdział dochodził już do Birczy, ostatnia czota znajdowała się jeszcze na Nowej Wsi. „Konyk” wraz z czołowym oddziałem zatrzymał się 300 m od Birczy i oczekiwał na dowódców innych pododdziałów. W tym momencie usłyszano strzały na odcinku atakowanym przez „Jara”. „Konyk” wydał rozkaz atakowania w lewo, biegiem.
Między budynkami przedmieścia udało się wedrzeć jedynie tyralierze czoty 504 „Pawlenki”, przy której znajdowali się „Konyk” i „Orśkyj”. Czoty 504 i 505 „Bartla” i „Czajki”, które znajdowały się dalej, spóźniły się z natarciem, weszły już na teren oświetlony płonącym budynkiem, i poniosły ciężkie straty. Jeszcze nie dopalił się pierwszy budynek, kiedy zapalił się następny. Pododdziały 505 i 506 były dobrze oświetlone, oraz atakowały murowany budynek starostwa, znajdujący się na wysokiej skarpie, poniosły więc ciężkie straty.
Dodatkowo przy drodze do Nowej Wsi zapalił się następny budynek, i znowu oświetlił teren ataku, ułatwiając polski ostrzał.
Bez żadnych koordynacji z poprzednim uderzeniem rozwijała natarcie sotnia U-6 od strony lasu na wzgórzu, wznoszącym się po lewej stronie potoku, który wpadał do Stupnicy za nową cerkwią. Czota 518 – d-ca prawdopodobnie „Sukatyj”, działająca na lewym skrzydle, zamiast pod cerkwią wyszła na polskie stanowisko obrony na "Kamiennej Górce", a czoty 516 (d-ca „Sahajdak”) i 517 (d-ca „Buk”) samowolnie wycofały pod ogniem do lasu. „Jar” polecił czocie 518 cofnąć się na jej stanowisko wyjściowe, a sam wrócił, by przyprowadzić z powrotem obydwa pododdziały. Czocie 518 udało się wreszcie wedrzeć do miasta koło starej cerkwi i przebić w górę do Starego Cmentarza, gdzie połączył się z czotami doprowadzonymi przez „Jara”.
Przeciwnatarcie polskie zepchnęło czoty do opuszczonych przez obrońców okopów na południe od miasta, z których ostatecznie zostały wyparte o godzinie 6, tj. w 15 minut po zlikwidowaniu natarcia sotni „Orśkiego”. Umożliwiło to obrońcom wyjście na "Walkową Górę" i rażenie z moździerza pododdziałów walczącego jeszcze zgrupowania „Burłaki”.
Atak grupy wschodniej.
Jeszcze zanim oddział U-4 zajął stanowiska, na prawym skrzydle, na kierunku marszu sotni U-7, rozległy się strzały, które zaalarmowały polską obronę. Polacy zajęli stanowiska w bunkrach koło pałacu, posterunku MO, oraz w murowanym kościele otoczonym kamiennym murem, i pobliskiej murowanej szkole i rozpoczęli oświetlanie przedpola rakietami i reflektorami, oraz zmasowany ostrzał.
Czota 510 starała się zlokalizować źródła ostrzału, strzelając raz z lewego, raz z prawego skrzydła. Druga połowa oddziału lokalizowała wtedy polskie umocnienia, i starała się je zniszczyć. To samo czyniła czota 512. W tym czasie zobaczono pożar i usłyszano straty po przeciwnej stronie miasteczka, co oznaczało, że już wszystkie oddziały wkroczyły do akcji. Czota 512 otrzymała rozkaz ostrzeliwać bunkry i dwór. W tym czasie czota 510 nacierała na bunkry. Posuwając się skokami zdobyła najpierw okopy przed bunkrami, a następnie same bunkry, i podpaliła je. Czota 512 posuwając się skokami, a częściowo się czołgając potokiem i rowami po obu stronach drogi, podeszła pod posterunek MO i kościół, i zniszczyła jeden bunkier wraz z moździerzem i ckm-em oraz spaliła dziesięć drewnianych domów.
Około godz. 7 rano sotnia wycofała się na stanowiska wyjściowe i lewym skrzydłem nawiązywała kontakt z sotnią U-4 „Burłaka”, działającą na odcinku od mostu, na szosie przemyskiej – czota 512, d-ca „Wańka” w stronę Woli Korzenieckiej czota 510. Burłak nie zezwolił na zejście sotni „Łastiwki” z pola walki, by nie odsłonić swego prawego skrzydła. Tak obie sotnie wytrwały na stanowiskach do godziny 8, pomimo że po przeciwnej stronie miasteczka nie było słychać już strzałów.
Odwrót.
Kiedy Burłaka zauważył, że strzały po zachodniej stronie umilkły, a Polacy przerzucili swoje siły w jego stronę, nakazał odwrót. Zabezpieczająca jego lewą flankę czota – d-ca „Zaliznyj”, rozmieszczona na południe od dworu, została sama, okrążona przez opisane wyżej przeciwnatarcie w kierunku góry "Walkowej", nakazał odwrót swoich oddziałów na południe, do lasu w stronę Łomnej. Odwrót prowadzony był pod ostrzałem ckm i moździerzy z góry "Walkowej". Próbowano również odciąć oddziałowi drogę odwrotu na południe w kierunku Woli Korzenieckiej i Łomnej, i zniszczyć go na otwartej przestrzeni. Pościg trwał na odcinku 3 km, jednak oddziałowi udało się dotrzeć do lasu i na granicy lasu powstrzymać pogoń konnej kompanii WP.
Czoty 505 i 506 nie wytrzymały ostrzału i opuściły stanowiska, wycofując się ku Nowej Wsi o godzinie 5. Czota 504 zeszła z pola walki o godzinie 6:30. Sprawozdanie nie wspomina w ogóle o prowadzeniu walki przez oddział SB. Przypuszczalnie pełnił on rolę żandarmerii, lub przeznaczony był do działań policyjnych wewnątrz miejscowości.
Straty.
Według meldunku ukraińskiego, w walce zginęło 23 członków UPA (w tym „Konyk” i „Orski”, część z banderowców odniosła rany, zostali dobici następnego dnia rano), a 22 zostało rannych, w tym dwóch ciężko (zostali zabrani do leśnych szpitali, w walce tej odniósł rany m.in. Jurij Boreć). Ten sam meldunek szacuje straty polskie na 70 zabitych i nieznaną ilość rannych. Przebieg wydarzeń (atak na odsłoniętym terenie) wskazuje jednak, że te dane były potraktowane propagandowo. Znacznie bliższe prawdy są dane podawane przez źródła polskie.
Polskie źródła podają, że UPA poniosła straty w wysokości 140 zabitych i 12 wziętych do niewoli, natomiast po stronie polskiej było (według Ginalskiego i Wysokińskiego) tylko 9 rannych.
Jednak ekshumacja podjęta w 1999 roku wykazała, że w miejscu wskazanym jako miejsce pochówku członków UPA znajduje się 28 szkieletów. Stan części szkieletów wskazywał, że część rannych w walce została pobita na śmierć, lub zabita strzałem w głowę z niewielkiej odległości. Stwierdzono, że w grobie oprócz 23 członków UPA znajdowały się ciała 5 osób cywilnych, więzionych wcześniej w miejscowym areszcie, zabitych następnego dnia rano.
Spłonęło również kilkanaście domów, został również zniszczony pałac w Birczy.

</doc>
<doc id="1566613" url="https://pl.wikipedia.org/wiki?curid=1566613" title="Piotr Witold Lech">
Piotr Witold Lech

Piotr Witold Lech (ur. 25 lutego 1966 w Krakowie) – pisarz fantasy i science fiction, historyk, historyk wędkarstwa.
Życiorys.
Z wykształcenia historyk, absolwent Uniwersytetu Jagiellońskiego.
Debiutował w 1993 roku zbiorem opowiadań fantasy Dżamis. Tom nie znalazł uznania w oczach części krytyków, ale teksty Lecha zostały przyjaźnie przyjęte przez czytelników
Opowiadania Lecha były publikowane w czeskich czasopismach Ikarie (1/2000), Dech Draka (6/1998), a także w antologii polskich opowiadań fantastycznych Maladie (Leonardo, 1996). A wydane przez wydawnictwo Leonardo autorskie zbiory opowiadań spotkały się w Czechach z pozytywnym przyjęciem zarówno krytyków, jak i czytelników.
Od końca lat 90. regularnie wydawany przez Nową Fantastykę i Fantastykę Wydanie Specjalne. Ostatnio pojawia się także na łamach olsztyńskiego magazynu fantastyki SFinks, najczęściej w charakterze autora prozy.
W 2020 większość opowiadań publikowanych przez Fantastykę znalazło się w zbiorze pt. "Cieć swojego software'u", wydanym przez Stalker Books, wydawnictwo Wojtka Sedeńki
To samo wydawnictwo od roku 2020 wydaje cykl "Poliamoria Space Story" ( dotąd cztery tomy), którego zakończenie zaplanowano na 2022 r.
W AQQ i Krakersie ukazało się kilka komiksów, do których napisał scenariusze.
W 2009 roku opublikował książkę popularnonaukową o wojnach Władysława Łokietka z Zakonem Krzyżackim.
Jest też Lech działaczem i publicystą wędkarskim, związanym z magazynami „Sztuka Łowienia na sztuczną muchę”, "Wędkarstwo moje hobby" i "Wędkarstwo360" gdzie publikuje swoje artykuły dot. historii wędkarstwa, opowiadania wędkarskie, a także wywiady ze znanymi ludźmi parającymi się wędkarstwem muchowym (m.in. wywiad z Andrzejem Sapkowskim).
W latach 2016 i 2020 ukazały się jego dwie książki o historii wędkarstwa na ziemiach polskich.

</doc>
<doc id="1566615" url="https://pl.wikipedia.org/wiki?curid=1566615" title="Rozmowy Niedokończone">
Rozmowy Niedokończone



</doc>
<doc id="1566622" url="https://pl.wikipedia.org/wiki?curid=1566622" title="Autonomiczny subsystem pobudzania">
Autonomiczny subsystem pobudzania

Autonomiczny subsystem pobudzania jest to jeden z subsystemów pobudzania. Należy do elementów autonomicznego systemu gospodarczego. Kształtuje się on samoczynnie bez ingerencji państwa. Zależy on głównie od celów podmiotów systemu gospodarczego, czyli ludzi związanych z tymi podmiotami. 
Rozważmy to na przykładzie. Celem właścicieli jest maksymalizacja dochodu. Mamy tu zidentyfikowany jeden z elementów – cel właścicieli. Właściciel zatrudnia ludzi. Załóżmy, że dla nich też jest istotna maksymalizacja zysku. W przypadku gdy właściciel uzależniłby poziom płac zatrudnionych od ich produktywności, wtedy byłby system powiązań między celem zatrudnionych a ich wydajnością. Zwiększenie produktywności pracy jest jednocześnie środkiem realizacji celu zatrudnionych i właścicieli. Powyższy system pobudzania kształtuje się pod wpływem dwóch czynników: maksymalizacji zysku i płac. Zatrudnieni, chcąc realizować swój cel muszą wydajnie pracować. Wydajna praca jest nie tylko środkiem realizacji celu ale też środkiem realizacji celu właścicieli.
Bibliografia.
Jan Kaja, Polityka gospodarcza. Wstęp do teorii, Oficyna Wydawnicza SGH, Warszawa 1999

</doc>
<doc id="1566623" url="https://pl.wikipedia.org/wiki?curid=1566623" title="Kometa clovis">
Kometa clovis



</doc>
<doc id="1566626" url="https://pl.wikipedia.org/wiki?curid=1566626" title="Czesław Malinowski">
Czesław Malinowski

Czesław Malinowski (ur. 14 lipca 1912 w Konecku, zm. 18 listopada 1986 w Warszawie) – kapitan nawigator Polskich Sił Powietrznych w Wielkiej Brytanii, kawaler Orderu Virtuti Militari, wieloletni nawigator Polskich Linii Lotniczych LOT.
Życiorys.
W 1931 ukończył Korpus Kadetów Nr 3 w Rawiczu, a dwa lata później Szkołę Podchorążych Piechoty w Komorowie. 5 sierpnia 1933 Prezydent RP Ignacy Mościcki mianował go podporucznikiem ze starszeństwem z 15 sierpnia 1933 i 293. lokatą w korpusie oficerów piechoty, a minister spraw wojskowych wcielił do 71 pułku piechoty w Zambrowie. Na stopień porucznika został awansowany ze starszeństwem z dniem 19 marca 1937 i 110. lokatą w korpusie oficerów piechoty. Zgłosił się na Kurs Aplikacyjny Oficerów Lotnictwa, który ukończył w 1935 ze specjalnością lotniczą obserwator. Przeniesiony do 4 pułku lotniczego w Toruniu i przydzielony do 41 eskadry liniowej. W marcu 1939, w tym samym stopniu i starszeństwie, zajmował 14. lokatę w korpusie oficerów lotnictwa, grupa liniowa. Był wówczas dowódcą kompanii portowej Bazy Lotniczej.
Jeszcze przed rozpoczęciem działań wojennych w połowie lipca 1939 samolotem pilotowanym przez płk. pil. Bolesława Stachonia, ówczesnego dowódcę 4 pułku lotniczego, później d-ca lotnictwa Armii „Pomorze” wraz pchor. obs. Janem Klocek,z rozkazu dowódcy Armii „Pomorze” wykonał rozpoznanie fotograficzne i wzrokowe wojsk oraz instalacji wojskowych w tym lotnisk w okolicach Królewca i Olsztyna (Prusy Wschodnie) oraz nad granicą z Wolnym Miastem Gdańskiem. Do wybuchu wojny wylatał 150 h i awansował do stopnia porucznika.
W czasie kampanii wrześniowej wykonał jeden lot bojowy na rzecz swojej eskadry. 2 września z lotniska Zdunowo załoga w składzie por. obs. Czesław Malinowski, ppor. pil. Bolesław Kuzian i st. szer. Tadeusz Rybacki, dokonała rozpoznania wojsk nieprzyjaciela na drogach w rejonie Olsztynek – Nidzica – Wielbark (nad ówczesnymi Prusami Wschodnimi). Według relacji obserwatora por. Malinowskiego zrzucono także bomby na stację kolejową w Nidzicy. Było to prawdopodobnie pierwsze bombardowanie terytorium III Rzeszy w czasie II wojny światowej, jednakże była to samodzielna akcja personelu eskadry, wykonana podczas lotu rozpoznawczego, a nie wykonanie rozkazu bojowego wyższego dowództwa. 11 września w czasie przelotu ostatniego samolotu PZL.23B Karaś na nowe lotnisko w Brześciu nad Bugiem, samolot został ostrzelany przez myśliwce nieprzyjaciela, a uszkodzony samolot rozbił się podczas lądowania. 18 września wraz z resztą eskadry przekroczył granicę polsko-rumuńską. Internowany w obozie w Craiovej, już na początku października ewakuował się do Jugosławii, a dalej do Francji i w końcu Wielkiej Brytanii.
Od grudnia 1940 służył w 301 dywizjonie bombowym „Ziemi Pomorskiej”. Podczas drugiej tury lotów bojowych uczestniczył w bombardowaniu floty inwazyjnej w portach nad kanałem La Manche, w nalotach nad Berlin, Bremę, Zagłębie Ruhry etc. Wraz z innymi załogami RAF brał udział w operacji przeciwko pancernikom Kriegsmarine „Gneisenau” i „Scharnhorst”. Po zakończeniu lotów bojowych pracował jako instruktor nawigacji w ośrodku szkoleniowym w Brighton. Korzystając z możliwości dla demobilizowanych lotników, zdobył uprawnienia nawigatora cywilnego lotnictwa komunikacyjnego.
W 1947 wraz z rodziną powrócił do Polski. Od 15 września tego roku był zatrudniony w PLL „LOT”. Ze względu na ograniczone zaufanie władzy ludowej rzadko bywał w powietrzu, głównie wykorzystywany jako naziemny instruktor nawigator. W lutym 1954 w czasie kolejnej fali represji zwolniony z PLL „LOT” z wilczym biletem do jakiejkolwiek pracy. Przez 1,5 roku pracował dorywczo jako robotnik budowlany, a później jako magazynier w PKS. Wiosną 1957 dzięki październikowej odwilży mógł powrócić do pracy w PLL „LOT”, a w 1958 do latania. W dwa lata później jako jeden z pierwszych odbył przeszkolenie na turbośmigłowych samolotach Ił-18. Do czasu emerytury w 1975 r. wylatał w PLL „LOT” ponad 7 mln kilometrów, spędzając ponad 12 tys. godzin w powietrzu. Poza pracą działał w Zespole Nawigacji PAN oraz Kole Lotniczym ZBoWiD przy PLL „LOT”. Będąc już na emeryturze wraz z kolegą pilotem Klemensem Długaszewskim, również wieloletnim pracownikiem LOT-u, został symbolicznym ojcem chrzestnym nowego samolotu typu Ił-62M, któremu nadano imię gen. Władysława Sikorskiego (numer SP-LBD).

</doc>
<doc id="1566629" url="https://pl.wikipedia.org/wiki?curid=1566629" title="Kościół św. Wojciecha w Warszawie">
Kościół św. Wojciecha w Warszawie



</doc>
<doc id="1566638" url="https://pl.wikipedia.org/wiki?curid=1566638" title="Wałbrzyskie Zakłady Koksownicze „Victoria”">
Wałbrzyskie Zakłady Koksownicze „Victoria”

Wałbrzyskie Zakłady Koksownicze „Victoria” S.A. – polski producent koksu odlewniczego oraz jedyny w kraju producent koksu specjalnego KĘSY S I o granulacji +100 mm. Przedsiębiorstwo powstało w maju 1999 jako jednoosobowa spółka Skarbu Państwa na bazie utworzonych w 1961 Zakładów Koksowniczych „Wałbrzych”, a od stycznia 2007 funkcjonuje pod obecną nazwą. Wchodzi w skład Grupy Kapitałowej, która ma 93,23% udziałów w kapitale zakładowym spółki. W WZK Victoria zatrudnionych jest ok. 500 osób.
W skład Grupy WZK „Victoria” wchodzi również Zakład Usług Energetycznych „epeKoks” Sp. z o.o. – spółka działająca w dziedzinie energetyki, elektryki oraz automatyki kontrolno-pomiarowej, realizująca projekty związane z remontami urządzeń przemysłowych, prefabrykacją i montażem konstrukcji stalowych, rurociągów przemysłowych, obróbką oraz wykonawstwem budowlanych obiektów przemysłowych, biurowych i mieszkaniowych, nawierzchni z kostki brukowej i betonowej oraz sieci kanalizacyjnych, który zatrudnia ok. 160 pracowników.
Historia.
Przemysł koksowniczy na ziemi wałbrzyskiej pojawił się w XVIII wieku.
Produkcja.
Zakład ma 6 baterii koksowniczych typu Vi-75 i jest producentem koksu odlewniczego specjalnego KĘSY 1 S o granulacji +100 mm. WZK Victoria w swojej ofercie ma koks odlewniczy, wielkopiecowy i przemysłowo-opałowy oraz produkuje produkty węglopochodne: smołę koksowniczą, siarkę oraz benzol. Rocznie produkuje ponad 600 tys. ton koksu, z czego ok. 500 tys. ton koksu odlewniczego specjalnego.
Udział WZK „Victoria” S.A. w produkcji koksu w Polsce wynosi 5%. W 2017 Victoria oddała do użytku nową baterię koksowniczą z jedynym stalowym kominem w Polsce, z zamontowaną ciągłą analizą spalin (wysokość komina 70 m).
Ochrona środowiska.
Wałbrzyskie Zakłady Koksownicze „Victoria” Spółka Akcyjna funkcjonuje w oparciu o wdrożony i certyfikowany Zintegrowany System Zarządzania w zakresie produkcji i sprzedaży koksu i produktów węglopochodnych obejmujący:
W latach 2010–2012 wdrażany był program inwestycyjny w zakresie ochrony środowiska. 27 lipca 2012 została uruchomiona instalacja oczyszczania gazu koksowniczego z amoniaku i siarkowodoru, co pozwoliło na wyeliminowanie odpadów technologicznych i ich ekologiczną utylizację. Jest to instalacja bezodpadowa, bezściekowa i w pełni skomputeryzowana. Cały układ technologiczny został zhermetyzowany i zautomatyzowany. Dzięki temu WZK Victoria spełnia wymogi dotyczące ochrony środowiska i jednocześnie produkuje najwyższej jakości produkty węglopochodne.
Spółka podjęła też inwestycje mające na celu podwyższenie mocy produkcyjnej Biologicznej Oczyszczalni Wód Poprocesowych.
Za swoją działalność firma została wyróżniona w wielu prestiżowych konkursach i rankingach, m.in. tytułem Perły Polskiej Gospodarki za zajęcie I miejsce w kategorii Perły Duże.

</doc>
<doc id="1566642" url="https://pl.wikipedia.org/wiki?curid=1566642" title="Stopa redystrybucji budżetu">
Stopa redystrybucji budżetu

Stopa redystrybucji budżetu - stosunek wydatków budżetowych do produktu krajowego brutto. Wskaźnik ten ukazuje ostateczne (bezpośrednie i pośrednie) rozdysponowanie przez fundusze publiczne produktu narodowego brutto oraz faktyczny wpływ państwa na gospodarkę. Wysoka wartość wskaźnika świadczy o tym, że budżet w znacznym stopniu decyduje o strukturze podziału PKB, a tym samym ma również duże możliwości sterowania wydatkami konsumpcyjnymi oraz inwestycyjnymi, zaś jednostki mają małą swobodę przy podejmowaniu decyzji gospodarczych. Wartość stopy redystrybucji budżetu w krajach rozwiniętych jest bardzo zróżnicowana i może się zmieniać w czasie, zależnie od przyjętej doktryny ekonomiczno-społecznej, warunków społeczno-gospodarczych, geograficzno-historycznych czy też politycznych. Obecnie stopa redystrybucji budżetu jest bardzo wysoka w Szwecji (ok.60%), a bardzo niska np. w Korei Południowej (ok.20%). Kluczową kwestią jest, aby zbyt duża redystrybucja budżetu nie hamowała efektywnego funkcjonowania gospodarki oraz jej zrównoważonego rozwoju.

</doc>
<doc id="1566644" url="https://pl.wikipedia.org/wiki?curid=1566644" title="Lella Lombardi">
Lella Lombardi

Maria Grazia „Lella” Lombardi (ur. 26 marca 1941 roku we Frugarolo; zm. 3 marca 1992 roku w Mediolanie) – włoska zawodniczka startująca w wyścigach samochodowych.
Jedyna kobieta, która zdobyła punkty w Mistrzostwach Świata Formuły 1.
Życiorys.
Na początku kariery startowała w lokalnych zawodach Formuły 3 i Formuły Ford, by w 1974 roku zająć czwarte miejsce w Mistrzostwach Formuły 5000. W tym samym roku próbowała – bez powodzenia – zakwalifikować się do Grand Prix Wielkiej Brytanii.
Wkrótce poznała włoskiego arystokratę i producenta kawy, Vittorio Zanona, który sfinansował pełny sezon startów w Formule 1 w 1975 roku. Lombardi używała w nim byłego samochodu Vittorio Brambilli, Marcha 751, natomiast sponsorem była firma Zanona – Lavazza.
W swoim drugim starcie, podczas Grand Prix Hiszpanii na torze ulicznym w parku Montjuïc zajęła szóste miejsce, zdobywając pół punktu do klasyfikacji generalnej. Wyścig został przerwany po 29. okrążeniach z powodu wypadku Rolfa Stommelena, w którym zginęło czterech kibiców.
W dalszej części sezonu jej najlepszym wynikiem było siódme miejsce w Grand Prix Niemiec. W klasyfikacji generalnej sezonu zajęła 21. miejsce.
Sezon 1976 ponownie rozpoczęła za kierownicą Marcha, lecz już po pierwszym wyścigu została zastąpiona przez Ronnie Petersona. Później zaliczyła jeszcze trzy starty w prywatnym zespole RAM Racing, ale zakwalifikowała się tylko do Grand Prix Austrii,w którym zajęła dwunaste miejsce. Był to jej ostatni występ w Formule 1 (łącznie w latach 1974-1976 zaliczyła ich dwanaście; najwięcej spośród wszystkich kobiet startujących w F1).
W dalszych latach kariery startowała w wyścigach samochodów sportowych i turystycznych. W 1977 roku wzięła nawet udział w wyścigu NASCAR na torze Daytona; z kolei w 1984 roku została pierwszą kobietą, startującą w cyklu DTM.
Oprócz kilku mniejszych zwycięstw (Ignazio Giunti Trophy 1979, Ore di Mugello 1981), jej największym sukcesem było drugie miejsce w rundzie Mistrzostw Świata Samochodów Sportowych, "1000 km Monza" w 1981 roku, gdzie partnerowała Giorgio Francii w prototypie Osella-BMW.
Pod koniec lat 80. zdiagnozowano u niej raka, co zakończyło karierę sportową i doprowadziło do śmierci w wieku zaledwie 50 lat.

</doc>
<doc id="1566646" url="https://pl.wikipedia.org/wiki?curid=1566646" title="Podejście pozytywne">
Podejście pozytywne

Podejście pozytywne — jedno z podejść metodologicznych polityki gospodarczej. Przedmiotem badania jest zawsze obiektywna rzeczywistość. Zwolennicy tego modelu nie poszukują odpowiedzi na pytania, jak powinna wyglądać polityka gospodarcza, ale jaka ona faktycznie jest lub była i dlaczego.
Istotnym punktem badań prowadzonych w opraciu o tę metodę jest identyfikacja faktów, które składają się na politykę gospodarczą danego państwa i pozwalają logicznie objaśnić jego funkcjonowanie.
Zazwyczaj wykorzystanie ujęcia pozytywnego w badaniach prowadzonych nad polityką gospodarczą jest trudniejsze niż w przypadku zastosowania ujęcia normatywnego. W przypadku podejścia pozytywnego wymagane są bowiem żmudne badania nad różnorodnymi faktami składającymi się na złożony obiekt ekonomiczny. Ocena tych faktów wymaga chłodnego obiektywizmu, bez którego rzetelna analiza rzeczywistości jest niemożliwa, przy czym zachowanie pełnego obiektywizmu jest rzeczą niezmiernie trudną.
Podejście pozytywne mimo większego stopnia złożoności ma przewagę nad podejściem normatywnym, często opartym na nierealistycznych założeniach, co skutkuje dużą sugestywnością, ale jednocześnie teorie takie nie tłumaczą dobrze rzeczywistości nieodpowiadającej sztucznym założeniom.

</doc>
<doc id="1566648" url="https://pl.wikipedia.org/wiki?curid=1566648" title="Podejście normatywne">
Podejście normatywne

Podejście normatywne – jedno z podejść metodologicznych polityki gospodarczej. Główną cechą tego podejścia jest poszukiwanie odpowiedzi na pytanie jak powinno być. 
Podejście normatywne ma zalety i wady.
Zalety:
Podejście normatywne ma wielu zwolenników wśród ekonomistów. 
Wady:

</doc>
<doc id="1566651" url="https://pl.wikipedia.org/wiki?curid=1566651" title="Adam Leon Michał Czarliński-Schedlin">
Adam Leon Michał Czarliński-Schedlin

Adam Leon Michał Czarliński-Schedlin (ur. 29 września 1870 w Zakrzewku, zm. 30 kwietnia 1956 w Chełmży) – działacz społeczny, pierwszy starosta toruński w odrodzonej Rzeczypospolitej, starosta grudziądzki.
Życiorys.
Wywodził się z kaszubskiej rodziny szlacheckiej Czarlińskich. Syn Leona i Bronisławy z Mazowieckich h. Dołęga. Ukończył gimnazjum toruńskie i w 1890 roku zdał maturę. Następnie studiował rolnictwo i ekonomię na uniwersytecie w Berlinie. Odbył jednoroczną służbę wojskową w wojsku niemieckim. Po ukończeniu praktyki rolniczej, objął we wrześniu 1898 roku na własność rodzinny majątek w Zakrzewku.
Był wielokrotnym członkiem Rady Patronackiej Kółek Rolniczych, należał do Towarzystwa Naukowego w Toruniu, brał czynny udział w działaniach mających na celu powrót Pomorza do Polski, utworzył w 1918 roku Toruńską Straż Ludową i wybrano go na prezesa Powiatowej Rady Ludowej w Toruniu.
Jego dwór w Zakrzewku był jednym z punktów przerzutowych do Wojska Polskiego oraz był miejscem spotkań towarzyskich. Do majątku Zakrzewko wiosną i latem 1919 roku z całego Pomorza przyjeżdżali ochotnicy do armii polskiej, których po zaopatrzeniu potajemnie przemycano poprzez granicę w pobliskim Lubiczu do Wolnej Polski. Częstym gościem właścicieli był generał Józef Haller.
Był starostą toruńskim w latach 1920–1926 i grudziądzkim w latach 1926–1928. Z dniem 1 stycznia 1929 przeszedł na emeryturę.
Papież Pius XI uhonorował Adama Czarlińskiego godnością tajnego świeckiego szambelana Jego Świątobliwości. 
Pochowany został w grobowcu rodzinnym w Papowie Toruńskim (drugi rodzinny grobowiec znajduje się w Grzywnie).
Życie prywatne.
Od 25 października 1898 roku był żonaty z Marią Aubracht Prądzyńską (1878–1929), z którą miał pięcioro dzieci: Leona (1899–1939), Gabrielę (1901–1989), Lucjana (1905–1931), Józefa (1907–1908) i Aleksandrę (1909–1981).

</doc>
<doc id="1566653" url="https://pl.wikipedia.org/wiki?curid=1566653" title="Project Gutenberg">
Project Gutenberg



</doc>
<doc id="1566657" url="https://pl.wikipedia.org/wiki?curid=1566657" title="Massacra">
Massacra

Massacra to francuski zespół thrash/deathmetalowy działający w latach 1986-1997. 
Massacra był jednym z dominujących zespołów death/thrash metalowych we wczesnych latach 90. we Francji. Po nagraniu trzech demówek w latach 80., udało im się podpisać kontrakt z niemiecką wytwórnią Shark Records, co zaowocowało debiutanckim albumem "Final Holocaust" wydanym w 1990. Po wydaniu dwóch udanych albumach "Enjoy the Violence" oraz "Signs of the Decline" zespół rozwiązał kontrakt z wytwórnią w 1993 roku z powodu nieporozumień wynikających z podążaniem za nowymi trendami przez wytwórnię.
Grupa podpisała nowy kontrakt z dużą wytwórnią Phonogram. Zespół zadecydował, aby nie powielać stylów muzycznych z poprzednich albumów, więc wydany w 1994 roku album "Sick" charakteryzuje się riffami groove-metalowymi utrzymanymi w średnim tempie. Muzycznie przypomina on ówczesną Metallikę, natomiast wokal i teksty przypominające Rona Brodera z zespołu Coroner. To interesujące wydawnictwo zawiodło starych fanów zespołu, którzy oczekiwali albumu pozostającego w gatunkach death/thrash metal.
Niektórzy członkowie zespołu w 1996 roku formują poboczny projekt w klimatach industrialnych o nazwie Zero Tolerance, i udaje im się wydać album nakładem Active Records. 
6 czerwca 1997 z powodu raka skóry umiera Fred Duval. Miał 29 lat. Zespół zostaje rozwiązany. 

</doc>
<doc id="1566658" url="https://pl.wikipedia.org/wiki?curid=1566658" title="SMS PZPS II Sosnowiec">
SMS PZPS II Sosnowiec



</doc>
<doc id="1566662" url="https://pl.wikipedia.org/wiki?curid=1566662" title="Pożytek pszczeli">
Pożytek pszczeli

Pożytek pszczeli – zebrane przez pszczoły surowce pochodzenia roślinnego, wykorzystywane przez nie do wyrobu miodu i pierzgi.
Pokarm i surowiec.
Pożytek pszczeli przyniesiony do ula, czyli wziątek pszczeli, to zebrane pyłki kwiatowe, nektar oraz spadź (czyli odpowiednio – pożytek pyłkowy, nektarowy lub spadziowy), będące pokarmem oraz surowcem przerabianym przez pszczoły na miód i pierzgę. Do pożytków zalicza się także kit pszczeli, czyli żywiczne wydzieliny pokrywające pąki roślin.
Wyróżnia się pożytek pszczeli wiosenny (zwany wczesnym), pożytek pszczeli letni oraz późnoletni (zwany późnym). Pożytek letni stanowiący główne źródło surowca do wytwarzania miodu występuje zazwyczaj na przełomie czerwca i lipca, tj. podczas kwitnienia licznych roślin miododajnych, dlatego też nazywany jest pożytkiem pszczelim głównym.

</doc>
<doc id="1566671" url="https://pl.wikipedia.org/wiki?curid=1566671" title="Adrian Świątek">
Adrian Świątek

Adrian Świątek (ur. 22 lipca 1986 w Poznaniu) – polski piłkarz występujący na pozycji napastnika. Od 2018 roku także piłkarz plażowy.
Kariera klubowa.
Świątek jest wychowankiem Warty Poznań.
Przed rundą wiosenną sezonu 2004/2005 został wypożyczony z klubu UKS SMS Łódź do III-ligowej Stali Głowno.
W lipcu 2006 roku został zawodnikiem ŁKS-u Łódź. 29 lipca zadebiutował w najwyższej klasie rozgrywkowej w meczu z Pogonią Szczecin i zdobył też w tym spotkaniu swoją debiutancką bramkę.
W styczniu 2007 został wypożyczony na rok do II-ligowego Piasta Gliwice. Jednak już w czerwcu gliwicki klub postanowił rozstać się z zawodnikiem, a ten przed rozpoczęciem kolejnego sezonu wrócił do łódzkiego klubu.
16 lutego 2010 roku Wydział Gier Polskiego Związku Piłki Nożnej rozwiązał kontrakt Świątka z ŁKS-em Łódź z winy klubu, a trzy dni później piłkarz podpisał 3-letni kontrakt z Górnikiem Zabrze. Świątek został wicekrólem strzelców I ligi, zdobywając 16 goli (8 dla ŁKS-u i 8 dla Górnika).
Na początku 2011 roku Górnik wypożyczył go do I-ligowego Ruchu Radzionków, z kolei w lipcu został wypożyczony na rok do I-ligowego Piasta Gliwice. 31 sierpnia 2012 rozwiązał za porozumieniem stron umowę z zabrzańskim klubem i tego samego dnia podpisał półroczny kontrakt z I-ligową Sandecją Nowy Sącz.
W lipcu 2013 roku został zawodnikiem II-ligowego Pelikana Łowicz.
W lipcu 2014 został graczem III-ligowej Formacji Port 2000 Mostki.
W 2018 roku rozpoczął przygodę z beach soccerem występując w barwach HSV.

</doc>
<doc id="1566674" url="https://pl.wikipedia.org/wiki?curid=1566674" title="Victoria (koksownia)">
Victoria (koksownia)



</doc>
<doc id="1566676" url="https://pl.wikipedia.org/wiki?curid=1566676" title="MDI">
MDI

Skrótowiec MDI może oznaczać: 

</doc>
<doc id="1566677" url="https://pl.wikipedia.org/wiki?curid=1566677" title="Millón">
Millón

Adolpho Millón Júnior (16 września 1895 – 7 maja 1929) - piłkarz brazylijski znany jako Millón, napastnik.
Urodzony w Santos Millón swoją karierę piłkarską rozpoczął w 1912 roku w klubie Santos FC. W 1913 roku przeszedł do klubu Parana Esporte, by w 1914 roku zostać zawodnikiem Paulistano São Paulo. W tym samym roku powołany został do reprezentacji Brazylii, z którą zdobył Copa Julio Roca 1914. W następnym roku przeniósł się do Santos FC, w którym grał do 1922 roku.
Jako piłkarz klubu Santos FC wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Millón zagrał w trzech meczach - z Argentyną (zdobył bramkę) i w dwóch decydujących o mistrzowskim tytule pojedynkach z Urugwajem.
W latach 1914-1919 Millón rozegrał w reprezentacji Brazylii 6 meczów i zdobył 1 bramkę. Zmarł w wieku zaledwie 34 lat 7 maja 1929 roku w Salvador, stolicy stanu Bahia.

</doc>
<doc id="1566680" url="https://pl.wikipedia.org/wiki?curid=1566680" title="Millon">
Millon

Osoby o tym nazwisku:
Zobacz też:

</doc>
<doc id="1566681" url="https://pl.wikipedia.org/wiki?curid=1566681" title="Cesarstwo Brazylii">
Cesarstwo Brazylii

Cesarstwo Brazylii () – państwo w Ameryce Południowej leżące na terenie dzisiejszej Brazylii i Urugwaju, istniejące w latach 1822–1889. Było parlamentarną monarchią konstytucyjną, rządzoną przez cesarza Piotra I, a następnie przez Piotra II. Powstało ono w wyniku zerwania unii realnej z Portugalią i ogłoszenia niepodległości przez księcia regenta brazylijskiego Piotra (późniejszego cesarza Piotra I), który był synem ówczesnego króla Portugalii Jana VI. 7 września 1822 roku Piotr I ogłosił niepodległość Brazylii i po przeprowadzeniu wygranej wojny przeciwko swojemu ojcu 12 października został koronowany na pierwszego cesarza Brazylii. Nowy kraj był ogromny, ale słabo zaludniony i zróżnicowany etnicznie.
W przeciwieństwie do większości republik Hispanoameryki Brazylia była stabilna politycznie, dynamicznie się rozwijała, a konstytucja gwarantowała wolność słowa i poszanowanie praw obywatelskich swoich poddanych (ograniczone prawa miały kobiety oraz niewolnicy, którzy uważani byli za mienie, a nie ludzi). Dwuizbowy parlament cesarstwa został wybrany drogą demokratyczną, podobnie jak władze prowincji. Doprowadziło to do długiego konfliktu ideologicznego między Piotrem I a frakcją parlamentarną. W latach 1825–1828 Brazylia prowadziła wojnę przeciwko Zjednoczonej Prowincji Rio de La Platy, którą przegrała. W rezultacie doszło do secesji prowincji Cisplatina, która później uzyskała niepodległość jako Urugwaj. W 1826 roku, mimo swojej dużej roli w odzyskaniu niepodległości przez Brazylię, Piotr I został wybrany na króla Portugalii – ale natychmiast zrzekł się tytułu portugalskiego na rzecz swojej najstarszej córki, Marii. Dwa lata później koronę portugalską uzurpował młodszy syn Piotra I, Michał. Nie dając sobie rady z sytuacją w Brazylii i Portugalii, Piotr I abdykował i wrócił do Europy, gdzie pomógł córce odzyskać tron.
Następcą tronu w Brazylii został pięcioletni syn Piotra I, Piotr II. Do czasu osiągnięcia przez młodego króla pełnoletniości władzę w kraju objęli regenci. Próżnia władzy wynikająca z braku silnego monarchy jako ostatecznego arbitra w sporach politycznych doprowadziła do regionalnych wojen domowych lokalnych frakcji. Proces dezintegracji udało się zatrzymać po przejęciu pełni władzy przez Piotra II, który przywrócił w kraju stabilność i pokój, co ostatecznie pozwoliło Brazylii stać się wschodzącą potęgą światową. Cesarstwo wygrało kilka konfliktów międzynarodowych (wojna urugwajska, wojna paragwajska) pod rządami Piotra II. Wraz ze wzrostem zamożności i rozwojem gospodarczym do Brazylii zaczęli napływać emigranci z Europy, głównie protestanci i Żydzi, chociaż w kraju w dalszym ciągu większość stanowili katolicy. Niewolnictwo, które początkowo było mocno rozpowszechnione, powoli zostawało ograniczane przez prawo, aż do ostatecznego zniesienia w 1888 roku. W drugiej połowie XIX wieku brazylijska sztuka, literatura i teatr dynamicznie się rozwijały. Pomimo silnego wpływu stylu europejskiego, głównie neoklasycyzmu i romantyzmu, każda koncepcja została dostosowana do stworzenia unikalnej kultury brazylijskiej.
Mimo że ostatnie cztery dekady rządów Piotra II charakteryzowały się ciągłym wewnętrznym pokojem i dobrobytem ekonomicznym, Brazylijczycy nie dążyli do utrzymania władzy cesarskiej w kraju. Pierwszą osobą, która objęłaby władzę po śmierci Piotra II była jego córka Izabela, ale cesarz i elity rządzące nie chciały kobiety na tronie. W 1889 junta wojskowa pod przywództwem Manuela Deodora da Fonseki zmusiła cesarza Piotra II do abdykacji, a tym samym doprowadziła do zniesienia cesarstwa. Następstwem tego wydarzenia było proklamowanie republiki 15 listopada 1889 roku.
Historia.
Niepodległość i wczesne lata.
Obszar, który znamy jako Brazylię został zajęty przez Portugalczyków 22 kwietnia 1500 roku, kiedy nawigator Pedro Álvares Cabral zobaczył nowy ląd. Stałe osadnictwo rozpoczęło się w 1532 roku, a przez następne 300 lat język portugalski powoli rozszerzał się na zachód, aż dotarł do niemal wszystkich granic dzisiejszej Brazylii. W 1808 roku armia francuskiego cesarza Napoleona I zaatakowała Portugalię, zmuszając rodzinę królewską do emigracji. Osiedlili się w Rio de Janeiro, które stało się nieoficjalną stolicą portugalskiego imperium.
W 1815 roku portugalski pretendent do tronu Jan (później Jan VI), działając jako regent, utworzył Zjednoczone Królestwo Portugalii, Brazylii i Algarve, które podniosły status Brazylii z kolonii do królestwa. W następnym roku został koronowany na króla portugalskiego po śmierci swojej matki, Marii I. W kwietniu 1821 roku powrócił do Portugalii, pozostawiając swojego syna i dziedzica, Piotra, aby został jego regentem w Brazylii. Rząd portugalski natychmiast przystąpił do uchylenia autonomii politycznej, którą została przyznana Brazylii w 1808 roku. Groźba utraty kontroli nad sprawami lokalnymi wzbudziła powszechny sprzeciw wśród Brazylijczyków. José Bonifácio de Andrada wraz z innymi lokalnymi przywódcami przekonał Piotra, aby ogłosił niepodległość Brazylii od Portugalii, co ostatecznie stało się 7 września 1822 roku. 12 października został koronowany na pierwszego cesarza nowo powstałego Cesarstwa Brazylii. Zbrojne jednostki lojalne wobec Portugalii były przeciwne deklaracji niepodległości; walki toczone były w całym kraju. Ostatni portugalscy żołnierze poddali się w marcu 1824 roku, a Portugalia uznała niepodległość kolonii w sierpniu 1825 roku.
Piotr I musiał rozwiązać wiele kryzysów w trakcie swojego panowania. Powstanie secesjonistyczne w prowincji Cisplatina, które wybuchło na początku 1825 roku, a także późniejsza próba aneksji tej prowincji przez Zjednoczone Prowincje Rio de La Plata (późniejszej Argentyny) doprowadziły do wojny brazylijsko-argentyńskiej: „długotrwałej, bezbożnej i ostatecznej wojny na południu”. W marcu 1826 roku Jan VI zmarł, a Piotr I odziedziczył koronę portugalską. Natychmiast abdykował, a koronę przekazał swojej córce Marii. Sytuacja pogorszyła się w 1828 roku, po utracie Cisplatiny, która stała się niezależną republiką Urugwaju. W tym samym roku władzę w Portugalii przejął Michał, młodszy brat Piotra I.
W 1826 roku po utworzeniu parlamentu Cesarstwa, Zgromadzenia Ogólnego, pojawiły się nowe problemy. Piotr I wraz ze znaczną częścią posłów, opowiedział się za niezawisłymi sądami, wybieranymi przez obywateli legislacją i rządem, który będzie prowadzony przez cesarza. Władca miałby szerokie uprawnienia wykonawcze i wiele prerogatyw. Oponenci chcieli mniejszej władzy monarchy i władzy legislacyjnej. Walka o to, czy rząd zostanie zdominowany przez parlament, czy przez cesarza, została przeniesiona do debat w latach 1826–1831 w sprawie ustanowienia struktury władzy. Nie dając sobie rady z problemami w Brazylii i Portugalii, 7 kwietnia 1831 roku cesarz abdykował na rzecz swojego syna Piotra II i powrócił do Portugalii, aby pomóc córce odzyskać tron.
Anarchia.
Po nagłym odejściu Piotra I głową państwa został pięcioletni chłopiec. Cesarstwo stało w obliczu dwunastu lat bez silnej władzy wykonawczej, ponieważ, zgodnie z konstytucją, Piotr II mógłby objąć władzę dopiero po osiągnięciu pełnoletniości 2 grudnia 1843 roku. Na jego miejsce wybrano regenta. Ponieważ posiadał on niewiele uprawnień cesarskich i był podporządkowany Zgromadzeniu Ogólnemu, nie mógł wypełnić próżni na szczycie brazylijskich władz.
Regent nie był w stanie rozwiązywać sporów i konfliktów między państwowymi i lokalnymi ugrupowaniami politycznymi. Wierząc, że zwiększenie autonomii prowincji i władzom lokalnym załagodzi sytuację, w 1834 roku Zgromadzenie Ogólne przyjęło poprawkę do konstytucji, zwaną "Ato Adicional" (Ustawa dodatkowa). Zamiast zakończyć chaos, nowe uprawnienia spotęgowały rywalizację i konflikty. Przemoc wybuchła na terenie całego kraju. Partie lokalne rywalizowały między sobą, aby przejąć władzę w prowincjach i miastach, gdyż każda partia, która zdominowała prowincję mogła przejąć władzę nad systemem wyborczym i politycznym regionu. Te partie, które utraciły władzę, buntowały się i próbowały odzyskać władzę, wszczynając bunty.
Politycy, którzy przejęli władzę w latach 30. XIX wieku poznali trudności i pułapki władzy. Według historyka Rodericka J. Barmana, do 1840 roku „stracili wszelką wiarę w swoją zdolność do samodzielnego rządzenia państwem. Przyjęli Piotra II jako władcę, którego obecność była niezbędna dla przetrwania kraju”. Ci politycy, którzy utworzyli Partię Konserwatywną w latach 40. XIX w., uważali, że potrzebna jest postać neutralna – osoba, która mogłaby stać ponad podziałami politycznymi, aby rozwiązywać spory polityczne i zmniejszyć niezadowolenie obywateli. Chcieli cesarza, który byłby bardziej zależny od władzy ustawodawczej, niż konstytucyjny monarcha, którego chciał Piotr I, ale z większą władzą niż tą, którą chciała Partia Liberalna na początku regencji. Liberałowie chcieli zmniejszyć wiek pełnoletniości, w którym cesarz mógłby objąć władzę, z 18. do 14. roku życia. Cesarz został uznany za zdolnego do samodzielnego rządzenia w lipcu 1840 roku.
Zjednoczenie.
Aby osiągnąć swoje cele liberałowie połączyli się z grupą wysokich rangą urzędników pałacowych oraz wybitnymi politykami: „Frakcją Dworzan”. Dworzanie należeli do bliskich współpracowników monarchy i wywierali na niego wpływ, co umożliwiało tworzenie kolejnych gabinetów liberalno-dworskich. Ich dominacja była jednak krótkotrwała. Do 1846 roku Piotr II dojrzał psychicznie i fizycznie. Pewnego siebie 14–letniego chłopaka, już nie powstrzymywanego przez plotki i inne techniki manipulacyjne, słabości zniknęły, a jego silny charakter doszedł do głosu. Z powodzeniem ukrócił wpływy dworzan, usuwając ich ze swojego kręgu, nie powodując żadnych zakłóceń porządku publicznego. Zdymisjonował również rząd liberałów, którzy okazali się bezskuteczni podczas sprawowania urzędu i zwrócił się do konserwatystów z prośbą o utworzenie rządu w 1848 roku.
Zdolności cesarza oraz nowo utworzonego rządu konserwatystów zostały przetestowane w trakcie trzech kryzysów w latach 1848–1852. Pierwszym z nich była konfrontacja z nielegalnym importem niewolników. Przywóz niewolników został zakazany w 1826 roku w ramach traktatu z Wielką Brytanią. Jednak handel ludźmi nie zmniejszał się. W 1845 roku rząd brytyjski przyjął ustawę "Aberdeen Act", która zezwalała załogom brytyjskich okrętów wojennych na wejście na pokład statków brazylijskich i pojmanie każdego zaangażowanego w handel niewolnikami. Natomiast Brazylia zmagała się z nowym problemem, Buntem Praieira, konfliktem między lokalnymi ugrupowaniami politycznymi w prowincji Pernambuco, który wybuchł 6 listopada 1848 roku, ale został stłumiony w marcu 1849 roku. Było to ostatnie powstanie w czasach Cesarstwa, które rozpoczęło 40–letni okres wewnętrznego pokoju. 4 września 1850 roku została popisana ustawa autorstwa Eusébia de Queirósa, dająca szerokie uprawnienia rządowi w walce z nielegalnym handlem ludźmi. Dzięki temu narzędziu Brazylia ruszyła do wyeliminowania nielegalnego importu niewolników, a w 1852 roku Wielka Brytania zgodziła się na stłumienie handlu niewolnikami, co zakończyło pierwszy kryzys.
Trzecim kryzysem był konflikt z Konfederacją Argentyńską o dominację na obszarach sąsiadujących z Río de la Plata i swobodną żeglugę na tej rzece. Od lat 30. XIX wieku argentyński dyktator Juan Manuel de Rosas wspierał rebelię w Urugwaju i Brazylii. Cesarstwo nie potrafiło poradzić sobie z zagrożeniem ze strony dyktatora aż do 1850 roku, kiedy sfałszowano sojusz między Brazylią, Urugwajem i niezadowolonymi z rządów dyktatora Argentyńczykami, co doprowadziło do Wojny La Plata, a następnie do obalenia argentyńskiego władcy w lutym 1852 roku. Dzięki rozwiązaniu wszystkich kryzys Cesarstwo znacznie poprawiło stabilność w Ameryce Południowej i podniosło prestiż państwa na arenie międzynarodowej. Europejczycy przybywali do Brazylii, aby ujrzeć kraj uosabiający znane im liberalne ideały, takie jak wolność prasy i konstytucyjny szacunek do swobód obywatelskich. Reprezentatywna monarchia parlamentarna stała w sprzeczności z mieszanką dyktatury i niestabilności w innych państwach Ameryki Południowej w tym okresie.
Rozwój.
Na początku lat 50. XIX wieku Brazylia cieszyła się wewnętrzną stabilnością i dobrobytem ekonomicznym. Rozwijano infrastrukturę; budowano linie kolejowe, elektryczne linie telegraficzne oraz tworzono sieć żeglugi rzecznej i morskiej łączącą całe terytorium Cesarstwa. Po pięciu latach sprawowania urzędu, rząd konserwatystów został odwołany i we wrześniu 1853 roku Honório Hermeto Carneiro Leão, szef Partii Konserwatywnej, musiał utworzyć nowy gabinet. Cesarz Piotr II pragnął zrealizować ambitny plan, zwany „Pojednanie”, który miał na celu wzmocnienie roli parlamentu w rozstrzyganiu sporów politycznych w kraju.
Paraná zaprosił kilku liberałów do przyłączenia się do konserwatystów. Aby ich zachęcić, zaproponował im nawet urzędy ministrów. Nowy gabinet, choć odnosił duże sukcesy, od początku był nękany silną opozycją ze strony ultrakonserwatystów ze swojej partii, którzy nie zgadzali się na utworzenie rządu z liberałami. Wierzyli, że gabinet stał się machiną polityczną „zainfekowaną ”przez liberałów, którzy nie podzielali poglądów partii i byli przede wszystkim zainteresowani zdobywaniem urzędów publicznych. Pomimo podejrzeń Paraná wykazał się elastycznością, która pomogła mu przezwyciężyć wszelkie przeszkody. Jednak we wrześniu 1856 roku, u szczytu swojej kariery, zmarł nieoczekiwanie, a jego gabinet przetrwał do maja 1857 roku.
Partia Konserwatywna podzieliła się: z jednej strony byli ultrakonserwatyści, a z drugiej umiarkowani konserwatyści popierający pojednanie. Ultrakonserwatystami kierował Joaquim Rodrigues Torres, Eusébio de Queirós i Paulino Soares de Sousa – byli ministrowie z gabinetu z lat 1848–1853. Ci starsi mężowie stanu przejęli kontrolę nad Partią Konserwatywną po śmierci Parany. Po roku 1857 żaden rząd nie przetrwał długo. Szybko upadały z powodu braku większości w Izbie Deputowanych.
Członkowie Partii Liberalnej, która zaczęła słabnąć od buntu Praieiry w 1849 roku, skorzystali z tego, co wydawało się zbliżać ich do konserwatystów, aby powrócić do polityki krajowej ze zdwojoną siłą. Pomogło im to zdobyć kilka miejsc w Izbie Deputowanych w wyborach w 1860 roku. Kiedy wielu umiarkowanych konserwatystów utworzyło wraz z liberałami nową partię polityczną, Ligę Progresywną, niemożliwe było utrzymanie władzy przez Partię Konserwatywną, która utraciła większość w parlamencie.
Wojna paragwajska.
Okres spokoju dobiegł końca, gdy brytyjski konsul w Rio de Janeiro nieomal wywołał wojnę między Brazylią a Wielką Brytanią. Wysłał ultimatum zawierające obraźliwe żądania, wynikające z dwóch małych incydentów z końca 1861 roku i początku 1862. Rząd brazylijski nie podporządkował się, a konsul wydał rozkaz brytyjskim statkom wojennym do przechwytywania statków handlowych jako rekompensaty. Brazylia przygotowała się na nadciągający konflikt, a obrona przybrzeżna otrzymała zgodę na strzelanie do każdego statku brytyjskiego, który próbowałby przejąć jednostki brazylijskie. W czerwcu 1863 roku rząd Brazylii przerwał wszelkie stosunki dyplomatyczne z Wielką Brytanią.
Gdy konflikt z brytyjskim imperium wisiał w powietrzu, Brazylia musiała zwrócić szczególną uwagę na swoje południowe granice. W Urugwaju wybuchła kolejna wojna domowa, gdzie partie polityczne rozpoczęły walkę między sobą. Wewnętrzny konflikt doprowadził do mordów Brazylijczyków oraz grabieży ziem urugwajskich. Postępowy rząd Brazylii postanowił interweniować i w grudniu 1864 roku najechał kraj, rozpoczynając wojnę urugwajską. Dyktator pobliskiego Paragwaju, Francisco Solano López, wykorzystał sytuację pod koniec 1864 roku, próbując ugruntować pozycję swojego kraju jako mocarstwa regionalnego. W listopadzie tego roku rozkazał przejąć brazylijski cywilny statek parowy, doprowadzając do wojny paragwajskiej, a następnie rozpoczął inwazję na Brazylię.
To, co na początku wyglądało na krótką i łatwą interwencję wojskową, doprowadziło do pełnowymiarowej wojny w południowo-wschodniej części Ameryki Południowej. Jednak możliwość walki na dwóch frontach (z Wielką Brytanią i Paragwajem) nie była możliwa, więc we wrześniu 1865 roku rząd brytyjski wysłał posła, który publicznie przeprosił za kryzys między imperiami. Inwazja Paragwaju w 1864 roku doprowadziła do znacznie dłuższego kryzysu niż się spodziewano, a wiara w możliwości rządu progresywnego do prowadzenia wojny zniknęła. Również, od momentu powstania, Liga Progresywna była nękana przez wewnętrzne konflikty między frakcjami utworzonymi przez byłych umiarkowanych konserwatystów i byłych liberałów.
Gabinet ustąpił, a w lipcu 1868 roku cesarz wybrał starszego wicehrabię Itaboraí do utworzenia nowego rządu, co oznaczało powrót konserwatystów do władzy. To spowodowało, że dwie skłócone frakcje progresywne połączyły się, co doprowadziło do ponownego utworzenia Partii Liberalnej. Trzecia mniejsza frakcja, ale bardziej radykalna, ogłosiła się republikanami, co było złym sygnałem dla monarchy. Niemniej jednak „gabinet utworzony przez wicehrabię Itaboraí był słabszy, niż ten, który zastąpił”. Konflikt z Paragwajem zakończył się w marcu 1870 roku całkowitym zwycięstwem Brazylii i jej sojuszników. Ponad 50 tysięcy brazylijskich żołnierzy zginęło, a koszty wojny były jedenaście razy większe niż roczny budżet kraju. Jednak kraj był wystarczająco zamożny, żeby spłacić dług wojenny w zaledwie 10 lat. Konflikt był również bodźcem do wzrostu produkcji krajowej i rozwoju gospodarczego.
Apogeum.
Dyplomatyczne zwycięstwo nad Imperium Brytyjskim i militarne zwycięstwo nad Urugwajem w 1865 roku, a następnie zwycięstwo w wojnie z Paragwajem w 1870 roku oznaczało początek „złotego wieku” brazylijskiego imperium. Brazylia szybko się rozwijała, rozpoczęła modernizację infrastruktury; imigracja rosła. Cesarstwo było znane na arenie międzynarodowej jako państwo nowoczesne i postępowe, drugie w Ameryce po Stanach Zjednoczonych; była to stabilna politycznie gospodarka o dużym potencjale inwestycyjnym.
W marcu 1871 roku cesarz Piotr II mianował konserwatystę José Paranhos, wicehrabię Rio Branco, na szefa rządu. Jego głównym zadaniem było uchwalenie prawa, które pozwoli natychmiast wyzwolić wszystkie dzieci urodzone przez niewolnice. W maju kontrowersyjna ustawa została wprowadzona do Izby Deputowanych i stanęła w obliczu „zdeterminowanej opozycji, która zyskała poparcie jednej trzeciej deputowanych i dążyła do zorganizowania opinii publicznej przeciwko temu aktowi”. We wrześniu prawo, zwane „Rio Branco Law”, zaczęło obowiązywać. Sukces premiera poważnie zaszkodził długookresowej stabilizacji politycznej Cesarstwa. Nowe prawo podzieliło konserwatystów: umiarkowani konserwatyści popierali reformę José Paranhosa, natomiast ultrakonserwatyści byli przeciwko nowemu prawu.
Poparcie „Rio Branco Law” przez cesarza Piotra II doprowadziło do utraty lojalności ultrakonserwatystów wobec monarchy. Partia Konserwatywna doświadczyła poważnych podziałów jeszcze przed latami 50. XIX wieku, kiedy monarcha dzięki polityce rozjemczej doprowadził do utworzenia Ligi Progresywnej. Ultrakonserwatyści z Joaquim Rodrigues Torres, Eusébio de Queirós oraz Paulino Soares de Sousa na czele sprzeciwiali się polityce pojednawczej. Uważali jednak, że cesarz jest niezbędny do funkcjonowania systemu politycznego kraju; monarcha był bezstronnym arbitrem w razie impasu politycznego. Młode pokolenie ultrakonserwatystów, które dochodziło do władzy, nie doświadczyło regencji i pierwszych lat panowania Piotra II; znali tylko okres dobrobytu, pokoju i stabilności. Dla nich – i dla klas rządzących w ogóle – obecność neutralnego monarchy, który mógłby rozstrzygać spory polityczne, nie była już ważna. Ponadto, gdy cesarz opowiedział się wyraźnie za nowym prawem dotyczącym dzieci niewolników, osłabił swoją pozycję jako neutralnego arbitra. Młodzi ambitni politycy nie widzieli powodu, aby podtrzymywać władzę cesarską.
Regres.
Minęło wiele lat, zanim wady monarchii stały się widoczne. Brazylia nadal rozwijała się w latach 80. XIX wieku, a wśród społeczeństwa dochodziło do zmiany poglądów na temat praw kobiet (powolne zmiany zachodziły w następnych dekadach). Natomiast listy pisane przez Piotra II ukazują człowieka zmęczonego światem, coraz bardziej wyobcowanego z aktualnych wydarzeń i z pesymistycznymi poglądami. Pozostawał skrupulatny w wykonywaniu swoich obowiązków jako cesarz, choć często bez entuzjazmu; zaprzestał aktywnego interweniowania w celu zachowania stabilności w kraju. Jego rosnąca „obojętność wobec losu reżimu” i bezczynność przy zagrożeniu dla systemu cesarskiego doprowadziło do tego, że historycy przypisywali mu największą odpowiedzialność za upadek monarchii.
Brak dziedzica, który mógłby zapewnić nowy kierunek rozwoju dla Cesarstwa, także zagroził długoterminowym perspektywom dla brazylijskiej monarchii. Następczynią Piotra II miała zostać jego najstarsza córka, Izabela, której nie interesowała rola cesarzowej. Choć konstytucja pozwalała kobietom przejąć tron, Brazylia nadal była krajem bardzo tradycyjnym z dominującą rolą mężczyzn w społeczeństwie, a ponadto przeważał pogląd, że tylko mężczyzna może być dobrym władcą. Piotr II, kręgi rządzące i szerszy polityczny establishment uważali kobiecą następczynię tronu za niewłaściwą. Sam Piotr wierzył, że śmierć jego dwóch synów i brak męskiego dziedzica była znakiem, że cesarstwo powinno być zastąpione innym reżimem.
Zmęczony cesarz, który już nie zajmował się tronem, spadkobierca, który nie chciał przyjąć korony, coraz bardziej niezadowolona klasa rządząca, która odrzucała rolę cesarza w sprawach państwa: wszystkie te czynniki sprawiały, że zbliżał się kres cesarstwa. Inicjatywy proponujące obalić władzę cesarską wkrótce zaczęły pojawiać się w armii. Idea republikanizmu nigdy nie przyjęła się w Brazylii poza wąskimi kręgami elit i miała niewielkie poparcie w prowincjach. Rosnąca kombinacja idei republikańskich i pozytywistycznych w szeregach młodszych oficerów i dowódców średniego szczebla zaczęła stanowić poważne zagrożenie dla monarchii. Oficerowie ci preferowali republikańską dyktaturę, którą uważali za lepszą od liberalnej monarchii demokratycznej. Począwszy od małych aktów niesubordynacji na początku lat 80. XIX wieku, niezadowolenie w armii rosło przez dekadę, gdy cesarz przestał już interesować się sprawami państwa, a politycy nie potrafili przywrócić władzy rządu nad wojskiem.
Upadek.
W ostatnich latach Imperium Brazylijczycy cieszyli się znacznym prestiżem międzynarodowym, a także stali się wschodzącą potęgą na arenie międzynarodowej. Podczas gdy Piotr II leczył się w Europie, parlament uchwalił, a księżniczka cesarska Izabela I podpisała „złote prawo” (), które całkowicie zniosło niewolnictwo w Brazylii. Przewidywania, które zapowiadały zapaść gospodarczą spowodowaną zniesieniem niewolnictwa, nie sprawdziły się. Niemniej jednak podpisanie ustawy podważyło wiarę w neutralność monarchy, a to spowodowało poparcie republikanizmu przez ultrakonserwatystów – wspieranych przez bogatych i potężnych plantatorów kawy, którzy mieli ogromny wpływ na politykę, gospodarkę i społeczeństwo w kraju.
Aby zapobiec republikańskiemu sprzeciwowi, rząd wykorzystał łatwo dostępny dla Cesarstwa kredyt, który miał napędzić dalszy rozwój gospodarczy kraju. Rząd masowo udzielał właścicielom plantacji pożyczek z korzystnym oprocentowaniem, aby zjednać sobie ich przychylność. Pośrednio zaczął również rozwiązywać problem krnąbrnego wojska, reorganizując Gwardię Narodową.
Działania podjęte przez rząd zaalarmowały cywilów o poglądach republikańskich oraz wojskowych. Republikanie widzieli, że odcięłoby to wsparcie dla realizacji ich celów; ośmieliło ich to do podjęcia dalszych działań. Reorganizacja Gwardii Narodowej rozpoczęta w sierpniu 1889 oraz stworzenie rywalizujących ze sobą sił spowodowało, że dysydenci z korpusu oficerskiego rozważali desperackie kroki. Dla republikanów i wojskowych było to sygnałem: „teraz albo nigdy”. Chociaż większość Brazylijczyków nie pragnęła zmiany formy rządów, republikanie zaczęli naciskać na wojskowych, aby ci obalili monarchię.
Początek zamachu stanu oraz proklamowanie republiki nastąpiło 15 listopada 1889. Przywódcą rewolty został Manuel Deodoro da Fonseca. Nieliczne osoby, które były świadkami tych wydarzeń, zdawało sobie sprawę, że to bunt. Przez cały zamach stanu cesarz Piotr II sprawiał wrażenie braku zainteresowania wydarzeniami w Brazylii. Odrzucał sugestie polityków oraz dowódców wojskowych, aby powstrzymać przewrót. Cesarz oraz jego rodzina zostali wygnani z kraju 17 listopada tego samego roku. Pomimo że nastąpiła reakcja monarchistów po upadku Cesarstwa, została ona całkowicie stłumiona i ani Piotr II, ani Izabela I nie poparli restauracji. Gdy zamach stanu doszedł do skutku, establishment polityczny poparł wprowadzenie ustroju republikańskiego, głównie przez akceptację sytuacji przez cesarza.

</doc>
<doc id="1566683" url="https://pl.wikipedia.org/wiki?curid=1566683" title="Adolpho Millón Júnior">
Adolpho Millón Júnior



</doc>
<doc id="1566685" url="https://pl.wikipedia.org/wiki?curid=1566685" title="Gaston Mazzacane">
Gaston Mazzacane



</doc>
<doc id="1566687" url="https://pl.wikipedia.org/wiki?curid=1566687" title="Pneumatyczne działo dynamitowe">
Pneumatyczne działo dynamitowe

Pneumatyczne działo dynamitowe ("Pneumatic Dynamite Gun") – armata pneumatyczna opracowana w 1894 przez amerykańskiego wynalazcę polskiego pochodzenia, kapitana armii amerykańskiej Edmunda Zalinskiego.
Geneza.
Jednym z problemów postawionych przed wynalazcami pod koniec XIX wieku było opracowanie skutecznego systemu artyleryjskiego do strzelania pociskami zawierającymi ładunek wybuchowy. Niektóre używane wówczas ładunki były bardzo wrażliwe na nagłe przyspieszenie i „szok” wywierany na pociski w momencie wystrzału, co często powodowało przedwczesną detonację pocisków. Kapitan Zalinski zaproponował pneumatyczny system działający na podobnej zasadzie jak wiatrówka: do wystrzelenia pocisku wykorzystywane było sprężone powietrze. Wadą takiego systemu był mały zasięg wystrzeliwanych pocisków mocno uzależniony od ciśnienia wytworzonego przez specjalne silniki, tak więc pneumatyczne działa dynamitowe mogły być montowane tylko na okrętach, albo w fortach, gdzie możliwe było przygotowanie odpowiedniego zaplecza technicznego.
Lądowe działa pneumatyczne.
W 1894 armatami Zalinskiego zainteresowała się United States Army wykorzystując je jako artylerię nadbrzeżną. Pierwsze armaty pneumatyczne zostały zainstalowane w forcie Sandy Hook w New Jersey w tym samym roku, była to trzydziałowa bateria kalibru 15 cali (381 mm). W 1895 podobną baterię zainstalowano w Fort Winfield Scott w Kalifornii, a do 1898 podobne baterie zainstalowano w portach Nowego Jorku i San Francisco. Trzy lata później powstały następne instalacje na Fishers Island w Nowym Jorku oraz Hilton Head w Karolinie Południowej. Armaty umieszczono na obracanych platformach a do wytworzenia ciśnienia wykorzystywano specjalne silniki parowe. Wadą był mały zasięg wystrzeliwanych pocisków, który wynosił maksymalnie około 4600 metrów. W 1904 wszystkie lądowe wersje armat pneumatycznych zezłomowano.
Morskie działa pneumatyczne.
W 1900 armatami Zalinskiego zainteresowała się United States Navy i potrójna armata pneumatyczna została zainstalowana na "USS Vesuvius". Działa były zainstalowane nieruchomo i aby nimi celować należało obracać cały okręt, w celu zmiany odległości strzału regulowano ciśnienie powietrza. Poważną wadą dział był ich ograniczony zasięg maksymalny, który wynosił zaledwie 1,5 mili morskiej (około 2,7 km). W czasie wojny amerykańsko-hiszpańskiej "USS Vesuvius" wziął udział w ostrzeliwaniu instalacji naziemnych w Santiago, pierwsza z tych nocnych akcji miała miejsce 13 czerwca 1898. Ostrzał "Vesuviusa" był zaskoczeniem dla hiszpańskich żołnierzy, cytując Dictionary of American Naval Fighting Ships: 
W pneumatyczne działo Zalinskiego uzbrojony został także opracowany przez niego i Johna Hollanda okręt podwodny "Holland IV" (znana także jako "Zalinski Boat").

</doc>
<doc id="1566688" url="https://pl.wikipedia.org/wiki?curid=1566688" title="Park Branickich w Białymstoku">
Park Branickich w Białymstoku

 Park Branickich – barokowy park pałacowy w Białymstoku o powierzchni ok. 10,0 ha znajdujący się w obrębie ulic Legionowej i Akademickiej. Stanowi przedłużenie terenów zielonych miasta - parku Planty.
Zespół pałacowo-parkowy.
Zespół pałacowo - parkowy Branickich w Białymstoku zwany także Wersalem Podlasia, a także bywa określany mianem Polski Wersal czy Wersalem Północy stanowią liczne zabudowania i ogrody. Jedna z najlepiej zachowanych rezydencji magnackich epoki saskiej na ziemiach dawnej Rzeczypospolitej i bardzo cenny zabytek architektury późnobarokowej.
Zespół parkowy.
 
Park ze względu na nierówną rzeźbę terenu usytuowany jest na dwóch parterach (poziomach): górnym i dolnym. Część górna ogrodu miała kształt regularnego czworoboku i stykała się bezpośrednio z pałacem. Liczne fontanny, klomby, nadawały jemu wygląd i charakter ogrodu francuskiego.
Część dolna, o typie angielskim, obfitowała w altanki, pawilony, belwedery i promenady - bulwary. Aktualnie noszące nazwy Bulwarów Kościałkowskiego i Tadeusza Kielanowskiego. Oprócz ogrodu głównego do parku należało kilka drobniejszych ogrodów kwiatowych oraz sadów. Wśród ozdób parkowych znajdowały się pomniki, posągi, figury, wodospady, sadzawki, a także dwie oranżerie. Przeznaczone były dla egzotycznych roślin takich jak m.in.: ananasy, brzoskwinie, cytryny, daktyle, figi, pomarańcze, wawrzyny, morwa, imbir, morele. Park i poszczególne ogrody urządzało wielu inżynierów i ogrodników, między innymi planista ogrodu wersalskiego André Le Nôtre, jak również architekt (ogrodnik) Pierre Ricaud de Tirregaille.
Podział parku na ogród górny i dolny, z rozwiniętym systemem wodnym oraz zespołem kamiennych rzeźb zachował się do dziś. Osią kompozycji jest aleja główna, wzdłuż której urządzono osiem bukszpanowych, strzyżonych parterów dywanowych, wysypywanych białym i czerwonym piaskiem. Wzdłuż alei ustawione są na postumentach kamienne rzeźby, naprzemiennie - rzeźby figuralne: (Diana I, Diana II, Wenus, Flora, Akteon, Adonis, Apollo, Bachus) i wazony. Większość tych rzeźb wykonał Jan Chryzostom Redler. Główną aleję kończy most flankowany.
Po południowej stronie salonu parterowego, usytuowany jest dawny boskiet z alejkami, kontynuującymi osie widokowe i kompozycyjne części parterowej. Na zakończeniu głównej osi poprzecznej, przy murze ogrodzenia - zrekonstruowany został pawilon włoski. Tylna ściana pawilonu przepruta jest trzema prostokątnymi, zakratowanymi otworami (przez które niegdyś oglądano rozległy widok na zwierzyniec danieli).
Taras górny, otoczony od strony parterów bukszpanowych balustradą tralkową, wzmocniony jest murem oporowym biegnącym wzdłuż kanału w kształcie litery "L".
Na terenie parkowo - pałacowym zachowały się pozostałości z okresu świetności parku, do których należą:
Obecny wygląd ogrodu jest wynikiem częściowej próby jego rekonstrukcji, dokonanej w latach 1945 - 1962, według projektu Gerarda Ciołka i stanowi dalekie echo jego pierwotnej świetności. W barokowym założeniu zieleń ogrodu stanowiła element równoważny architekturze pałacu, była jej przedłużeniem i uzupełnieniem. Na całość zespołu pałacowo-ogrodowego Branickich składały się:
Zespół pałacowy.
Zamek z prawdziwego zdarzenia, murowany, gotycko-renesansowy wzniósł w Białymstoku na polecenie Piotra Wiesiołowskiego budowniczy królewski Hiob Bretfus. Zamek posiadał dwie kondygnacje, dostępu broniła fosa i umocnienia ziemne. Syn Piotra – Krzysztof Wiesiołowski został marszałkiem wielkim litewskim. Zmarł bezpotomnie w roku 1637. W testamencie zapisał swoje dobra skarbowi I Rzeczypospolitej. Za zasługi położone przez Stefana Czarnieckiego w wojnie ze Szwedami, Sejm Rzeczypospolitej nadał mu w 1659 między innymi dobra białostockie. Jego córka – Aleksandra Katarzyna, w wianie wnosi starostwo tykocińskie oraz dobra białostocki Janowi Klemensowi Branickiemu.

</doc>
<doc id="1566692" url="https://pl.wikipedia.org/wiki?curid=1566692" title="Pakt z diabłem (film 2004)">
Pakt z diabłem (film 2004)

Pakt z diabłem (tytuł oryg. "Dorian") – film fabularny (horror) z 2004 roku, wyreżyserowany i wyprodukowany przez Allana A. Goldsteina. Powstał na motywach powieści Oscara Wilde’a "Portret Doriana Graya".
W Polsce film wyemitowały stacje telewizyjne TV4 (6 sierpnia 2006 r.) oraz Polsat (3 stycznia 2009 r.).
Zarys fabularny.
Podczas tymczasowej pracy w studio prowadzonym przez znanego fotografa, niezwykle przystojny Louis poznaje Henry’ego, który jest zachwycony jego piękną twarzą. Zaprasza Louisa na sesję fotograficzną i przekonuje go, by przyjął pseudonim artystyczny Dorian, jako hołd złożony Dorianowi Gray, bohaterowi powieści Oscara Wilde’a. Louis marzy, by doświadczyć takiego samego losu, jaki snuł Dorian. Wkrótce rozpoczyna pełną sukcesów karierę modela.

</doc>
<doc id="1566693" url="https://pl.wikipedia.org/wiki?curid=1566693" title="Starzyca">
Starzyca

Starzyca (potocznie "Starzyc", "Chociwel") – jezioro na Pojezierzu Ińskim, położone w woj. zachodniopomorskim, w powiecie stargardzkim, w granicach miasta Chociwel, którego zabudowa znajduje się nad zachodnim brzegiem.
Powierzchnia zbiornika wynosi 59,2 ha, ma długość ok. 3 km i szerokość ok. 200 m. Lustro jeziora znajduje się na wysokości 68 m n.p.m., a największa głębia to ok. 9 m. Starzyca jest typowym jeziorem rynnowym. Charakterystyczny fajkowaty kształt jeziora i wysokie, często strome brzegi wyżłobione zostały przez wody płynące w kierunku czoła lodowca. Przez Starzycę przepływa rzeka Krąpiel, która wpada z pobliskiego jeziora Kamienny Most od strony wschodniej, a wypływa w zachodniej części.
Według typologii rybackiej Starzyca jest jeziorem sandaczowym.
Nad południowym brzegiem znajduje się plaża, korty tenisowe, a w budynku z 1912 roku, po byłej szkole podstawowej, powstał hotel z barem i restauracją. Nad zachodnim brzegiem jeziora biegnie droga krajowa nr 20 ze Stargardu do Gdyni.
Po wybudowaniu w 1925 roku elektrowni wodnej przy ujściu wód z jeziora do rzeki Krąpiel, Chociwel uzyskał oświetlenie elektryczne. Przed II wojną światową część wód z kanału Bród było skierowane przez dawny młyn w Chociwlu (uległ spaleniu) i dalej wpływało do Starzycy, co wpływało na natlenienie jeziora.
W latach 90. XX wieku miała miejsce degradacja biologiczna wód jeziora, z powodu ich znacznego nasycenia związkami azotu i fosforu, które pochodziły z wód powierzchniowych zawierających resztki nawozów sztucznych z pól uprawnych.
W celu poprawy jakości wód jeziora w 2003 roku zamontowano na jego powierzchni tzw. aerator "pulweryzacyjny", mający za zadanie napowietrzenie wód w warstwach przydennych, co powoduje przywrócenie życia biologicznego w tych warstwach.
Nazwę "Starzyca" wprowadzono urzędowo w 1955 roku, zastępując poprzednią niemiecką nazwę "Groß Staritz-See".

</doc>
<doc id="1566694" url="https://pl.wikipedia.org/wiki?curid=1566694" title="Czarny proch">
Czarny proch



</doc>
<doc id="1566695" url="https://pl.wikipedia.org/wiki?curid=1566695" title="Bitwa nad Hatcher’s Run">
Bitwa nad Hatcher’s Run

Bitwa nad Hatcher’s Run (zwana także bitwą o Dabney's Mill, Armstrong's Mill, Rowanty Creek, lub Vaughn Road) – bitwa stoczona w dniach 5–7 lutego 1865 roku w czasie wojny secesyjnej. Była jednym z szeregu działań ofensywnych podejmowanych przez siły unionistów podczas oblężenia Petersburga w celu przecięcia konfederackich linii zaopatrzeniowych wzdłuż utwardzonej drogi "Boydton Plank Road" i linii kolejowej "Weldon RR" na zachód od Petersburga. 
Plan unionistów zakładał skierowanie kawalerii gen. por. Davida McMurtrie Gregga na "Boydton Plank Road" z zadaniem niszczenia wozów z konfederackim zaopatrzeniem, podczas gdy piechota V i II Korpusu miała zapewniać jeździe wsparcie i spychać oddziały konfederackie na północ i na wschód.
5 lutego dywizja kawalerii Gregga dotarła do "Dinwiddie Courthouse", a następnie - via "Malone Road" – dotarła do "Boydton Plank Road", trzy km na południe od "„Ream's Station”". V Korpus, pod dowództwem gen. mjr. Gouverneura Warrena, ruszył na południowy zachód w kierunku "Dinwiddie Courthouse" starą drogą pocztową "Rowanty Post Office"/"Billup's Post Office", półtora km na północ od "Ream's Station". Korpus przekroczył wody rzeczki "Rowanty Creek" po moście zwanym "Monk's Neck", zajmując pozycje obronne wzdłuż drogi "Vaughan Road", pomiędzy traktami "Gravelly Run" i "Little Cattail Run", dla osłony prawego skrzydła Gregga i zapobieżenia ewentualnym próbom przeszkodzenia w operacji. 
Dwie dywizje II Korpusu gen. mjr. Andrew A. Humphreysa wyszły drogami "Halifax Road" i "Vaughn Road" nad brzeg Hatcher’s Run i skręciły na zachód ku "Armstrong's Mill", na północ od strumienia, zabezpieczając prawe skrzydło Warrena. Jakiś czas później konfederacki gen. mjr John B. Gordon zaatakował siły II Korpusu od północy, zmierzając do oskrzydlenia prawej flanki Humphreysa w pobliżu młyna, ale został odparty. W ciągu nocy II Korpus został wzmocniony kawalerią V Korpusu oraz dywizją Gregga, która nie znalazła wielu wozów z zaopatrzeniem na "Boydton Plank Road". To pozwoliło rozciągnąć linie unionistów na południe od Hatcher’s Run. 
6 lutego linie V Korpusu zostały zaatakowane przez elementy konfederackiej dywizji Gen.Div. Johna Pegrama. Konfederaci zostali odparci, ale kontratak poprowadzony przez Gen.Brig. Clementa Evansa powstrzymał napór unionistów. Po południu dywizje Pegrama i Williama Mahone'a uderzyły na centrum unionistów w pobliżu młyna "Dabney's Mill", na południe od Hatcher’s Run. Szeregi unionistów zaczęły się cofać na północ od młyna, gdzie oficerom udało się uporządkować sytuację i utworzyć nową linię, równoległą do Hatcher’s Run. W tym starciu generał Pegram poniósł śmierć. 
W dniu 7 lutego Warren przypuścił generalny atak i odepchnął konfederatów odzyskując wszystkie pozycje utracone poprzedniego dnia. Wprawdzie postępy wojsk unionistów zostały zatrzymane, to jednak wydłużyli oni prace oblężnicze, obejmując działaniami "Vaughan Road" w miejscu przecięcia biegu Hatcher’s Run. Konfederaci utrzymali "Boydton Plank Road", ale kosztowało ich to rozciągnięciem coraz cieńszych linii obronnych.

</doc>
<doc id="1566696" url="https://pl.wikipedia.org/wiki?curid=1566696" title="Starzyc">
Starzyc



</doc>
<doc id="1566701" url="https://pl.wikipedia.org/wiki?curid=1566701" title="Acer stachyophyllum">
Acer stachyophyllum



</doc>
<doc id="1566709" url="https://pl.wikipedia.org/wiki?curid=1566709" title="Cele systemowe">
Cele systemowe

Cele systemowe polityki gospodarczej to dążenia jej podmiotów do ustanowienia lub zmiany określonych elementów i rozwiązań systemu gospodarczego. Mogą dotyczyć zarówno układu organizacyjnego gospodarki, jak i układu regulacji.
W sferze układu organizacyjnego celami systemowymi są dążenia do: powoływania określonych publicznych podmiotów systemu gospodarczego, zmiany struktury własnościowej w gospodarce oraz zmiany zakresu centralnych decyzji przedmiotowych.
W sferze układu regulacji polityka gospodarcza może natomiast zmierzać do realizacji systemu finansowego, zmiany zakresu centralnych parametrów regulacyjnych, zmiany reguł systemu pobudzania i zasilania podmiotów systemu gospodarczego.
Cele systemowe mają zastosowania zawsze wtedy, kiedy w gospodarce pojawiają się czynniki hamujące jej rozwój, a organy polityki gospodarczej nie dostrzegają przyczyn tego, tkwiących w mankamentach systemu gospodarczego. Zatem w państwach, w których system gospodarczy dobrze funkcjonuje cele systemowe mogą się nie pojawiać w ogóle lub dotyczyć spraw zupełnie marginalnych.
Do makroekonomicznych celów polityki gospodarczej zalicza się z reguły cztery podstawowe rodzaje celów:

</doc>
<doc id="1566710" url="https://pl.wikipedia.org/wiki?curid=1566710" title="Cele strukturalne">
Cele strukturalne

Cele strukturalne polityki gospodarczej to oddziaływanie na strukturę wytwarzanego produktu społecznego oraz czynników wytwórczych zaangażowanych w procesie wytwarzania tego produktu, a szerzej ujmując to dążenia podmiotów polityki gospodarczej do kształtowania wszelkich proporcji w gospodarce, czyli dążenia do osiągania określonej struktury podmiotowej, własnościowej i decyzyjnej. Do celów strukturalnych trzeba także zaliczać dążenia do zapewnienia określonej struktury dóbr i usług dostępnych w gospodarce, czynników zaangażowanych w procesy wytwarzania, terytorialnej alokacji działalności gospodarczej oraz podziału produktu społecznego.
Pojęcie celów strukturalnych jest zatem niezwykle pojemne. Przyjęta klasyfikacja makroekonomicznych celów polityki gospodarczej nie ma charakteru dychotomicznego, a więc różne grupy celów mogą się nakładać na siebie. Cele strukturalne często związane są z innymi rodzajami celów polityki gospodarczej, np. cele polegające na dążeniach do zmiany elementów układu organizacyjnego systemu gospodarczego wiążą się jednocześnie z dążeniem do zmian strukturalnych w gospodarce, czyli cele systemowe pokrywają się z celami strukturalnymi.
Do makroekonomicznych celów polityki gospodarczej zalicza się z reguły cztery podstawowe rodzaje celów:

</doc>
<doc id="1566711" url="https://pl.wikipedia.org/wiki?curid=1566711" title="Wola Czołnowska (gmina)">
Wola Czołnowska (gmina)

Wola Czołnowska (1867-1877 i od 1933 "Baranów nad Wieprzem") – dawna gmina wiejska w woj. lubelskim. Siedzibą władz gminy była Wola Czołnowska, a następnie Baranów nad Wieprzem.
Jednostka powstała za Królestwa Polskiego pod nazwą "gmina Baranów" i należała do powiatu nowoaleksandryjskiego w guberni lubelskiej; przyłączono do niej pozbawiony praw miejskich Baranów. W 1877 roku gmina została przemianowana na "gmina Wola Czołnowska" w związku z przeniesieniem urzędu gminnego.
W okresie międzywojennym gmina należała do powiatu puławskiego w woj. lubelskim.
2 stycznia 1933 nazwę gminy zmieniono z powrotem na "gmina Baranów nad Wieprzem".

</doc>
<doc id="1566713" url="https://pl.wikipedia.org/wiki?curid=1566713" title="Wist (brydż)">
Wist (brydż)

Wist (w brydżu) – wyłożenie przez określonego obrońcę pierwszej karty w rozgrywce, a także rozpoczęcie dowolnej kolejnej lewy przez obrońcę. Pierwszy wist wykonywany jest zawsze przez obrońcę zajmującego miejsce bezpośrednio za (w kolejności wskazówek zegara) rozgrywającym, a zatem siedzącego na lewo od rozgrywającego. Bezpośrednio po wiście, partner rozgrywającego (zwany odtąd dziadkiem) wykłada na stół swoje (odkryte i uporządkowane kolorami) karty.
Wist pełni dwojaką funkcję: po pierwsze, ma na celu umiejętne zaatakowanie kontraktu wylicytowanego przez stronę przeciwną, a co najmniej, niewypuszczenie go (tzw. "wist bezpieczny").
Po drugie, służy do przekazywania partnerowi informacji o posiadanym układzie kart, w tym:
Oprócz przekazania informacji partnerowi wistującego, wist może zostać wykorzystany w celu zorientowania się w układzie kart partnera (na podstawie karty dołożonej przez niego w bieżącej lewie).
Konwencje.
Zasady wistu (oraz znaczenie sygnałów przekazywanych wistem partnerowi) są ustalane między partnerami i (przynajmniej w brydżu sportowym i turniejowym) muszą być udostępniane kontrpartnerom na ich żądanie. W Polsce istnieje kilka szeroko rozpowszechnionych konwencji wistowych, z których najbardziej znane są:
Przy stosowaniu ich na turniejach podanie nazwy jednego z tych systemów wistowych przed rozpoczęciem gry jest na ogół wystarczającą informacją dla kontrpartnerów.

</doc>
<doc id="1566714" url="https://pl.wikipedia.org/wiki?curid=1566714" title="Kajetan Sosnowski">
Kajetan Sosnowski

Kajetan Sosnowski (ur. 28 marca 1913 w Wilnie, zm. 6 listopada 1987 w Warszawie) – polski artysta malarz.
Życie i twórczość.
W latach 1935-1939 studiował na Wydziale Malarstwa Akademii Sztuk Pięknych w Warszawie w pracowni prof. Tadeusza Pruszkowskiego i prof. Wojciecha Jastrzębowskiego. Po II wojnie związany z Łodzią, gdzie organizował szkolnictwo artystyczne i łódzki oddział ZPAP. Związał się z ruchem lewicowym. Pełnił funkcję dyrektora Robotniczego Domu Kultury w Łodzi i naczelnego redaktora miesięcznika „Świetlica”. Od 1947 roku był kierownikiem artystycznym tygodnika „Kuźnica" (wraz z redakcją pisma w 1949 roku przeniósł się do Warszawy). W sierpniu 1955 założył wraz z Marianem Boguszem i Zbigniewem Dłubakiem Grupę 55 i uczestniczył w pierwszej wystawie grupy w warszawskim salonie Desy na Starym Mieście. Inicjator Biennale Form Przestrzennych w Galerii EL w Elblągu. Do dzisiaj można oglądać w przestrzeni publicznej Elbląga jego pracę stworzoną w czasie I Biennale Formacji Przestrzennych w 1965. W 1969 otrzymał prestiżową nagrodę im. Cypriana Kamila Norwida. W 1972 roku założył w Chełmie Lubelskim Galerię 72.
W połowie lat 50. namalował nastrojowo-metaforyczny cykl obrazów pt. "Pamiętnik liryczny", a w końcu lat 50. posługiwał się formami abstrakcyjnymi. Powstał wówczas cykl bezprzedmiotowych "Obrazów białych". W latach 1961-1962 stworzył pierwsze klasyczne "Obrazy puste" podejmując zagadnienie emanacji światła. W powstających kolejno cyklach rozważał problemy z zakresu nauk ścisłych. W cyklu obrazów chemicznych "Metalepseis" (1972 zajął się zjawiskami ze świata awizualnego, zaś w cyklu obrazów szytych (kompozycji złożonych z pozszywanych kawałków płótna) "Katalipomena" (1975) nawiązywał do treści ekologicznych. Od 1980 roku obrazom szytym utrzymanym w jednym kolorze nadawał nazwę "Interwencje". Do końca życia rozwijał serię obrazów pt. "Układy równowartościowe".
Został pochowany na Starych Powązkach (kwatera 328-3-24).
Wystawy.
Wystawy indywidualne:
Wystawy zbiorowe:

</doc>
<doc id="1566715" url="https://pl.wikipedia.org/wiki?curid=1566715" title="Gmina Drzewce">
Gmina Drzewce

dawne gminy:

</doc>
<doc id="1566716" url="https://pl.wikipedia.org/wiki?curid=1566716" title="Embasaurus">
Embasaurus



</doc>
<doc id="1566717" url="https://pl.wikipedia.org/wiki?curid=1566717" title="Stanisław Wisłocki">
Stanisław Wisłocki

Stanisław Wisłocki (ur. 7 lipca 1921 w Rzeszowie, zm. 31 maja 1998 w Warszawie) – polski dyrygent, kompozytor i pianista.
Życiorys.
Edukacja.
Uczył się gry na fortepianie w Instytucie Muzycznym im. Fryderyka Chopina w Przemyślu u Wandy Cyrbesowej. Naukę kontynuował w konserwatorium we Lwowie u Seweryna Barbaga. W latach 1939–1945 przebywał w Rumunii, gdzie studiował kompozycję i dyrygenturę u George’a Simonisa i fortepian u Emila Michaila w konserwatorium w Temeszwarze. W czasie studiów występował jako pianista i dyrygował polskimi chórami, m.in. w 1942 na festiwalu muzyki polskiej w Temeszwarze. W latach 1942–1945 pozostawał pod opieką artystyczną George’a Enescu w Bukareszcie.
Działalność dyrygencka.
W 1945 powrócił do Polski i zamieszkał w Warszawie, gdzie był współorganizatorem i pierwszym dyrygentem Polskiej Orkiestry Ludowej (od 1946 pod nazwą Polska Orkiestra Kameralna). W latach 1947–1958 działał w Poznaniu, gdzie w 1947 zorganizował orkiestrę Filharmonii Poznańskiej i był jej kierownikiem artystycznym do 1957 oraz pierwszym dyrygentem do 1958. W latach 1952–1953 współpracował z WOSPR w Katowicach. Był dyrygentem Filharmonii Narodowej (1961–1967), a następnie dyrektorem i kierownikiem artystycznym WOSPR (1978–1981). W latach 1988–1990 był członkiem Rady Ochrony Pamięci Walk i Męczeństwa.
Działalność pedagogiczna.
Od 1948 prowadził działalność pedagogiczną. Był wykładowcą w Państwowej Wyższej Szkole Operowej w Poznaniu (1948–1951), w poznańskiej PWSM wykładał czytanie partytur i dyrygenturę (1951–1957). Od 1955 uczył dyrygentury także w PWSM w Warszawie, gdzie w 1958 został kierownikiem Katedry Dyrygentury, początkowo na stanowisku docenta, a następnie profesora nadzwyczajnego (1966) i zwyczajnego (1976). W 1991 przeszedł na emeryturę, ale kontynuował pracę na uczelni do marca 1997. Wykształcił ponad 50 dyrygentów, wśród jego uczniów byli m.in.: Tomasz Bugaj, Zbigniew Graca, Jacek Kaspszyk, Szymon Kawalla, Jerzy Kurczewski, Ryszard Dudek, Wojciech Michniewski, Andrzej Straszyński, Ruben Silva, Tadeusz Wojciechowski, Henryk Wojnarowski, Sławek Adam Wróblewski i Krzysztof Kusiel-Moroz.
W latach 1984–1990 był przewodniczącym sekcji muzycznej Narodowej Rady Kultury, w 1987 wiceprzewodniczącym Rady Muzycznej Ministerstwa Kultury i Sztuki, członkiem Sekcji Muzycznej Rady Wyższego Szkolnictwa Artystycznego i przewodniczącym Rady Fundacji Kultury Polskiej. W 1997 został członkiem honorowym Związku Kompozytorów Polskich.
Życie prywatne.
W 1944 poślubił architektkę Izabellę Sołtycką.
Nagrody i odznaczenia.
Nagrody branżowe.
Źródło: Encyklopedia muzyczna PWM.
Odznaczenia państwowe.
Źródło: Encyklopedia muzyczna PWM oraz "Kto jest kim w Polsce 1989", Wydawnictwo Interpress, Warszawa 1989, str. 1445-1446
Spuścizna.
Wisłocki był znakomitym interpretatorem muzyki klasycystycznej i romantycznej, a także inicjatorem wielu prawykonań polskiej muzyki współczesnej. Zyskiwał uznanie zespołów, z którymi pracował, pamięciowym opanowaniem większości partytur i precyzyjną ich interpretacją. Dał około 750 koncertów i nagrał ponad 160 utworów na płyty i dla archiwum Polskiego Radia. Ta intensywna działalność dyrygencka sprawiła, że dość wcześnie zaniechał twórczości kompozytorskiej. Jego kompozycje są niepretensjonalne i melodyjne, często bazujące na tematach zaczerpniętych z polskiego folkloru. Pisał utwory orkiestrowe, kameralne, na instrumenty solowe, wokalno-instrumentalne i wokalne (w tym pieśni masowe) oraz muzykę teatralną i filmową.
Ważniejsze kompozycje.
Źródła: Encyklopedia muzyczna PWM, The New Grove Dictionary of Music and Musicians, Polskie Centrum Informacji Muzycznej.

</doc>
<doc id="1566718" url="https://pl.wikipedia.org/wiki?curid=1566718" title="Hesperosaurus">
Hesperosaurus



</doc>
<doc id="1566719" url="https://pl.wikipedia.org/wiki?curid=1566719" title="Cele stabilizacyjne">
Cele stabilizacyjne

Cele stabilizacyjne polityki gospodarczej to dążenia państwa do zapewnienia:
Cele stabilizacyjne polityki gospodarczej nie zawsze muszą się pokrywać, a czasem mogą mieć sprzeczny charakter, np. bezrobocie jest konsekwencją niedostatecznego popytu, a wzrost cen konsekwencją nadmiernego popytu. Jeżeli chcemy zwalczyć bezrobocie poprzez zwiększenie popytu, dążymy tym samym do zwiększenie poziomu cen, czyli wykluczamy zapis o stabilnym poziomie cen. Zjawisko to ilustruje krzywa Phillipsa, która pokazuje, że wraz ze spadkiem bezrobocia następuje wzrost cen, a spadek cen oznacza wzrost bezrobocia.
Cele stabilizacyjne polityki gospodarczej wiąże się najczęściej z okresem kryzysu w latach trzydziestych XX wieku, kiedy to zaistniał zakrojony na szeroką skalę interwencjonizm państwowy w gospodarce rynkowej.
Do makroekonomicznych celów polityki gospodarczej zalicza się z reguły cztery podstawowe rodzaje celów:

</doc>
<doc id="1566720" url="https://pl.wikipedia.org/wiki?curid=1566720" title="Mantellisaurus">
Mantellisaurus



</doc>
<doc id="1566721" url="https://pl.wikipedia.org/wiki?curid=1566721" title="Oryctodromeus">
Oryctodromeus



</doc>
<doc id="1566722" url="https://pl.wikipedia.org/wiki?curid=1566722" title="Priodontognathus">
Priodontognathus



</doc>
<doc id="1566723" url="https://pl.wikipedia.org/wiki?curid=1566723" title="Urbacodon">
Urbacodon



</doc>
<doc id="1566724" url="https://pl.wikipedia.org/wiki?curid=1566724" title="Valdoraptor">
Valdoraptor



</doc>
<doc id="1566727" url="https://pl.wikipedia.org/wiki?curid=1566727" title="Iguanodon lakotaensis">
Iguanodon lakotaensis



</doc>
<doc id="1566728" url="https://pl.wikipedia.org/wiki?curid=1566728" title="Drzewce (gmina w województwie lubelskim)">
Drzewce (gmina w województwie lubelskim)

Drzewce (od 1929 "Wąwolnica") – dawna gmina wiejska w woj. lubelskim. Siedzibą władz gminy były Drzewce.
Za Królestwa Polskiego gmina Drzewce należała do powiatu nowoaleksandryjskiego w guberni lubelskiej. do gminy przyłączono pozbawioną praw miejskich Wąwolnicę.
W okresie międzywojennym gmina należała do powiatu puławskiego w woj. lubelskim. 
1 stycznia 1929 roku z gminy Drzewce wyłączono część obszaru, mianowicie wsie Bochotnica, Cynków, Czesławice, Charz A, Chruszczów, Piotrowice, Sadurki i Strzelce, kolonie Charz B, Nałęczów, Strzelce i Paulinów oraz uzdrowisko Nałęczów, a z obszarów tych utworzono nową wiejską gminę Nałęczów. Równocześnie do gminy Drzewce przyłączono część obszaru gminy Karczmiska (wsie Obliźniak, Kocianów, Niezabitów, Huta, Stanisławka i Zaborze oraz kolonie Łubki, Niezabitów, Zaborze 1–4 i Kębło 6) oraz część obszaru gminy Celejów (wsie Zawoda i Mareczki oraz kolonię Zgórzyńskie).
9 kwietnia 1929 roku gminę przemianowano na "gmina Wąwolnica".

</doc>
<doc id="1566729" url="https://pl.wikipedia.org/wiki?curid=1566729" title="Kontrakt (brydż)">
Kontrakt (brydż)

Kontrakt (w brydżu) - jest to zobowiązanie do wzięcia określonej ilości lew, ustalone w wyniku licytacji. Kontrakt może być atutowy, lub bez atutu. Zobowiązanie wzięcia wszystkich (trzynastu) lew nazywane jest szlemem, zaś dwunastu lew - szlemikiem. Kontrakt może zostać:

</doc>
<doc id="1566730" url="https://pl.wikipedia.org/wiki?curid=1566730" title="Zachód Przemysłowy">
Zachód Przemysłowy

Zachód Przemysłowy – jedna z dzielnic (jednostek strukturalnych) Włocławka. Według oficjalnego projektu Studium uwarunkowań i kierunków zagospodarowania przestrzennego z 2007 r. Zachód Przemysłowy stanowi tereny na zachód od ul. Rózinowskiej, na północy graniczy z Wisłą, na południu kończy się na Leopoldowie, na zachodzie graniczy z wsiami Mikanowo i Gąbinek.
Zachód Przemysłowy jest młodą częścią miasta, powstał z przekształcenia terenów wiejskich w strefę przemysłową w konsekwencji decyzji z 1966 r. o zlokalizowaniu tu Zakładów Azotowych Włocławek (dzisiejszy Anwil SA).
W okresie PRL Zakłady Azotowe Włocławek stanowiły bardzo duże obciążenie dla środowiska naturalnego, zwłaszcza dla bezpośredniej okolicy (nie przestrzegano wówczas norm emisji szkodliwych substancji, gdyż nie wiązały się z tym wówczas żadne dotkliwe konsekwencje), obecnie jednak skażenie środowiska powodowane przez Anwil SA jest minimalne.
Obok Anwilu, na osiedlu Kawka, przy ulicy Wiklinowej, kosztem blisko 33 milionów złotych, powstała Włocławska Strefa Rozwoju Gospodarczego – Park Przemysłowo-Technologiczny.
W strukturze Kościoła katolickiego Zachód Przemysłowy podlega parafii Chrystusa Króla (kościół w Rózinowie).
Na osiedlu Korabniki znajduje się główna siedziba Miejskiego Przedsiębiorstwa Wodociągów i Kanalizacji oraz Grupowa Oczyszczalnia Ścieków MPWiK. W 2011 roku, kosztem około 20 milionów złotych oddano tu do użytku Włocławski Inkubator Innowacji i Przedsiębiorczości. Tuż obok, przy ulicy Toruńskiej 168, powstało nowe włocławskie osiedle socjalne. W 2013 roku ukończono budowę dwóch bloków, w późniejszym okresie powstaną jeszcze dodatkowe trzy, łącznie przewidziano oddanie 200 mieszkań .
Na skraju osiedla Leopoldowo, przy ul. Zakręt, od wielu lat funkcjonuje „stare” miejskie osiedle socjalne. W grudniu 2008 r. ukończono tu budowę kolejnego wielorodzinnego budynku socjalnego. Ulica Zakręt ma bardzo złą reputację, wiele osób otrzymujących bezpłatny przydział na mieszkanie „przy Zakręcie” odmawia przyjęcia przydziału.

</doc>
<doc id="1566732" url="https://pl.wikipedia.org/wiki?curid=1566732" title="Dom Pod Krzyżem w Krakowie">
Dom Pod Krzyżem w Krakowie



</doc>
<doc id="1566734" url="https://pl.wikipedia.org/wiki?curid=1566734" title="Gibon lar">
Gibon lar



</doc>
<doc id="1566735" url="https://pl.wikipedia.org/wiki?curid=1566735" title="Honor (w brydżu)">
Honor (w brydżu)



</doc>
<doc id="1566737" url="https://pl.wikipedia.org/wiki?curid=1566737" title="ZOW">
ZOW



</doc>
<doc id="1566739" url="https://pl.wikipedia.org/wiki?curid=1566739" title="Cefoperazon">
Cefoperazon

Cefoperazon – organiczny związek chemiczny, antybiotyk cefalosporynowy trzeciej generacji. Działa poprzez zaburzanie syntezy ściany komórkowej bakterii. Jest jednym z kilku antybiotyków stosowanych podczas zwalczania infekcji bakteriami z rodzaju "Pseudomonas".

</doc>
<doc id="1566740" url="https://pl.wikipedia.org/wiki?curid=1566740" title="Curandero">
Curandero

Curandero (curandera w przypadku kobiety) – pochodzące z języka hiszpańskiego określenie uzdrowiciela ludowego w Ameryce Łacińskiej, szamana, osoby zajmującej się leczeniem ciała i ducha.
Po hiszpańsku Curandero oznacza dosłownie „uzdrowiciel”. Do leczenia używają ziół, ale potrafią też leczyć swoją duchową mocą. Kontynuują staroandyjskie techniki szamańskie. Wierzą, że wiele chorób powoduje choroba duszy, klątwa bądź też choroba jest lekcją dawaną nam od Boga.
Curandero są poważaną grupą społeczną, charakteryzującą się wysoką religijnością i duchowością.

</doc>
<doc id="1566741" url="https://pl.wikipedia.org/wiki?curid=1566741" title="Alchemy (procesor)">
Alchemy (procesor)

Alchemy - niskonapięciowy procesor wykorzystujące architekturę MIPS. Procesory z rodziny Alchemy używane były między innymi w produktach firm takich jak AMD (AMD Alchemy Au1550 Processor), Raza Microelectronics i Sun Microsystems (Sun Ray 2).

</doc>
<doc id="1566742" url="https://pl.wikipedia.org/wiki?curid=1566742" title="AMD Alchemy">
AMD Alchemy



</doc>
<doc id="1566743" url="https://pl.wikipedia.org/wiki?curid=1566743" title="Anonimowy remailer">
Anonimowy remailer

Anonimowy remailer – serwer, który otrzymuje wiadomości wraz z instrukcjami, gdzie ma przesłać je dalej. Proces ten przebiega bez ujawniania, skąd oryginalnie pochodzi dana wiadomość.

</doc>
<doc id="1566747" url="https://pl.wikipedia.org/wiki?curid=1566747" title="Audiogalaxy">
Audiogalaxy

Audiogalaxy był systemem udostępniania plików, który indeksował pliki MP3. System został stworzony przez Michaela Merheja jako wyszukiwarka serwerów FTP. Projekt przybrał nazwę The Borg Search. Audiogalaxy zamienił się w system wymiany plików P2P z własnym oprogramowaniem klienckim, które współpracowało z wyszukiwarką obsługiwaną z przeglądarki internetowej. Program wspierał automatyczne wznawianie przerwanego pobierania pliku, niskie zużycie zasobów systemowych. W roku 2002 Audiogalaxy przestał świadczyć usługi peer-to-peer.

</doc>
<doc id="1566748" url="https://pl.wikipedia.org/wiki?curid=1566748" title="Jacek Różański">
Jacek Różański



</doc>
<doc id="1566752" url="https://pl.wikipedia.org/wiki?curid=1566752" title="Parafia św. Judy Tadeusza Apostoła w Krakowie">
Parafia św. Judy Tadeusza Apostoła w Krakowie



</doc>
<doc id="1566753" url="https://pl.wikipedia.org/wiki?curid=1566753" title="Różański">
Różański

Różański, Różańska – polskie nazwisko, w Polsce nosi je prawie 12 tys. osób.
Osoby o tym nazwisku:

</doc>
<doc id="1566754" url="https://pl.wikipedia.org/wiki?curid=1566754" title="Różańska">
Różańska



</doc>
<doc id="1566757" url="https://pl.wikipedia.org/wiki?curid=1566757" title="Glinka (nazwisko)">
Glinka (nazwisko)

Glinka – nazwisko, które w Polsce nosi prawie 4 tys. osób.
Osoby noszące to nazwisko:

</doc>
<doc id="1566760" url="https://pl.wikipedia.org/wiki?curid=1566760" title="Puchar Świata w narciarstwie alpejskim 1993/1994">
Puchar Świata w narciarstwie alpejskim 1993/1994

Sezon 1993/1994 Pucharu Świata w narciarstwie alpejskim rozpoczął się 30 października 1993 w austriackim Sölden, a zakończył 20 marca 1994 w amerykańskim Vail. Była to 28. edycja pucharowej rywalizacji. Rozegrano 34 konkurencje dla kobiet (7 zjazdów, 9 slalomów gigantów, 6 supergigantów, 10 slalomów specjalnych oraz 2 kombinacje) i 35 konkurencji dla mężczyzn (11 zjazdów, 9 slalomów gigantów, 5 supergigantów, 8 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i Włochy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Vreni Schneider, która zdobyła 1656 punktów, wyprzedzając Szwedkę Pernillę Wiberg i reprezentantkę Niemiec Katję Seizinger.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Norweg Kjetil André Aamodt, który zdobył 1392 punkty, wyprzedzając reprezentanta Luksemburga Marca Girardelliego i Włocha Alberto Tombę.
W poszczególnych klasyfikacjach tryumfowali:

</doc>
<doc id="1566761" url="https://pl.wikipedia.org/wiki?curid=1566761" title="Eugeniusz Szubert (major)">
Eugeniusz Szubert (major)

Eugeniusz Szubert (ur. 15 grudnia 1896 w Ozorkowie, zm. ?) – major saperów Wojska Polskiego.
Życiorys.
Urodził się 15 grudnia 1896 roku w Ozorkowie jako syn Kornela. 31 marca 1924 roku awansował na kapitana ze starszeństwem z dniem 1 lipca 1923 roku i 18. lokatą w korpusie oficerów zawodowych inżynierii i saperów. W 1924 roku pełnił służbę w batalionie szkolnym Kościuszkowskiego Obozu Szkolnego Saperów w Warszawie i pozostawał oficerem nadetatowym 8 pułku saperów. Cztery lata później służył w batalionie szkolnym saperów w Twierdzy Modlińskiej, a w 1930 roku objął stanowisko kwatermistrza w batalionie elektrotechnicznym w Nowym Dworze. Majorem został mianowany ze starszeństwem z dniem 19 marca 1938 roku i 2. lokatą w korpusie oficerów saperów. Do sierpnia 1939 roku był dowódcą Ośrodka Sapersko-Pionierskiego 16 Dywizji Piechoty w Grudziądzu. W sierpniu tego roku, w czasie mobilizacji alarmowej, objął dowództwo 16 batalionu saperów. Na czele tego oddziału walczył w kampanii wrześniowej.
Od 12 grudnia 1945 roku pełnił obowiązki zastępcy dowódcy 20 batalionu saperów we Włoszech.

</doc>
<doc id="1566765" url="https://pl.wikipedia.org/wiki?curid=1566765" title="Puchar Świata w narciarstwie alpejskim 1994/1995">
Puchar Świata w narciarstwie alpejskim 1994/1995

Sezon 1994/1995 Pucharu Świata w narciarstwie alpejskim rozpoczął się 26 listopada 1994 w amerykańskim Park City (kobiety) i 3 grudnia 1994 we francuskim Tignes (mężczyźni), a zakończył 19 marca 1995 we włoskim Bormio. Była to 29. edycja pucharowej rywalizacji. Rozegrano 32 konkurencje dla kobiet (9 zjazdów, 8 slalomów gigantów, 7 supergigantów, 7 slalomów specjalnych oraz 1 kombinację) i 32 konkurencje dla mężczyzn (9 zjazdów, 7 slalomów gigantów, 5 supergigantów, 9 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i Włochy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwajcarka Vreni Schneider, która zdobyła 1248 punktów, wyprzedzając reprezentantkę Niemiec Katję Seizinger i Szwajcarkę Heidi Zeller-Bähler.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Włoch Alberto Tomba, który zdobył 1150 punktów, wyprzedzając Austriaka Günthera Madera i Słoweńca Jure Košira.
W poszczególnych klasyfikacjach tryumfowali:

</doc>
<doc id="1566766" url="https://pl.wikipedia.org/wiki?curid=1566766" title="Zoopatologia">
Zoopatologia



</doc>
<doc id="1566768" url="https://pl.wikipedia.org/wiki?curid=1566768" title="Larry Young (muzyk)">
Larry Young (muzyk)

Larry Young, właściwie Larry John McCoy, także Khalid Yasin (Abdul Aziz) (ur. 7 października 1940 w Newark, zm. 30 marca 1978 w Nowym Jorku) – amerykański muzyk jazzowy.
Grał na instrumentach klawiszowych, zwłaszcza na organach Hammonda. Był pionierem stylu modalnego gry na tym instrumencie, w odróżnieniu od soulowej gry Jimmy'ego Smitha. Grał jednak również w innych stylach, w tym soul jazz.
Rozpoczynał karierę w zespołach R&amp;B w latach 50. Później grał z takimi muzykami jazzowymi jak Jimmy Forrest, Lou Donaldson, Kenny Dorham, Hank Mobley i Tommy Turrentine. Od 1960 nagrywał jako lider dla wytwórni Prestige Records tworząc soul jazzowe albumy takie jak "Testifying", "Young Blues" and "Groove Street". Od 1964 był związany z wytwórnią Blue Note Records. W tym czasie gra Younga zaczęła zdradzać wpływy Johna Coltrane’a. Odbył wiele sesji nagraniowych w trio z gitarzystą Grantem Greenem i perkusistą Elvinem Jonesem, niekiedy z dodatkowymi muzykami. Płyty pochodzące z tych sesji zwykle wskazywały Greena jako lidera, chociaż "Into Somethin"' z Samem Riversem na saksofonie była debiutem Younga w Blue Note jako lidera. "Unity", najbardziej znany album Younga z tego okresu, został nagrany z Woodym Shawem, Joe Hendersonem i Elvinem Jonesem. Późniejsze albumy dla Blue Note to "Contrasts", "Of Love and Peace", "Heaven On Earth", "Mother Ship".
Od końca lat 60. Young uczestniczył w nagraniach fusion. M. in. można go usłyszeć na "Bitches Brew" Milesa Davisa oraz na "Love Devotion Surrender" Santany i McLaughlina. Był również członkiem zespołu Tony Williams Lifetime. Nagrania Younga z Jimim Hendriksem znalazły się m.in. na wydanej po śmierci Hendriksa płycie "Nine to the Universe".
Young zmarł na zapalenie płuc w wieku 37 lat.
Wybrana dyskografia.
"Jako lider"
"Jako sideman"
"Jako członek Tony Williams Lifetime"

</doc>
<doc id="1566769" url="https://pl.wikipedia.org/wiki?curid=1566769" title="Karl Sare">
Karl Sare



</doc>
<doc id="1566771" url="https://pl.wikipedia.org/wiki?curid=1566771" title="Bobrek (roślina)">
Bobrek (roślina)



</doc>
<doc id="1566773" url="https://pl.wikipedia.org/wiki?curid=1566773" title="Sare (ujednoznacznienie)">
Sare (ujednoznacznienie)

Osoby o nazwisku Sare:

</doc>
<doc id="1566774" url="https://pl.wikipedia.org/wiki?curid=1566774" title="Józef Hartman">
Józef Hartman

Józef Sławomir Hartman, ps. „Roch”, „Sławek”, „Tata” (ur. 27 października 1898 w Swaryszowie, zm. 24 kwietnia 1979 w Londynie) – pułkownik Wojska Polskiego, adiutant prezydenta Ignacego Mościckiego, polski komendant STS 43, zwany „ojcem cichociemnych”. Odznaczony Orderem Virtuti Militari.
Życiorys.
Urodził się w rodzinie Karola i Małgorzaty z domu Białek. Miał czterech braci: Antoniego, Stanisława, Jana i Tadeusza oraz siostrę Jadwigę. Od 1915 w POW dowódca Obwodu Jędrzejów; 27 października 1917 wstąpił do 25 pułku piechoty w stopniu sierżanta; od 1919 w 4 pułku piechoty Legionów w Kielcach. Uczestnik wojny polsko-bolszewickiej. Awansowany do stopnia porucznika ze starszeństwem z dniem 1 lipca 1923. W lutym 1925 roku został przydzielony z 1 pułku piechoty Legionów w Wilnie do Batalionu Manewrowego w Rembertowie na stanowisko oficera żywnościowego.
Oficer 2 pułku strzelców podhalańskich. W latach 1934–1939 pełnił służbę w Gabinecie Wojskowym Prezydenta Rzeczypospolitej na stanowisku adiutanta przybocznego. Od 19 marca 1939 w stopniu majora, później podpułkownik, komendant ośrodka szkoleniowego kursów walki konspiracyjnej w Audley End (razem z płk. Terrym Roper-Caldbeckiem); szef sekcji polskiej SOE STS 43 (Kierownictwo Operacji Specjalnych, sekcja Secret Intelligence Service wyznaczała m.in. zadania wywiadowi Armii Krajowej). Od grudnia 1943 szef wyszkolenia Oddziału VI Sztabu Naczelnego Wodza (współpracującego z SOE). Służbę wojskową zakończył w randze pułkownika. 
Po wojnie osiedlił się w Londynie.
15 lutego 1947 zawarł związek małżeński z Grace Leborgne (1908–1974), wdową po angielskim pilocie doświadczalnym. 

</doc>
<doc id="1566780" url="https://pl.wikipedia.org/wiki?curid=1566780" title="Puchar Świata w narciarstwie alpejskim 1995/1996">
Puchar Świata w narciarstwie alpejskim 1995/1996

Sezon 1995/1996 Pucharu Świata w narciarstwie alpejskim rozpoczął się 16 listopada 1995 w amerykańskim Vail (kobiety) i 12 listopada 1995 we francuskim Tignes (mężczyźni), a zakończył 10 marca 1996 w norweskim Kvitfjell. Była to 30. edycja pucharowej rywalizacji. Rozegrano 33 konkurencje dla kobiet (8 zjazdów, 7 slalomów gigantów, 7 supergigantów, 10 slalomów specjalnych oraz 1 kombinację) i 35 konkurencji dla mężczyzn (9 zjazdów, 9 slalomów gigantów, 6 supergigantów, 9 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Szwajcarię i Włochy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Niemka Katja Seizinger, która zdobyła 1472 punkty, wyprzedzając reprezentacyjną koleżankę Martinę Ertl i Austriaczkę Anitę Wachter.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Norweg Lasse Kjus, który zdobył 1216 punktów, wyprzedzając Austriaka Günthera Madera i Szwajcara Michaela von Grünigena.
W poszczególnych klasyfikacjach tryumfowali:

</doc>
<doc id="1566781" url="https://pl.wikipedia.org/wiki?curid=1566781" title="Grzegorz Szymonowicz">
Grzegorz Szymonowicz

Grzegorz Michał Szymonowicz (ur. 18 marca 1800 we Lwowie, zm. 14 czerwca 1875 tamże) – polski duchowny ormiańskokatolicki, arcybiskup lwowski obrządku ormiańskiego.
19 marca 1857 mianowany biskupem koadiutorem archidiecezji ormiańskiej we Lwowie i tytularnym arcybiskupem Marcopolis. Po śmierci arcybiskupa Samuela Cyryla Stefanowicza (1858) w pełni przejął rządy nad archidiecezją. Uczestniczył w obradach I soboru watykańskiego.

</doc>
<doc id="1566785" url="https://pl.wikipedia.org/wiki?curid=1566785" title="Jan Jakub Symonowicz">
Jan Jakub Symonowicz

Jan Jakub Symonowicz (ur. 29 grudnia 1740 w Kamieńcu Podolskim, zm. 3 października 1816 we Lwowie), polski duchowny ormiańskokatolicki, od 1801 arcybiskup lwowski obrządku ormiańskiego.
Urodził się w rodzinie ormiańskiej. W 1758 wstąpił do Papieskiego Kolegium Teatynów we Lwowie. Wyświęcony w 1764 przez abpa Jakuba Stefana Augustynowicza dla archidiecezji ormiańskiej we Lwowie. Pracownik nuncjatury papieskiej w Warszawie, przez 16 lat kaznodzieja katedralny we Lwowie, ostatni proboszcz w Łucku od 1783, wikariusz generalny abpa Jakuba Tumanowicza od 1785.
W 1798 wybrany przez kler ormiański na następcę zmarłego abpa Tumanowicza. Z powodu wygnania i śmierci papieża Piusa VI, prekonizowany i wyświęcony dopiero trzy lata później. Święcenia przyjął 1 marca 1801 z rąk arcybiskupa Kajetana Ignacego Kickiego.
Od 1800 dziekan wydziału teologicznego na Uniwersytecie Lwowskim. Z powodzeniem zabiegał o utworzenie kapituły ormiańskiej we Lwowie i diecezji ormiańskokatolickiej w Mohylowie Podolskim.
Zmarł 3 października 1816 we Lwowie, pochowany na Cmentarzu Łyczakowskim.
Linki zewnętrzne.
O arcybiskupie w portalu Wiki.Ormianie

</doc>
<doc id="1566786" url="https://pl.wikipedia.org/wiki?curid=1566786" title="Słomianka (rzeka)">
Słomianka (rzeka)

Słomianka – rzeka, prawy dopływ Pilicy o długości 20,24 km.
Wypływa w okolicach wsi Kozenin, na wschód od Opoczna i, kierując się początkowo na północ, dopływa do miejscowości Sławno, po czym zmienia kierunek na północno-wschodni i w miejscowości Antoniówka przepływa pod drogą wojewódzką 713. Płynąc dalej w kierunku północnym, mija wsie Trojanów, Modrzewek, Wincentynów, Antoniów, a potem jej nurt biegnie wśród lasów aż do ujścia do Pilicy w okolicach miejscowości Inowłódz.
Rzeka na przestrzeni dziejów nosiła rozmaite nazwy; w XIV w. nazywano ją Studzienica, w XVIII w. Grodek, w XIX w. Sąsiecznica. Współczesna nazwa wodna "Słomianka" w źródłach pisanych pojawiła się po raz pierwszy na początku XX wieku (w 1909 r.) i powieliła nazwę terenową "Słomianka" określającą stację kolejową (we wsi Kunice).

</doc>
<doc id="1566787" url="https://pl.wikipedia.org/wiki?curid=1566787" title="Torsten Stålhandske">
Torsten Stålhandske

Torsten Stålhandske (ur. w Porvoo 1 września 1593, zm. w Haderslev 21 kwietnia 1644) – fiński dowódca, znany jako dowódca rodzimej kawalerii (tzw. hakapelitów) w armii szwedzkiej podczas wojny trzydziestoletniej.

</doc>
<doc id="1566789" url="https://pl.wikipedia.org/wiki?curid=1566789" title="Mała Granacka Turnia">
Mała Granacka Turnia

Mała Granacka Turnia (słow. "Malá Granátová veža", niem. "Kleiner Granatenwandturm", węg. "Kis Gránátfaltorony") – wybitna turnia w masywie Granatów Wielickich o wysokości 2298 m n.p.m., w słowackich Tatrach Wysokich. Od masywu Rogatej Turni (dokładniej od Granackiego Rogu) oddzielona jest Wyżnią Granacką Szczerbiną, a od Wielkiej Granackiej Turni – Pośrednią Granacką Szczerbiną. Należy do grupy Granackich Turni – wyższej z dwóch części Granatów Wielickich.
Mała Granacka Turnia tworzy razem z Wielką Granacką Turnią duży masyw skalny, oddzielony dość płytko wciętą Pośrednią Granacką Szczerbiną. Mała Granacka Turnia jest dostępna jedynie dla taterników, na jej wierzchołek nie prowadzą żadne znakowane szlaki turystyczne. Dawniej była nazywana Długą Turnią, natomiast w nazewnictwie niemieckim ("Jenknerturm") nazwa była nadana na cześć pierwszego zdobywcy, E. Jenknera.
Historia.
Pierwsze wejścia turystyczne:

</doc>
<doc id="1566791" url="https://pl.wikipedia.org/wiki?curid=1566791" title="Musée d'Art Moderne">
Musée d'Art Moderne



</doc>
<doc id="1566792" url="https://pl.wikipedia.org/wiki?curid=1566792" title="V3 (ujednoznacznienie)">
V3 (ujednoznacznienie)



</doc>
<doc id="1566795" url="https://pl.wikipedia.org/wiki?curid=1566795" title="Barbarka (dopływ Czarnej)">
Barbarka (dopływ Czarnej)

Barbarka – rzeka, lewy dopływ Czarnej o długości 24,95 km.
Wypływa w okolicach wsi Budy i biegnie na północ, mijając po drodze miejscowości: Studzieniec, Rudka oraz Skórnice, gdzie przebiega pod drogą krajową nr 42. Płynąc dalej w tym samym kierunku przepływa przez miejscowości: Pląskowice, Dąbrowa, Starzechowice Górne, Starzechowice Dolne, Rudzisko.

</doc>
<doc id="1566799" url="https://pl.wikipedia.org/wiki?curid=1566799" title="Paul Achilles">
Paul Achilles

Paul Achilles (ur. 1 sierpnia 1890 w Watenbüttel, zm. 1966 w Brackstedt, dzielnicy Wolfsburga) – as morskiego lotnictwa niemieckiego w I wojnie światowej z 8 zwycięstwami.
Urodził się w Watenbüttel w Brunszwiku. Służył w "Seefrontstaffel", w której odniósł dwa zwycięstwa powietrzne.
We wrześniu 1918 roku został mianowany na dowódcę nowo powstałej morskiej eskadry myśliwskiej Marine Feldjagdstaffel Nr. V, która była częścią dywizjonu Marine Jagdgeschwader dowodzonego przez Gottharda Sachsenberga. 25 września 1918, podczas jednego lotu bojowego, w ciągu zaledwie 15 min. zestrzelił 2 samoloty Sopwith Camel. W ostatnich tygodniach wojny jego liczba zwycięstw wzrosła do 8.

</doc>
<doc id="1566801" url="https://pl.wikipedia.org/wiki?curid=1566801" title="Bitwa o Corregidor (1945)">
Bitwa o Corregidor (1945)

Bitwa o Corregidor – bitwa stoczona na filipińskiej wyspie Corregidor i w jej okolicach w dniach 16–26 lutego 1945 roku pomiędzy siłami Stanów Zjednoczonych i Japonii.
Tło bitwy.
Na przełomie 1944 i 1945 roku ofensywa aliantów na Pacyfiku rozwijała się w szybkim tempie. Amerykanom do osiągnięcia głównego celu wojny – zaatakowania Wysp Japońskich – potrzeba było już tylko kilku baz wyspiarskich na wschodnim i północnym Pacyfiku, m.in. Okinawy. Brytyjczycy i ich sojusznicy przystąpili zaś do kontrofensywy w Birmie. Na żadnym szlaku bojowym, ani amerykańskim, ani brytyjskim, nie leżały jednak Filipiny.
To okupowane przez Japończyków terytorium zależne Stanów Zjednoczonych miało jednak osobistą wartość dla gen. Douglasa MacArthura, dowódcy wojsk amerykańskich na Pacyfiku. Na Filipinach, w Manili spędził on najlepsze lata swego życia. 14 lutego 1942 roku, po przegranej pierwszej kampanii filipińskiej, złożył u brzegów Luzonu mieszkańcom wyspy obietnicę powrotu i wyzwolenia Filipin, często cytowanymi w prasie i książkach słowami: "I shall return!" (ang. "Ja tu wrócę").
Przeciwnym jego planowi był jednak dowódca marynarki, adm. Chester Nimitz. Uważał on, że wyzwolenie Filipin nie jest potrzebne dla wygrania wojny i poskutkuje tylko zmarnowaniem cennych środków. Ich spór rozwiązał sam prezydent Franklin Delano Roosevelt na spotkaniu w Pearl Harbor. Gen. MacArthur tak, jak się spodziewał, dostał pozwolenie na uderzenie w stronę Filipin.
Przygotowania.
Po zwycięstwie w bitwie w Zatoce Leyte, opanowaniu licznych wysp w centralnej części archipelagu i przy stałym posuwaniu się do przodu na wyspie Leyte, możliwa stała się operacja wyzwolenia Luzonu, głównej wyspy Filipin. Atak miał nastąpić w pierwszej kolejności od południa, gdyż kluczowym elementem do opanowania wyspy była Zatoka Manilska. Wejścia do niej broniła mała, ale świetnie ufortyfikowana wysepka Corregidor, broniona przez Amerykanów i Filipińczyków dwa lata wcześniej.
Wywiad amerykański dostarczył informacji, iż na wysepce może znajdować się nawet 5 tys. japońskich żołnierzy, do tego liczna artyleria dalekiego zasięgu i działa przeciwlotnicze w nieznanej liczbie. Dowództwo postanowiło, że na pierwszy ogień pójdą spadochroniarze z 503 Spadochronowej Pułkowej Grupy Bojowej pod dowództwem ppłk. George'a M. Jonesa, potem zaś do bitwy włączy się desant morski.
Bitwa.
Lądowanie poprzedzone było silnym bombardowaniem i ostrzałem artylerii okrętowej. Amerykańskie samoloty zrzuciły na Corregidor blisko 3200 ton bomb. Wyspa była terenem skalistym. Tylko dwa miejsca nadawały się do lądowania spadochroniarzy – plac defilad i niewielkie pole golfowe. Dzięki celnemu bombardowaniu prawie cała japońska obrona przeciwlotnicza została wyeliminowana, dlatego do samolotów transportowych strzelało tylko kilka karabinów maszynowych. W dzień zrzutu panował silny wiatr, dlatego też spadochroniarze skakali małymi grupkami – zaledwie ośmiu przy jednym podejściu samolotu.
W walce szczególnie wyróżnił się szer. Lloyd G. McCarter, który tuż po wylądowaniu przebiegł pod ostrzałem ok. 30 metrów, żeby granatami ręcznymi samodzielnie uciszyć stanowisko japońskiego karabinu maszynowego. Został za to odznaczony Medalem Honoru. Dwudziestu pięciu spadochroniarzy wiatr zniósł poza wyznaczoną strefę lądowania. Opadli oni prosto na japońskie stanowisko dowodzenia, pokryte tylko lekką siatką maskującą, którą łatwo można było rozerwać. W tym czasie na stanowisku przebywał komandor Itagaka i jego ochrona, których uwaga zajęta była rozpoczynającym się właśnie desantem morskim. Spadochroniarze otworzyli ogień i zabili komandora.
34 Pułk Piechoty ze składu 24 Dywizji Piechoty, dowodzony przez płk. Aubreya S. "Red" Newmana, który wylądował z morza chwilę później, napotkał silny opór karabinów maszynowych zainstalowanych w stanowiskach wydrążonych w skale. Z pomocą przyszli jednak z głębi wyspy spadochroniarze, którzy w ciągu dwóch godzin uciszyli nadbrzeżne stanowiska obronne i zajęli bez oporu powierzchnię wyspy.
Prawdziwym problemem były oczyszczenie skomplikowanego systemu tuneli i umocnień podziemnych, które zajęło Amerykanom aż cztery dni. Opór Japończyków był samobójczy. Gdy zabrakło amunicji, atakowali na szturmach Banzai na bagnety i katany, a czasem na gołe pięści. Nie mając już żadnych szans na zwycięstwo, kilkudziesięciu Japończyków spróbowało uciec i dopłynąć wpław do Manili. Większość z nich nie umiała jednak pływać i utonęła. Tylko dwudziestu obrońców wyspy oddało się w ręce Amerykanów.
12 marca nastąpiło uroczyste podniesienie amerykańskiej flagi na Corregidorze.

</doc>
<doc id="1566806" url="https://pl.wikipedia.org/wiki?curid=1566806" title="Wielka rodzina">
Wielka rodzina

Wielka rodzina (ang. "The Large Family", 2007-2010) – brytyjski serial animowany, oparty na motywach obrazkowych książeczek-bestsellerów Jill Murphy.
Opis fabuły.
Serial opowiada o z pozoru spokojnej rodzinie Kolos. Wydawałoby się, że żyją tak jak inni. Jednak gdy przychodzą problemy; złe oceny, utrata czegoś cennego, dom staje do góry nogami. Błahostka staje się problemem dużej wagi. Małym słoniom często wydaje się, że to sytuacja bez wyjścia, jednak dzięki pomocy rodziców udaje się zażegnać problem.
Wersja polska.
Opracowanie i udźwiękowienie wersji polskiej: na zlecenie BBC Worldwide – Studio Sonica
Reżyseria:
Dialogi polskie:
Dźwięk i montaż:
Organizacja produkcji: Agnieszka Kudelska
Wystąpili:
i inni
Lektor: Agnieszka Kudelska

</doc>
<doc id="1566807" url="https://pl.wikipedia.org/wiki?curid=1566807" title="Plebanka (dopływ Czarnej)">
Plebanka (dopływ Czarnej)

Plebanka – rzeka, lewy dopływ Czarnej (dopływu Pilicy koło Sulejowa) o długości 18,58 km.
Źródła rzeki znajdują się w województwie świętokrzyskim w okolicach wsi Kłucko. Plebanka płynie początkowo w kierunku północno-zachodnim i przepływa przez miejscowości: Wyrębów, Grębosze i Radoska, gdzie przepływa pod drogą wojewódzką nr 728. Następnie szerokim łukiem, od strony zachodniej, omija miejscowość Radoszyce, po czym płynie w kierunku północnym, i po minięciu miejscowości Zychy oraz Jacentów wpada do Czarnej.

</doc>
<doc id="1566809" url="https://pl.wikipedia.org/wiki?curid=1566809" title="Sint-Pieters-Leeuw">
Sint-Pieters-Leeuw

Sint-Pieters-Leeuw (fr. "Leeuw-Saint-Pierre") – miejscowość i gmina w północnej Belgii (prowincja Brabancja Flamandzka). Liczy ok. 31 tys. mieszkańców (2008). Leży na styku krain Pajottenland i Zennevallei.

</doc>
<doc id="1566810" url="https://pl.wikipedia.org/wiki?curid=1566810" title="Polska samoobrona na Wołyniu">
Polska samoobrona na Wołyniu

Polska samoobrona na Wołyniu – zgrupowania polskiej ludności cywilnej i oddziałów Armii Krajowej w celu obrony przed masowymi mordami Polaków przez ukraińskich nacjonalistów.
Formy obrony.
Początki polskiej samoobrony na tym terenie datuje się na przełom 1942/1943. Podobne zgrupowania powstały w byłych województwach II RP: lwowskim, stanisławowskim (Podkarpacie) i tarnopolskim (zachodnia część geograficznej krainy Podola).
Na Wołyniu występowały dwie formy polskiej obrony:
Samoobrona była to zorganizowana i uzbrojona grupa kierowana przez jedną osobę bądź komitet samoobrony. W miastach (np. Dubno, Rokitno) samoobrony były częściowo zakonspirowane i działały na przedmieściach ze względu na załogi niemieckie.
Placówką samoobrony było pojedyncze polskie osiedle (wieś bądź kolonia) strzeżone przez grupę samoobrony. Przejściowo takie grupy współpracowały z oddziałami partyzanckimi. Placówki samoobrony powstawały we wsiach z dużą przewagą polskiej ludności. Rzadkością były placówki we wsiach, gdzie Polacy byli mniejszością. Ludność polska w takich wsiach była najczęściej bezbronna. 
Ośrodkami (bazami) samoobrony były zespoły polskich osiedli, posiadające własne umocnienia obronne, wzajemnie się wspierające i podejmujące wspólne akcje. Często bazy na stałe współpracowały z oddziałami partyzanckimi.
Samoobrona.
Początki.
Istniejąca wśród ludności polskiej Wołynia konspiracja borykała się z wieloma problemami. Brak było przede wszystkim ludzi o doświadczeniu wojskowym i przywódczym, większość wybitniejszych lokalnych postaci została wyeliminowana przez Sowietów w latach 1939–1941. Brak było broni i nie zauważano zagrożenia ze strony ukraińskiej.
Pierwsze oddziały samoobrony tworzone były na przełomie 1942/43 roku. Organizowali je spontanicznie lokalni przywódcy społeczności polskiej. Początkowo samoobrona ograniczała się do patrolowania okolicy, wystawiania straży, ostrzegania miejscowej ludności o pojawieniu się nieznanych oddziałów zbrojnych. Wczesną wiosną 1943 roku wraz z nasileniem masowych mordów na Polakach powiększono liczbę punktów obserwacyjnych i patroli oraz rozpoczęto zaopatrywanie placówek w broń palną. Skuteczność oddziałów samoobrony w tym okresie była niewielka, były słabo uzbrojone i nie były w stanie się obronić przed znacznie liczniejszymi oddziałami Ukraińskiej Powstańczej Armii (UPA).
Próba organizacji.
Po pierwszych, oddolnych próbach tworzenia samoobrony, proces ten wsparła i objęła kontrolą konspiracyjną Armia Krajowa, co nakazał w kwietniu 1943 Komendant Okręgu AK Wołyń płk Kazimierz Bąbiński „Luboń”:
Jednocześnie „Luboń” zakazywał współpracy w ramach samoobrony z Niemcami (w tym wstępowania do policji niemieckiej) i partyzantką sowiecką.
Publicysta historyczny Piotr Zychowicz twierdzi, że struktury Armii Krajowej (AK) nie udzieliły odpowiedniej pomocy zagrożonej ludności polskiej na obszarze Wołynia. Nie wykorzystano możliwości przerzucenia niektórych oddziałów partyzanckich AK z Lubeszczyzny na teren Wołynia. Jego zdaniem AK nie wykorzystała możliwości zaopatrzenia samoobron wiejskich w broń z magazynów Armii Krajowej, którą wydano kilka miesięcy później utworzonej w ramach Akcji "Burza" 27. Dywizji Wołyńskiej AK. Niektóre samoobrony, jak np. w Przebrażu, zwróciły się do Niemców o przyznanie wsi broni i amunicji „dla obrony ludności przed bandami leśnymi”. Uzyskana zgoda pozwoliła na stworzenie pozorów legalności dla posiadania przez obrońców Przebraża wszelkiej innej broni palnej.
Pierwszy większy ośrodek polskiej samoobrony zorganizowano na początku maja 1943 w Pańskiej Dolinie w powiecie dubieńskim. Dopiero 20 lipca (po "krwawej niedzieli" 11 lipca) ukazała się „Instrukcja w sprawie formowania baz samoobrony i organizacji oddziałów partyzanckich” wydana przez Okręgową Delegaturę Rządu na Wołyniu. Rozpoczęto tworzenie większych baz samoobrony, składających się z kilku wsi (placówek) o większych skupiskach ludności polskiej. Takie bazy miały być bronione przez oddziały miejscowe, wykorzystując rowy strzeleckie, prymitywne bunkry drewniano-ziemne i różnego rodzaju zasieki.
Do ważniejszych baz samoobrony na Wołyniu należały:
Walka o przetrwanie.
Zdecydowana większość placówek samoobrony podczas napadu poniosła klęskę, do wkroczenia na Wołyń w 1944 roku Armii Czerwonej zdołały przetrwać jedynie: Młynów, Klewań, Rokitno, Kurdybań Warkowicki, Lubomirka, Budki Snowidowickie, Osty. Wiązało się to z przebywaniem w okolicy garnizonów niemieckich, które broniły polskiej ludności cywilnej lub działań w okolicy oddziałów partyzantki polskiej i niekiedy sowieckiej.
Przetrwała natomiast większość baz samoobrony, UPA zdołała rozbić jedynie ośrodki: Huta Stepańska-Wyrka (16-18 lipca 1943) i Antonówka (30 lipca 1943). Samoobrona w Kutach, zdołała odeprzeć atak bojówek upowskich i melnykowskich, ale wobec zniszczeń i braku amunicji, ewakuowała się do Szumska a potem Krzemieńca.
Oddziały partyzanckie.
Utworzenie oddziałów.
Po zajęciu Wołynia przez Niemców w 1941 roku nie udało się stworzyć większych jednostek partyzanckich. W sierpniu 1942 Komenda Główna AK wydzieliła okręg wołyński z Obszaru nr 3 (Lwów) i podporządkowała go bezpośrednio sobie. We wrześniu 1942 komendantem okręgu mianowano płk. Kazimierza Bąbińskiego ps. „Luboń”. Okręgowym Delegatem Rządu został Kazimierz Banach ps. „Jan Linowski” (autor odezwy "Do społeczeństwa Wołyńskiego"), który przybył na Wołyń 21 listopada 1942 roku. Po fiasku rozmów z UPA, w trakcie których doszło do zamordowania dwóch przedstawicieli AK, Zygmunta Rumla i Krzysztofa Markiewicza, 20 lipca 1943 zadecydowano o utworzeniu oddziałów partyzanckich na Wołyniu.
Powstały wówczas oddziały:
Powstanie 27 Wołyńskiej Dywizji Piechoty.
Na początku stycznia 1944 roku, po przekroczeniu przez Armię Czerwoną przedwojennej granicy Polski dowództwo AK zarządziło mobilizację oddziałów partyzanckich na Wołyniu i podjęło decyzję o rozpoczęciu akcji „Burza”. 28 stycznia 1944 utworzono 27 Wołyńską Dywizją Piechoty. 
Oprócz działań przeciwko Niemcom, dywizja przeprowadziła 16 większych akcji bojowych przeciw oddziałom UPA, usuwając częściowo zagrożenie dla polskiej ludności cywilnej na zachodzie Wołynia.
Działania samoobron i oddziałów partyzanckich.
Największe bazy polskiej samoobrony wspierane oddziałami partyzanckimi były niemal niezależne od okupanta, miały własną cywilną administrację i siłę zbrojną. Prowadziły pod ochroną akcje żniwne oraz zdobywały żywność we wsiach ukraińskich co zapewniło przeludnionym polskim bazom przetrwanie. Jedną z największych baz samoobrony było Przebraże, współpracujące m.in. z oddziałem AK „Bomby”.
Do większych starć doszło w Hucie Stepańskiej i Wyrce w powiecie kostopolskim, 16 lipca upowcy rozpoczęli atak, dwa dni później dowództwo obrony podjęło decyzję o przebiciu się z okrążenia. Udało się to wykonać kosztem śmierci 40 obrońców i ponad 300 osób cywilnych zamordowanych przez UPA.
Sukcesem zakończyła się obrona wsi Rybcza w powiecie krzemienieckimi, która 5 sierpnia odparła duży atak UPA i okolicznych ukraińskich chłopów. Wieś dotrwała do wkroczenia wojsk sowieckich.
12 listopada 1943 roky oddziały „Jastrzębia” i „Sokoła”, operujące w rejonie bazy samoobrony w Zasmykach, zdobyły po walkach z UPA miasteczko Kupiczów w powiecie kowelskim.
Podsumowanie.
Maksymalna liczba placówek samoobrony wynosiła około 128 (lipiec 1943) wobec 3400 miejscowości na Wołyniu, w których mieszkali Polacy. We wszystkich oddziałach partyzanckich do stycznia 1944 służyło maksymalnie 1500 osób, mając przeciwko sobie co najmniej 15 tys. członków UPA. Samoobrona i oddziały partyzanckie powstały zbyt późno i były zbyt małe, by zapobiec zbrodniom. Według ustaleń Siemaszków w walkach samoobrony z UPA zginęło co najmniej 262 Polaków i co najmniej 311 członków UPA. Straty wśród cywilów wynosiły: 60 tys. ofiar ludności polskiej i 2-3 tys. ofiar ludności ukraińskiej zabitej w akcie polskiego odwetu. Na podstawie tych danych o wydarzeniach na Wołyniu w latach 1943–1944 nie możemy mówić jako o wojnie polsko-ukraińskiej, ale o rzezi wołyńskiej.

</doc>
<doc id="1566827" url="https://pl.wikipedia.org/wiki?curid=1566827" title="Parafia Świętej Trójcy w Szczecinku">
Parafia Świętej Trójcy w Szczecinku

 
Parafia Świętej Trójcy – parafia prawosławna w Szczecinku, w dekanacie Koszalin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia została erygowana 8 grudnia 1952 r. Początkowo liczyła około 31 rodzin, natomiast w 2013 r. – 14 osób. Cerkiew mieści się w dawnej synagodze, zaadaptowanej do potrzeb liturgii prawosławnej. Według innego źródła, obecna cerkiew parafialna to dawny kościół ewangelicki.

</doc>
<doc id="1566828" url="https://pl.wikipedia.org/wiki?curid=1566828" title="Ronald Gustave Kellett">
Ronald Gustave Kellett

Ronald Gustave Kellett (ur. 13 września 1909 w Eldon, zm. 12 listopada 1998 w Kent) − brytyjski lotnik, as myśliwski II wojny światowej, w czasie bitwy o Anglię dowódca polskiego Dywizjonu 303. Zestrzelił na pewno pięć samolotów, prawdopodobnie dwa i uszkodził jeden. Odznaczony DSO, DFC, kawaler Orderu Virtuti Militari V klasy.
Życiorys.
Ronald Gustave Kellett urodził się 13 września 1909 roku w Eldon w hrabstwie Durham w północnej Anglii. Jego ojcem był inżynier górnictwa Matthew Henry Kellett, właściciel kopalni, matką Szwajcarka Louise Antoinette Monthal. W wieku 14 lat porzucił naukę podejmując pracę jako goniec na giełdzie papierów wartościowych w Liverpoolu. W wieku 21 lat Ronald Kellett przybył do Londynu, gdzie zaczął obracać się w kręgach politycznych, zbliżając do Partii Konserwatywnej. Zajmował się również operacjami giełdowymi. W 1939 roku ożenił się z córką znanego chirurga, Daphne Louise Sheaf.
W 1933 roku wstąpił do 600. dywizjonu Royal Auxiliary Air Force, formacji będącej aktywną rezerwą RAF. Pierwszy lot w 600 dywizjonie odbył 12 stycznia 1934 roku. W 1938 roku został przeniesiony do 616 dywizjonu. W 1939 został dowódcą klucza. Po wybuchu II wojny światowej dywizjon ten stacjonował na lotnisku RAF Leconfield i odbywał loty patrolowe i w osłonie konwojów wzdłuż brytyjskiego wybrzeża. W lutym 1940 roku Ronald Kellett został przyniesiony do będącego w trakcie formowania 249 dywizjonu RAF, od maja pełniąc funkcję dowódcy eskadry. 12 czerwca awansował do stopnia "squadron leadera" (odpowiednik majora). W okresie pobytu Kelletta w 249 dywizjonie doszło do jednego tylko starcia z samolotami Luftwaffe.
19 lipca 1940 roku Ronald Kellett otrzymał przydział do formowanego Dywizjonu 303, gdzie miał zostać dowódcą ze strony brytyjskiej. 2 sierpnia przybył, wraz z grupą polskich i brytyjskich lotników, do bazy RAF w Northolt. 31 sierpnia, w pierwszym dniu po oficjalnym uzyskaniu gotowości bojowej, Ronald Kellett zestrzelił pierwszy nieprzyjacielski samolot: Messerschmitt Bf 109. Kolejne jedno pewne i jedno prawdopodobne zestrzelenie uzyskał 5 września, następne dzień później, kiedy jednak jego samolot został trafiony i uszkodzony a on sam ranny w nogi. Po powrocie do latania bojowego, 15 września zestrzelił jeden niemiecki samolot na pewno i jeden prawdopodobnie. Piąte pewne zwycięstwo powietrzne zaliczono mu 26 września 1940 roku. W locie 5 października uszkodził jeszcze jeden Bf 109. W uznaniu zasług dywizjonu i jego dowódcy, Ronald Kellett został odznaczony Distinguished Flying Cross (1 października 1940 roku) i Distinguished Service Order (25 października 1940 roku). W styczniu 1941 roku otrzymał Krzyż Srebrny Orderu Virtuti Militari.
18 grudnia 1940 roku Ronald Kellett opuścił Dywizjon 303 i został przeniesiony do formującego się 96 dywizjonu RAF. Dowodził nim do marca 1941 roku, po czym objął dowództwo skrzydła North Weald Wing, a następnie ośrodka treningowego dla pilotów myśliwskich. Od 1943 roku do zakończenia wojny pełnił funkcję doradcy lotniczego w Turcji. Po zakończeniu wojny zajmował się prowadzeniem operacji giełdowych i doradztwem finansowym, by na pewien czas powrócić w szeregi Royal Auxiliary Air Force jako dowódca 615 dywizjonu. Ostatecznie odszedł ze służby w październiku 1953 roku. Później osiadł z rodziną na wsi. Zmarł 12 listopada 1998 roku i został pochowany na cmentarzu w Benenden w hrabstwie Kent.

</doc>
<doc id="1566830" url="https://pl.wikipedia.org/wiki?curid=1566830" title="Sienna Kopa">
Sienna Kopa

Sienna Kopa (słow. "Senná kopa", niem. "Heuhaufen", węg. "Szenáboglya") – mało wybitne wzniesienie o wysokości 1848 m n.p.m. w słowackich Tatrach Wysokich. Znajduje się w krótkiej grani odchodzącej na południowy zachód od wierzchołka Sławkowskiego Szczytu. Od niego oddzielona jest porośniętą kosodrzewiną Sienną Przehybą.
Sienna Kopa wraz z Sienną Przehybą oddziela Sienną Kotlinę od dolnych partii Doliny Sławkowskiej. U jej podnóża znajduje się grupa trzech stawków zwanych Sławkowskimi Stawkami, z których obecnie tylko jeden wypełniony jest wodą. Południowym stokiem Siennej Kopy przebiega czerwono znakowana Magistrala Tatrzańska. Sienna Kopa stanowi łatwy dostęp do Doliny Sławkowskiej, a z jej wierzchołka roztacza się ciekawy widok na Spisz i masyw Gerlacha. W przewodniku "Tatry Słowackie" Józefa Nyki figuruje ona jako Kopa Siana.
Pierwsze wejścia nie są znane. Wchodzono na nią od dawna z racji łatwej dostępności.

</doc>
<doc id="1566831" url="https://pl.wikipedia.org/wiki?curid=1566831" title="Dyskografia 2 plus 1">
Dyskografia 2 plus 1

Dyskografia 2 plus 1 obejmuje dziesięć albumów studyjnych, dwadzieścia kompilacji, cztery minialbumy, dwadzieścia dziewięć singli oraz dwadzieścia sześć pocztówek dźwiękowych. Trzy albumy grupy ("Nowy wspaniały świat", "Easy Come, Easy Go" i "Bez limitu") uzyskały certyfikat złotej płyty za sprzedaż ponad 150 tys. egzemplarzy. Zespół wydał siedemnaście singli w Polsce, dziewięć w Niemczech, dwa w Japonii oraz jeden na Kubie.

</doc>
<doc id="1566832" url="https://pl.wikipedia.org/wiki?curid=1566832" title="Meduza świecąca">
Meduza świecąca

Meduza świecąca, pelagia świecąca ("Pelagia noctiluca") – gatunek krążkopława z rodzaju "Pelagia" zaliczanego do rodziny Pelagiidae.
Charakterystyka.
Kolorystyka meduz z tego gatunku waha się na całym świecie, oprócz różowego i fiołkoworóżowego koloru, spotyka się osobniki w odcieniach żółtozłotych. Ciało osiąga średnicę do 7 cm. Ma 8 długich czułków zaopatrzonych w komórki parzydełkowe. Ich dotknięcie powoduje bolesne oparzenia.
Pokolenie polipa u tego gatunku jest całkowicie zredukowane.
Etymologia.
W języku greckim "Pelagia" oznacza „z oceanu”, "Nocti" – „nocą” i "Luca" – „światło”, zatem "Pelagia noctiluca" można opisać jako morski organizm ze zdolnością do świecenia w ciemności.
Występowanie.
Gatunek ten jest powszechnie znany w Europie, pod wieloma różnymi nazwami. Meduza świecąca jest szeroko rozpowszechniona we wszystkich ciepłych i umiarkowanych wodach oceanów na świecie, łącznie z Morzem Śródziemnym, Morzem Czerwonym i Oceanem Atlantyckim. Można je również znaleźć w części Oceanu Spokojnego, zaobserwowano je w ciepłych wodach niedaleko Hawajów, w południowej Kalifornii i Meksyku, jak również w innych lokalizacjach na Pacyfiku. Żyją zazwyczaj w morskich głębinach, czasami jednak są wyrzucane z przybrzeżnych wód i mogą występować w dużej liczbie na plażach.
21 listopada 2007 roku ogromne, szacowane na 26 km² rojowisko miliardów tych krążkopławów, zabiło ok. 100 000 ryb na farmie łososi w Irlandii Północnej.

</doc>
<doc id="1566833" url="https://pl.wikipedia.org/wiki?curid=1566833" title="Pelagia noctiluca">
Pelagia noctiluca



</doc>
<doc id="1566834" url="https://pl.wikipedia.org/wiki?curid=1566834" title="Imię Jezus">
Imię Jezus



</doc>
<doc id="1566835" url="https://pl.wikipedia.org/wiki?curid=1566835" title="Mirosław Jelinek">
Mirosław Jelinek

Mirosław Jelinek (ur. 13 listopada 1957 w Częstochowie) – polski i czeski duchowny ewangelicko-reformowany, w latach 1982–2010 proboszcz parafii ewangelicko-reformowanej w Zelowie, a od roku 2010 proboszcz parafii w Kateřinicach. Jeden z liderów społeczności czeskiej w RP, były dyrektor Przedszkola Edukacyjnego im. Jana Amosa Komeńskiego w Zelowie i Muzeum w Zelowie – Ośrodka Dokumentacji Dziejów Braci Czeskich.
Życiorys.
Ukończył technikum ogrodnicze w Widzewie świadectwem dojrzałości w 1977 r. Następnie studiował na Chrześcijańskiej Akademii Teologicznej w Warszawie. W 1985 r. uzyskał tytuł magistra teologii na podstawie pracy "Ordynacja kobiet w Kościele Ewangelicko-Reformowanym w Polsce" (przygotowanej pod kierunkiem prof. dr. hab. Witolda Benedyktowicza).
1 sierpnia 1982 r. objął wraz z małżonką opieką duszpasterską Parafię Ewangelicko-Reformowaną w Zelowie. Ordynację pastorską otrzymał 19 maja 1985 r. Z jego inicjatywy powstała parafia kalwińska w pobliskim Bełchatowie. W latach 1989–1999 sprawował opiekę duszpasterską nad parafiami w Pstrążnej i Strzelinie.
Instalacja na urząd proboszcza miała miejsce w 1992 r. Kadencja wznowiona została w 2003 r.
Współzałożyciel i koordynator: Muzeum w Zelowie – Ośrodka Dokumentacji Dziejów Braci Czeskich, Przedszkola Edukacyjnego im. Jana Amosa Komeńskiego w Zelowie, Galerii Domu Zborowego, Międzynarodowego Centrum Spotkań, Tygodni Ewangelizacyjnych w Zelowie, Zespołu Gospodarczego Parafii, Festiwalu Teatrzyków Przedszkolnych im. J. A. Komeńskiego.
Był jednym z liderów mniejszości czeskiej w RP – jako jej reprezentant zasiadał w latach 2005–2010 w Komisji Wspólnej Rządu i Mniejszości Narodowych i Etnicznych.
Współpracował z Fundacją im. Roberta Schumana w kwestii przygotowania Polski do wejścia w struktury Unii Europejskiej.
25 lipca 2010 został wybrany na proboszcza parafii Ewangelickiego Kościoła Czeskobraterskiego w Kateřinicach w Czechach. Funkcję objął 1 września 2010.
Z małżeństwa z ks. Wierą Jelinek ma dwoje dzieci (syna Jana Amosa, ur. 1982 i córkę Ewę Milenę, ur. 1984).

</doc>
<doc id="1566849" url="https://pl.wikipedia.org/wiki?curid=1566849" title="Wiktor Protopopow">
Wiktor Protopopow

Wiktor Pawłowicz Protopopow (, ur. 22 października 1880 w Jurkach, zm. 29 listopada 1957) – ukraiński lekarz psychiatra, od 1935 roku członek Akademii Nauk Ukraińskiej SRR. Uczeń Władimira Biechtieriewa; twórca własnej szkoły psychopatologicznej. Autor ponad 100 prac.
Ukończył gimnazjum w Rostowie nad Donem, następnie studiował medycynę na Akademii Medyko-Chirurgicznej w Petersburgu. Od 1921 do 1923 roku profesor patologii na Uniwersytecie w Permie, od 1923 do 1941 na katedrze psychiatrii Uniwersytetu w Charkowie. Kierował tamtejszym Instytutem Psychoneurologicznym. Od 1944 roku na Uniwersytecie w Kijowie.
W rosyjskim piśmiennictwie psychiatrycznym spotyka się pojęcie zespołu (triady) Protopopowa (ros. Синдром Протопопова, триада Протопопова), określającego symptomokompleks towarzyszący chorobie afektywnej dwubiegunowej.

</doc>
<doc id="1566851" url="https://pl.wikipedia.org/wiki?curid=1566851" title="Davide Brivio">
Davide Brivio

Davide Brivio (ur. 17 marca 1988 w Mediolanie) – włoski piłkarz występujący na pozycji obrońcy.
Kariera klubowa.
Brivio profesjonalną karierę rozpoczynał w ACF Fiorentinie. Nie zdołał się tam, jednak przebić do wyjściowej jedenastki. Przez dwa sezony zaliczył zaledwie dwa ligowe spotkania w Serie A; pierwsze 15 kwietnia 2006 w meczu z Treviso FC, a drugie 7 kwietnia 2007 w pojedynku z Ascoli Calcio. Licząc na częste występy w pierwszym składzie, w 2007 roku odszedł do drugoligowej Vicenzy Calcio. W nowym klubie szybko wywalczył sobie miejsce w pierwszym zespole, stając podstawowym graczem jedenastki ze stadionu Romeo Menti. Latem 2008 powędrował na wypożyczenie do Genoi CFC, a następnie powrócił do Vicenzy. Od 2010 do 2012 roku był zawodnikiem US Lecce, a następnie dołączył do Atalanty BC.
Kariera reprezentacyjna.
Brivio ma za sobą występy w młodzieżowych reprezentacjach Włoch. Grał w drużynach U-16, U-17, U-18, U-19 i U-20, a obecnie jest członkiem kadry U-21. Łącznie rozegrał już dla nich ponad 30 spotkań. Zaliczył występ na mistrzostwach Europy U-17 w 2005 roku, na których Włosi zajęli trzecie miejsce, a także na mistrzostwach świata U-17, również w 2005, na których odpadli już po fazie grupowej.

</doc>
<doc id="1566852" url="https://pl.wikipedia.org/wiki?curid=1566852" title="Prefektura Ōsaka">
Prefektura Ōsaka



</doc>
<doc id="1566854" url="https://pl.wikipedia.org/wiki?curid=1566854" title="Czarna Taraska">
Czarna Taraska

Czarna Taraska – rzeka, lewy dopływ Czarnej (dopływu Pilicy koło Sulejowa) o długości 17,71 km. 
Płynie w województwie świętokrzyskim. Swój początek bierze w miejscowości Mniów i płynie na północny zachód, wzdłuż drogi krajowej nr 74, między innymi przez miejscowości: Pielaki, Pieradła, Królewiec, Adamów, Matyniów, Miedzierza, Wólka Smolana. Wpada do Czarnej w miejscowości Sielpia Mała.

</doc>
<doc id="1566855" url="https://pl.wikipedia.org/wiki?curid=1566855" title="Theodor Stutz-Zenner">
Theodor Stutz-Zenner

Theodor Stutz-Zenner (ur. 1913, zm. ?) – zbrodniarz hitlerowski, członek załogi niemieckich obozów koncentracyjnych Dachau i Flossenbürg oraz SS-Oberscharführer.
Członek NSDAP od 1936. 25 maja 1941 rozpoczął w Dachau służbę w obozach koncentracyjnych. 19 sierpnia 1941 przeniesiony został do Flossenbürga, gdzie kierował komandem więźniarskim do lutego 1942. Wówczas powrócił do Dachau i do sierpnia 1942 pełnił służbę w obozie głównym Dachau. Następnie skierowano go do podobozów "Ehrengut" i "Heppenheim",
gdzie kierował komandami więźniów. 20 grudnia 1942 Stutz-Zenner ponownie znalazł się w obozie głównym Dachau, skąd na przełomie lutego i marca 1943 przeniesiono go do podobozu "Allach" jako kierownika komanda więźniarskiego. Pozostał tam do 10 maja 1944. Wreszcie od maja 1944 do końca kwietnia 1945 był komendantem podobozu "Bleichach".
W procesie US vs. Theodor Stutz-Zenner przed amerykańskim Trybunałem Wojskowym w Dachau, który odbył się w dniach 21–22 sierpnia 1947 skazany został na dożywotnie pozbawienie wolności. Udowodniono mu wykonywanie na więźniach kary chłosty (25 kijów). Stutz-Zenner brał również udział w egzekucji dwóch rosyjskich więźniów przez powieszenie oraz maltretował pozostałych więźniów, bijąc ich różnymi narzędziami.

</doc>
<doc id="1566857" url="https://pl.wikipedia.org/wiki?curid=1566857" title="Hylobates syndactylus">
Hylobates syndactylus



</doc>
<doc id="1566858" url="https://pl.wikipedia.org/wiki?curid=1566858" title="Wysoka Góra (Litwa)">
Wysoka Góra (Litwa)

Wysoka Góra (lit. ofic. "Aukštojas" – wysoka, potocznie "Aukštasis kalnas" – wysoka góra) – najwyższy punkt na Litwie znajdujący się na wzniesieniach w Miednikach Królewskich. Tereny leśne Migūnai znajdują się około 24 km na południowy wschód od stolicy Litwy – Wilna. Wysokość wzniesienia została ustalona w roku 2004 na 293,84 metra n.p.m. przez specjalistów z Wileńskiego Uniwersytetu Technicznego, przy użyciu odbiorników GPS. Do 2004 roku Józefowa Góra z 293,6 metra n.p.m. była uważana za najwyższą górę Litwy. W roku 1985 litewski geograf Rimantas Krupickas zaczął podejrzewać, że Józefowa Góra nie jest najwyższym wzniesieniem na Litwie, lecz dopiero 19 lat później zostało to udowodnione (według nowych pomiarów Józefowa Góra ma 292,7 m). Wysoka Góra znajduje się 450 metrów na południowy zachód od Józefowej Góry. 
Nowemu wzniesieniu początkowo proponowano nadać nazwę Aukštėjas, czyli imię znanego z litewskiej mitologii boga-stworzyciela świata. Po konsultacjach z językoznawcami, którzy stwierdzili, że końcówka „-ėjas” nie jest właściwa dla nieożywionych obiektów geograficznych, Państwowa Komisja Języka Litewskiego zasugerowała aby wzniesieniu nadać nazwę Aukštujis lub Aukštojas. Na tej podstawie 18 listopada 2005 r. władze rejonu wileńskiego nadały wzgórzu nazwę Aukštojas.

</doc>
<doc id="1566859" url="https://pl.wikipedia.org/wiki?curid=1566859" title="Sakai (Ōsaka)">
Sakai (Ōsaka)



</doc>
<doc id="1566860" url="https://pl.wikipedia.org/wiki?curid=1566860" title="Boguski">
Boguski

Boguski, Boguska – polskie nazwisko które w Polsce nosi około tysiąca osób.
Osoby noszące to nazwisko:

</doc>
<doc id="1566861" url="https://pl.wikipedia.org/wiki?curid=1566861" title="Boguska">
Boguska



</doc>
<doc id="1566863" url="https://pl.wikipedia.org/wiki?curid=1566863" title="Symphalangus">
Symphalangus



</doc>
<doc id="1566864" url="https://pl.wikipedia.org/wiki?curid=1566864" title="Nikołaj Pirogow">
Nikołaj Pirogow

Nikołaj Iwanowicz Pirogow (; ur. w Moskwie, zm. w Winnicy) – rosyjski lekarz, pionier nowoczesnej chirurgii.
Wprowadził jako pierwszy w Rosji i jako jeden z pierwszych w Europie nauczanie anatomii topograficznej, w 1847 roku opisał przezodbytniczą narkozę eterową, w 1854 roku wprowadził metodę osteoplastycznej amputacji stopy, w 1855 zastosował opatrunek gipsowy w leczeniu złamań kończyn. Autor klasycznego atlasu anatomii, wydanego w latach 1852–1859. Jego zabalsamowane szczątki można oglądać w mauzoleum w Winnicy.
W Winnicy przy ulicy Pirogowa 155 w domu, w którym mieszkał, znajduje się poświęcone mu muzeum.
Pirogow jest patronem ukraińskiego Narodowego Uniwersytetu Medycznego w Winnicy. W Polsce patronuje Wojewódzkiemu Specjalistycznemu Szpitalowi im. Mikołaja Pirogowa w Łodzi. 

</doc>
<doc id="1566865" url="https://pl.wikipedia.org/wiki?curid=1566865" title="Mikołaj Pirogow">
Mikołaj Pirogow



</doc>
<doc id="1566866" url="https://pl.wikipedia.org/wiki?curid=1566866" title="Fushimi (Kyōto)">
Fushimi (Kyōto)



</doc>
<doc id="1566867" url="https://pl.wikipedia.org/wiki?curid=1566867" title="Kołki (jezioro na Równinie Nowogardzkiej)">
Kołki (jezioro na Równinie Nowogardzkiej)

Kołki – jezioro na Równinie Nowogardzkiej, położone w gminie Stara Dąbrowa, w powiecie stargardzkim, w woj. zachodniopomorskim.
Według danych gminy powierzchnia zbiornika wynosi 12,5 ha, długość 730 m i szerokość 250 m. Średnia głębokość w jeziorze to 7,8 m, a maksymalna 18,8 m. Objętość wody w zbiorniku wynosi 962,5 tys. m³. Lusto wody jeziora znajduje się na wysokości 55,5 m n.p.m. Długość linii brzegowej akwenu wynosi 1800 m.
Według typologii rybackiej Kołki są jeziorem karasiowym. 
Kołki mają wydłużony kształt o przebiegu południkowym. Jezioro tylko od wschodniej strony otacza wąski pas lasu. Na południe od Kołków (ok. 80 m) znajduje się Jezioro Parlińskie, a na zachodnim jego brzegu leży wieś Parlino. Na zachód od jezior biegnie droga wojewódzka nr 106.

</doc>
<doc id="1566868" url="https://pl.wikipedia.org/wiki?curid=1566868" title="Leonhard Meyer">
Leonhard Meyer

Leonhard Meyer (ur. 1900, zm. ?) – zbrodniarz hitlerowski, członek załogi niemieckiego obozu koncentracyjnego Dachau i SS-Hauptscharführer.
Pełnił służbę w kompleksie obozowym Dachau w podobozach: "Rothschweige" (czerwiec – sierpień 1944), "Allach" (sierpień 1944 – luty 1945) i "Mühldorf" (marzec 1945 – 27 kwietnia 1945). Meyer sprawował takie funkcje jak dowódca oddziałów wartowniczych, kierownik komand więźniarskich i "Rapportführer" (oficer raportowy). Kierował również ewakuacją podobozu "Mühldorf".
W procesie US vs. Leonhard Meyer przed amerykańskim Trybunałem Wojskowym w Dachau, który odbył się w dniach 23–29 maja 1947 skazany został na dożywotnie pozbawienie wolności za udział w morderstwach więźniów podczas marszu śmierci z "Mühldorf". Oprócz tego, jak ustalił Trybunał, Meyer znęcał się nad więźniami, zwłaszcza gdy był pijany. Katował szczególnie tych, którzy za wolno pracowali lub wyglądali na wycieńczonych, a do podobnego zachowania zachęcał
podległych mu esesmanów.

</doc>
<doc id="1566873" url="https://pl.wikipedia.org/wiki?curid=1566873" title="Jamistość rdzenia">
Jamistość rdzenia

Jamistość rdzenia (łac. "syringomielia", ang. syringomyelia) – przewlekła, dość rzadka choroba rdzenia kręgowego, a czasem także pnia mózgu (jamistość opuszki, syringobulbia) charakteryzująca się powstawaniem cewkowatych jam w rdzeniu kręgowym, zwykle w odcinku szyjnym, z tendencją do rozszerzania się na pozostałe odcinki. Choroba rozpoczyna się zwykle w trzeciej lub czwartej dekadzie życia i ma charakter powoli postępujący. Najczęstsze objawy to tzw. rozszczepienne zaburzenia czucia, osłabienie, często asymetryczne kończyn górnych z zanikami mięśniowymi, może dołączyć się także osłabienie kończyn dolnych i zaburzenia chodzenia, a także (w późnym okresie choroby) zaburzenia zwieraczy. Przyczyna choroby pozostaje niejasna, chociaż zauważalne jest współistnienie jej w dwóch trzecich przypadków z zespołem Arnolda-Chiariego. Leczenie jamistości rdzenia dotyczy przypadków z powiększającymi się jamami syringomielicznymi i polega na neurochirurgicznym drenażu jamy.
Patogeneza.
Płyn rdzeniowo-mózgowy zwykle przepływa w rytmiczny sposób poprzez przestrzeń podpajęczynówkową, która osłania rdzeń kręgowy i mózg, transportując składniki odżywcze i zużyte produkty. Płyn rdzeniowo-mózgowy działa także jako poduszka dla mózgu. Nadmiar płynu rdzeniowo-mózgowego w kanale centralnym rdzenia kręgowego zwany jest hydromyelią. Termin ten odnosi się do zwiększenia ilości płynu rdzeniowo-mózgowego zawartego w wyściółce kanału centralnego. Kiedy płyn przedostaje się do otaczającej istoty białej tworząc jamy torbielowe lub syrinx, określane jest to nazwą syringomyelia. Ponieważ oba te warunki współistnieją w większości przypadków, używana jest nazwa syringohydromyelia. Jakkolwiek większość lekarzy używa tych określeń przemiennie.
Pulsacyjny ruch płynu rdzeniowo-mózgowego w przestrzeni podpajęczynówkowej jest rezultatem różnicy fazy w napływie i odpływie krwi do czaszki. Całkowita pulsacja płynu w cyklu serca wynosi mniej więcej 1cc u zdrowej dorosłej osoby.
Zaobserwowano, że zaburzenie przepływu płynu rdzeniowo-mózgowego w przestrzeni podpajęczynówkowej może skutkować tworzeniem się jam. Wiele różnych przyczyn może powodować zaburzenie normalnej pulsacji płynu rdzeniowo-mózgowego. Między innymi malformacja Chiariego, pajęczynówki kręgosłupa, skolioza, przemieszczenie kręgów, guzy kręgosłupa, rozszczepienie kręgosłupa i inne. Przyczyna dla której zaburzenie pulsacji płynu rdzeniowo-mózgowego powoduje powstawanie jam jest nieznana. Co więcej, nie wiadomo skąd pochodzi płyn rdzeniowo-mózgowy w jamie. Po uformowaniu jamy, różnica ciśnień wzdłuż kręgosłupa została zaproponowana jako mechanizm powodujący przepływ płynu w cyście, mogącym powodować uszkodzenie rdzenia kręgowego.
Leczenie.
Operacyjne.
Pierwszym krokiem po zdiagnozowaniu jest znalezienie neurochirurga, który jest doświadczony w leczeniu syringomyelii. Operacja jest jedynym przynoszącym efekty sposobem leczenia syringomyelii. Nie wszyscy pacjenci dochodzą do stanu wymagającego operacji. Ocena sytuacji jest często trudna, ponieważ syringomyelia może długo pozostawać stała, ale w niektórych przypadkach może ulegać gwałtownej progresji.
Operacja rdzenia kręgowego niesie ze sobą pewne charakterystyczne ryzyko, więc zakładane korzyści wynikające z operacji powinny być brane pod uwagę na równi z możliwymi powikłaniami po tego typu operacji. Leczenie operacyjne ma na celu usunięcie przyczyny z powodu której powstała jama syringomyeliczna. Ważne jest aby pamiętać, że wysuszenie jamy syringomyelicznej nie zawsze niesie ze sobą usunięcie powodowanych przez nią objawów, a raczej wykonywane jest w celu zapobieżenia progresji. W przypadkach w których występuje również malformacja Arnolda-Chiariego, głównym celem operacji jest utworzenie większej przestrzeni dla móżdżku w podstawie czaszki i wyższej części kręgosłupa szyjnego, bez naruszania mózgu lub rdzenia kręgowego. To często powoduje spłaszczenie lub zniknięcie pierwotnej jamistości z czasem, kiedy normalny przepływ płynu rdzeniowo-mózgowego został przywrócony. Jeśli guz powoduje syringomyelię, usunięcie guza jest leczeniem z wyboru i prawie zawsze eliminuje jamę.
Operacja dla większości pacjentów skutkuje stabilizacją lub niewielką poprawą objawów. Opóźnienie leczenia może doprowadzić do nieodwracalnych uszkodzeń w rdzeniu kręgowym. Nawroty syringomielii po operacji mogą powodować konieczność kolejnych operacji; mogą nie być skuteczne w dłuższym przedziale czasu.
U niektórych pacjentów może także zajść potrzeba osuszenia jamy poprzez użycie cewnika, drenów i zawogów. System ten znany jest również jako bocznik (shunt). Boczniki używane są w obydwu rodzajach jam – komunikujących oraz niekomunikujących się. Najpierw, operator musi zlokalizować jamę. Następnie, jest do niej zakładany bocznik, odprowadzający drugim końcem płyn rdzeniowo-mózgowy, najczęściej do brzucha. Ten typ bocznika jest nazywany dootrzewnownym, i jest szczególnie użyteczny w przypadkach powodujących wodogłowie. Poprzez osuszanie jamy, bocznik może powstrzymać narastanie objawów i zmniejszyć ból, bóle głowy oraz szczelność. Bez takiego zabiegu, objawy na ogół pozostają.
Decyzja o zastosowaniu bocznika wymaga szczegółowej dyskusji pomiędzy lekarzem a pacjentem, ponieważ procedura ta niesie ze sobą większe ryzyko uszkodzenia rdzenia kręgowego, infekcji, blokady, krwotoku, i dodatkowo nie u wszystkich pacjentów może okazać się skuteczna. Szybsze osuszenie jamy nie daje lepszych rezultatów, ale bocznik może być wymagany jeśli płyn z jamy nie ma innego ujścia.
W przypadku syringomyelii pourazowej, operator operuje poziom pierwotnego uszkodzenia. Jama zmniejsza się podczas operacji, ale rurka lub bocznik są zazwyczaj wymagane aby zapobiec ponownemu powiększeniu się jej.
Inne metody leczenia.
Leczenie operacyjne nie zawsze jest zalecane pacjentom z syringomyelią. Dla wielu pacjentów, podstawowym leczeniem jest analgezja. Lekarze zajmujący się terapią bólu powinni dobrać lekarstwa oraz opracować plan leczenia łagodzącego ból.
W przypadku braku objawów, syringomyelia zazwyczaj nie jest leczona. Lekarz może także odradzić leczenia osobom w podeszłym wieku, albo pacjentom, u których nie obserwuje się pogorszenia objawów. W każdym z przypadków – leczenia lub nieleczenia – większość pacjentów zostanie poinformowana o konieczności unikania nadmiernej aktywności fizycznej.
Ponieważ naturalna historia syringomyelii jest słabo zrozumiała, zalecone może być podejście zachowawcze. Kiedy operacja nie jest jeszcze konieczna, pacjenci powinni być szczegółowo monitorowani przez neurologów oraz neurochirurgów. Okresowe badanie rezonansem magnetycznym oraz badania czynnościowe powinny zostać zlecone przez wykwalifikowanego lekarza.
Poszukiwania.
Dokładna przyczyna syringomieli jest nadal nieznana. Naukowcy Narodowego Instytutu Zaburzeń Neurologicznych w Bethesda, Maryland, i inne instytucje na terenie USA kontynuują poszukiwania mechanizmu, który prowadzi do powstawania jam w rdzeniu kręgowym. Na przykład pracownicy Instytutu odkryli, że wraz z biciem serca, płyn jest przesuwany w dół. Przedstawili także model swobodnego przepływu płynu rdzeniowo mózgowego do i z głowy, jaki ma normalnie miejsce podczas każdego uderzenia serca. Uniwersytet Duke prowadzi natomiast badania, czy jamistość może być genetyczna.
Także metody leczenia operacyjnego są poprawiane poprzez neurochirurgiczne stowarzyszenia naukowe. W jednej ze stosowanych obecnie metod leczenia, neurochirurdzy wykonują procedurę dekompresyjną opony twardej, membrana otaczająca móżdżek i rdzeń kręgowy jest powiększana poprzez przeszczep. Jak zmiana ubrania na większe, ta procedura powiększa przestrzeń wokół móżdżku i rdzenia kręgowego, przez co usprawnia przepływ płynu rdzeniowo-mózgowego i eliminuje syrinx.
Ważne jest także zrozumienie znaczenia nieprawidłowości porodowych w powstawaniu deformacji móżdżku, które prowadzą do syringomielii. Odkrycie kiedy te zmiany powstałą w płodzie może pomóc w zrozumieniu tej i innych podobnych wad wrodzonych, i może prowadzić do leczenia zapobiegawczego, które może wyeliminować powstawanie wielu nieprawidłowości u noworodków. Dodatki do diety w postaci kwasu foliowego podczas ciąży powodują redukcję pewnej ilości przypadków poszczególnych defektów u noworodków.
Innym obszarem ciągłych poszukiwań jest diagnostyka. Jak dotąd, MRI pozwoliło oglądać naukowcom stan kręgosłupa, włączając w to syringomielię, nawet przed wystąpieniem objawów. Nowa technologia, zwana dynamicznym MRI, pozwala badaczom wyświetlić płyn rdzeniowo-mózgowy pulsujący w syrinx. Tomografia komputerowa pozwala lekarzom zaobserwować nieprawidłowości w mózgu, a inne testy diagnostyczne również rozwinęły się z możliwością nowych, nietoksycznych barwników kontrastowych.

</doc>
<doc id="1566876" url="https://pl.wikipedia.org/wiki?curid=1566876" title="Krasna (dopływ Czarnej)">
Krasna (dopływ Czarnej)

Krasna – rzeka, lewy dopływ Czarnej o długości 28,04 km.
Rzeka wypływa w lasach, ok. 10 km na zachód od Suchedniowa i, kierując się na północny zachód, płynie przez niezabudowane tereny, porośnięte głównie lasami. Przepływa przez miejscowości Szałas i Krasną. Niemal na całej długości zachowuje swoje naturalne koryto. Uchodzi do Czarnej w Starej Wsi.
Nad rzeką utworzono rezerwat przyrody Górna Krasna.
Dolina Krasnej.
Bagienna dolina rzeki Krasnej położona jest na południe od Stąporkowa. Jest to jeden z najciekawszych i najlepiej zachowanych podmokłych terenów w Polsce, naturalny i nienaruszony od tysięcy lat. To perła przyrody świętokrzyskiej, nazywana przez przyrodników "Biebrzą w miniaturze". 
Fauna.
Ichtiofauna dolnej Krasnej reprezentowana jest przez 12 gatunków ryb, a w tym kilka gatunków charakterystycznych dla wód rzecznych zimnych o bystrym
nurcie. Żyją tutaj: pstrąg potokowy, miętus pospolity, głowacz białopłetwy, a z gatunków chronionych śliz i minóg ukraiński (przedstawiciel gromady kręgoustych).
Potwierdzono także występowanie wielu gatunków rzadkich motyli i ważek. Największym bogactwem doliny są ptaki. Stwierdzono występowanie aż 98
gatunków, a 15 z nich wpisano do rejestru europejskiej czerwonej księgi. Są to gatunki rzadkie, objęte ochroną konwencji prawa europejskiego. Gniazdują tu m.in. orlik krzykliwy, błotniak łąkowy, bąk i kropiatka – ptaki zagrożone wyginięciem, a derkacz uznany został za gatunek zagrożony w skali światowej. Dla bociana czarnego, żurawia, cietrzewia i jarząbka te tereny to jedna z ostatnich bezpiecznych ostoi ptaków. Z ciekawszych ssaków występują: łoś, wydra, ryjówka malutka, orzesznica, co najmniej 8 gatunków nietoperzy, a wśród nich rzadki mroczek pozłocisty. Wśród rozległych bagien, usytuowane są olbrzymie żeremia bobrów. Wyjątkową czystość wody potwierdza obecność raków szlachetnych i gąbek.
Flora.
Podmokły teren porastają cenne i coraz rzadsze rośliny wodne i szuwarowe takie jak: grążel żółty, szalej jadowity, osoka aloesowata, rosiczka długolistna czy zamokrzyca ryżowa. Na bardziej suchym skraju doliny rośnie wawrzynek wilczełyko, goryczka wąskolistna, podkolan biały, modrzewnica zwyczajna, kruszczyk błotny,
pełnik europejski, mieczyk dachówkowaty, storczyk szerokolistny, kruszczyk rdzawoczerwony, pomocnik baldaszkowy, paprotka zwyczajna i kosaciec syberyjski. Na terenie doliny stwierdzono dotychczas 18 gatunków roślin objętych ochroną gatunkową.

</doc>
<doc id="1566877" url="https://pl.wikipedia.org/wiki?curid=1566877" title="Saperka">
Saperka

Saperka (także: łopatka, łopatka piechoty) – zminiaturyzowana forma łopaty, charakteryzująca się małą głownią oraz krótkim styliskiem. Narzędzie przeznaczone głównie do prac ziemnych, niekiedy wykorzystywane również jako broń. 
Historia i zastosowanie.
Narzędzie stosowane głównie do prac ziemnych i jako zminiaturyzowana forma łopaty znane już od starożytności.
W 1869 r. duński oficer Mads Johan Buch Linnemann, opracował klasyczną wojskową wersję łopatki, która rok później została opatentowana i wprowadzona na wyposażenie armii duńskiej. W 1871 r. łopatkę Linnemanna przyjęto na wyposażenie znacznie większej armii austro-węgierskiej, a konstruktor otworzył w Wiedniu fabrykę. Łopatki pomysłu Linnemanna szybko zdobyły popularność, wchodząc na wyposażenie armii niemieckiej, francuskiej, rosyjskiej i innych. Niebawem w nieznacznie różniących się od siebie wariantach, stały się standardowym elementem ekwipunku żołnierzy (głównie piechoty), gdzie oprócz typowych prac ziemnych (jak np. kopanie okopów) stosowano je również jako poręczną broń białą.
Częste wykorzystywanie łopatek przez wojska inżynieryjne (saperów), spopularyzowało z czasem nazwę „saperka”, która stała się powszechną nazwą tego rodzaju narzędzia (w języku polskim). Ze względu na swoje praktyczne walory (małe gabaryty, poręczność) ułatwiające transport, wojskowe saperki stanowią współcześnie popularne narzędzie wykorzystywane również w ujęciu cywilnym. Znajdują zastosowanie przykładowo podczas biwaków, prac ogrodniczych lub jako element wyposażenia samochodu (umożliwiając jego odkopanie w przypadku ugrzęźnięcia w śniegu lub ziemi).
Budowa.
Klasyczna saperka posiada metalową głownię z ostrymi krawędziami roboczymi i może być zakończona tępo lub ostrym sztychem. Stylisko wykonane jest najczęściej z drewna lub metalu, rzadziej z tworzywa sztucznego. Niektóre wersje posiadają możliwość złożenia lub odłączenia głowni na czas transportu. Saperki najczęściej transportuje się w pokrowcu, umożliwiającym troczenie do pasa lub plecaka.
W Wojsku Polskim.
W Wojsku Polskim narzędzie to funkcjonuje pod nazwą „łopatka piechoty”.
Według wymogów Wojska Polskiego z 2006 r. (Nr postępowania 88/L/MON/ZZSL/PN/ZO/2006), łopatka piechoty używana jest w formacjach wojsk lądowych jako indywidualne wyposażenie żołnierza zawodowego i przeznaczona do wykonywania prac ziemnych (w warunkach wojennych do kopania okopów) oraz dokonywania pomiarów. Głownia łopatki piechoty wykonywana jest z blachy stalowej, zaś trzonek z drewna bukowego lub metalu.
Łopatką piechoty można posługiwać się w pozycji leżącej, klęczącej, siedzącej i stojącej pochylonej. Należy zagłębiać ją w ziemię ukośnie, a nie prostopadle.
W 1971 r. istniały dwie wersje składanej łopatki piechoty:
Standardowa łopatka piechoty w Wojsku Polskim ma długość ok. 50 cm (wraz z trzonkiem po złożeniu). Długość głowni (nie licząc obsady na stylisku) wynosi 20 cm, szerokość 15 cm, a grubość blachy 2–3 mm. Żołnierz piechoty musi znać na pamięć wymiary używanej przez siebie łopatki, by móc jej użyć do pomiaru odległości m.in. w celu przygotowania okopu o żądanych wymiarach. Masa łopatki piechoty waha się od 1 kilograma do 1,3 kg (wersja z pokrowcem i kilofem). Na wojskowej łopatce piechoty znajdują się oznaki cechowania m.in. znak wytwórni i rok produkcji.
Łopatka jest przechowywana w pokrowcu, który prócz ochrony umożliwia przypięcie łopatki do żołnierskiego pasa głównego. Żołnierz w pełnym rynsztunku nosi ją na pasie z tyłu, trzonkiem skierowanym w dół.
W wojsku używana jest także łopata saperska, która jest większa, nieskładana, ma prostokątny kształt części roboczej i stanowi element wyposażenia saperów, pododdziałów i pojazdów wojskowych.

</doc>
<doc id="1566878" url="https://pl.wikipedia.org/wiki?curid=1566878" title="Nikołaj Szerieszewski">
Nikołaj Szerieszewski

Nikołaj Adolfowicz Szerieszewski (ros. Николай Адольфович Шерешевский, ur. 1885, zm. 1961) – rosyjski lekarz endokrynolog. 
Studiował medycynę na Uniwersytecie Moskiewskim, ukończył studia w 1911 roku. Od 1921 roku wykładał endokrynologię. Był dyrektorem Związkowego Instytutu Endokrynologii Doświadczalnej, opublikował ponad 100 prac. W 1952 roku znalazł się w grupie lekarzy aresztowanych z inicjatywy Stalina (zob. Spisek lekarzy kremlowskich). 
W 1925 roku przedstawił opis zespołu, znanego obecnie jako zespół Turnera. W Rosji zespół Turnera znany jest do dziś jako zespół Szerieszewskiego-Turnera. Pochowany na Cmentarzu Nowodziewiczym w Moskwie.

</doc>
<doc id="1566880" url="https://pl.wikipedia.org/wiki?curid=1566880" title="ARGB">
ARGB



</doc>
<doc id="1566881" url="https://pl.wikipedia.org/wiki?curid=1566881" title="Syringomielia">
Syringomielia



</doc>
<doc id="1566882" url="https://pl.wikipedia.org/wiki?curid=1566882" title="Niszczyciele rakietowe typu Hatakaze">
Niszczyciele rakietowe typu Hatakaze

Niszczyciele rakietowe typu Hatakaze – typ dwóch japońskich niszczycieli rakietowych, zbudowanych w latach 80. XX wieku dla Japońskich Morskich Sił Samoobrony. Niszczyciele "Hatakaze" były pierwszymi japońskimi okrętami napędzanymi tubinami gazowymi.

</doc>
<doc id="1566884" url="https://pl.wikipedia.org/wiki?curid=1566884" title="Niszczyciele typu Hatakaze">
Niszczyciele typu Hatakaze



</doc>
<doc id="1566885" url="https://pl.wikipedia.org/wiki?curid=1566885" title="Stara Wieś (Błotnica)">
Stara Wieś (Błotnica)

Stara Wieś – część wsi Błotnica w Polsce w województwie świętokrzyskim, w powiecie koneckim, w gminie Stąporków.
W latach 1975–1998 Stara Wieś administracyjnie należała do województwa kieleckiego.

</doc>
<doc id="1566886" url="https://pl.wikipedia.org/wiki?curid=1566886" title="Parafia Zaśnięcia Najświętszej Maryi Panny w Koszalinie">
Parafia Zaśnięcia Najświętszej Maryi Panny w Koszalinie

 
Parafia Zaśnięcia Przenajświętszej Bogurodzicy – parafia prawosławna w Koszalinie, w dekanacie Koszalin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała 1 sierpnia 1954 r. Od początku użytkowuje XIII-wieczny kościół, który dostosowano do potrzeb liturgii prawosławnej (m.in. w 1955 r. świątynię wyposażono w ikonostas). Początkowo wspólnota liczyła około 50 rodzin; w 2013 r. do parafii należało ponad 100 rodzin.

</doc>
<doc id="1566887" url="https://pl.wikipedia.org/wiki?curid=1566887" title="Blender (magazyn)">
Blender (magazyn)

Blender – amerykański magazyn muzyczny, który sam określał siebie jako "ostateczny poradnik muzyczny i coś więcej". Magazyn był znany z publikacji zdjęć o lekkim zabarwieniu erotycznym uznanych gwiazd muzycznych. Czasopismo wydawane było przez jeden z największych niezależnych koncernów wydawniczych Dennis Publishing.

</doc>
<doc id="1566888" url="https://pl.wikipedia.org/wiki?curid=1566888" title="Alessio Scarpi">
Alessio Scarpi

Alessio Scarpi (ur. 19 kwietnia 1973 w Jesolo) – włoski piłkarz, występujący na pozycji bramkarza. 
Kariera.
Scarpi karierę rozpoczynał w Cagliari Calcio. Jednak jeszcze przed debiutem w barwach pierwszej drużyny, odszedł do drugoligowej Regginy Calcio. W tej drużyny szybko przebił się do wyjściowej jedenastki, stając się bramkarzem numerem jeden w klubie. W 1997 po spadku Cagliari do drugiej ligi, powrócił do tej ekipy. Już pierwszym sezonie wywalczył z nią awans do pierwszej ligi. W Serie A zadebiutował 13 września 1998, w meczu przeciwko Interowi Mediolan, zremisowanym 2-2. W sezonie 1997/98 zajął dwunaste miejsce w lidze, jednak w następnym jego gra nie pomogła w uniknięciu degradacji do drugiej ligi. W lutym 2002 przeszedł do Interu Mediolan i jeszcze w tym samym miesiącu został wypożyczony do Ancony Calcio. Grał w niej do stycznia 2004. Wtedy to odszedł go Genoi CFC, w której występuje do dziś. W pierwszym sezonie mimo wywalczenia największej liczby punktów w Serie B, poprzez wybuch afery korupcyjnej jego drużyna została relegowana do Serie C. W 2006 powrócił do drugiej ligi, a w 2007 do Serie A.

</doc>
<doc id="1566890" url="https://pl.wikipedia.org/wiki?curid=1566890" title="Port lotniczy Fort-de-France">
Port lotniczy Fort-de-France



</doc>
<doc id="1566894" url="https://pl.wikipedia.org/wiki?curid=1566894" title="Kołki (ujednoznacznienie)">
Kołki (ujednoznacznienie)



</doc>
<doc id="1566896" url="https://pl.wikipedia.org/wiki?curid=1566896" title="Niszczyciele rakietowe typu Tachikaze">
Niszczyciele rakietowe typu Tachikaze

Niszczyciele rakietowe typu Tachikaze – typ trzech japońskich niszczycieli rakietowych, zbudowanych w latach 70. XX wieku dla Japońskich Morskich Sił Samoobrony. W 2007 roku okręty zaczęto wycofywać ze służby.

</doc>
<doc id="1566900" url="https://pl.wikipedia.org/wiki?curid=1566900" title="Niszczyciele typu Tachikaze">
Niszczyciele typu Tachikaze



</doc>
<doc id="1566901" url="https://pl.wikipedia.org/wiki?curid=1566901" title="Ryt dominikański">
Ryt dominikański

Ryt dominikański – katolicki ryt Mszy Świętej, właściwy zakonowi dominikanów. Obecnie w tradycyjnym rycie dominikańskim celebrują niektórzy dominikanie, członkowie Bractwa Świętego Wincentego Ferrera (w pełnej jedności ze Stolicą Apostolską) oraz dominikanie związani z Bractwem Świętego Piusa X. Posiada częściowo odrębny układ liturgii w porównaniu z klasycznym rytem rzymskim, np. spowiedź powszechna wiernych odbywa się tam w trakcie Komunii św. celebransa, tuż przed komunią wiernych, a nie na początku liturgii, jak w rycie rzymskim.

</doc>
<doc id="1566903" url="https://pl.wikipedia.org/wiki?curid=1566903" title="Parafia Świętych Apostołów Piotra i Pawła w Słupsku">
Parafia Świętych Apostołów Piotra i Pawła w Słupsku

 
Parafia Świętych Apostołów Piotra i Pawła – parafia prawosławna w Słupsku, w dekanacie Koszalin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Wyznawcy prawosławia po raz pierwszy pojawili się w Słupsku w XVIII wieku, w okresie wojny siedmioletniej. Byli to żołnierze rosyjscy, którzy stacjonowali w mieście niespełna rok, na przełomie 1759/1760. Na koszary dla nich przeznaczono ówczesny kościół św. Mikołaja (dzisiejszą Bibliotekę Miejską); w budynku kościelnym urządzono też cerkiew.
Bezpośrednio po zakończeniu II wojny światowej, wśród ludności przybywającej w ramach repatriacji było wielu prawosławnych. Pierwsze nabożeństwa w Słupsku odprawiano już w maju 1946, w XIX-wiecznym poewangelickim kościele, który przystosowano do potrzeb liturgii prawosławnej. Obiekt ten po dziś dzień służy słupskiej wspólnocie. Parafia została erygowana 23 maja 1947. Początkowo liczyła około 100 rodzin. Wskutek późniejszych migracji, liczba wiernych znacznie się zmniejszyła. W 2013 do parafii należało około 60 osób.

</doc>
<doc id="1566909" url="https://pl.wikipedia.org/wiki?curid=1566909" title="Golden Globe Awards">
Golden Globe Awards



</doc>
<doc id="1566910" url="https://pl.wikipedia.org/wiki?curid=1566910" title="Atlético Madryt w europejskich pucharach">
Atlético Madryt w europejskich pucharach

Występy w europejskich pucharach hiszpańskiego klubu piłkarskiego Atlético Madryt.

</doc>
<doc id="1566914" url="https://pl.wikipedia.org/wiki?curid=1566914" title="Wolne koło (samochód)">
Wolne koło (samochód)

Wolne koło – sprzęgło jednokierunkowe w skrzyni biegów samochodów napędzanych silnikami dwusuwowymi o smarowaniu mieszankowym.
Jego zadaniem jest odłączenie napędu w sytuacji, w której mogłoby dojść do hamowania silnikiem. Hamowanie silnikiem dwusuwowym jest związane z dopływem małej ilości mieszanki i tym samym zawartego w nim oleju - co mogłoby doprowadzić do jego uszkodzenia, z powodu niedostatecznego smarowania.
W samochodach Trabant wolne koło było włączone na stałe, ale tylko na czwartym biegu. W Syrenie i w Wartburgu wolne koło było na wszystkich biegach, ale istniała możliwość jego wyłączenia dźwignią znajdującą się pod kierownicą.

</doc>
<doc id="1566921" url="https://pl.wikipedia.org/wiki?curid=1566921" title="Hell’s Kitchen">
Hell’s Kitchen

Dzielnica
Filmy
Programy telewizyjne

</doc>
<doc id="1566927" url="https://pl.wikipedia.org/wiki?curid=1566927" title="Księżna (film)">
Księżna (film)

Księżna – brytyjski dramat kostiumowy z 2008 roku w reżyserii Saula Dibba.
Opis fabuły.
Anglia, koniec XVIII wieku. Georgiana Spencer jest młodą, piękną arystokratką. Zakochuje się w biedniejszym od siebie mężczyźnie, Charlesie Greyu. Matka bohaterki, lady Spencer, postanawia jednak wydać ją za księcia Devonshire. Georgiana nie protestuje, bo imponuje jej bogactwo i pozycja narzeczonego. Jednak po ślubie odkrywa, że książę ma wiele kochanek, wśród których jego faworytą jest najlepsza przyjaciółka Georgiany, Lady Elizabeth Foster. Księżna Devonshire odkrywa, że książę ożenił się z nią tylko po to, by mieć dziedzica. Z biegiem lat na świat przychodzą córki, a nie syn. W końcu jednak Georgiana rodzi syna i rozpoczyna romans z Charlesem Greyem.
Obsada.
i inni

</doc>
<doc id="1566930" url="https://pl.wikipedia.org/wiki?curid=1566930" title="Victor von Motschulsky">
Victor von Motschulsky



</doc>
<doc id="1566931" url="https://pl.wikipedia.org/wiki?curid=1566931" title="Płonąca żyrafa (wiersz)">
Płonąca żyrafa (wiersz)

Płonąca żyrafa – jeden z wierszy Stanisława Grochowiaka. Uznaje się, że jest on programowym utworem nurtu turpistycznego. Ripostą na niego była "Oda do turpistów" Juliana Przybosia wydrukowana w Przeglądzie Kulturalnym z 8 listopada 1962 roku. "Płonąca żyrafa" pochodzi z wydanego w 1958 roku tomiku "Menuet z pogrzebaczem" i jest interpretacją obrazu Salvadora Dalego pod tym samym tytułem pochodzącym z 1937 r.
Zarówno w wierszu, jak i w obrazie widoczna jest fascynacja śmiercią odartą z wszelkiego patosu, ponurą, a nawet odrażającą, ujętą w konwencji makabrycznej groteski.
Poeta rozpoczyna swoje refleksje od wyliczeń fizjologicznych przejawów życia takich jak: aspiryna, pot, czaszka, skronie, noga, brzuch i…pogrzebacz, które mają na celu ukazanie banalności ludzkiej egzystencji. Wspomina też o „biednej konstrukcji człowieczego lęku” – istota ludzka trwoży się, jest świadoma zagrożeń, jakie płyną z rutyny. Strach ją osłabia, potęguje jej marność i nieporadność. Nie można jednak ustrzec się tych niebezpieczeństw, są bowiem tym, „co nas czeka”. Wszyscy musimy się zmierzyć ze swoją cielesnością i wynikającym z niej bólem. Nie jest to może estetyczne, ale rzeczywiste, prawdziwe (paradoksalnie: prawdziwe aż do bólu).
Podmiot stwierdza, że niestety wiersz ten pisze tylko dla siebie i dwóch starych, schorowanych osłów, które już wiedzą co znaczy cierpienie i jego trywialność. Cierpienie jest wprawdzie istotą życia, lecz wcale nie jest wzniosłe i uszlachetniające.
Grochowiak chce uświadomić czytelnikowi, że nie można mówić tylko o rzeczach ładnych, ponieważ są one tak rzadkie, że niemal nierealne. Trzeba pochylić się nad brzydotą, bowiem to ona jest wiekuiście scalona z ludzką egzystencją, a atrybuty zwyczajności, jak śledź czy pogrzebacz służą do aprobowania normalnego biegu wydarzeń. Także dzięki nim wyrażać się może afirmacja życia, bo przecież nie tylko piękne przedmioty powinno się wynosić na piedestał.
Siedmiokrotne powtórzenie słów:
wskazuje na to, że warto o tej powszechności i brzydocie mówić i pisać.
Aprobata pospolitości ujawnia się w użyciu szesnastu różnych związków frazeologicznych zawierających słowo „mięso”. Mięso to najprawdziwsze życie, z całą swoją cielesnością oraz fizjologiczno-biologicznymi aspektami. Cały ludzki byt obraca się wokół tego surowego mięsa na zasadzie pewnych sprzeczności: zabijać – uwielbiać, zapładniać – przeklinać, w imię mięsa – na przekór mięsu itd.
Mięso, które gnije i odpada jest tym samym, które niegdyś było kochane, o które ktoś się troszczył, które rodziło życie. Czas jednak jest bezwzględny i powoduje nieuchronny rozpad tego ciała. Poeta objawia tutaj nagą prawdę: wszyscy jesteśmy równi wobec czasu i śmierci, które są sprawiedliwe i tak samo okrutne dla każdego człowieka.
Znaczące są słowa: „Szczególnie szczególnie w obronie mięsa”. Podmiot nie godzi się na złe traktowanie mięsa, trzeba je zrozumieć i przyjąć takim, jakie ono jest w całej swojej ohydzie i fizjologii zapisanej każdemu. Pointę rozważań o mięsie stanowi wers
Ogień jest niezwykle destrukcyjnym żywiołem, ale z racji swej ambiwalentności ma też drugie znaczenie: oczyszcza. Mięso, które poddaje się ogniowi jest nietrwałe, rozkład ciała jest nieunikniony, ponieważ taka jest kolej rzeczy, a jedynym wyjściem jest po prostu oswojenie się z tą koniecznością i w ten sposób oczyszczenie z lęku przed enigmą, jaką jest starość i śmierć.
Autor, interpretując obraz "Płonąca żyrafa", próbuje uświadomić czytelnikowi, że brzydota nie jest czymś złym, ma nawet większą moc aniżeli piękno, bo jest wszechobecna, ludzka, realna i niemal tożsama z życiem. Strach trzeba wyeliminować przez pogodzenie się z „mięsem” i nieodwołalnością przekroczenia granicy profanum i sacrum, więc ze śmiercią.
Grochowiak stworzył niepowtarzalne wizje poprzez malowanie słowami. Ten „poetycki obraz” widać nawet w budowie wersyfikacyjnej utworu – kolejne wiersze tworzą jakby „płynące” formy zamknięte w niezwykłej całości, tak jak u Salvadora Dalego. Wiersz ten upodabnia się do sugestywnego wyobrażenia malarskiego.
W "Płonącej żyrafie" poeta wykorzystał metafory i porównania rodzące niepowtarzalny, nadrealistyczny klimat odkrywający egzystencjalne, ale wciąż subiektywne prawdy, „więc: zafascynowanie konkretem – odrażającym. Więc: rzeczowość. A jednocześnie: zdemaskowanie życia, jego piękna. Więc: program antyestetyczny. Więc: kult brzydoty”.
Autor chciał uzmysłowić, że brzydota i cierpienie to najprawdziwsze aspekty życia, dlatego trzeba im poświęcać należytą uwagę w literaturze, nie bać się ich, lecz raczej je oswajać. Życie jest zwykłe, przygnębiające, nieestetyczne, makabryczne, groteskowe i odrażające, nie wolno jednak popadać w nadmierny pesymizm. Należy po prostu zaakceptować te jego „walory” i oczyścić „mięso” ze strachu przed zagwarantowaną śmiercią. Nie można się jej obawiać – to irracjonalne, bo czeka każdego.

</doc>
<doc id="1566932" url="https://pl.wikipedia.org/wiki?curid=1566932" title="Kanaliki">
Kanaliki

Kanaliki (łac. "canaliculi") – pojęcie z dziedziny prawidłowej typografii. Są to pojawiające się w zwartym bloku tekstu białe miejsca układające się w pionowe, ukośne lub kręte korytarze, utworzone ze znaków spacji. Jeżeli dwie lub więcej spacji w sąsiadujących linijkach tekstu znajdują się nad sobą lub blisko siebie, tworzy się kanalik.
Prawidłowy skład tekstu, zarówno tradycyjny, jak i komputerowy, dąży do likwidowania kanalików, gdyż są one nieestetyczne, zaburzają jednolity blok tekstu, wprowadzają nieład i utrudniają czytanie. Osiąga się to przez odpowiednie przenoszenie lub dzielenie wyrazów. Kanaliki likwiduje się za pomocą zmiany miejsc dzielenia wyrazów.
W sposób szczególny należy unikać powstawania kanalików w dwuwersowych tytułach lub dwuwersowych podpisach ilustracji.

</doc>
<doc id="1566933" url="https://pl.wikipedia.org/wiki?curid=1566933" title="Penis captivus">
Penis captivus

Penis captivus (łac. "penis uwięziony") – stan, w którym penis zostaje zatrzymany w pochwie podczas stosunku seksualnego i nie ma możliwości jego wysunięcia, bez względu na stopień erekcji. Przyczyną tego stanu jest zaciśnięcie z dużą siłą mięśni pochwy na penisie.
"Penis captivus" zdarza się jako chwilowy, prawidłowy element zachowań kopulacyjnych u niektórych gatunków, w tym człowieka. 
Stanu "penis captivus" nie należy mylić z zaburzeniem zwanym waginizmem, w którym skurcz mięśni pochwy uniemożliwia stosunek seksualny.
Historia.
Pierwsza wzmianka na temat fenomenu "penis captivus" została sporządzona przez „Egertona Yorricka Davisa” w 1884. Zamieszczono ją na łamach czasopisma medycznego „The Philadelphia Medical News”. Jak się później okazało, artykuł ten był mistyfikacją dokonaną przez Williama Oslera, który pod wspomnianym pseudonimem dokonał w młodości kilku jeszcze innych podobnego rodzaju żartów. Stan "penis captivus" został także wspominany w liście do „British Medical Journal” w 1947. Inny przypadek podał Musgrave.
Penis captivus w popkulturze.
Fenomen "penis captivus" pojawił się w:

</doc>
<doc id="1566934" url="https://pl.wikipedia.org/wiki?curid=1566934" title="Przednia Kopa (Góry Izerskie)">
Przednia Kopa (Góry Izerskie)

Przednia Kopa (niem. "Cornelsberg") – wzniesienie w południowo-zachodniej Polsce, w Sudetach Zachodnich, w Górach Izerskich, w Grzbiecie Wysokim.
Lokalizacja.
Wzniesienie położone jest w Sudetach Zachodnich, w środkowo-wschodniej części Gór Izerskich, w najwyższej centralnej części Wysokiego Grzbietu Gór Izerskich, w masywie Zielonej Kopy, około 2,3 km na południowy zachód od Rozdroża Izerskiego.
Charakterystyka.
Przednia Kopa jest trzecim co do wysokości wzniesieniem w Górach Izerskich. Kopulasty szczyt wyrasta z wierzchowiny Zielonej Kopy w kształcie rozległej kopuły. Powierzchnia wierzchowiny jest tak wyrównana, że wierzchołek w terenie jest trudno rozpoznawalny. Zbocza północne stromo opada w kierunku Doliny Kwisy a zachodnie w kierunku Mokrej Przełęczy. Zbocza: południowe, i wschodnie są prawie poziome. Na południe od szczytu wznosi się najwyższe wzniesienie w Izerskich Górach Wysoka Kopa. Przez wzniesienie przechodzi granica wododziału zlewisk morza Bałtyckiego i Północnego. Na stokach znajdują się źródła Kwisy i jej dopływów, oraz liczne źródełka dopływów Izery.
Wzniesienie zbudowane jest z granitognejsów należących do metamorfiku izerskiego.
Szczyt i zbocza porośnięte są młodym lasem, w partii wierzchołkowej między młodym lasem występują łąki subalpejskie, na których rosną interesującye gatunki roślin.
Turystyka.
Przez masyw szczyt prowadzi szlak turystyczny

</doc>
<doc id="1566935" url="https://pl.wikipedia.org/wiki?curid=1566935" title="Jezioro Parlińskie (Równina Nowogardzka)">
Jezioro Parlińskie (Równina Nowogardzka)

Jezioro Parlińskie – jezioro na Równinie Nowogardzkiej, położone w gminie Stara Dąbrowa, w powiecie stargardzkim, w woj. zachodniopomorskim.
Według danych gminy powierzchnia zbiornika wynosi 24,8 ha, długość 1080 m i szerokość 360 m. Średnia głębokość w jeziorze to 4,0 m, a maksymalna 8,9 m. Objętość wody w zbiorniku wynosi 992,0 tys. m³. Lusto wody jeziora znajduje się na wysokości 55,5 m n.p.m. Długość linii brzegowej akwenu wynosi 2800 m.
Według typologii rybackiej Jezioro Parlińskie jest jeziorem linowo-szczupakowym. 
Zbiornik ma wydłużony kształt o przebiegu południkowym. Tylko od północno-wschodniej strony jeziora rośnie wąski pas lasu. Na zachodnim brzegu leży wieś Parlino. Na północ od Jeziora Parlińskiego (ok. 80 m) znajduje się jezioro Kołki. Na zachód od jeziora biegnie droga wojewódzka nr 106.

</doc>
<doc id="1566938" url="https://pl.wikipedia.org/wiki?curid=1566938" title="Nothobranchius fuscotaeniatus">
Nothobranchius fuscotaeniatus

Nothobranchius fuscotaeniatus – gatunek ryby z rzędu karpieńcokształtnych. Osiąga rozmiary do 3,3 cm długości. Występuje w Tanzanii. Ubarwienie granatowe w jasnoniebieskie pasy.

</doc>
<doc id="1566940" url="https://pl.wikipedia.org/wiki?curid=1566940" title="Zespół potrójnego X">
Zespół potrójnego X



</doc>
<doc id="1566941" url="https://pl.wikipedia.org/wiki?curid=1566941" title="Bożodrzew gruczołkowaty">
Bożodrzew gruczołkowaty



</doc>
<doc id="1566943" url="https://pl.wikipedia.org/wiki?curid=1566943" title="Mistrzostwa Świata w Curlingu na Wózkach 2002">
Mistrzostwa Świata w Curlingu na Wózkach 2002

Mistrzostwa Świata w Curlingu na Wózkach 2002, były to pierwsze mistrzostwa świata w curlingu na wózkach, rozegrano je w szwajcarskiej miejscowości Sursee między 21 a 26 stycznia. W zawodach udział brało 9 reprezentacji. 
Pierwszym mistrzem świata została drużyna gospodarzy, srebrny medal zdobyli Kanadyjczycy a brązowy Szkoci. 

</doc>
<doc id="1566944" url="https://pl.wikipedia.org/wiki?curid=1566944" title="Nothobranchius geminus">
Nothobranchius geminus

Nothobranchius geminus – gatunek ryby z rzędu karpieńcokształtnych. Występuje w Tanzanii. Osiąga do 3,2 cm długości.

</doc>
<doc id="1566945" url="https://pl.wikipedia.org/wiki?curid=1566945" title="Hugó Feleky">
Hugó Feleky

Hugó Feleky ("Hugo Feleki", ur. 14 marca 1861 w Lovasberény, zm. 20 sierpnia 1932 w Budapeszcie) – węgierski lekarz, urolog. Studiował na Uniwersytecie w Budapeszcie, studia ukończył w 1885 roku. Od 1898 Privatdozent chorób układu moczowo-płciowego w Budapeszcie.

</doc>
<doc id="1566946" url="https://pl.wikipedia.org/wiki?curid=1566946" title="Hugo Feleki">
Hugo Feleki



</doc>
<doc id="1566947" url="https://pl.wikipedia.org/wiki?curid=1566947" title="Hugo Feleky">
Hugo Feleky



</doc>
<doc id="1566952" url="https://pl.wikipedia.org/wiki?curid=1566952" title="Félicien Henry Caignart de Saulcy">
Félicien Henry Caignart de Saulcy

Félicien Henry Caignart de Saulcy (ur. 1832, zm. 1912 w Metz) – francuski entomolog. Badał głównie chrząszcze. Szczególnie dużo prac poświęcił entomofaunie jaskiń. Jego kolekcja obejmowała m.in. okazy rodzin Scydmaenidae, Trechinae, Bathysciinae, Liodidae, Staphylinidae, Pselaphidae i Catopidae, zdeponowana została w paryskim Muzeum Historii Naturalnej ("Muséum national d'histoire naturelle").

</doc>
<doc id="1566953" url="https://pl.wikipedia.org/wiki?curid=1566953" title="Siedem czerwonych róż czyli Benek Kwiaciarz o sobie i o innych">
Siedem czerwonych róż czyli Benek Kwiaciarz o sobie i o innych



</doc>
<doc id="1566955" url="https://pl.wikipedia.org/wiki?curid=1566955" title="Wolne koło">
Wolne koło



</doc>
<doc id="1566957" url="https://pl.wikipedia.org/wiki?curid=1566957" title="Cmentarz wojenny nr 41 – Bieździadka">
Cmentarz wojenny nr 41 – Bieździadka

Cmentarz wojenny nr 41 – był zaprojektowany przez Johanna Jägera, jednego z twórców cmentarzy tego typu na Podkarpaciu.
Są na nim pochowani Niemcy (21 grobów) i Rosjanie (5 grobów), którzy polegli w tym rejonie 7 i 8 maja 1915 roku.
Cmentarz jest położony w połowie wzniesienia, we wsi Bieździadka, przy drodze z Kołaczyc do Sieklówki. Mimo upływu czasu jest w dobrym stanie, z zachowanymi elementami, które wyróżniają jego twórcę:
W 1992 roku wycięto otaczające cmentarz pomnikowe drzewa.
Inskrypcja na pomniku:
"Przybyliśmy z dalekiej Ojczyzny,Tu objęła nas śmierć w swoje ramionaI uniosła nasz przez odurzająca noc.Wszyscy przebudziliśmy się w Ojczyźnie."

</doc>
<doc id="1566960" url="https://pl.wikipedia.org/wiki?curid=1566960" title="Jezioro Błotne">
Jezioro Błotne

Jezioro Błotne – naturalny zbiornik wytopiskowy, bezodpływowy, pochodzenia polodowcowego położony na terenie miejskim Gorzowa Wielkopolskiego w dzielnicy Piaski, obecnie skanalizowany. Powierzchnia lustra wody wynosi 1,50 ha. Jezioro wraz z terenami zielonymi ograniczone jest ul.Błotną (skąd pochodzi jego nazwa), ul.Cegielskiego, ogrodzeniem Zespołu Szkół nr 21 im. Orląt Lwowskich i drogą dojazdową do szkoły. Do jeziora odprowadzane są wody deszczowe z pobliskiego osiedla Piaski. Obecnie tereny jemu przyległe pełnią rolę rekreacyjną. Na miejscu znajduje się wiata ze stołami i siedziskami oraz grill, można poobserwować ptactwo. Nad jeziorem obowiązuje zakaz kąpieli.
Historia.
Po raz pierwszy wspomniane zostało w 1517 r., gdy Marwitzom z Marwitz potwierdzono posiadanie wsi Chwalęcice z małym jeziorem w pobliżu ich dworu.
Do końca XIX w. jeziorko było bardzo odległym zakątkiem dla mieszkańców ówczesnego Landsbera. Dopiero w 1899 uruchomienie komunikacji tramwajowej przybliżyło tę część miasta, wówczas linia tramwajowa kończyła się przy ówczesnych koszarach, a dzisiejszym budynku, który służy sądom. Od tej pory jeziorko zaczęło być miejskim kąpieliskiem, największym w granicach miasta. Ówcześnie nazywało się ono Heinersdorfer See (jez. Chwalęcickie) i miało 3,24 ha. Zbudowano wtedy pięciometrową trampolinę, która była atrakcją wysypanej czystym piaskiem plaży. Po likwidacji garnizonu kąpieliskiem opiekowały się towarzystwa pływackie i łyżwiarskie. Po wojnie następowała stopniowa degradacja zbiornika. Na przełomie lat 60. i 70. funkcjonowało tam dzikie kąpielisko. Wówczas można było jeszcze spotkać rzadkie gatunki zwierząt, m.in. traszki i żółwie błotne. Ostatnie ślady poniemieckiej infrastruktury zginęły pod stertami gruzu zwiezionego z pobliskich placów budów w latach 80. Plaża całkowicie zanikła pod koniec lat 90., a jezioro stało się zanieczyszczonym i zapuszczonym miejscem. Od 2002 roku okoliczni mieszkańcy, równolegle z miejskimi inwestycjami, doprowadzają do rewitalizacji tych terenów. Wybudowano kolektor i przepompownię, zarybiono jezioro, oczyszczono skarpy, wykarczowano zarośla, wytyczono ścieżki rowerowe, dodatkowo tereny zielone zagospodarowano elementami małej architektury. Dziś jeziorko jest częstym miejscem spacerów i innych form aktywnego wypoczynku, m.in. wędkarstwa.
Flora i fauna.
W większości strome brzegi jeziora porasta sit rozpierzchły, trzcina pospolita i pałka wąskolistna – kilkumetrowe odcinki. Można zaobserwować także pływające bez przychówku kaczki krzyżówki. Dno zbiornika jest mulisto-ilaste. Jezioro było wielokrotnie zarybiane, m.in. płocią i karpiem.

</doc>
<doc id="1566961" url="https://pl.wikipedia.org/wiki?curid=1566961" title="Jezioro Parlińskie">
Jezioro Parlińskie

2 jeziora w Polsce:

</doc>
<doc id="1566964" url="https://pl.wikipedia.org/wiki?curid=1566964" title="Lekkoatletyka na Letnich Igrzyskach Olimpijskich 1980">
Lekkoatletyka na Letnich Igrzyskach Olimpijskich 1980

Lekkoatletyka na Letnich Igrzyskach Olimpijskich 1980 – zawody lekkoatletyczne rozgrywane podczas igrzysk w Moskwie. Odbywały się na Stadionie Łużniki od 24 lipca do 1 sierpnia. 960 sportowców (694 mężczyzn i 266 kobiet) z 70 krajów rywalizowało w sumie w 38 konkurencjach.

</doc>
<doc id="1566965" url="https://pl.wikipedia.org/wiki?curid=1566965" title="Piła Kościelecka (przystanek kolejowy)">
Piła Kościelecka (przystanek kolejowy)

Piła Kościelecka – nieczynny przystanek kolejowy w Pile Kościeleckiej, w województwie małopolskim, w Polsce. Znajduje się tu 1 peron.

</doc>
<doc id="1566966" url="https://pl.wikipedia.org/wiki?curid=1566966" title="Pernambuk">
Pernambuk



</doc>
<doc id="1566968" url="https://pl.wikipedia.org/wiki?curid=1566968" title="Pięć łatwych kawałków">
Pięć łatwych kawałków



</doc>
<doc id="1566970" url="https://pl.wikipedia.org/wiki?curid=1566970" title="Herennia Etruscilla">
Herennia Etruscilla



</doc>
<doc id="1566972" url="https://pl.wikipedia.org/wiki?curid=1566972" title="Unheilig">
Unheilig

Unheilig (tłum. "Nie-święty") – niemiecka grupa muzyczna powstała w 2000 roku, reprezentująca gatunek Neue Deutsche Härte. Obecni członkowie zespołu to: Der Graf oraz Licky i Henning Verlage.
Dyskografia.
Nagrania DVD.
Single m.in
Geboren um zu leben
Fuer immer
An deiner Seite
Winterland
Unter deiner Flagge
So wie du warst
Lichter der Stadt

</doc>
<doc id="1566975" url="https://pl.wikipedia.org/wiki?curid=1566975" title="Port lotniczy Sandefjord-Torp">
Port lotniczy Sandefjord-Torp

Port lotniczy Sandefjord-Torp (przez linie lotnicze opisywany jako Oslo-Torp) (IATA: TRF, ICAO: ENTO) – międzynarodowy port lotniczy położony 120 km na południe od Oslo, w Sandefjord, w Norwegii. Jest drugim portem lotniczym obsługującym Oslo (po Gardermoen).
Do Polski z tego lotniska loty wykonuje Wizz Air (Gdańsk, Katowice, Lublin, Poznań, Olsztyn, Szczecin, Warszawa, Wrocław) oraz Ryanair (Gdańsk, Kraków, Poznań, Warszawa, Wrocław).
Samolot historyczny.
Na lotnisku stacjonuje historyczny samolot Douglas DC-3 "Dakota" z 1943, biorący dawniej udział w działaniach II wojny światowej.

</doc>
<doc id="1566976" url="https://pl.wikipedia.org/wiki?curid=1566976" title="Głód ziemniaczany">
Głód ziemniaczany



</doc>
<doc id="1566978" url="https://pl.wikipedia.org/wiki?curid=1566978" title="Kelvin Etuhu">
Kelvin Etuhu

Kelvin Etuhu (ur. 30 maja 1988 w Kano) − nigeryjski piłkarz. W latach 2006-2011 zawodnik Manchesteru City. W sezonie 2009/2010 był wypożyczony do Cardiff City Wcześniej był również wypożyczany do dwóch innych angielskich klubów Rochdale oraz Leicester City.
28 lutego 2010 pobił człowieka przed jednym z kasyn w Manchesterze. 24 marca 2011 został skazany na osiem miesięcy więzienia.

</doc>
<doc id="1566982" url="https://pl.wikipedia.org/wiki?curid=1566982" title="Tajna broń">
Tajna broń



</doc>
<doc id="1566984" url="https://pl.wikipedia.org/wiki?curid=1566984" title="5 Mazurski Oddział WOP">
5 Mazurski Oddział WOP

 Mazurski Oddział WOP nr 5 – oddział w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowany w 1946 na bazie 5 Oddziału Ochrony Pogranicza, na podstawie rozkazu NDWP nr 0153/org. z 21 września 1946. Oddział posiadał cztery komendy, 16 strażnic, stan etatowy wynosił 1409 żołnierzy i 14 pracowników cywilnych.
Sztab oddziału stacjonował w Olsztynie a potem w Kętrzynie na ul. Sikorskiego 78. W 1947 roku rozformowano grupę manewrową oddziału, a w jej miejsce powołano szkołę podoficerską o etacie 34 oficerów i podoficerów oraz 140 elewów.
Rozformowany w 1948. Na jego bazie powstała 7 Brygada Ochrony Pogranicza.
Struktura organizacyjna.
We wrześniu 1946 roku stan etatowy oddziału przewidywał: 4 komendy, 16 strażnic, 1409 wojskowych i 14 pracowników cywilnych. Po reorganizacji w 1947 roku było to: 4 komend odcinków, 16 strażnic, 849 wojskowych i 9 pracowników cywilnych.
Sztandar oddziału.
Sztandar ufundowało społeczeństwo ziemi warmińsko-mazurskiej.
Na lewej stronie płatu sztandaru wyhaftowane są herby miast: Olsztyna, Bartoszyc, Kętrzyna i Olecka. Na drzewcu znajduje się 47 gwoździ pamiątkowych, a wśród nich gwoździe od powiatów granicznych z napisami: "Powiat Braniewski", "Powiat Kętrzyński", "Powiat Bartoszycki", "Powiat Landsberg" i "Powiat Węgorzewski"
W kolejnych latach następowała zmiana numeracji i nazwy 7 Brygady Ochrony Pogranicza, ale nie dokonywano już na nim żadnych zmian i poprawek.
Do Muzeum Wojska Polskiego przekazywany był dwukrotnie. Pierwszy raz 20 maja 1956 roku, ale już 19 grudnia 1957 roku powrócił do Kętrzyna, aby po raz drugi wrócić do Muzeum WP 28 lipca 1964 roku.
Przekształcenia.
5 Oddział Ochrony Pogranicza → 5 Mazurski Oddział WOP → 7 Brygada Ochrony Pogranicza → 19 Brygada WOP → Grupa Manewrowa WOP Kętrzyn i Samodzielny Oddział Zwiadowczy WOP Kętrzyn → 19 Oddział WOP → 19 Kętrzyński Oddział WOP

</doc>
<doc id="1566985" url="https://pl.wikipedia.org/wiki?curid=1566985" title="Herenia">
Herenia

Herenia — imię żeńskie pochodzenia łacińskiego, wywodzące się od przydomka jednego z rodów samnickich. Patronką tego imienia w Kościele katolickim jest św. Herenia, wspominana razem ze św. Rogatem, Feliksem, Beatą, Mamilem, Sylwanem, Urbanem i Felicytą. 
Herenia imieniny obchodzi 8 marca. 
Znane osoby o tym imieniu:

</doc>
<doc id="1566988" url="https://pl.wikipedia.org/wiki?curid=1566988" title="Phosphor">
Phosphor

Phosphor (ang. "Fosfor") – pierwszy studyjny album grupy Unheilig, który wydany został w 2000.

</doc>
<doc id="1566989" url="https://pl.wikipedia.org/wiki?curid=1566989" title="Heliana">
Heliana

Heliana, zwana też Atessą, Dziewicą i Dianą – postać literacka, bohaterka dramatu mistycznego Juliusza Słowackiego "Samuel Zborowski". 
Bohaterka ta przybiera w utworze różne postacie cielesne. Najpierw Eolion nazywa ją "siostrą Atessą" i razem wędrują po wszechświecie w somnambulicznym śnie. Gdy kobieta ta umiera, jej matka nazywa ją "Helianą". W utworze jest też przedstawiana jako córka rybaka i wtedy nazywana jest "Dziewicą". Z kolei w innych fragmentach utworu nazywa się ją imieniem "Diana".

</doc>
<doc id="1566990" url="https://pl.wikipedia.org/wiki?curid=1566990" title="Luca Gelfi">
Luca Gelfi

Luca Gelfi (ur. 21 czerwca 1966, zm. 3 stycznia 2009) – włoski kolarz zawodowy.
Zawodnik ekip Tongo, Mapei i Brescialat. Największe sukcesy to dwa zwycięstwa etapowe w Giro d'Italia w 1990 oraz druga lokata w wyścigu Mediolan-San Remo w 1993 roku. Gelfi od kilku lat cierpiał na depresję, która prawdopodobnie była główną przyczyną samobójstwa kolarza. Osierocił żonę i dziecko.
Linki zewnętrzne.
Luca Gelfi w "Cycling Archives" 

</doc>
<doc id="1566991" url="https://pl.wikipedia.org/wiki?curid=1566991" title="Brezylka ciernista">
Brezylka ciernista

Brezylka ciernista ("Caesalpinia echinata" Lam.) – gatunek drzewa z rodziny bobowatych ("Fabaceae") z podrodziny brezylkowych ("Caesalpinioideae"). Występuje w Ameryce Środkowej i Brazylii.
Morfologia.
Cierniste drzewo dorastające do 15 m wysokości. Liście w kształcie podłużnie jajowatym lub eliptycznym, podwójnie pierzaste. Kwiaty zebrane w szczytowych gronach z koroną kwiatową w kolorze żółtym czerwono nakrapianym, kielich 5-ząbkowy. Owocem jest strąk.
Zastosowanie.
Drewno znane jako drzewo fernambukowe lub (drzewo pernambukowe) dostarcza cennego materiału używanego w przemyśle okrętowym, meblarskim, w snycerstwie i lutnictwie. Z drzewa pozyskuje się również czerwony barwnik. 
Znaczenie w kulturze.
Od portugalskiej nazwy tego drzewa (oraz innych z jego podrodziny) "paubrasilia" pochodzi nazwa kraju Brazylia. Drzewo podpalało się od dołu, korowało, a następnie pocięte na kawałki wysyłało do Europy. Handel drewnem był objęty ścisłym królewskim monopolem.

</doc>
<doc id="1566992" url="https://pl.wikipedia.org/wiki?curid=1566992" title="Caesalpinia echinata">
Caesalpinia echinata



</doc>
<doc id="1566994" url="https://pl.wikipedia.org/wiki?curid=1566994" title="Krzysztof Nowicki (pisarz)">
Krzysztof Nowicki (pisarz)

Krzysztof Nowicki (ur. 6 marca 1940 w miejscowości Opsa na Wileńszczyźnie, zm. 30 marca 1997 w Bydgoszczy) – polski poeta, prozaik i krytyk literacki.
Życiorys.
Był synem Bohdana – lekarza i Kiry z domu Hubszman. W 1945 r. z rodzicami przybył do Bydgoszczy. Ukończył filologię polską na Uniwersytecie Mikołaja Kopernika w Toruniu (1957–1962). W czasie studiów założył z przyjaciółmi poetycką grupę „Wymiary” (Kazimierz Jułga, Krystyna Karpińska, Zygmunt Flis). Nieco później wszedł do kręgu poetyckiego „Wiatrak” (Andrzej Baszkowski, Jan Górec–Rosiński, Mirosław Kasjan, Zdzisław Polsakiewicz). Po studiach pracował w Pomorskiej Rozgłośni Polskiego Radia w Bydgoszczy (1962–1965). W latach 1965–1973 był członkiem redakcji pisma „"Fakty i Myśli"”. W latach 1973–1983 wchodził w skład redakcji tygodnika „"Fakty"” (od 1973 kierownik działu literackiego, w latach 1975–1982 zastępca redaktora naczelnego).
Jako poeta debiutował na łamach „"Nowej Wsi"” w 1957 r., a jako prozaik – opowiadaniem „"List"” w „"Tygodniku Kulturalnym"” (1964). Swoje utwory literackie i krytyczne publikował m.in. w „"Dialogu"”, „"Faktach i Myślach"”, „"Tygodniku Kulturalnym"”, „"Twórczości"”, „"Życiu Literackim"”. Prezentowane były również na antenie Polskiego Radia. Szereg artykułów poświęcił problemom literackim.
Już na studiach wstąpił do PZPR (w 1961). Pozostał w tej partii, mimo wielu zapowiedzi wystąpienia z niej, do 1989 r. Udzielał się w Związku Literatów Polskich (1965–1983), Stowarzyszeniu Dziennikarzy Polskich (1964–1982). Był członkiem ZAiKS (od 1976) i PEN-Clubu.
Zmarł w Bydgoszczy po długiej i ciężkiej chorobie. Urna z jego prochami została pochowana na miejscowym cmentarzu Nowofarnym.

</doc>
<doc id="1566995" url="https://pl.wikipedia.org/wiki?curid=1566995" title="Kusochwostka rdzawoskrzydła">
Kusochwostka rdzawoskrzydła

Kusochwostka rdzawoskrzydła ("Heteroxenicus stellatus") – gatunek małego ptaka z rodziny muchołówkowatych (Muscicapidae), występujący w południowej części Azji. Nie jest zagrożony wyginięciem.
Systematyka i zasięg występowania.
Jedyny przedstawiciel rodzaju "Heteroxenicus". Wyróżniono dwa podgatunki "H. stellatus":
Spotykany w przedziale wysokości 1800–4265 m n.p.m.
Morfologia.
Długość ciała 12–13 cm; masa ciała 19–23 g.
Pożywienie.
Żywi się owadami i nasionami.
Status.
IUCN uznaje kusochwostkę rdzawoskrzydłą za gatunek najmniejszej troski (LC, "Least Concern") nieprzerwanie od 2000 roku; wcześniej, od 1988 roku uznawano ją za gatunek bliski zagrożenia (NT, "Near Threatened"). Liczebność populacji nie została oszacowana, ale ptak ten opisywany jest jako rzadki i lokalnie występujący. Trend liczebności populacji uznawany jest za stabilny.

</doc>
<doc id="1566997" url="https://pl.wikipedia.org/wiki?curid=1566997" title="Mikołaj Smoczyński">
Mikołaj Smoczyński

Mikołaj Smoczyński (ur. 22 marca 1955 w Łodzi, zm. 2 stycznia 2009 w Lublinie) - polski artysta, malarz, rysownik i performer, twórca instalacji. 
Życiorys.
Studiował na łódzkiej PWSSP (obecnie Akademia Sztuk Pięknych im. Władysława Strzemińskiego) oraz w Instytucie Wychowania Artystycznego UMCS. Uzyskał dyplom w 1979 roku. Jego prace (instalacje, obrazy i grafiki, czarno-białe fotografie kreacyjne) wystawiano w galeriach i na wystawach m.in. w Paryżu, Frankfurcie, Kopenhadze, Berlinie, Lyonie, San Diego oraz w Polsce m.in. w Białymstoku. Ogółem miał 30 wystaw indywidualnych i uczestniczył w kilkuset wystawach zbiorowych. 
Był jurorem na krajowych wystawach sztuki. Od 1979 był pedagogiem w Instytucie Wychowania Plastycznego UMC. Nagrodzony m.in. Nagrodą Artystyczną im. Stanisława Wyspiańskiego (Warszawa, 1990), Grand Prix Międzynarodowego Triennale Rysunku (Katowice, 1991) i in. 
Pochowany w części ewangelickiej cmentarza przy ulicy Lipowej w Lublinie (kwatera 4-1-11).

</doc>
<doc id="1566999" url="https://pl.wikipedia.org/wiki?curid=1566999" title="Eolion">
Eolion

Eolion (zwany też Helionem) – postać literacka, bohater dramatu Juliusza Słowackiego "Samuel Zborowski".
Eolion za życia we śnie somnambulicznym wędruje po wszechświecie i przenosi się w świat nierzeczywisty. Jego ojciec, Książę Polonius, uważa to za objaw choroby.
Podczas wędrówki z Dziewicą ciało Eoliona umiera w trakcie przechodzenia przez kładkę umieszczoną nad przepaścią.

</doc>
<doc id="1567002" url="https://pl.wikipedia.org/wiki?curid=1567002" title="Air Burundi">
Air Burundi

Air Burundi – burundyjska narodowa linia lotnicza z siedzibą w Bużumburze. Linia wstrzymała loty w 2007. Głównym węzłem był port lotniczy Bużumbura.

</doc>
<doc id="1567003" url="https://pl.wikipedia.org/wiki?curid=1567003" title="7 Brygada Ochrony Pogranicza">
7 Brygada Ochrony Pogranicza

 7 Brygada Ochrony Pogranicza – jedna z brygad w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowana w 1948 na bazie Mazurskiego Oddziału WOP nr 5, na podstawie rozkazu MON nr 055/org. z 20 marca 1948. Brygada posiadała cztery bataliony, a stan etatowy wynosił 973 żołnierzy i 10 pracowników cywilnych.
Podporządkowana została Głównemu Inspektoratowi Ochrony Pogranicza. Zaopatrzenie nadal realizowane było przez kwatermistrzostwo okręgu wojskowego. 
Rozkazem Ministra Obrony Narodowej nr 205/Org. z 4 grudnia 1948 roku, z dniem 1 stycznia 1949, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie brygady przejęła Komenda Wojewódzka MO.
Sztab brygady stacjonował w Kętrzynie.
Aby nadać ochronie granic większą rangę, podkreślano wojskowy charakter formacji. Od 1 stycznia 1950 roku powrócono w nazwach jednostek do wcześniejszego określania: „Wojska Ochrony Pogranicza”. Z dniem 1 stycznia 1951 roku weszła w życie nowa numeracja batalionów i brygad Wojsk Ochrony Pogranicza. Na bazie 7 Brygady Ochrony Pogranicza powstała 19 Brygada WOP.
Struktura organizacyjna.
Etat brygady przewidywał: 4 bataliony, 973 wojskowych i 10 pracowników cywilnych.
Na terenie odpowiedzialności brygady funkcjonowały trzy GPK:
Sztandar oddziału.
Sztandar Mazurskiemu Oddziałowi WOP nr 5 ufundowało społeczeństwo ziemi warmińsko-mazurskiej.
Na lewej stronie płatu sztandaru wyhaftowane są herby miast: Olsztyna, Bartoszyc, Kętrzyna i Olecka. Na drzewcu znajduje się 47 gwoździ pamiątkowych, a wśród nich gwoździe od powiatów granicznych z napisami: "Powiat Braniewski", "Powiat Kętrzyński", "Powiat Bartoszycki", "Powiat Landsberg" i "Powiat Węgorzewski".
W kolejnych latach następowała zmiana numeracji jednostki jej nazwy, ale nie dokonywano już na nim żadnych zmian i poprawek.
Do Muzeum Wojska Polskiego przekazywany był dwukrotnie. Pierwszy raz 20 maja 1956 roku, ale już 19 grudnia 1957 roku powrócił do Kętrzyna, aby po raz drugi wrócić do Muzeum WP 28 lipca 1964 roku.
Przekształcenia.
5 Oddział Ochrony Pogranicza → 5 Mazurski Oddział WOP → 7 Brygada Ochrony Pogranicza → 19 Brygada WOP → Grupa Manewrowa WOP Kętrzyn i Samodzielny Oddział Zwiadowczy WOP Kętrzyn → 19 Oddział WOP → 19 Kętrzyński Oddział WOP

</doc>
<doc id="1567004" url="https://pl.wikipedia.org/wiki?curid=1567004" title="Romain Pitau">
Romain Pitau

Romain Pitau (ur. 8 sierpnia 1977 w Douai) – francuski piłkarz grający na pozycji defensywnego pomocnika.
Kariera klubowa.
Karierę piłkarską Pitau rozpoczął w drużynie RC Lens. W 1997 roku awansował do kadry pierwszego zespołu z rezerw, a 20 września tamtego roku zadebiutował w Ligue 1 w wygranym 2:0 meczu z Toulouse FC. Rozegrał jednak tylko dwa spotkania w barwach Lens mając mały udział w wywalczeniu mistrzostwa Francji. Po sezonie odszedł z klubu i został zawodnikiem US Créteil-Lusitanos, grającego w trzeciej lidze. Tam stał się podstawowym zawodnikiem i w 1999 roku wywalczył awans do drugiej ligi i na tym szczeblu rozgrywek grał do końca sezonu 2000/2001.
Latem 2001 roku Pitau odszedł z Créteil i przeszedł do innego drugoligowca, OGC Nice. W barwach drużyny z Nicei swój pierwszy mecz rozegrał 28 lipca 2001 przeciwko Stade Lavallois i w debiucie zdobył gola. W 2002 roku awansował z Nice do pierwszej ligi. W Nice Romain grał do 2004 roku. Dla Nice rozegrał 103 ligowe mecze oraz strzelił 5 goli.
W sierpniu 2004 Pitau ponownie zmienił barwy klubowe i trafił do drużyny FC Sochaux-Montbéliard. 21 sierpnia wystąpił dla Sochaux po raz pierwszy, a drużyna ta przegrała u siebie 1:2 z AJ Auxerre. Od początku pobytu w Sochaux jest podstawowym zawodnikiem zespołu. W 2007 roku sięgnął wraz z „Les Lionceaux” po Puchar Francji (2:2 i 5:4 w serii rzutów karnych z Olympique Marsylia).

</doc>
<doc id="1567005" url="https://pl.wikipedia.org/wiki?curid=1567005" title="Złoty Glob dla najlepszego aktora dramatycznego">
Złoty Glob dla najlepszego aktora dramatycznego



</doc>
<doc id="1567007" url="https://pl.wikipedia.org/wiki?curid=1567007" title="Złoty Glob dla najlepszego aktora w komedii lub musicalu">
Złoty Glob dla najlepszego aktora w komedii lub musicalu



</doc>
<doc id="1567009" url="https://pl.wikipedia.org/wiki?curid=1567009" title="Jezioro Łęczyckie">
Jezioro Łęczyckie

Jezioro Łęczyckie – jezioro na Równinie Nowogardzkiej, położone w gminie Stara Dąbrowa, w powiecie stargardzkim, w woj. zachodniopomorskim.
Według danych gminy powierzchnia zbiornika wynosi 22,7 ha, długość 930 m i szerokość 450 m. Średnia głębokość w jeziorze to 4,2 m, a maksymalna 9,3 m. Objętość wody w zbiorniku wynosi 953,4 tys. m³. Lusto wody jeziora znajduje się na wysokości 52,0 m n.p.m. Długość linii brzegowej akwenu wynosi 2050 m.
Jezioro Łęczyckie rozdziela od południa niewielki półwysep, który wyznacza mniejszą wschodnią część jeziora. Obie części mają wydłużony kształt o przebiegu południkowym. 
Według typologii rybackiej Jezioro Łęczyckie jest jeziorem sandaczowym. 
Na południowym brzegu jeziora leży wieś Łęczyca. Na północ od Jeziora Łęczyckiego (ok. 0,5 km) znajduje się Jezioro Parlińskie, a pomiędzy nimi jest zarastający staw (o dł. 200 m). W niewielkiej odległości od zachodniego brzegu jeziora biegnie droga wojewódzka nr 106.

</doc>
<doc id="1567010" url="https://pl.wikipedia.org/wiki?curid=1567010" title="Złoty Glob dla najlepszej aktorki dramatycznej">
Złoty Glob dla najlepszej aktorki dramatycznej



</doc>
<doc id="1567012" url="https://pl.wikipedia.org/wiki?curid=1567012" title="Uniwersytet Concordia">
Uniwersytet Concordia

Uniwersytet Concordia (fr. "Université Concordia", ang. "Concordia University") – kanadyjski uniwersytet dwujęzyczny w Montrealu, w Kanadzie.
W roku akademickim 2011-2012, w Uniwersytecie Concordia studiowało 45 954 studentów, tworząc w ten sposób jedną z największych uczelni w Kanadzie.
Historia.
Dzisiejszy uniwersytet jest efektem połączenia dwóch wyższych szkół w 1974 roku. Pierwszą z nich była powstała w połowie XIX wieku jezuicka "Loyola College", a drugą szkołą był "Sir George Williams University", zarządzany przez YMCA powstały w 1851 roku. Nazwa uniwersytetu pochodzi od słów "Concordia Salus", które są mottem Montrealu.
W roku 2008 doroczne wydanie rankingu uczelni wyższych Times Higher Education umieściło Uniwersytet Concordia na pozycji 20 w Kanadzie i 357 na świecie. Uniwersytet jest także znany jako jedna z najlepszych uczelni inżynierskich w Kanadzie.

</doc>
<doc id="1567013" url="https://pl.wikipedia.org/wiki?curid=1567013" title="Złoty Glob dla najlepszej aktorki w komedii lub musicalu">
Złoty Glob dla najlepszej aktorki w komedii lub musicalu



</doc>
<doc id="1567014" url="https://pl.wikipedia.org/wiki?curid=1567014" title="Spirit – duch miasta">
Spirit – duch miasta

Spirit – duch miasta – amerykański thriller z 2008 roku w reżyserii Franka Millera.

</doc>
<doc id="1567017" url="https://pl.wikipedia.org/wiki?curid=1567017" title="Ernesto Bono">
Ernesto Bono

Ernesto Bono (ur. 25 kwietnia 1936 w Ome, zm. 31 maja 2018 tamże) – włoski kolarz, zawodnik zawodowy w latach 1959-1964, jego największym sukcesem zawodowym było zwycięstwo etapowe w Vuelta a España w 1962.

</doc>
<doc id="1567019" url="https://pl.wikipedia.org/wiki?curid=1567019" title="Concordia University">
Concordia University



</doc>
<doc id="1567020" url="https://pl.wikipedia.org/wiki?curid=1567020" title="Bracketing">
Bracketing



</doc>
<doc id="1567024" url="https://pl.wikipedia.org/wiki?curid=1567024" title="Akt chrztu">
Akt chrztu



</doc>
<doc id="1567025" url="https://pl.wikipedia.org/wiki?curid=1567025" title="John G. Avildsen">
John G. Avildsen

John Gilbert Avildsen (ur. 21 grudnia 1935 w Oak Park na przedmieściach Chicago, zm. 16 czerwca 2017 w Los Angeles) – amerykański reżyser filmowy, laureat Oscara za reżyserię filmu "Rocky" (1976) w 1977.
W późniejszej karierze miał także gorsze chwile, zdobywając aż 3 nominacje do Złotej Maliny dla najgorszego reżysera za filmy: "Wzór" (1980), "Karate Kid III" (1989) i "Rocky V" (1990).
Zmarł w 2017 roku w wieku 81 lat na raka trzustki.

</doc>
<doc id="1567027" url="https://pl.wikipedia.org/wiki?curid=1567027" title="Torfowiec obły">
Torfowiec obły

Torfowiec obły ("Sphagnum teres" (Schimp.) Ångstr.) – gatunek mchu z rodziny torfowcowatych. Występuje w Europie, Chinach, Indiach, Japonii, Rosji (Syberia i Kaukaz) i Ameryce Północnej. Gatunek dość pospolity na terenie Polski, na południu rzadszy. 
Morfologia.
Mech o brązowawej łodyżce dorastającej do 20 cm. Posiada niewielkiej wielkości główki, stożkowato zakończone. Liście łodyżkowe języczkowate, obrzeżone, długości do 1,5 mm i szerokości do 1 mm. Liście gałązkowe jajowate, zwężające się w trójkątny dzióbek odstający od łodygi, długości do 2 mm i szerokości ok. 1 mm.
Zagrożenia i ochrona.
Gatunek jest objęty w Polsce ochroną od 2001 roku. W latach 2001–2004 podlegał ochronie częściowej a w latach 2004–2014 ochronie ścisłej. Od roku 2014 jest wpisany na listę gatunków roślin objętych ochroną częściową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1567028" url="https://pl.wikipedia.org/wiki?curid=1567028" title="Sphagnum teres">
Sphagnum teres



</doc>
<doc id="1567032" url="https://pl.wikipedia.org/wiki?curid=1567032" title="Dülferstraße">
Dülferstraße

Dülferstraße - stacja metra w Monachium, na linii U2. Stacja została otwarta 20 listopada 1993.

</doc>
<doc id="1567033" url="https://pl.wikipedia.org/wiki?curid=1567033" title="Pierwsza prosta">
Pierwsza prosta

Pierwsza prosta – pierwszy film dokumentalny o polskim speedwayu, w reżyserii, nominowanego do Oscara, Andrzeja Celińskiego. Premiera telewizyjna miała miejsce 28 listopada 2008 w HBO.

</doc>
<doc id="1567035" url="https://pl.wikipedia.org/wiki?curid=1567035" title="Kredyt rolowany">
Kredyt rolowany

Kredyt rolowany – jest to kredyt, w którym bank wielokrotnie przedłuża termin jego spłaty przez okres ustalony w umowie. Kredyt rolowany ma kilka następujących cech:
W umowie kredytu bank zastrzega sobie, że:

</doc>
<doc id="1567036" url="https://pl.wikipedia.org/wiki?curid=1567036" title="Harthof">
Harthof

Harthof - stacja metra w Monachium, na linii U2. Stacja została otwarta 20 listopada 1993.

</doc>
<doc id="1567052" url="https://pl.wikipedia.org/wiki?curid=1567052" title="Make It Happen">
Make It Happen



</doc>
<doc id="1567057" url="https://pl.wikipedia.org/wiki?curid=1567057" title="Clément Grenier">
Clément Grenier

Clément Grenier (ur. 7 stycznia 1991 w Annonay) – francuski piłkarz występujący na pozycji pomocnika w hiszpańskim klubie RCD Mallorca.
Kariera reprezentacja.
Jest młodzieżowym reprezentantem Francji. W 2010 roku wraz z reprezentacją do lat 19 zdobył mistrzostwo Europy

</doc>
<doc id="1567060" url="https://pl.wikipedia.org/wiki?curid=1567060" title="Vejle (stacja kolejowa)">
Vejle (stacja kolejowa)

Vejle - stacja kolejowa w Vejle, w Danii. Stacja znajduje się na linii kolejowej do Herning, Holstebro i Struer. Właścicielem dworca jest DSB.

</doc>
<doc id="1567063" url="https://pl.wikipedia.org/wiki?curid=1567063" title="The Simpsons Hit &amp; Run">
The Simpsons Hit &amp; Run

The Simpsons Hit &amp; Run – przygodowa gra akcji, uznawana za klon GTA, w której gracz wciela się w bohaterów serialu The Simpsons. Wydana w 2003 roku na platformy GameCube, Playstation 2, Xbox oraz Microsoft Windows. Gra została wyprodukowana przez Radical Entertainment, a następnie wydana przez Vivendi Universal Games.
Akcja.
W Springfield mają miejsce niezwykłe zdarzenia. Ludzie są porywani, tajemnicze symbole pojawiają się na polach zbóż, a pszczoły-roboty z zamontowanymi kamerami szpiegują miasto. Homer, zauważywszy obok swojego domu ciężarówkę wyposażoną w antenę satelitarną, postanawia samemu rozwikłać zagadki. Okazuje się, że jest na tropie niebywałego spisku.
Rozgrywka.
Gracz kontroluje bohaterów przez wiele poziomów, w trakcie których ma za zadanie wypełnić różnorodne misje (takie jak kupić likier u mechanika pogotowania technicznego, czy też odwieźć Lise do szkoły). Ponadto, może przechadzać się pieszo, jeździć skradzionymi samochodami oraz bić przechodniów. Jednakże musi uważać na to, aby nie zostać złapanym przez policję.
W trakcie gry, gracz może odblokowywać bonusy: ubrania, akcesoria lub samochody.
Istnieje również możliwość niszczenia pszczół szpiegujących Springfield.
Karty.
Jedną z pobocznych misji w grze, jest zebranie wszystkich ukrytych kart. Każdy poziom zawiera ich siedem, które nawiązują do miejsc, lub rzeczy ze świata Simpsonów. Ponadto, zawierają dokładny jej opis, cytaty postaci oraz przypomnienie odcinka, z którego dana karta pochodzi.

</doc>
<doc id="1567067" url="https://pl.wikipedia.org/wiki?curid=1567067" title="Proporczykowiec Amieta">
Proporczykowiec Amieta

Proporczykowiec Amieta ("Fundulopanchax amieti") – gatunek ryby karpieńcokształtnej z rodziny Nothobranchiidae. Epitet gatunkowy został nadany na cześć francuskiego zoologa Jean-Louisa Amieta.
Występuje w zachodnim Kamerunie. Osiąga do 7 cm długości. Jest rybą trudną w hodowli w akwarium i nie jest polecana początkującym akwarystom. Żyje w wodzie o temperaturze 22–28 °C i pH 5,8–7,2.

</doc>
<doc id="1567069" url="https://pl.wikipedia.org/wiki?curid=1567069" title="Majadahonda">
Majadahonda

Majadahonda – miasto w Hiszpanii, we wspólnocie autonomicznej Madryt. W 2007 liczyło 66 585 mieszkańców. Szpital uniwersytecki Puerta de Hierro został przeniesiony do Majadahonda z zachodniej części Madrytu do nowo wybudowanego kompleksu medycznego w 2009 roku. CF Rayo Majadahonda ma siedzibę w gminie, grała przez większość lat w dywizji 2B, ale ostatecznie zagrała w 2A w sezonie 2018/19.

</doc>
<doc id="1567074" url="https://pl.wikipedia.org/wiki?curid=1567074" title="Forkbomba">
Forkbomba



</doc>
<doc id="1567078" url="https://pl.wikipedia.org/wiki?curid=1567078" title="Aleksander Sokołowski (biskup)">
Aleksander Sokołowski (biskup)

Aleksander Sokołowski herbu Pomian (1592–1645) – biskup kijowski, opat trzemeszeński.
Był synem Jarosława oraz Elżbiety z Grochowskich. Miał dwóch braci: Wojciecha, jezuitę i filozofa oraz Stanisława, kasztelana bydgoskiego.
Z dostępnych źródeł wynika, że w 1607 r. uczył się w kolegium jezuitów w Kaliszu, a ok. roku 1613 studiował retorykę w kolegium jezuitów w Poznaniu. W 1615 roku zaciągnął się do wojska w obliczu zagrożenia Smoleńska ze strony Moskwy, a rok później brał udział w obronie tego miasta. Około r. 1619 po ponownym rozpoczęciu nauki w kaliskim kolegium jezuitów studiował filozofię. Po wstąpieniu do zakonu jezuitów odbywał studia teologiczne w Poznaniu i w Krakowie. W 1626 roku przyjął święcenia kapłańskie. Cztery lata później został zwolniony z zakonu w wyniku własnych starań, ale nie porzucił stanu duchownego.
Przez krótki okres pracował w kancelarii króla Zygmunta III Wazy, zanim postanowił związać się z dworem królewicza Władysława. Sokołowski bardzo szybko zaskarbił sobie względy przyszłego króla polskiego. 18 października 1632 r. przybył w imieniu Władysława do senatu i izby poselskiej, aby osobiście zgłosić jego kandydaturę na króla polskiego i poprosić o wyznaczenie terminu posłuchania jego poselstwa. W następnym roku brał udział we wjeździe nowo wybranego władcy do Krakowa oraz w sejmie koronacyjnym. Kilka miesięcy później Sokołowski towarzyszył Władysławowi IV Wazie w kampanii smoleńskiej. Popierany przez monarchę wszedł w 1634 roku do gnieźnieńskiej kapituły katedralnej (od 1631 r. był członkiem poznańskiej kapituły katedralnej), a następnie został członkiem komisji dla wytyczenia nowej granicy polsko-moskiewskiej po układzie w Polanowie. Rok później otrzymał od króla nominację na biskupstwo kijowskie. W dniu 2 kwietnia 1636 złożył wyznanie wiary i wymaganą przysięgę, a 21 lipca papież dokonał jego prekonizacji.
Spodziewano się, że Sokołowski doprowadzi do znacznej poprawy relacji między katolikami i grekokatolikami a wyznawcami prawosławia, ponieważ cieszył się ogólnym zaufaniem wśród Kozaków i pozostawał w dobrych stosunkach z metropolitą prawosławnym Piotrem Mohyłą. Sokołowski nie spełnił jednak pokładanych w nim nadziei.
W 1637 roku został wyznaczony senatorem rezydentem. W okresie rebelii kozackich w latach 1637–1638 przyczynił się do obrony Kijowa przed powstańcami. W 1641 roku otrzymał opactwo trzemeszeńskie. W sierpniu 1642 r. przewodniczył wraz z kasztelanem bracławskim Gabrielem Stępowskim komisji dla traktatów z Moskwą w sprawie granicy. Nieustępliwość komisarzy moskiewskich uniemożliwiła dojście do ugody, a w trakcie prowadzenia negocjacji doszło do ostrych spięć. Według relacji Albrychta Stanisława Radziwiłła Sokołowski nieomal dopuścił się rękoczynów wobec wysłanników Moskwy.
W 1644 r. po śmierci biskupa warmińskiego Jana Karola Konopackiego nie spełniły się nadzieje Aleksandra Sokołowskiego na objęcie zwolnionego beneficjum. Zmarł 9 maja 1645 w Trzemesznie.

</doc>
<doc id="1567082" url="https://pl.wikipedia.org/wiki?curid=1567082" title="Castro-Urdiales">
Castro-Urdiales

Castro-Urdiales – miasto w Hiszpanii, we wspólnocie autonomicznej Kantabria. W 2021 liczyło 32 975 mieszkańców. Popularna miejscowość turystyczna. Nad miastem góruje gotycki kościół Św. Marii ("Santa Maria") wraz z położonym w sąsiedztwie zamkiem templariuszy, który przekształcony został w latarnię morską. Wzdłuż portu rybackiego ciągnie się promenada.

</doc>
<doc id="1567085" url="https://pl.wikipedia.org/wiki?curid=1567085" title="Piasno">
Piasno



</doc>
<doc id="1567086" url="https://pl.wikipedia.org/wiki?curid=1567086" title="Podział administracyjny Kościoła rzymskokatolickiego w Polsce (1944–1989)">
Podział administracyjny Kościoła rzymskokatolickiego w Polsce (1944–1989)

Podział administracyjny Kościoła rzymskokatolickiego w Polsce w latach 1944–1989
Stan na 1945.
W wyniku zmian granic Polski, przeprowadzonych po zakończeniu II wojny światowej stan administracji Kościoła rzymskokatolickiego w 1945 przedstawiał się następująco:
Ziemie przejęte po III Rzeszy:
Ponadto we wschodniej części Polski:
Część diecezji znalazła się poza granicami Polski:
Lata 1945–1972.
W 1946 na prośbę kardynała Augusta Hlonda rozwiązana została unia personalna archidiecezji gnieźnieńskiej i poznańskiej. Równocześnie stworzona została unia personalna archidiecezji gnieźnieńskiej i warszawskiej.
Dla Ziem Odzyskanych zostały utworzone administracje apostolskie we Wrocławiu, Gdańsku, Gorzowie Wielkopolskim, Opolu i Olsztynie. W 1964 – po śmierci biskupa gdańskiego Karola Marii Spletta – przywrócona została diecezja gdańska.
Ponadto na ziemiach wschodnich zostały utworzone następujące administracje apostolskie: w Lubaczowie (dla archidiecezji lwowskiej), Drohiczynie (dla diecezji pińskiej) i Białymstoku (dla archidiecezji wileńskiej).
W latach 1945–1972 podział administracyjny Kościoła rzymskokatolickiego na ziemiach polskich przedstawiał się następująco:
Administracje apostolskie na tzw. Ziemiach Odzyskanych:
Diecezje wprost zależne od Stolicy Apostolskiej:
Lata 1972–1991.
W roku 1972 w następstwie uznania zachodniej granicy PRL przez Republikę Federalną Niemiec w układzie PRL-RFN (1970) papież Paweł VI utworzył stałą administrację kościelną dla tzw. Ziem Odzyskanych.
Reaktywowane zostały: metropolia i archidiecezja wrocławska i diecezja warmińska. Ponadto utworzone zostały diecezje: gorzowska, szczecińsko-kamieńska, koszalińsko-kołobrzeska i opolska.
W 1981 stolicę diecezji sandomierskiej przeniesiono z Sandomierza do Radomia. Diecezja zmieniła nazwę na diecezja sandomiersko-radomska.
W latach 1972–1991 podział administracyjny Kościoła rzymskokatolickiego w Polsce przedstawiał się następująco:
W 1991 administracje apostolskie w Białymstoku i Drohiczynie zostały podniesione do rangi diecezji.

</doc>
<doc id="1567088" url="https://pl.wikipedia.org/wiki?curid=1567088" title="Proporczykowiec Arnolda">
Proporczykowiec Arnolda

Proporczykowiec Arnolda ("Fundulopanchax arnoldi") – gatunek ryby karpieńcokształtnej z rodziny Nothobranchiidae. 
Występowanie.
Występuje w południowej Nigerii. Zamieszkuje strumienie nadbrzeżnych lasów deszczowych.
Charakterystyka.
Osiąga do 5,5 cm długości. 

</doc>
<doc id="1567090" url="https://pl.wikipedia.org/wiki?curid=1567090" title="Nothobranchius rachovii">
Nothobranchius rachovii



</doc>
<doc id="1567091" url="https://pl.wikipedia.org/wiki?curid=1567091" title="Michael Schulz">
Michael Schulz

Michael Schulz (ur. 3 września 1961 w Witten) – niemiecki piłkarz grający na pozycji środkowego obrońcy.
Kariera klubowa.
Karierę piłkarską Schulz rozpoczął w klubie VfB Oldenburg i w latach 1984–1987 występował w jego barwach w Regionallidze. Następnie przeszedł do pierwszoligowego 1. FC Kaiserslautern. 1 sierpnia 1987 zadebiutował w Bundeslidze w zremisowanym 2:2 domowym spotkaniu z Eintrachtem Frankfurt. Natomiast 11 września tamtego roku zdobył pierwszego gola w lidze, a Kaiserslautern wygrało 4:2 z VfL Bochum. Przez dwa lata w barwach „Czerwonych Diabłów” Michael rozegrał 51 meczów i strzelił 3 bramki.
Latem 1989 roku Schulz przeszedł do Borussii Dortmund. W nowym zespole po raz pierwszy wystąpił 29 lipca tegoż roku w meczu przeciwko Bayerowi 04 Leverkusen (0:1). W Borussii na ogół był podstawowym zawodnikiem, a swój pierwszy większy sukces z drużyną z Dortmundu osiągnął w 1992 roku, gdy wywalczył wicemistrzostwo Niemiec. Z kolei w 1993 roku dotarł z Borussią do finału Pucharu UEFA, w którym Niemcy ulegli 0:3 z Juventusem. W barwach Borussii do 1994 roku Schulz wystąpił 133 razy i zdobył 4 gole.
Ostatnim klubem Schulza w karierze był Werder Brema, w którym występował w latach 1994–1997. W Werderze swój debiut zaliczył 20 sierpnia 1994 przeciwko Dynamu Drezno (1:1). W 1995 roku został wicemistrzem Niemiec z Werderem, a do zakończenia kariery zagrał w 59 meczach tego klubu i zaliczył jedno trafienie.
Kariera reprezentacyjna.
W 1988 roku Schulz był w olimpijskiej reprezentacji RFN, która na Igrzyskach Olimpijskich w Seulu wywalczyła brązowy medal. W pierwszej reprezentacji Niemiec Michael zadebiutował 25 marca 1992 roku w przegranym 0:1 towarzyskim spotkaniu z Włochami. W tym samym roku został powołany przez selekcjonera Bertiego Vogtsa do kadry na Mistrzostwa Europy w Szwecji. Tam rozegrał jeden mecz w fazie grupowej, wygrany 2:0 ze Szkocją i wywalczył srebrny medal za wicemistrzostwo Europy. Łącznie w kadrze Niemiec wystąpił 7 razy.

</doc>
<doc id="1567093" url="https://pl.wikipedia.org/wiki?curid=1567093" title="Medina del Campo">
Medina del Campo

Medina del Campo – miasto w Hiszpanii, we wspólnocie autonomicznej Kastylia i León. W 2008 liczyło 21 256 mieszkańców.

</doc>
<doc id="1567095" url="https://pl.wikipedia.org/wiki?curid=1567095" title="ABM">
ABM



</doc>
<doc id="1567096" url="https://pl.wikipedia.org/wiki?curid=1567096" title="Operacja Bernhard">
Operacja Bernhard

Operacja Bernhard (niem. "Aktion Bernhard") – kryptonim tajnego niemieckiego programu, opracowanego podczas II wojny światowej w celu destabilizacji brytyjskiej gospodarki poprzez wpuszczenie na brytyjski rynek ogromnych ilości sfałszowanych banknotów o nominałach 5, 10, 20 oraz 50 funtów (dokładnie takich, jakie emitował Bank Anglii).
Operacja Bernhard uważana jest za największe fałszerstwo finansowe w historii. Ten sensacyjny proceder stał się wątkiem wielu książek. Doczekał się również ekranizacji w miniserialu BBC pt. "Private Schulz" oraz w austriackim filmie pt. "Fałszerze" ("Die Fälscher"), który nagrodzono Oscarem w roku 2008 (Oscar dla najlepszego filmu obcojęzycznego).
Historia.
Plan operacji został opracowany przez SS-Sturmbannführera (majora) Bernharda Krügera, którego imię stało się jej kryptonimem. Pod komendą Krügera pracował zespół 142 fałszerzy, zrekrutowanych spośród więźniów obozów koncentracyjnych Sachsenhausen, Auschwitz, i in. Założenia operacji wprowadzano w życie od roku 1942. Sporządzenie uniwersalnych matryc do produkcji banknotów, opracowanie odpowiedniego rodzaju papieru (składającego się głównie z fragmentów tkanin bawełnianych), skopiowanie znaków wodnych i złamanie algorytmu umożliwiającego wygenerowanie poprawnych numerów seryjnych banknotów przysporzyło uczestnikom operacji wielu trudności. Jednak, do momentu ewakuacji obozu Sachsenhausen w kwietniu 1945 r., prasa drukarska wyprodukowała 8 965 080 banknotów o łącznej wartości 134 610 810 funtów. Papiery wartościowe, które wydrukowano w ramach operacji Bernhard, uważane są za najdoskonalsze podróbki w dziejach. Odróżnienie ich od oryginalnych banknotów, wypuszczanych przez Bank Anglii, okazało się niemal niemożliwe.
Wstępny plan wprowadzenia banknotów w obieg, zakładający zrzucenie paczek z walutą z samolotów nad terytorium Wielkiej Brytanii, nie został zrealizowany. Chociaż przypuszczano, że ludzie którzy wejdą w posiadanie sfałszowanych pieniędzy zatrzymają je dla siebie i spożytkują na własne wydatki – to jednak zabrakło samolotów, które mogłyby przetransportować podróbki. Poza tym, do tamtej pory przeprowadzenie operacji leżało w gestii wywiadu zagranicznego SS. Pod koniec roku 1943 miesięczna produkcja banknotów wynosiła w przybliżeniu milion sztuk. Znaczne ich kwoty przelano z kwatery głównej SS do dawnego hotelu w pobliżu Merano, w Trydencie-Górnej Adydze, we włoskim Tyrolu Południowym. We Włoszech „prano” pieniądze, płacąc nimi za importowane towary oraz wynagradzając nimi niemieckich agentów. Niegdyś rozpowszechniono pogłoski, że sfałszowane pieniądze posłużyły do sfinansowania operacji uwolnienia z więzienia byłego włoskiego dyktatora, Benito Mussoliniego w roku 1943. Nie istnieją jednak żadne dowody potwierdzające te pogłoski.
Bank Anglii po raz pierwszy został poinformowany przez szpiega o spisku już w roku 1939. Urzędnicy bankowi po raz pierwszy wykryli sfałszowaną walutę dopiero w roku 1943 i określili ją „największym zagrożeniem w dziejach”. W pierwszej kolejności obecność podróbek odnotowano w angielskim banku w Tangerze (obecnie Maroko). Aż do lat 40. XX wieku emisję każdego banknotu przez Bank Anglii zapisywano w rejestrach, oprawionych w skórzane okładki, które przechowywano w archiwach bankowych. Urzędnicy w Tangerze zauważyli, że banknoty z serii która miała zostać wydrukowana, znajdowały się już w obiegu. Zespół fałszerzy zainteresował się wówczas produkcją amerykańskich dolarów. 22 lutego 1945 r. wyemitował próbne, jednostronne banknoty o nominale 100 dolarów. Seryjna produkcja miała ruszyć kolejnego dnia, jednak Główny Urząd Bezpieczeństwa Rzeszy ("Reichssicherheitshauptamt", RSHA) wydał rozkaz przerwania pracy i demontażu prasy drukarskiej. Po ewakuacji obozu w Sachsenhausen, zespół fałszujący brytyjską walutę zmienił swoją siedzibę na austriacki obóz Redl-Zipf, który był filią obozu w Mauthausen-Gusen. Później, na początku maja 1945 r. wydano rozkaz przeniesienia pracowników „mennicy” do filii w Ebensee, gdzie mieli oni zostać zgładzeni (by nie wpadli w ręce żołnierzy alianckich). Gwardia SS dysponowała tylko jedną ciężarówką do przewozu więźniów, więc zmuszona była przetransportować ich w trzech turach. Samochód zepsuł się podczas przewozu trzeciej grupy członków ekipy fałszerzy. Musieli oni dokończyć pieszo swoją podróż do Ebensee. Na miejsce dotarli 4 maja. Ochroniarze, przypisani do dwóch wcześniejszych grup uciekli, gdy więźniowie w obozie Ebensee zbuntowali się i nie chcieli wejść do tunelu. Przeczuwali, że tunele miały być wysadzone w powietrze. Fałszerze rozproszyli się i wymieszali z rzeszami zwyczajnych więźniów obozu koncentracyjnego. Opóźniony przyjazd trzeciej grupy więźniów ocalił życie wszystkich fałszerzy: jako że według rozkazu mieli zginąć razem, nie zginął nikt. Obóz w Ebensee został wyzwolony przez żołnierzy amerykańskich 6 maja 1945 r. Jeden z fałszerzy, słowacki drukarz pochodzenia żydowskiego, Adolf Burger, wydał później swoje wspomnienia (opublikowane w kilku językach słowiańskich, a także w języku perskim), które przyczyniły się do rozpowszechnienia informacji nt. operacji Bernhard.
Po wojnie Brytyjczycy przetrzymywali majora Krügera w odosobnieniu przez dwa lata, po czym na rok przekazali go Francuzom. Krüger zeznał, że proszono go o sfałszowanie dokumentów. Dodał, że nie przyjął propozycji. Zwrócono mu wolność w roku 1948, bez wniesienia przeciw niemu oskarżenia. W latach 50. XX wieku stanął on przed sądem denazyfikacyjnym. W jego obronie wystąpili więźniowie-fałszerze, którzy wcześniej przetrwali obóz dzięki pracy w jego ekipie. Po zakończeniu procesu Krüger pracował w firmie, która w latach 40. produkowała papier do produkcji fałszywej waluty. Zmarł w roku 1989.
Podobno większość podrobionych pieniędzy wrzucono do jeziora Toplitzsee w pobliżu Ebensee. Zostały one wydobyte z dna akwenu przez zespół nurków w roku 1959. Jednak wiele egzemplarzy jeszcze przez wiele lat funkcjonowało w obiegu w Wielkiej Brytanii. Z tego powodu Bank Anglii postanowił wycofać z obiegu wszystkie banknoty o nominale większym niż 5 funtów. Emisję zakazanych nominałów wznawiano potem stopniowo: w latach 60. przywrócono banknoty 10-funtowe, w latach 70. – 20-funtowe, a w latach 80. – 50-funtowe.
Niemiecki szpieg albańskiego pochodzenia, Elyas Bazna (kryptonim „Cycero”) otrzymywał zapłatę za usługi dla III Rzeszy właśnie w sfałszowanej walucie. Po wojnie domagał się w sądzie wypłaty przez rząd niemiecki zaległych pensji.
Nawiązania w sztuce i kulturze.
Temat operacji Bernhard został poruszony również w powieściach Fredericka Forsytha pt. "Akta Odessy" (1972) oraz Leona Urisa "Exodus" (1958). "Klucz do Rebeki", powieść sensacyjno-szpiegowska brytyjskiego pisarza Kena Folletta z 1980 r., zawiera wątek dostarczenia szpiegowi sfałszowanych banknotów brytyjskich, co ostatecznie doprowadza do jego dekonspiracji.
Sfabularyzowana wersja historii operacji Bernhard stanowiła główny wątek komediowego serialu pt. "Private Schulz", wyprodukowanego w roku 1980 przez stację BBC. Wystąpili w nim m.in. Michael Elphick i Ian Richardson.
Austriacki film pt. "Fałszerze" opowiada historię Salomona Sorowitscha, swobodnie opartą na życiu fałszerzy:
Salomona Smolianoffa oraz Adolfa Burgera (którego wspomnienia zaadaptowano na potrzeby filmu).

</doc>
<doc id="1567097" url="https://pl.wikipedia.org/wiki?curid=1567097" title="Dolina Issy (film)">
Dolina Issy (film)

Dolina Issy – polski film psychologiczny i poetycki z roku 1982, w reżyserii Tadeusza Konwickiego i na podstawie jego scenariusza. Ekranizacja powieści Czesława Miłosza o tym samym tytule.
Konwicki odczytał powieść Miłosza na swój własny sposób. Ważniejsze niż zarys fabuły (powieść wyrazistej fabuły nie posiada) stają się w filmie obrazy (pejzaże, scenografia, wygląd postaci). W całość zostały wplecione poetyckie utwory Czesława Miłosza.
Akcja filmu toczy się na Litwie w początkach XX wieku. Osią konstrukcyjną fabuły są:
Pojawiają się też istoty ze świata nadprzyrodzonego (folklor litewski).
Obsada.
i inni

</doc>
<doc id="1567099" url="https://pl.wikipedia.org/wiki?curid=1567099" title="Dolina Issy">
Dolina Issy



</doc>
<doc id="1567100" url="https://pl.wikipedia.org/wiki?curid=1567100" title="Mary Webb">
Mary Webb

Mary Gladys Meredith Webb (ur. 25 marca 1881 w hrabstwie Shropshire, Walia, zm. 8 października 1927 w hrabstwie East Sussex, Anglia) − angielska powieściopisarka, krytyk literacki oraz krytyk sztuki walijskiego pochodzenia, epigon romantyzmu. Pełne zachwytu i uznania przedmowy do jej dzieł pisali m.in. Gilbert Keith Chesterton, John Buchan czy James Matthew Barrie. Za życia uznawana powszechnie za jedno z najwybitniejszych zjawisk XX-wiecznej literatury angielskiej, współcześnie popadła w zapomnienie.
Największy wpływ na jej pisarstwo mieli dwaj romantyczni poeci: William Wordsworth oraz Percy Bysshe Shelley, zwłaszcza w kwestii silnych inspiracji folklorem oraz ideami panteizmu. Twórczość Mary Webb jest przy tym przesiąknięta miłością do rodzinnego krajobrazu hrabstwa Shropshire, stanowiącego właściwie główną treść wszystkich jej powieści; bohaterowie stanowią nieodłączną część dziewiczej przyrody, a ich rozbudowane sylwetki psychologiczne służą przede wszystkim interpretacji mistycyzmu przyrody pogranicza Anglii i Walii.
Rodzina Mary Webb była blisko spokrewniona z inną osobistością literatury angielskiej, Walterem Scottem.

</doc>
<doc id="1567102" url="https://pl.wikipedia.org/wiki?curid=1567102" title="Felanitx">
Felanitx

Felanitx (hiszp. "Felanich") – miasto w Hiszpanii, we wspólnocie autonomicznej Baleary. W 2007 liczyło 17 443 mieszkańców.

</doc>
<doc id="1567103" url="https://pl.wikipedia.org/wiki?curid=1567103" title="Tunel Frøya">
Tunel Frøya

Tunel Frøya ("Frøyatunnelen") – podmorski tunel drogowy łączący gminy Frøya oraz Hitra w Norwegii, w regionie Sør-Trøndelag w ciągu Drogi Krajowej 714 (Riksvei 714). Tunel ma długość 5305 m i schodzi na głębokość 150 metrów pod poziomem morza.

</doc>
