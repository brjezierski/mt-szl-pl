<doc id="1567106" url="https://pl.wikipedia.org/wiki?curid=1567106" title="Michał Hieronim Leszczyc-Sumiński">
Michał Hieronim Leszczyc-Sumiński

Michał Hieronim Leszczyc-Sumiński ("Michael Jérôme Leszczyc-Sumiński", ur. 30 września 1820 w Ośnie, zm. 26 maja 1898 w Tharandt) – polski botanik, malarz, kolekcjoner sztuki. Jako pierwszy opisał cykl rozwojowy paprotników.
Życiorys.
Urodził się 30 września 1820 w Ośnie koło Aleksandrowa Kujawskiego (część źródeł podaje błędnie jako miejsce urodzenia Grabię Nową), 16 grudnia tego roku został ochrzczony w kościele parafialnym w Służewie. Pochodził ze szlacheckiej rodziny pieczętującej się herbem Leszczyc. Jego rodzicami byli Jan Stanisław Sumiński (1786–1839), ziemianin, major 4. pułku strzelców konnych armii polskiej, i Julia Józefa z Dąmbskich (1792–1863). Miał siostrę Franciszkę Nimfę (1817–1879) i brata Aleksandra Kryspina (1818–1857), który założył wieś Aleksandrowo (późniejszy Aleksandrów Kujawski). 
Do 10. roku życia pobierał edukację w domu. 12 marca 1830 razem z bratem został zapisany do drugiej klasy (nazywanej Kwintą) Gimnazjum Toruńskiego. W szkole kładziono duży nacisk na nauki przyrodnicze, od 1835 uczęszczał na zajęcia z historii naturalnej prowadzone w szkolnym ogrodzie botanicznym przez Ernesta Gotfryda Garbe. Młody Sumiński uczył się także rysunku i malarstwa u Karla Neuschellera i Friedricha Völckera. Następnie (1837–1839) uczęszczał do gimnazjum w Chełmnie. Po śmierci ojca opiekunem Sumińskiego został kuzyn od strony matki, Ludwik Biesiekierski. W 1840 wyjechał razem z matką do Berlina. Od 24 czerwca studiował nauki przyrodnicze na Wydziale Filozoficznym Uniwersytetu Fryderyka Wilhelma. W tym samym czasie szkolił się również w zakresie malarstwa. Studia przyrodnicze ukończył 6 czerwca 1844 wypisując się z metryki uniwersytetu. Jako że nie posiadał świadectwa maturalnego nie mógł złożyć egzaminów końcowych i nie promował się na doktora.
W roku 1844 uzyskał prawo używania nazwiska „hrabia Leszczyc-Sumiński” („Graf Leszczyc-Sumiński”) od króla pruskiego Fryderyka Wilhelma IV. Otrzymany patent legalizował mu tytuł hrabiego, chociaż formalnego nadania tego tytułu Sumiński nigdy nie miał. 
W roku 1851 zakupił zamek i dobra w Tucznie od barona Carla von Gersdorffa. W tym samym roku otrzymał nominację na królewskiego szambelana pruskiego. 19 kwietnia 1854 roku w Topcliff ożenił się z Anne Elisabeth Hudson (1830–1874), córką George’a Hudsona. Podróżował po Hiszpanii (1855) i Włoszech (około 1860) wykonując szkice tamtejszej architektury i kopiując obrazy wielkich mistrzów Renesansu. W roku 1859 ufundował w swoich dobrach kościół filialny w Rzeczycy (wówczas Knakendorf) koło Tuczna; obecnie jest to kościół parafialny. W roku 1865 przeprowadził się do miejscowości Tharandt koło Drezna. Rozbudował odkupiony od hrabiego Ariela von der Recke-Volmerstein (1831-1879), arystokraty i artysty amatora dom położony na wzgórzu, obok ruin zamku Tharandt, tworząc utrzymany w mauretańsko-fantastycznym stylu pałac. Rozbudowując go wzorował się m.in. na architekturze pałacu emirów (Alhambra) w Grenadzie. Obok rezydencji wybudował galerię, w której zgromadził bogatą kolekcję malarstwa (ok. 350–400 obrazów). Zbiory wzbogacił m.in. dzięki gestowi papieża Piusa IX, który tanio odsprzedał mu dzieła sztuki ze zbiorów watykańskich chcąc je uchronić od rozgrabienia przez żołnierzy Wiktora Emmanuela II. W kolekcji Sumińskiego znajdowały się także meble zakupione od cesarzowej Eugenii, pozłacane rzeźby florenckie, intarsje, porcelana miśnieńska i sewrska, ozdoby z kości słoniowej, zabytkowe zegary. Niektóre obrazy kupował okazyjnie jako podniszczone i samodzielnie restaurował. 
W roku 1871 hr. Leszczyc-Sumiński został przyjęty do Zakonu Maltańskiego jako kawaler honorowy i dewocyjny. 
W listopadzie 1874 na serce zmarła jego żona. 21 września 1882 w Dreźnie ożenił się powtórnie, biorąc za żonę swą dawną znajomą, wdowę baronową Karolinę von Recum z domu von Langsdorff (1832–1908). Pochodziła ona z niemieckiego rodu podróżników i przyrodników (na cześć jednego z jego przedstawicieli, Georga von Langsdorffa, nazwano "Langsdorffia" – tropikalny rodzaj roślin z rodziny gałecznicowatych ("Balanophoraceae").
Leszczyc-Sumiński zmarł 26 maja 1898 w Tharandt po krótkiej chorobie; bezpośrednią przyczyną zgonu była niewydolność krążenia. Uroczystości pogrzebowe odbyły się 29 maja, po czym ciało zmarłego przewieziono do Berlina. Został pochowany w kościele św. Jadwigi w Berlinie. W roku 1931, pod pretekstem przebudowy świątyni, ówczesny proboszcz nakazał usunięcie wszystkich sarkofagów z podziemi. Przewieziono je do nieoznaczonego dołu (tzw. stacji zbiorczej, "Sammelstelle") na katolickim cmentarzu w Reinickendorf k. Berlina ("St. Hedwig-Friedhof").
Kolekcja sztuki Sumińskiego była sukcesywnie rozsprzedawana przez rodzinę. Największą część zbiorów zakupili antykwariusz John Parnell i historyk sztuki Richard Muther. Rezydencja Leszczyca-Sumińskiego przeszła w ręce jego pasierba barona Franza von Recum (1863-1930), który sprzedał ją w dobie kryzysu po I wojnie światowej egipskiemu plantatorowi Nassifowi Bey Faronsowi. 
W roku 2006 otwarto Muzeum Miejskie w Tharandt ("Stadtmuseum Tharandt"), w którym znajduje się jedyne zachowane dziś dzieło hr. Leszczyc-Sumińskiego, jego autoportret. Z reprodukcji znany jest jego obraz "Mahomet piszący Koran podczas hidżry" (2,25 m × 1,80 m), podarowany królowi Prus i wystawiany w galerii Bellevue, a potem w Leineschloss w Hanowerze, gdzie uległ zniszczeniu w 1944 roku. Możliwe jest jego autorstwo obrazu Matki Boskiej Bolesnej znajdującego się obecnie w kościele filialnym w Jeziorkach Wałeckich.
Na osobę hr. Sumińskiego najwcześniej zwrócił uwagę niemiecki botanik Martin Moebius w wydanej w roku 1937 monografii "Geschichte der Botanik...". Kilka artykułów (z błędami) opublikował Bolesław Hryniewiecki, który był autorem pierwszych opracowań biograficznych na jego temat. Szczegółowe badania biograficzne kontynuuje obecnie dr hab. Cezary Domański.
Dorobek naukowy.
Od 1845 współpracował z Juliusem Münterem i Adolfem Oschatzem. Interesował się wówczas planami wyprawy do subtropików jednego z berlińskich towarzystw przyrodniczych, ale gdy nie doszła ona do skutku, poświęcił się badaniom mikroskopowym nad organami rozrodczymi paproci. 
W 1848 roku w Berlinie wydał rozprawę "Zur Entwickelungs-Geschichte der Farrnkräuter", w której jako pierwszy opisał odkryty przez siebie cykl życiowy paprotników na przykładzie orliczki ząbkowanej. Prawidłowo opisał budowę rodni, proces zapłodnienia i powstania sporofitu. Rozprawę uzupełniało sześć własnoręcznie przez Sumińskiego litografowanych tablic, w części egzemplarzy dzieła pokolorowanych przez autora. Dzięki tej pracy zarzucono Linneuszowski podział na rośliny jawno- i skrytopłciowe. Napisana w języku niemieckim rozprawa jest jedyną w dorobku Sumińskiego.
W końcowej części pracy Sumiński pisał (tłum. B. Hryniewiecki):
„Jeśli streścimy wszystko, to skrytopłciowość paproci nie posiada fizjologicznych podstaw i może mieć tylko pewne znaczenie morfologiczne. Przy porównaniu jednak paproci z wyższymi roślinami następujące okoliczności nadają im specyficzny charakter. Rozwój pąka kwiatowego w specjalnych do tego przeznaczonych narządach, nieprzerwany rozwój od zarodnika do wykształconej rośliny, powstawanie samodzielnego tworu pośredniego, swoisty typ tworzenia męskich i żeńskich narządów płciowych oraz zapłodnienie.”
Wyniki swoich badań przedstawił wcześniej trzem berlińskim botanikom: Münterowi, Christianowi Gottfriedowi Ehrenbergowi i Heinrichowi Friedrichowi Linkowi. Pierwsi dwaj bardzo przychylnie odnieśli się do odkrycia Sumińskiego: Münter zreferował pracę Sumińskiego w Towarzystwie Miłośników Przyrody w Berlinie 21 grudnia 1847 roku, Ehrenberg 3 stycznia 1848 w Berlińskiej Akademii Nauk. Natomiast Link całkowicie je odrzucił i otwarcie skrytykował pracę. Poparli go inni wpływowi botanicy: Matthias Jacob Schleiden, Albert Wigand i Hermann Schacht, pracę krytykowano także za granicą. 
Z czasem obserwacje Sumińskiego spotkały się z uznaniem, a ich autor jest obecnie powszechnie uznawany za rzeczywistego odkrywcę cyklu rozwojowego paproci. Potwierdzenie wyników badań Sumińskiego przyniosły m.in. publikacje Wilhelma Hofmeistera. 
W uznaniu zasług dla rozwoju badań nad paprociami Leszczyc-Sumiński został przyjęty (w 1849) jako członek korespondent do Towarzystwa Naukowego Krakowskiego. Był też członkiem Towarzystwa Botanicznego w Ratyzbonie. 
Dzieło Sumińskiego, wydane w niewielkim nakładzie, jest bardzo rzadko spotykane w bibliotekach. Jeden egzemplarz, z dedykacją autora, znajdował się w zbiorach Alexandra von Humboldta. Książka znajduje się też w bibliotece Johannesa Müllera. Dwa egzemplarze znajdują się w zbiorach Biblioteki Genewskiej. Po jednym egzemplarzu mają Biblioteka Narodowa w Warszawie, Biblioteka Państwowa w Berlinie, biblioteki Johns Hopkins University, Harvard University, Universiteit Utrecht, Universiteit Leiden, Radboud Universiteit Nijmegen, University of Cambridge, University of Edinburgh, Muzeum Historii Naturalnej w Londynie.

</doc>
<doc id="1567108" url="https://pl.wikipedia.org/wiki?curid=1567108" title="Święta Walpurgia">
Święta Walpurgia



</doc>
<doc id="1567110" url="https://pl.wikipedia.org/wiki?curid=1567110" title="Navalvillar de Pela">
Navalvillar de Pela

Navalvillar de Pela – miasto w Hiszpanii, we wspólnocie autonomicznej Estremadura. W 2007 liczyło 4816 mieszkańców.

</doc>
<doc id="1567116" url="https://pl.wikipedia.org/wiki?curid=1567116" title="Rundak">
Rundak

Rundak, roundoff - jest to nabieg mający ułatwić lub zwiększyć prędkość do zrobienia różnych figur akrobatycznych (np. salto w tył, layout, fiflak), wykonuje się go podobnie jak "gwiazdę", tylko z małymi różnicami: gdy ręce zostają położone na ziemi przechylamy tułów, łączymy nogi razem, po czym ciągną one nas do ziemi i następuje oderwanie rąk (w tym momencie nogi i ręce znajdują się w powietrzu tzn. nie dotykają ziemi) po czym lądujemy złączonymi nogami i mamy większą siłę wyskoku.

</doc>
<doc id="1567120" url="https://pl.wikipedia.org/wiki?curid=1567120" title="Herbert Ross">
Herbert Ross

Herbert David Ross (ur. 13 maja 1927 w Brooklynie, zm. 9 października 2001 w Nowym Jorku) – amerykański reżyser i producent filmowy, nominowany w 1978 do Oscara za reżyserię filmu "Punkt zwrotny" (1977). Był także tancerzem i choreografem w American Ballet Theater.

</doc>
<doc id="1567124" url="https://pl.wikipedia.org/wiki?curid=1567124" title="Ostrowica (województwo zachodniopomorskie)">
Ostrowica (województwo zachodniopomorskie)

Ostrowica – wieś w Polsce położona w województwie zachodniopomorskim, w powiecie pyrzyckim, w gminie Pyrzyce.
W latach 1975–1998 miejscowość położona była w województwie szczecińskim.

</doc>
<doc id="1567126" url="https://pl.wikipedia.org/wiki?curid=1567126" title="Clutter">
Clutter

Clutter to graficzna biblioteka napisana w języku programowania C. Służy do renderowania w prosty sposób szybkich animacji w graficznym interfejsie użytkownika. Jej kod jest udostępniony na zasadzie open source. Clutter używa OpenGL lub OpenGL ES dla urządzeń mobilnych dzięki czemu wyświetlane za jego pomocą animacje są bardzo dobrej jakości. Biblioteka ta manipuluje obiektami w przestrzeni 3D a następnie efekt tych operacji wyświetla na tzw. scenie 2D. Clutter obsługuje również biblioteki: GLX, EGL, WGL, SDL, Cocoa. 
Biblioteka używa systemu obiektowego GObject. 
Biblioteka została również przystosowana do współpracy z:
Programować w bibliotece Clutter można również przy użyciu innych języków programowania: Perl, Python, C#, C++, Vala oraz Ruby.
Przyszłość biblioteki.
Projekt otwartego systemu operacyjnego o nazwie Moblin, firmy Intel dla komputerów typu Netbook opartego o jądro Linux wykorzystuje bibliotekę Clutter.
Clutter ma być jednym z głównym komponentów nowej biblioteki GTK+ 3.x, która to ma zmienić swój design wykorzystując animacje, przeźroczystość itp. operacje renderowania. 
Trwają prace również nad współpracą Clutter z WebKit. Mają na celu renderowania stron www jako tekstur co umożliwia manipulowaniem taką teksturą.

</doc>
<doc id="1567128" url="https://pl.wikipedia.org/wiki?curid=1567128" title="Sroczek seszelski">
Sroczek seszelski

Sroczek seszelski ("Copsychus sechellarum") – gatunek ptaka z rodziny muchołówkowatych (Muscicapidae), zamieszkujący endemicznie Seszele na Oceanie Indyjskim. Monotypowy; zagrożony wyginięciem.
Ma około 18–21 cm długości. Samce ważą średnio 77 g, a samice 65 g. Ma czarne, błyszczące upierzenie z białymi paskami na obu skrzydłach.
Jego siedliska to lasy, plantacje i okolice ogrodów.
Jest to ptak terytorialny i przeważnie monogamiczny. Gniazdo znajduje się w dziupli lub w koronie palmy kokosowej, wykorzystuje też budki lęgowe. Samica składa jedno jajo i głównie ona je wysiaduje przez około 18 dni. Pisklę jest karmione przez oboje rodziców jeszcze 2–3 miesiące po tym, jak opuści gniazdo. Młodociane osobniki po opuszczeniu gniazda latają jeszcze słabo i są podatne na ataki drapieżników.
Gatunek ten jest uważany za dosyć żywotny – sroczki seszelskie dożywają 15 lat.
W latach 70. i 80. XX wieku gatunek był na skraju wymarcia, do czego przyczyniła się utrata siedlisk oraz drapieżnictwo ze strony kotów i szczurów, a gdy ptak stał się rzadki, także chwytanie okazów do kolekcji muzealnych. W 1981 żyło około 20 osobników, wszystkie na Fregate Island. W 1990 zliczono 23. Wtedy też organizacja BirdLife International i jej partner Królewskie Towarzystwo Ochrony Ptaków (RSPB), przy wsparciu władz Seszeli, zajęły się ratowaniem gatunku. W 2005 roku populacja wyniosła 178 ptaków na czterech wyspach i status IUCN został zmieniony z CR (krytycznie zagrożony) na EN (zagrożony). W 2015 roku populacja liczyła 283 osobniki na pięciu wyspach.

</doc>
<doc id="1567129" url="https://pl.wikipedia.org/wiki?curid=1567129" title="Anton Lipoščak">
Anton Lipoščak

Anton Lipošćak (w Polsce często pisany "Antoni Liposzczak") (ur. 9 kwietnia 1863 w Székelyudvarhely/Oderhellen w Siedmiogrodzie, zm. 24 kwietnia 1924 w Wiedniu) – generał piechoty cesarskiej i królewskiej Armii, ostatni austro-węgierski generalny gubernator wojskowy w Królestwie Polskim, z siedzibą w Lublinie.
Życiorys.
Lipošćak, z pochodzenia Chorwat, urodził się w rodzinie oficerskiej (ojciec był majorem ck armii). Kształcił się w Szkole Kadetów w Wiener Neustadt i Terezjańskiej Akademii Wojskowej. Po zdaniu tam matury w 1883 został jako podporucznik przydzielony do 53 pułku piechoty. Od 1886 do 1888 uczęszczał do Szkoły Wojennej w Wiedniu, po czym otrzymał funkcję w Sztabie Generalnym. W 1892 awansował na kapitana, 20 czerwca 1905 na pułkownika. W 1905 został przydzielony do Komendy 15 Korpusu w Sarajewie na stanowisko szefa sztabu. W 1909 został szefem sztabu generalnego inspektora wojsk z siedzibą w Sarajewie, którym był wówczas generał kawalerii, arcyksiążę Eugeniusz Ferdynand Habsburg. 16 grudnia 1910 został mianowany na stopień generała majora. W 1911 roku został przeniesiony do 36 Dywizji Piechoty na stanowisko komendanta 72 Brygady Piechoty w Zagrzebiu. W 1914 został wyznaczony na stanowisko komendanta 2 Dywizji Piechoty w Jarosławiu. 9 maja 1914 został mianowany na stopień marszałka polnego porucznika. 
Na czele dywizji walczył przeciwko armii rosyjskiej. W czasie wojny wyróżnił się w walkach o Lublin i Kraśnik. Od 1915 dowodził 42 Dywizją Piechoty Honwedu, w 1917 był dowódcą IX Wojskowej Grupy Operacyjnej, która walczyła na froncie rumuńskim. 17 sierpnia 1917 został mianowany na stopień generała piechoty. Po ustąpieniu gen. Stanisława Szeptyckiego ze stanowiska lubelskiego generała-gubernatora (luty 1918) na ten urząd powołano gen. Lipošćaka (marzec 1918). Zdobył sobie u Polaków bardzo dobrą opinię. Do jego ważnych zasług należy uratowanie zamku w Piotrkowie Trybunalskim przed dewastacją przez żołnierzy c. i k. Armii i oddanie go na cele muzealne (lato 1918).
Pod koniec października 1918 austriacka administracja w Królestwie rozwiązała się i gen. Lipošćak zrezygnował 2 listopada ze stanowiska gubernatora lubelskiego. Chciał osiąść w Chorwacji, ale władze nowo powstałego Królestwa SHS internowały go w Mitrowicy jako żołnierza wrogiej armii. Po uwolnieniu z obozu Anton Lipošćak piastował funkcję prezesa Chorwackiej Kasy Oszczędności w Zagrzebiu. O jego stosunkach rodzinnych nic nie wiadomo.

</doc>
<doc id="1567130" url="https://pl.wikipedia.org/wiki?curid=1567130" title="Górne (województwo zachodniopomorskie)">
Górne (województwo zachodniopomorskie)

Górne – osada w Polsce położona w województwie zachodniopomorskim, w powiecie pyrzyckim, w gminie Pyrzyce.
W latach 1975–1998 miejscowość położona była w województwie szczecińskim.
Zobacz też: Górne

</doc>
<doc id="1567133" url="https://pl.wikipedia.org/wiki?curid=1567133" title="Płyta orantów">
Płyta orantów



</doc>
<doc id="1567134" url="https://pl.wikipedia.org/wiki?curid=1567134" title="Krzemlinek">
Krzemlinek

Krzemlinek – osada w Polsce położona w województwie zachodniopomorskim, w powiecie pyrzyckim, w gminie Pyrzyce.
W latach 1975–1998 miejscowość położona była w województwie szczecińskim.

</doc>
<doc id="1567138" url="https://pl.wikipedia.org/wiki?curid=1567138" title="2-aminoetanol">
2-aminoetanol



</doc>
<doc id="1567141" url="https://pl.wikipedia.org/wiki?curid=1567141" title="Otto Veraguth">
Otto Veraguth

Otto Veraguth (ur. 13 maja 1870 w Chur, zm. 17 grudnia 1944 w Zurychu) – szwajcarski lekarz neurolog i psychiatra.
Życiorys.
Syn Theodora i Anny Christiny z domu Herold. W 1892 roku ukończył gimnazjum w Chur, po czym studiował na Uniwersytecie w Zurychu. Studia ukończył w 1898 roku. W 1900 roku habilitował się z neurologii na podstawie pracy "Über nieder differenzirte Missbildungen des Centralnervensystems", w 1918 został profesorem nadzwyczajnym. Był przewodniczącym Szwajcarskiego Towarzystwa Neurologicznego w latach 1922–1924.
24 października 1901 roku ożenił się z Gertrud Keyser (1880–1962). Ich córką była Vrene Veraguth (1902–?). Dokumenty dotyczące Ottona Veragutha przechowywane są w archiwum w Bazylei.
Dorobek naukowy.
Opisał tzw. objaw Veragutha. Badał odruch psychogalwaniczny.

</doc>
<doc id="1567142" url="https://pl.wikipedia.org/wiki?curid=1567142" title="Janel Parrish">
Janel Parrish

Janel Meilani Parrish (ur. 30 października 1988 w Oʻahu) – amerykańska aktorka, piosenkarka i pianistka. Znana z filmu "Bratz: The Movie" z 2007 roku.
W 1999 zagrała małą epizodyczną rolę w serialu "Too Rich: The Secret Life of Doris Duke", a następnie pojawiła się w dwóch odcinkach serialu "Słoneczny patrol". W 2000 zagrała w wyprodukowanym przez Walt Disney Pictures musicalu "Geppetto". Następnie pojawiała się w pojedynczych odcinkach seriali telewizyjnych: "The O'Keefes", "The Bernie Mac Show", "Zoey 101" oraz "Życie na fali". W 2007 zagrała jedną z głównych ról w filmie "Bratz:The Movie". W latach 2007-08 pojawiła się też w trzech epizodach w serialu "Herosi". 
W 2007 podpisała kontrakt z wytwórnią Geffen Records na nagranie albumu muzycznego. 7 lipca 2007 wydała swój pierwszy singiel zatytułowany "Rainy Day". Piosenka ta znalazła się też na albumie ze ścieżką dźwiękową do filmu "Bratz: The Movie". Obecnie gra Monę w serialu Słodkie Kłamstewka.
Jesienią 2014 roku brała udział w 19 edycji programu Dancing with the Stars, gdzie partnerował jej Valentin Chmerkovskiy, z którym zajęła 3. miejsce.
8 września 2018 wyszła za Chrisa Longa.

</doc>
<doc id="1567143" url="https://pl.wikipedia.org/wiki?curid=1567143" title="Wanda Krukowska">
Wanda Krukowska

Wanda Krukowska (łot. "Vanda Krukovska"; ur. 31 stycznia 1943 w Rydze, zm. 15 stycznia 2018 w Rzeżycy) – łotewska działaczka społeczna narodowości polskiej, w latach 2000–2012 przewodnicząca Związku Polaków na Łotwie.
Życiorys.
Urodziła się w Rydze, w rodzinie polskiej pochodzącej z Łatgalii. W 1974 ukończyła biologię na Łotewskim Uniwersytecie Państwowym, po czym pracowała jako kierowniczka laboratorium medycznego w Rzeżycy. W 1988 objęła funkcję przewodniczącej filii Związku Polaków na Łotwie w Rzeżycy. 
W latach 2000–2012 stała na czele Zarządu Głównego Związku Polaków na Łotwie. Zasiadała w Radzie Konsultacyjnej ds. Mniejszości Narodowych przy Prezydencie Łotwy. W wyborach 1997, 2001 i 2005 bez powodzenia ubiegała się o mandat radnej Rzeżycy z ramienia ugrupowania TB/LNNK.
W 2006 została odznaczona Srebrnym Medalem „Zasłużony Kulturze Gloria Artis”.
Pracowała w szpitalu w Rzeżycy, gdzie pełniła funkcję kierownika laboratorium szpitalnego.
W listopadzie 2017 doznała rozległego wylewu. Zmarła 15 stycznia 2018.

</doc>
<doc id="1567146" url="https://pl.wikipedia.org/wiki?curid=1567146" title="Dolina Issy (powieść)">
Dolina Issy (powieść)

Dolina Issy – powieść Czesława Miłosza wydana w 1955 w Paryżu przez Instytut Literacki jako t. 10. Biblioteki „Kultury”.
Geneza.
Powieść powstawała od jesieni 1953 r. do czerwca 1954 r. we Francji, w Bon nad Lemanem i Brie-Comte-Robert pod Paryżem. Składa się z siedemdziesięciu krótkich rozdziałów numerowanych cyframi rzymskimi. Publikowana była w odcinkach w paryskiej „Kulturze” (1955, nr 1/2-6). Przez londyńskie „Wiadomości” uznana została za najlepszą książkę emigracyjną 1955 roku.
W rozmowie z Renatą Gorczyńską poeta wyjaśniał: 
Pierwsze wydanie krajowe.
O wydanie powieści w Polsce zabiegało Wydawnictwo Literackie w Krakowie. W maju 1957 r. maszynopis utworu wpłynął do wydawnictwa. W sierpniu podpisano umowę, którą jednak anulowano 14 grudnia 1957 r. po dyskusjach w Komisji Wydawniczej przy KC PZPR. Decyzję podjęto „ze względu na ogólną polityczną działalność autora”. Wydawnictwo broniło swej decyzji „wysokimi walorami artystycznymi”, którymi odznaczała się powieść. W rezultacie pierwsze oficjalne wydanie krajowe miało miejsce dopiero w 1981 r., po przyznaniu autorowi Nagrody Nobla.
Tytuł.
Według notatek zachowanych w archiwum Miłosza w Beinecke Library w New Haven, pisarz szukał tytułu, krążąc wyobraźnią wokół obrazu rzeki, by odchodząc od Niewiaży i wymyślonej Vezy oraz przepływającej koło Lascaux Vézère, odnaleźć japońskiego poetę Issa (1763-1828), którego nazwisko miało w sobie wdzięk, tajemniczość i wężowatość meandrującego koryta. Inaczej uzasadniał tytuł w przypisie po latach do jednego z wydań powieści: "Wybrałem nazwę Issa, bo prawdopodobnie jest bardzo stara (…), a nosi ją kilka rzek w Europie. Poza tym inna rzeka litewska, Dubissa, z nią się kojarzy. W tym moim unikaniu nazwy prawdziwej dopatruję się chęci zapewnienia sobie swobody w snuciu baśni". Pierwowzorem Issy była żmudzka rzeka Niewiaża, w której dolinie znajdowało się miejsce urodzin poety, w powieści występujące jako Ginie.
Charakterystyka.
Poetycka powieść, niepozbawiona elementów autobiograficznych, przedstawia dzieje dojrzewającego chłopca Tomasza Dilbina, przebywającego pod opieką dziadków Surkontów we dworze polskim na Litwie kowieńskiej, nad rzeką Issą (Niewiażą). 
Tłem historycznym opowieści są konflikty narodowościowe i społeczne w niepodległej Litwie po I wojnie światowej, u progu lat dwudziestych XX wieku, reforma rolna, powikłania wynikające z wytyczenia nowej granicy kraju. Przestrzeń krajobrazową tworzy urzekająca kraina lesistych wzgórz, jezior, bagien i moczarów. Chłopca otaczają dziwni, tragicznie dotknięci przez los ludzie, żyjący w świecie zabobonnych wierzeń, prymitywnych obyczajów i pradawnych pieśni. Wszystko to staje się dla dorastającego chłopca materiałem do refleksji filozoficznej nad zagadką bytu i grozą wszechobecnej śmierci. Zdaniem autora to „silnie manichejska książka”, „zamaskowany traktat teologiczny”.
Główne postacie.
Utwór Miłosza nie ma typowej, wyrazistej fabuły. Akcja powieści toczy się głównie na Litwie w dolinie zmitologizowanej rzeki Issy.
Tomasz Dilbin – główny bohater powieści. Urodził się w szlacheckiej rodzinie w Giniu, litewskiej miejscowości nad rzeką Issą. Jako dziecko chorował na dyfteryt. Kocha przyrodę, w szczególności fascynuje go botanika (zamiłowanie do niej odziedziczył po dziadku). Romuald nauczył go polować, jednak Tomasz nie ma powołania do myślistwa. Matka pragnie zabrać go do Polski, która właśnie po 123 latach niewoli odzyskała niepodległość. Ostatecznie Tomasz wyjeżdża z matką.
Romuald Bukowski – polski szlachcic. Jest skłócony z matką, która nie może mu darować popełnionego mezaliansu – małżeństwa z prostą, wiejską dziewczyną. Romansował z Heleną, ciotką Tomasza.
Baltazar – dręczony wyrzutami sumienia leśnik. Nie może zapomnieć o tym, że kiedyś zabił człowieka – powracającego z niewoli niemieckiej Rosjanina. Baltazar jest alkoholikiem, często popada w ciągi alkoholowe. Wszystko to doprowadza go do postępującego obłędu, a to z kolei staje się przyczyną kolejnego morderstwa, kiedy bowiem w domu leśnika wybucha pożar (spowodowany przez niego samego), sąsiedzi ruszają mu na pomoc, a Baltazar w szaleństwie zabija jednego z nich i ucieka. Chłopi ruszają za nim i podczas bójki zostaje ranny w głowę. Wkrótce umiera w domu Surkonta.
Kazimierz Surkont – dziadek Tomasza. Zawsze starał się być dla ludzi życzliwy i uczynny, jest jednak skłócony z mieszkańcami wioski. Powodem są grunty i las.
Magdalena – gospodyni księdza. Jest w nim zakochana, co doprowadza ją do samobójstwa. Jej duch zaczyna nawiedzać wioskę. W celu pozbycia się upiora ekshumowano ciało i odrąbano jej głowę. Kiedy babka Tomasza, stara Dilbinowa umiera, staje się zjawą o wiecznie młodej postaci i spotyka ducha Magdaleny.
Barbara – służąca Romualda, nieszczęśliwie zakochana w swoim panu. Pragnie zostać jego kochanką i w końcu jej się to udaje.
Ekranizacja.
Według znawców powieść Miłosza to dzieło zupełnie nienadające się na ekranizację. Jednak za namową samego autora, a także jego rodziny, Tadeusz Konwicki podjął próbę sfilmowania "Doliny Issy". Film ten powstał w roku 1982.

</doc>
<doc id="1567147" url="https://pl.wikipedia.org/wiki?curid=1567147" title="Wanda Kezika">
Wanda Kezika



</doc>
<doc id="1567151" url="https://pl.wikipedia.org/wiki?curid=1567151" title="Widlicz cyprysowaty">
Widlicz cyprysowaty



</doc>
<doc id="1567153" url="https://pl.wikipedia.org/wiki?curid=1567153" title="Jody Viviani">
Jody Viviani

Jody Viviani (ur. 25 stycznia 1982 w La Ciotat) – francuski piłkarz grający na pozycji bramkarza.
Kariera klubowa.
Viviani wychował się w szkółce piłkarskiej Montpellier HSC. W 2002 roku awansował do kadry pierwszego zespołu i 17 sierpnia tamtego roku zadebiutował w Ligue 1 w przegranym 0:1 domowym meczu z Girondins Bordeaux. Przez pierwsze dwa sezony rywalizował o miejsce w składzie z Rudym Riou i Rémym Vercoutre. W 2004 roku spadł z Montpellier do drugiej ligi i przez rok był pierwszym bramkarzem klubu.
W lipcu 2005 roku Viviani przeszedł na zasadzie wolnego transferu do AS Saint-Étienne. 8 kwietnia 2006 rozegrał swoje pierwsze spotkanie dla drużyny „Zielonych”, zremisowane 0:0 z Girondins Bordeaux. Od czasu transferu do ASSE był rezerwowym dla Jérémiego Janota i przez cztery sezony rozegrał 22 spotkania.
W 2009 roku Viviani odszedł do Grenoble Foot 38.

</doc>
<doc id="1567154" url="https://pl.wikipedia.org/wiki?curid=1567154" title="Diphasiastrum tristachyum">
Diphasiastrum tristachyum



</doc>
<doc id="1567155" url="https://pl.wikipedia.org/wiki?curid=1567155" title="Bonończyk">
Bonończyk



</doc>
<doc id="1567156" url="https://pl.wikipedia.org/wiki?curid=1567156" title="Karl von Kuk">
Karl von Kuk



</doc>
<doc id="1567158" url="https://pl.wikipedia.org/wiki?curid=1567158" title="Tunel Bømlafjord">
Tunel Bømlafjord

Tunel Bømlafjord ("Bømlafjordtunnelen") – podmorski tunel drogowy łączący wyspę Føyno w gminie Stord ze stałym lądem w gminie Sveio w Norwegii, w okręgu Hordaland w ciągu drogi trasy europejskiej E39. Tunel ma długość 7820 m i schodzi na głębokość 262,5 metrów pod poziomem morza. Otwarcie dla ruchu nastąpiło 28 grudnia 2000.

</doc>
<doc id="1567160" url="https://pl.wikipedia.org/wiki?curid=1567160" title="Bratz (film)">
Bratz (film)

Bratz: The Movie - amerykański film młodzieżowy, którego premiera odbyła się 3 sierpnia 2007 roku.
Fabuła.
Yasmin, Jade, Sasha oraz Cloe od zawsze były najlepszymi przyjaciółkami. Nastolatki wspierały się od zawsze, zawsze były blisko siebie. Jednak ich przyjaźń i lojalność zostaje wystawiona na próbę, kiedy dziewczyny trafiają do szkoły średniej. Tam dostrzegły, że liczy się tam przede wszystkim rywalizacja o popularność, a nie przyjaźń. Panują tu podziały na lepszych, gorszych, bardziej lub mniej popularnych, a nawet tych znajdujących się na marginesie społecznym... To zderzenie ze szkołą sprawiło jednak, że zrozumiały jak ważne jest stawanie w obronie swoich przyjaciół, życie w zgodzie ze sobą i dążenie do realizacji swoich marzeń. Od tej pory postanowiły nazywać siebie Bratz.

</doc>
<doc id="1567163" url="https://pl.wikipedia.org/wiki?curid=1567163" title="Tzipi Liwni">
Tzipi Liwni



</doc>
<doc id="1567165" url="https://pl.wikipedia.org/wiki?curid=1567165" title="Juan Ángel Albín">
Juan Ángel Albín

Juan Ángel Albín Leites (ur. 17 lipca 1986 w Salto) - piłkarz urugwajski grający na pozycji pomocnika. Obecnie jest zawodnikiem meksykańskiego Veracruz. Posiada również obywatelstwa włoskie (za sprawą pochodzenia żony) i hiszpańskie (od 2012).

</doc>
<doc id="1567167" url="https://pl.wikipedia.org/wiki?curid=1567167" title="Parafia św. Michała Archanioła w Brzozie">
Parafia św. Michała Archanioła w Brzozie

 
Parafia św. Michała Archanioła – parafia prawosławna w Brzozie, w dekanacie Szczecin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała w 1952. Od początku użytkuje poewangelicki kościół, dostosowany do potrzeb liturgii prawosławnej. Parafię obsługuje proboszcz z Ługów.

</doc>
<doc id="1567173" url="https://pl.wikipedia.org/wiki?curid=1567173" title="Juan Angel Albin">
Juan Angel Albin



</doc>
<doc id="1567176" url="https://pl.wikipedia.org/wiki?curid=1567176" title="Johann Gottlieb Walter">
Johann Gottlieb Walter

Johann Gottlieb Walter (ur. 1734, zm. 1818) – niemiecki anatom. Studiował medycynę w Królewcu i Berlinie, m.in. u Lieberkühna. W 1760 roku został profesorem nadzwyczajnym anatomii w Berlinie, po śmierci Meckela w 1774 roku objął katedrę anatomii jako profesor zwyczajny. 
Na jego cześć gałązka splotu trzewnego dochodząca do splotu nerkowego nazywana jest nerwem Waltera.

</doc>
<doc id="1567177" url="https://pl.wikipedia.org/wiki?curid=1567177" title="Witalis Smochowski">
Witalis Smochowski

Witalis Smochowski (ur. 28 kwietnia 1793 w Demidowie, zm. 21 stycznia 1888 we Lwowie) – polski aktor.
Życiorys.
Pochodził ze zubożałej rodziny szlacheckiej. Jego ojcem był Piotr Smochowski (zmarł w 1841 roku w wieku 112 lat).
Debiutował we Lwowie 21 czerwca 1811 w roli Pastucha w "Krakowiakach i Góralach" Wojciecha Bogusławskiego. Występował w Teatrze Lwowskim w latach (1811–1864). W latach 1857–1864 wraz z Janem Nepomucenem Nowakowskim był współdyrektorem tego teatru. Zagrał ponad 100 ról w dramatach i tragediach m.in.: Tezeusza we "Fedrze" Jeana B. Racine'a, Piotra Kmitę w "Barbarze Radziwiłłównie" Alojzego Felińskiego, Franciszka Moora w "Zbójcach" Fredricha Schillera. Sławę zyskał za role w komediach Aleksandra Fredry: Rejenta Milczka w "Zemście", Czesława w komedii "Odludki i poeta" i Radosta w "Ślubach panieńskich".
Pod koniec życia stracił wzrok. 
Został pochowany na Cmentarzu Łyczakowskim we Lwowie.

</doc>
<doc id="1567179" url="https://pl.wikipedia.org/wiki?curid=1567179" title="Marula">
Marula

Marula ("Sclerocarya birrea") – gatunek średniej wysokości drzewa z rodziny nanerczowatych. Roślina rozdzielnopłciowa, występuje w Afryce południowej i zachodniej. Gatunek ma długą tradycję wykorzystywania i ochrony przez ludność miejscową.
Morfologia.
Drzewo o pojedynczym pniu z szeroką, rozgałęzioną koroną. Kora szara, cętkowana. Osiąga wysokość do 18 m. Owoce są wielkości piłki golfowej, koloru żółtego, budową podobne do owoców mango – posiadają grubą skórę, soczysty miąższ i bardzo twardą, dużą pestkę.
Zastosowanie.
Owoce mają smak kwaskowy. Zawartość witaminy C jest osiem razy wyższa niż w pomarańczach. Owoce zbierane są z ziemi, w zależności od położenia geograficznego od końca stycznia do początku marca. Posiadają miły i bardzo mocny aromat, jak terpentyna wymieszana z cytryną i alkoholem. To właśnie ten miły zapach przyciąga zwierzęta z dużych odległości, głównie słonie, które trąbami obtrząsają owoce z drzew. Pestka jest bardzo twarda i trudna do otwarcia. Podczas wysychania z jej ścianek wypadają 2-3 niewielkie zaślepki, umożliwiając dostanie się do wnętrza. W pestkach znajdują się dwa albo trzy jadalne nasiona. W czasie II wojny światowej używano ich w zastępstwie importowanych orzechów. Zawartość protein wynosi w nich ok. 28%. Z powodu bardzo dużej ilości oleju (50 do 60%) mogą one się palić jak miniaturowe świece. Owoce maruli są używane do produkcji dostępnego też w Polsce likieru "Amarula".
Drzewa nie są uprawiane; owoce są zbierane z dzikich drzew, jednak możliwości uprawy były już testowane w południowej Afryce i w Izraelu na pustyni Negew, gdzie 12 letnie drzewa wydały plon po 500 kg owoców. Średni zbiór maruli z dzikiego drzewa wynosi 570 kg, jednakże zanotowano rekordowe plony wielkości 1000 kg, doliczono się wtedy 70 000 owoców.

</doc>
<doc id="1567180" url="https://pl.wikipedia.org/wiki?curid=1567180" title="Dydym Aleksandryjski">
Dydym Aleksandryjski

Dydym Aleksandryjski, Didymus zwany Ślepym (ur. ok. 313 w Aleksandrii, zm. tamże w 398) – wczesnochrześcijański pisarz kościelny i teolog. W dzieciństwie utracił wzrok, ale poprzez słuchanie nauk, kazań i czytań zdobył taką wiedzę, że napisał szereg prac egzegetycznych i teologicznych, w których wzorował się na poglądach Orygenesa. Przez kilka lat był rektorem Szkoły Katechetycznej w Aleksandrii.
Życie.
Dydym stracił wzrok w czwartym roku życia i w związku z tym nie umiał czytać ani pisać (choć według starożytnego historyka Sozomena, Dydym "uczył się dotykając palcami wyżłobionych głęboko na tabliczce znaków literowych"). Pomimo tego zdobył wszechstronne wykształcenie ogólne (posiadł m.in. znajomość gramatyki, logiki, retoryki, muzyki, arytmetyki oraz geometrii) i teologiczne poprzez słuchanie czytanych mu tekstów, dyskusje i medytacje. Swoich dzieł nie pisał sam, lecz dyktował je innym w celu zapisania. 
Biskup Atanazy Wielki mianował go kierownikiem Aleksandryjskiej Szkoły Katechetycznej i funkcję tę Dydym pełnił przez około 50 lat. Mieszkał wówczas prawdopodobnie w pobliżu Aleksandrii i prowadził pustelniczy tryb życia. Do grona jego przyjaciół należeli Antoni Pustelnik i Palladius, którzy wielokrotnie odwiedzali go w jego pustelni. Wśród najwybitniejszych uczniów Dydyma wymienia się świętego Hieronima, Izydora z Peluzjum i Rufina z Akwilei.
Nauka.
Dydym pozostawał pod wpływem Orygenesa oraz Atanazego Wielkiego. Był przede wszystkim egzegetą (według Palladiusza napisał komentarze do całego Pisma Świętego). Zwalczał szczególnie mocno arianizm, pozostając na pozycjach ortodoksyjnych, czyli zgodnych z tradycją i nauką Kościoła. W swojej nauce przykładał szczególną wagę do roli Ducha Świętego, dlatego nazywany jest także “teologiem Ducha Świętego”. 
Podziw dla Orygenesa przyczynił się do głoszenia przez Dydyma także teorii nieakceptowanych przez Kościół (np. preegzystencji dusz, apokatastazy), co zadecydowało o włączeniu jego doktryny do potępionych poglądów Orygenesa przez Sobory – Konstantynopolitański II (553 rok) i III (lata 680–681) oraz Nicejski II (787 rok). 
Nauczanie Dydyma wpłynęło na wielu teologów IV wieku, zarówno na greckim Wschodzie, jak i na łacińskim Zachodzie. Współcześnie znaczna część jego spuścizny została zaakceptowana przez Kościół katolicki.
Dzieła.
Większość jego pism nie zachowała się. Do najbardziej znanych należą:
Zachowały się liczne fragmenty dzieł egzegetycznych Dydyma, np. komentarze do "Psalmów", "Księgi Hioba", "Przypowieści", "Dziejów Apostolskich", "Ewangelii św. Jana", "Listu do Koryntian". 
W 1941 roku w Turze koło Kairu odkryto ponad 150 zeszytów papirusowych, zawierających m.in. kilka dzieł Orygenesa i Dydyma, w tym komentarze do "Księgi Rodzaju", do "Księgi Hioba" oraz do "Księgi Zachariasza" (wyd. krytyczne: L. Doutreleau SJ, Paryż 1962, SCh 83)

</doc>
<doc id="1567183" url="https://pl.wikipedia.org/wiki?curid=1567183" title="Mięśnie mimiczne">
Mięśnie mimiczne

Mięśnie mimiczne albo wyrazowe – grupa mięśni głowy. Związane są one z ruchomością skóry i odpowiadają za mruganie, otwieranie lub przesuwanie szpary ust, ruchy policzków, współuczestniczą w wytwarzaniu dźwięków, gwizdaniu czy śpiewie. Zwykle przyczepiają się one do skóry lub błony śluzowej i kurcząc się, poruszają skórę. Niektóre są szczątkowe, np. mięśnie małżowiny usznej, a wszystkie z wyjątkiem mięśnia policzkowego pozbawione są powięzi. Unerwione są przez nerw twarzowy. Mięśnie ze względu na otoczenie można podzielić na:
1. mięśnie sklepienia czaszki
2. mięśnie otoczenia szpary powiek
3. mięśnie małżowiny usznej
4. mięśnie otoczenia nozdrzy
5. mięśnie otoczenia szpary ust

</doc>
<doc id="1567184" url="https://pl.wikipedia.org/wiki?curid=1567184" title="Valerio Adami">
Valerio Adami

Valerio Adami (ur. 17 marca 1935 w Bolonii) – włoski malarz, tworzący w stylu pop-art.
Studiował malarstwo w Accademia di Belle Arti di Brera (Akademii Sztuk Pięknych di Brera) w Mediolanie. W 1955 roku wyjechał do Paryża, tam spotkał Roberto Mattę i Wifredo Lama, którzy wywarli znaczny wpływ na jego twórczość. W 1959 roku w Mediolanie miała miejsce jego pierwsza indywidualna wystawa. Jego pierwsze prace nawiązywały do ekspresjonizmu.
W 1986 roku w Centre Georges Pompidou została zorganizowana retrospektywna wystawa jego twórczości.

</doc>
<doc id="1567189" url="https://pl.wikipedia.org/wiki?curid=1567189" title="Maciej Sieńkowski">
Maciej Sieńkowski

Maciej Sieńkowski (ur. 11 października 1962 w Gdańsku, zm. 28 kwietnia 2014 w Augustowie) – polski artysta współczesny, malarz, pedagog.
Życiorys.
W latach 1981–1985 studiował na Wydziale Architektury Politechniki Gdańskiej, a w latach 1985–1990 na Wydziale Malarstwa i Grafiki w PWSSP (ASP) w Gdańsku. Dyplom w pracowni prof. Hugona Laseckiego w 1990 r.
Pracował jako wykładowca w Katedrze Rysunku, Malarstwa i Rzeźby na Wydziale Architektury Politechniki Gdańskiej w latach 1990-2014. W 2012 r. uzyskał stopień doktora habilitowanego. W 1995 r. z grupą przyjaciół, tj. Janem Buczkowskim, Krzysztofem Gliszczyńskim, D. Krechowicz, Krzysztofem Wróblewskim, założył gdańską Galerię „Koło". Został pochowany na Cmentarzu Srebrzysko w Gdańsku (rejon VI, kwatera II, na skarpie, grób 13).
Ważniejsze wystawy:

</doc>
<doc id="1567191" url="https://pl.wikipedia.org/wiki?curid=1567191" title="Chatka Gibasówka">
Chatka Gibasówka

Chatka Gibasówka – górska chatka studencka w Beskidzie Małym, położona w przysiółku Gibasy, na wysokości 810 m n.p.m.
Warunki pobytu.
Chatka działa w starym, drewnianym domu, pełniącym funkcję mieszkalno-gospodarcze. Czynna jest cały rok. W części mieszkalnej znajduje się jadalnia z piecem, dwa pokoje do spania (około 20 miejsc noclegowych) oraz miejsce do mycia (brak bieżącej wody, konieczne jest jej donoszenie ze studni). Do chatki doprowadzona jest elektryczność. Obok chatki znajduje się także drewniana stodoła. Toaleta, podobnie jak w większości tego typu obiektów, jest na zewnątrz.
Chatka znajduje się na dużej polanie grzbietowej, dzięki czemu rozciągają się stąd obszerne panoramy widokowe, zarówno na południową, jak i północną stronę. Na polanie jest murowana z kamieni kapliczka z rzeźbą Chrystusa upadającego pod Krzyżem.

</doc>
<doc id="1567194" url="https://pl.wikipedia.org/wiki?curid=1567194" title="Karl Bernhard Lehmann">
Karl Bernhard Lehmann

Karl Bernhard Lehmann (ur. 27 września 1858 w Zurychu, zm. 30 stycznia 1940 w Würzburgu) – niemiecki lekarz, bakteriolog, jeden z pionierów niemieckiej mikrobiologii.
Jego ojcem był lekarz Friedrich Lehmann, matka Friederike z domu Spatz pochodziła ze Szwajcarii. Bratem Karla był wydawca Julius Friedrich Lehmann. 
Uczęszczał do Beust'sche Privatschule i do zuryskiego gimnazjum, po czym podjął studia medyczne na Uniwersytecie Ludwika i Maksymiliana w Monachium, które ukończył w 1886. Był uczniem Pettenkofera. Później pracował razem z Ferdinandem Flurym.

</doc>
<doc id="1567198" url="https://pl.wikipedia.org/wiki?curid=1567198" title="Parafia św. Jerzego w Łobzie">
Parafia św. Jerzego w Łobzie

 
Parafia św. Jerzego – parafia prawosławna w Łobzie, w dekanacie Szczecin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała w 1948. Od początku użytkuje dawny budynek mieszkalny (zbudowany w 1912) przy ulicy Wojska Polskiego 8, w którym na pierwszym piętrze urządzono cerkiew, przeniesioną w 1951 na parter. Ikonostas pochodzi z dawnej cerkwi św. Anny w Międzylesiu, rozebranej w 1938. Po pożarze w 1996, cerkiew została odnowiona.
W 2013 parafia liczyła około 30 osób.

</doc>
<doc id="1567199" url="https://pl.wikipedia.org/wiki?curid=1567199" title="Ichtioza">
Ichtioza



</doc>
<doc id="1567200" url="https://pl.wikipedia.org/wiki?curid=1567200" title="Kot brytyjski długowłosy">
Kot brytyjski długowłosy

 
Kot brytyjski długowłosy – długowłosa rasa kota wyhodowana z połączenia kota brytyjskiego krótkowłosego z kotem perskim.
Historia rasy.
W czasie II wojny światowej znacznie zmniejszyła się liczba kotów brytyjskich. W latach 50. XX wieku w wyniku skrzyżowania tej rasy z persem niebieskim wzmocniono populację, tworząc jednocześnie nową, długowłosą odmianę.
Wygląd.
Koty brytyjskie długowłose należą do dużych ras kotów. Ich ciało jest mocne i muskularne. Łapy są krótkie i mocne, ogon - niezbyt długi, zaokrąglony na końcu, tworzy pióropusz. Głowa wyraźnie zaokrąglona, osadzona na krótkiej szyi. Nos szeroki i prosty, z lekkim zaokrągleniem u nasady. Uszy małe, krótkie, szeroko otwarte i szerokie u nasady. Oczy duże i okrągłe, szeroko rozstawione. Futro odstające, puszyste, gęste i proste. Pożądane są kryza i portki (grubsze futro w okolicach szyi i ud). Najpopularniejsze ubarwienie to niebieski i liliowy, choć odnotowano wiele innych odmian barwnych.
Charakter.
Kocięta mają dużo energii, ale dorosłe osobniki są dość spokojne. Osobniki tej rasy nie wykazują zamiłowania do wspinania się i wchodzenia na meble. Koty te są inteligentne i mają wyrazisty charakter. Są dumne, pewne siebie i ciekawskie. Potrafią szybko przywiązać się do swojego opiekuna.

</doc>
<doc id="1567204" url="https://pl.wikipedia.org/wiki?curid=1567204" title="Europejska Karta Regionów Granicznych i Transgranicznych">
Europejska Karta Regionów Granicznych i Transgranicznych

Europejska Karta Regionów Granicznych i Transgranicznych (do 1995 r. – Europejska Karta Regionów Przygranicznych) – dokument uchwalony przez Radę Europy 19 listopada 1981 roku, przyjęty przez Polskę w 1995 roku. Choć pozbawiony mocy prawnej oraz nieuznawany za normę prawa międzynarodowego, determinuje on kluczowe zagadnienia polityki gospodarczej dotyczące europejskiej współpracy transgranicznej i przygranicznej.
W dokumencie tym zdefiniowano między innymi termin "współpracy transgranicznej". Pod pojęciem tym rozumie się współpracę przylegających do siebie regionów granicznych lub współpracę zagraniczną władz szczebla regionalnego i lokalnego, organizacji lub instytucji reprezentujących obszary graniczne. Pojęcie to obejmuje także wszelkie przedsięwzięcia sprzyjające wzmacnianiu więzi gospodarczych i kulturowych między związanymi stronami oraz porozumienia o różnym charakterze służące powstawaniu podobnych zależności.
Jak stwierdza P. Wahl: „Jest to szczególna forma współpracy międzynarodowej mająca 2 podstawowe cechy: sąsiedzkość kontaktów, regionalny lub lokalny poziom współpracy”.
Równocześnie dokument zaznacza, iż współpraca transgraniczna jest pojęciem szerszym niż współpraca euroregionalna, która to – w przeciwieństwie do transgranicznej – charakteryzuje się wyższym stopniem zinstytucjonalizowania. Staje się to przyczyną powoływania w jej zakresie komitetów, sekretariatów czy stowarzyszeń.

</doc>
<doc id="1567207" url="https://pl.wikipedia.org/wiki?curid=1567207" title="Borislav Pelević">
Borislav Pelević

Borislav Pelević, cyr. Борислав Пелевић (ur. 22 listopada 1956 w Bublje, zm. 25 października 2018 w Belgradzie) – serbski polityk i działacz sportowy, parlamentarzysta, kandydat w wyborach prezydenckich.
Życiorys.
Absolwent wydziału ekonomicznego Uniwersytetu w Belgradzie, a także kultury fizycznej w Paryżu. Pracował w przedsiębiorstwie Ineks Intereksport, następnie został dyrektorem firmy Sportinvesta. Był przewodniczącym jugosłowiańskiej federacji w kick-boxingu i członkiem władz krajowego komitetu olimpijskiego, a także prezesem World Association of Kickboxing Organizations.
W czasie walk w Republice Serbskiej Krajiny służył w paramilitarnych oddziałach Tygrysów Arkana, dowodzonych przez Željka Ražnatovicia. Wraz z "Arkanem" współtworzył Partię Jedności Serbskiej, po zabójstwie Željka Ražnatovicia został jej przewodniczącym. W 1992 i w 2000 z ramienia tego ugrupowania uzyskiwał mandat posła do Zgromadzenia Narodowego. W 2002 (dwukrotnie) oraz w 2004 bez powodzenia kandydował w wyborach prezydenckich. W 2007 przyłączył się ze swoim ugrupowaniem do Serbskiej Partii Radykalnej, w 2007 i w 2008 z listy SRS ponownie wybierany do Skupsztiny. W 2008 przeszedł do nowo powstałej Serbskiej Partii Postępowej. W 2012 utrzymał mandat poselski, odszedł jednak z SNS w trakcie kadencji, którą zakończył w 2014.

</doc>
<doc id="1567211" url="https://pl.wikipedia.org/wiki?curid=1567211" title="Torfowiec spiczastolistny">
Torfowiec spiczastolistny

Torfowiec spiczastolistny ("Sphagnum cuspidatum" Ehrh. ex Hoffm.) – gatunek mchu z rodziny torfowcowatych. Występuje pospolicie na obszarze Polski.
Morfologia.
Mech o zmiennym pokroju, o łodyżce dorastającej najczęściej do 15 cm, barwy zielonej lub żółtozielonej. U form wodnych wykształcają się wyraźne, gwiazdkowate główki. Listki łodyżkowe trójkątne, z lekko zaostrzonym szczytem, długości ok. 1,4 mm i szerokości do 1 mm. Listki gałązkowe wąskie, na szczycie podwinięte i niewyraźnie ząbkowane, długości do 2,5 mm i szerokości ok. 0,5 mm. 
Zagrożenia i ochrona.
Gatunek jest objęty w Polsce ochroną od 2001 roku. W latach 2001–2004 podlegał ochronie częściowej, w latach 2004-2014 objęty był ścisłą ochroną gatunkową. Od roku 2014 wpisany na listę gatunków roślin objętych ochroną częściową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. 

</doc>
<doc id="1567215" url="https://pl.wikipedia.org/wiki?curid=1567215" title="Sphagnum cuspidatum">
Sphagnum cuspidatum



</doc>
<doc id="1567218" url="https://pl.wikipedia.org/wiki?curid=1567218" title="Niedokrwienie mózgu">
Niedokrwienie mózgu

Niedokrwienie mózgu (ang. "cerebral ischaemia", łac. "ischaemia cerebri") – zaburzenie krążenia krwi w mózgu, spowodowane zakrzepem, skurczem lub uszkodzeniem ściany w określonej tętnicy doprowadzającej krew do mózgu, zatorem takiej tętnicy (najczęstsze są zatory sercowopochodne – materiał zatorowy np. skrzeplina pochodzi z jam serca lub tętniczo-tętnicze – materiałem zatorowym jest skrzeplina przyścienna w tętnicy). Niedokrwienie mózgu może dawać objawy przemijające i jeśli wycofują się one w ciągu 24 godzin, to określamy je jako przejściowe niedokrwienie mózgu, czyli TIA, może też spowodować uszkodzenie trwałe i wtedy jest ono określane jako udar mózgu niedokrwienny.

</doc>
<doc id="1567219" url="https://pl.wikipedia.org/wiki?curid=1567219" title="Donor-driven assistance">
Donor-driven assistance

Donor-driven assistance – model rozdzielania międzynarodowej pomocy, opozycyjny względem tzw. demand-driven assistance. W modelu tym dawca środków pomocowych determinuje potrzeby odbiorcy i udziela wsparcia w formie i według celów zgodnych ze swoimi wyobrażeniami. Odnosi się to przede wszystkim do środków pomocowych, wyrażonych w formie konsultingu, doradztwa, szkoleń lub pomocy technicznej.

</doc>
<doc id="1567220" url="https://pl.wikipedia.org/wiki?curid=1567220" title="Parafia św. Mikołaja w Szczecinie (prawosławna)">
Parafia św. Mikołaja w Szczecinie (prawosławna)

Parafia św. Mikołaja – parafia prawosławna w Szczecinie, w dekanacie Szczecin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Pierwsi wyznawcy prawosławia znaleźli się w Szczecinie w wyniku repatriacji ludności, będącej bezpośrednim następstwem II wojny światowej. W 1946, czyli jeszcze przed rozpoczęciem Akcji „Wisła”, erygowano szczecińską parafię prawosławną pod wezwaniem św. Mikołaja. Chociaż wspólnota liczyła początkowo ok. 700 wiernych, przez kilkadziesiąt lat nie posiadała wolnostojącego obiektu sakralnego. Początkowo parafianie korzystali z prowizorycznej cerkwi domowej, urządzonej w mieszkaniu na drugim piętrze kamienicy czynszowej przy ulicy Księcia Bogusława X. W 1962 uzyskano od władz miasta byłą kaplicę w dawnym ewangelickim zakładzie opiekuńczym "Betania" przy ulicy Piotra Wawrzyniaka 7. Choć nowy obiekt mógł pomieścić więcej wiernych, posiadał jednak szereg niedogodności – mieścił się (podobnie jak poprzedni) na drugim piętrze, nie było możliwości usytuowania ołtarza po stronie wschodniej ani też prowadzenia procesji wokół świątyni (ze względu na ciągłość zabudowy), ponadto piętro niżej znajdowała się kaplica Kościoła Zielonoświątkowego, w której nabożeństwa niedzielne były organizowane o tej samej porze co w cerkwi. W 2000 parafia prawosławna podjęła starania o przydzielenie przez władze odpowiedniego placu pod budowę nowej świątyni. W 2003 uzyskano działkę w centrum miasta, przy zbiegu ulic Zygmunta Starego i Teofila Starzyńskiego. 16 kwietnia 2004 rozpoczęto budowę cerkwi, którą ukończono w 2011. 17 września tegoż roku świątynia (będąca też konkatedrą diecezji wrocławsko-szczecińskiej) została konsekrowana przez metropolitę Sawę. Jest to pierwsza cerkiew prawosławna na Pomorzu Zachodnim, którą zbudowano od podstaw.
W 2013 r. w życiu parafialnym uczestniczyło regularnie ok. 500 osób.
W listopadzie 2019 r. w sąsiedztwie cerkwi rozpoczęto budowę domu parafialnego. 
W kwietniu 2022 r. pierwszy raz w dziejach parafii święcenie pokarmów odbyło się nie tylko w samą Wielkanoc, ale także w Wielką Sobotę. Powodem było przybycie do cerkwi około 2000 wiernych (cerkiew może pomieścić 600 wiernych).

</doc>
<doc id="1567222" url="https://pl.wikipedia.org/wiki?curid=1567222" title="A-League (2009/2010)">
A-League (2009/2010)

A-League 2009/2010 – piąta edycja piłkarskiej ligi A-League. W rywalizacji brało udział 10 zespołów, jako beniaminkowie zadebiutowały drużyny North Queensland Fury FC i Gold Coast United FC.
W trakcie sezonu zasadniczego drużyny rozegrały 27 kolejek, w okresie od 6 sierpnia 2009 do 14 lutego 2010. Seria finałowa rozgrywek rozpoczęła się 20 lutego, a zakończyła 20 marca 2010. Mistrzostwo kraju zdobyła drużyna Sydney FC pokonując w finale drużynę Melbourne Victory FC.
W porównaniu do poprzednich sezonów A-League zwiększona została liczba drużyn występujących w lidze z ośmiu do dziesięciu, natomiast rozgrywki Pre-Season Challenge Cup, które poprzedzały start sezonu ligowego, zostały usunięte z harmonogramu A-League, aby dać klubom więcej czasu na przygotowanie się do sezonu.
Sponsorem tytularnym rozgrywek był koncern samochodowy Hyundai Motor Company Australia, w związku z czym obowiązywała nazwa marketingowa Hyundai A-League. 
Rozgrywki.
Seria finałowa.
Grand Final.
MISTRZ AUSTRALII 2010
Sydney FC DRUGI TYTUŁ
Statystyki.
Frekwencja.
W sezonie zasadniczym 2009/2010 łącznie mecze A-League obejrzało 1 322 004 kibiców, średnia na mecz wyniosła 9 793 widzów.
W trakcie serii finałowej sezonu 2009/2010 na stadionach zasiadło 161 195 widzów, średnia na mecz wyniosła 23 028 widzów. Mecz Grand Final o mistrzostwo kraju zgromadził największą publiczność, na stadionie Etihad Stadium w Melbourne zasiadło 44 560 widzów.

</doc>
<doc id="1567224" url="https://pl.wikipedia.org/wiki?curid=1567224" title="Jacobus Barbireau">
Jacobus Barbireau

Jacobus Barbireau (ur. ok. 1455, zm. 7 sierpnia 1491 w Antwerpii) – franko-flamandzki kompozytor okresu renesansu.
Życiorys.
Niewiele wiadomo o życiu tego kompozytora. Bardzo długo jego nazwisko było mylone z innym kompozytorem (Barbingantem). Prawie całe swoje życie spędził w Antwerpii. Urodził się ok. 1455 roku jako syna Jeana Barbireau i Jeanne de Saintpol. Nie wiadomo gdzie studiował. Najprawdopodobniej studia ukończył około roku 1475. Barbireau przyjaźnił się z Rudolfem Agricolą. W połowie lat 80. XV wieku Barbireau został mianowany dyrygentem chóru w kościele Notre-Dame w Antwerpii. Po jego śmierci stanowisko to objął Jacob Obrecht. Na rok przed śmiercią kompozytora Maksymilian I Habsburg gorąco polecał go królowej węgierskiej Beatrycze, drugiej żonie Macieja Korwina. Kiedy Brabireau zjawił się na dworze w Budapeszcie królowa przedstawiła go jako "musicus excellentissimus".
Dyskografia.
"Missa Virgo parens Christi", "Kyrie Paschale" – The Clerk's Group - Edward Wickham, CD GAU 188, 1999 r. 

</doc>
<doc id="1567225" url="https://pl.wikipedia.org/wiki?curid=1567225" title="Demand-driven assistance">
Demand-driven assistance

Demand-driven assistance – model rozdzielania pomocy w ujęciu międzynarodowym, przeciwstawiany tzw. donor-driven assistance. Według jego założeń wsparcie udzielane jest zgodnie z popytem na określone środki pomocowe. Model wyróżnia rolę odbiorcy, który zgłasza zapotrzebowanie na dany typ pomocy.

</doc>
<doc id="1567226" url="https://pl.wikipedia.org/wiki?curid=1567226" title="Siewiernoje Maszynostroitielnoje Priedprijatije">
Siewiernoje Maszynostroitielnoje Priedprijatije

Siewiernoje Maszynostroitielnoje Priedprijatije (Северное машиностроительное предприятие, w skrócie "Siewmaszpriedprijatije", "Siewmasz") – rosyjska stocznia w Siewierodwińsku, która w ZSRR przez wiele lat nosiła nazwę „zakładu nr 402”. Stocznia w czasach Związku Radzieckiego była największym producentem atomowych okrętów podwodnych w tym kraju, dziś zaś jest jedynym producentem tego typu jednostek w Rosji.
Decyzja o utworzeniu zakładu nr 402 w ujściu Dwiny zapadła w maju 1936 roku. Stocznia rozpoczęła działalność już przed wybuchem II wojny światowej w ZSRR. Budowa pierwszego okrętu podwodnego – o napędzie spalinowo-elektrycznym – projektu "611" (NATO: "Zulu") została rozpoczęta w 1953 roku. Ogółem w zakładzie wybudowano 18 jednostek projektu "611" oraz stanowiącego jego modyfikację projektu "AW611" (NATO: "Zulu V"), a także 16 jednostek projektu "629" i "629B" (NATO: "Golf"). Producent pierwszego radzieckiego okrętu podwodnego o napędzie jądrowym K-3 Leninskij Komsomoł.
Producent m.in. projektu 885, projektu 955, projektu 949A.

</doc>
<doc id="1567227" url="https://pl.wikipedia.org/wiki?curid=1567227" title="Siewmasz">
Siewmasz



</doc>
<doc id="1567229" url="https://pl.wikipedia.org/wiki?curid=1567229" title="Tunel Folgefonn">
Tunel Folgefonn

Tunel Folgefonna ("Folgefonntunnelen") – tunel drogowy łączący 
wieś Eitrheim w gminie Odda z Mauranger w gminie Kvinnherad w Norwegii, w okręgu Hordaland w ciągu drogi krajowej 551 (Riksvei 551). Tunel ma 11150 m długości i przebiega pod Lodowcem Folgefonna. Został otwarty 15 czerwca 2001 i skrócił drogę z 4 godzin do 10 minut.

</doc>
<doc id="1567230" url="https://pl.wikipedia.org/wiki?curid=1567230" title="Michael Winner">
Michael Winner

Michael Robert Winner (ur. 30 października 1935 w Londynie, zm. 21 stycznia 2013 tamże) − brytyjski reżyser i producent filmowy tworzący zarówno w Europie jak i w Stanach Zjednoczonych. W USA zasłynął zapoczątkowując w 1974 cykl filmów z serii "Życzenie śmierci" z Charlesem Bronsonem w roli głównej. W latach 70. film ten wywołał w Stanach spore kontrowersje.

</doc>
<doc id="1567231" url="https://pl.wikipedia.org/wiki?curid=1567231" title="Siewmaszpriedprijatie">
Siewmaszpriedprijatie



</doc>
<doc id="1567232" url="https://pl.wikipedia.org/wiki?curid=1567232" title="Ulica Krakowska">
Ulica Krakowska

Ulica Krakowska – popularna nazwa ulic w Polsce.
Inne:

</doc>
<doc id="1567234" url="https://pl.wikipedia.org/wiki?curid=1567234" title="Pablo Echarri">
Pablo Echarri

Pablo Daniel Echarri (ur. 21 września 1969 roku w Avellaneda, w prowincji Buenos Aires, części Wielkiego Buenos Aires) – argentyński aktor i reżyser filmowy i telewizyjny. Wśród jego najbardziej udanych dzieł są telenowele – "Na zawsze Julia" ("Resistiré") i "Hrabia Monte Christo" ("Montecristo") oraz filmy – "Buenos Aires 1977" ("Peligrosa obsesión") i "Metoda" ("El Método"). Jest fanatycznym kibicem piłki nożnej, jego ulubionym klubem piłkarskim jest niezależny Independiente.
Życiorys.
Urodził się i dorastał w skromnej rodzinie Antonio Echarri, właściciela kiosku z gazetami. Ma siostrę Roxanę, która została politologiem. W okresie dojrzewania miał powodzenie u dziewcząt. Uczęszczał do szkoły rzemiosł artystycznych, gdzie kształcił się na złotnika. Uczył się zawodu hydraulik, pobierał lekcje rysunku i języka angielskiego oraz trenował judo. Pracował jako kadet, sprzedawca biżuterii na ulicy, pracownik w magazynie odzieży dla kobiet oraz dżinsów w butiku.
W wieku osiemnastu lat uczęszczał na kursie aktorstwa teatralnego pod kierunkiem Lito Cruz i odkrył, że chce zostać aktorem. Kandydował do udziału w sitcomie Telefe "Przyjaciele są przyjaciółmi" ("Amigos son los Amigos", 1989), ale nie dostał roli. Po raz pierwszy pojawił się w dwóch odcinkach telenoweli Canal 9 "Komedia wysoka" ("Alta comedia", 1993) z udziałem Ricardo Darína, Facundo Arany, Natalii Oreiro, Victorii Onetto i Pablo Rago. W 1994 roku, w wieku dwudziestu pięciu lat wyprowadził się z domu rodziców.
Następnie wystąpił w telenowelach: "Tylko dla pary" ("Sólo para parejas", 1994) z Victorią Onetto, "Niezdobyte serce" ("Inconquistable corazón", 1994) z Natalią Oreiro, "Mała kobietka" ("Por siempre mujercitas", 1995-96) z Cariną Zampini, Pablo Rago i Verónicą Vieyrą, "Chiquititas" (1997) z Luciano Castro, Michelem Brownem, Emanuelem Ortegą, Andreą Del Boca i Marcosem Pasquimem, "Moja, tylko moja" ("Mía sólo mía", 1997) z Andreą Del Boca i Paz Vegą. Jego pełnometrażowym debiutem kinowym był dramat "Wieś" ("El Desvío", 1998). Wystąpił na scenie w komedii Wiliama Shakespeare'a "Sen nocy letniej" ("Puck, sueño de una noche de verano", 1998), gdzie pracował po raz drugi z aktorką Paolą Krum. Jako Ignacio w dramacie "Samotni ludzie" ("Solo gente", 1999; nagroda dla najlepszego aktora na festiwalu filmowym w Hawanie) oraz za postać Huguito w thrillerze "Historia pewnej ucieczki" ("Crónica de una fuga", 2006; nagroda ACE (Asociación de Cronistas de Espectáculos) dla najlepszego aktora drugoplanowego) został nominowany do nagrody Srebrnego Kondora.
Za rolę Martína Giméneza w telenoweli AZUL Televisión "Poszukiwania" ("Los Buscas de siempre", 2000) otrzymał nagrodę Martína Fierro. Po dwóch latach nieobecności w telewizji i w kiepskim stanie psychicznym, sławę przyniosła mu kreacja Diego Moreno w telenoweli Telefe "Na zawsze Julia" ("Resistiré", 2003). Za rolę Ricardo w thrillerze psychologicznym "Metoda" ("El Método", 2005) z Eduardo Noriegą i Eduardem Fernándezem został uhonorowany nagrodami – ACE (Asociación de Cronistas de Espectáculos) dla najlepszego aktora drugoplanowego i Unión de Actores oraz zdobył nominację do nagrody Goya. Postać Santiago Diaz Herrery w telenoweli Telefe "Hrabia Monte Christo" ("Montecristo", 2006) przyniosła mu drugą nagrodę Martína Fierro. W 2006 roku zadebiutował jako reżyser teledysku zespołu rockowego Balas Perdidas ("Zabłąkana Kula").
Przez sześć lat był związany z Natalią Oreiro. W 2000 roku związał się z aktorką Nancy Dupláa. 10 lutego 2007 wzięli ślub. Mają córkę Morenę (ur. 2004).

</doc>
<doc id="1567235" url="https://pl.wikipedia.org/wiki?curid=1567235" title="Mistrzostwa Czterech Narodów na żużlu">
Mistrzostwa Czterech Narodów na żużlu

Mistrzostwa Czterech Narodów w sporcie żużlowym - coroczna seria turniejów drużynowych i indywidualnych, z jednej strony stanowiąca rodzaj rozgrywek ligowych dla drużyn słoweńskich, węgierskich oraz w szczególności chorwackich i austriackich, z drugiej wyłaniająca indywidualnych mistrzów poszczególnych krajów (w kategoriach seniorskiej i juniorskiej). Rozgrywki drużynowe toczone są według zmiennych reguł, raz jako rozgrywki klubowe, innym razem jako rozgrywki międzynarodowe (reprezentacji narodowych). 
Historia.
Początków tej serii należy upatrywać w lidze słoweńskiej, w której od roku 1998 rywalizowała jedyna wówczas chorwacka drużyna żużlowa, SK Prelog. W związku z zamieraniem tej ligi oraz słabymi strukturami klubowymi, organizacyjnymi i kadrowymi (niewielka liczba zawodników w każdym kraju), w 2005 federacje słoweńska ("Avto-Moto Zveza Slovenije" - AMZS), chorwacka ("Hrvatski Motociklisticki Savez" - HMS) i austriacka ("Oberste Nationale Sportkommission / Österreichischer Automobil- Motorrad- u.Touring Club" - OSK/ÖAMTC) w celu rozszerzenia wewnętrznej rywalizacji postanowiły wspólnie organizować rozgrywki o drużynowe mistrzostwo, co było początkiem Mistrzostw Trzech Narodów. W pierwszym i drugim roku federacje były reprezentowane przez drużyny narodowe, w trzecim natomiast przez kluby (AMZS przez AMTK Ljubljana i AMD Krško, HMS przez SK Unia Goričan i SK Prelog, a OSK/ÖAMTC przez ÖAMTC Wiener Neustad). W 2008 roku do współorganizowania rozgrywek zgłosiła się federacja węgierska ("Magyar Motorsport Szövetség" - MAMS), a powstałe w ten sposób Mistrzostwa Czterech Narodów powróciły do formuły meczów międzypaństwowych.
Triumfatorzy.
Lista klubów, które stawały na podium:

</doc>
<doc id="1567238" url="https://pl.wikipedia.org/wiki?curid=1567238" title="My space">
My space



</doc>
<doc id="1567240" url="https://pl.wikipedia.org/wiki?curid=1567240" title="Vytautas Petkevičius">
Vytautas Petkevičius

Vytautas Petkevičius (ur. 28 maja 1930 w Kownie, zm. 10 grudnia 2008 w Wilnie) – litewski pisarz i polityk, poseł na Sejm Republiki Litewskiej (1992–1996), autor publikacji będących rozrachunkiem z litewską klasa polityczną (m.in. "Durnių laivas: politinių veidų ir šaržų galerija")
Życiorys.
Młodość.
Urodził się w rodzinie robotniczej. Po ukończeniu szkoły podstawowej i gimnazjum w rodzinnym Kownie przeniósł się do Wilna, gdzie podjął studia na Uniwersytecie, które wkrótce przerwał, poświęcając się działalności w komunistycznym ruchu młodzieżowym. Od 1952 do 1954 studiował w Wyższej Szkole Komsomołu, po czym podjął studia z dziedziny historii na Uniwersytecie Łomonosowa w Moskwie, ukończył je zaocznie w 1960.
Działalność do 1989.
Od 1945 był aktywnym członkiem i działaczem Komsomołu (VLKJS). Wziął udział w walkach z partyzantami litewskimi prowadzonych przez NKWD w latach 1945–1953. W 1951 otrzymał legitymację Komunistycznej Partii Związku Radzieckiego. Rok później zasiadł w Komitecie Centralnym Komsomołu, a od 1956 do 1960 pełnił funkcję II sekretarza centralnego komitetu rejonowego KPZR w Radziwiliszkach. Przez dziesięć lat pracował jako korespondent pisma "Tiesa" w Szawlach.
Od 1959 pozostawał członkiem związku pisarzy Litewskiej SRR. W latach 70. zyskał popularność, publikując liczne książki dla dzieci, przede wszystkim "Didysis medžiotojas Mikas Pupkus" oraz "Kodėlčius".
Pisał również powieści dla osób dorosłych, m.in. "Priemiesčio žmonės" (1959), "Apie duoną, meilę ir šautuvą" (1965), "Grupė draugų" (1979). Na podstawie scenariusza napisanego przez niego wyreżyserowano filmy "Taranas" i "Duona". Jego publikacje tłumaczono na języki łotewski, estoński, polski, czeski, rosyjski i niemiecki.
Działalność po 1989.
Pod koniec lat 80. zaangażował się w działalność frakcji reformatorskiej w łonie Komunistycznej Partii Litwy. Bliski stał mu się rodzący się w krajach bałtyckich ruch ekologiczny – jako członek Zielonych wziął aktywny udział w protestach przeciwko planom wydobycia ropy naftowej u brzegów Mierzei Kurońskiej.
W 1988 znalazł się wśród założycieli ruchu Sąjūdis, pozostając jednocześnie aktywnym działaczem KPL, a później członkiem Litewskiej Demokratycznej Partii Pracy. Jesienią 1992 wybrano go z jej poparciem na posłem na Sejm w okręgu nr 43 Pokroje-Janiszki, którym pozostał przez cztery lata.
Pod koniec lat 90. jego działania i wypowiedzi zaczęły budzić kontrowersje. W 2000 przyłączył się do populistycznego ruchu "O sprawiedliwą Litwę", a na krótko przed śmiercią zaangażował się w kolejną inicjatywę polityczną pod nazwą Partia Frontu.
Z krytyką spotkała się jego książka "Durnių laivas – politinių veidų ir šaržų galerija", będąca rozrachunkiem z establishmentem Litwy. W publikacji oskarżył m.in. Vytautasa Landsbergisa o współpracę z radzieckimi służbami specjalnymi, za co ten pozwał go do sądu. Do śmierci Vytautasa Petkevičiusa postępowanie sądowe nie zostało rozstrzygnięte. W publikacji "Prakeiktieji ir pateptieji" oskarżył polskie wojsko o zamordowanie działacz litewskiego odrodzenia narodowego Jonasa Basanavičiusa.
W 2008 opublikował książkę "Durniškės: politinių veidų ir šaržų galerijaa: "Durnių laivo" tęsinys", będącą kontynuacją jego rozrachunku z litewską klasą polityczną.
Życie prywatne.
Był żonaty z Raisą Petkevičienė, z którą mieli troje dzieci – Vytautasa, Petrasa i Ludmiłę.

</doc>
<doc id="1567242" url="https://pl.wikipedia.org/wiki?curid=1567242" title="Plant 402">
Plant 402



</doc>
<doc id="1567244" url="https://pl.wikipedia.org/wiki?curid=1567244" title="Zakład 402">
Zakład 402



</doc>
<doc id="1567245" url="https://pl.wikipedia.org/wiki?curid=1567245" title="Rower turystyczny">
Rower turystyczny

Rower turystyczny to określenie funkcjonujące w latach siedemdziesiątych do lat dziewięćdziesiątych XX wieku dotyczące kilku typów rowerów produkowanych w Polsce przez zakłady Romet. Mianem roweru turystycznego określano głównie następujące modele:
Dziś nazwa „rower turystyczny” niejednokrotnie jest przypisywana wykorzystywanym w turystyce rowerom trekingowym.
Podobieństwa z rowerem szosowym:
Różnice:
Określenie „rower turystyczny” straciło swe pierwotne znaczenie wraz z rozpowszechnieniem rowerów trekingowych, a wcześniej jeszcze górskich.
Pomimo wykonania gorszego niż rowery szosowe, rower turystyczny cieszył się w swoim czasie uznaniem, gdyż oznaczał lepszą jakość w stosunku do popularnych, stosowanych w życiu codziennych rowerów (Wigry 3 itp.).
Odpowiednikiem roweru turystycznego na świecie jest tzw. „touring bike”. Jest to lepiej wykonana wersja roweru turystycznego. Zazwyczaj posiada ramę ze stali CrMo (chromowo-molibdenowej) zamiast stali o podwyższonej wytrzymałości (niskowęglowej „HiTen”) oraz lepszy osprzęt. Producenci rowerów szosowych oraz miejskich utrzymują w swojej ofercie takie modele, np:
Ze względu na stosunkowo małą popularność takich modeli ich ceny są sporo wyższe, niż typowych rowerów trekingowych lub crossowych zbudowanych na ramie aluminiowej.
Topowe rowery turystyczne (touring) mogą osiągać bardzo wysokie ceny ze względu na technologię wykonania oraz osprzęt. Przykładem mogą być rowery brytyjskiej firmy Enigma zbudowane często na ramie tytanowej (np. model Etape) oraz osprzęcie szosowym firm Campagnolo, Shimano lub Sram.

</doc>
<doc id="1567246" url="https://pl.wikipedia.org/wiki?curid=1567246" title="Bogowie muszą być szaleni">
Bogowie muszą być szaleni

Bogowie muszą być szaleni (ang. "The Gods Must Be Crazy") – komedia przygodowa z 1980 roku osadzona w realiach Botswany i Południowej Afryki.
Ze względu na swoją popularność film doczekał się czterech następnych części, z których trzy ostatnie nakręcono w Hongkongu.
Fabuła.
Głównym wątkiem są przygody Xi, Buszmena z pustyni Kalahari, nieznającego wcześniej świata poza terenami, gdzie mieszka jego plemię (grany przez Nǃxau, rolnika z Namibii, posługującego się językiem buszmeńskim). Pewnego dnia na terenie plemienia pojawia się szklana butelka po coca-coli. Przedmiot wywołuje wiele kłótni, przez co Xi wyrusza do bogów, by oddać ich rzecz. Xi po drodze napotyka mikrobiologa oraz nauczycielkę, których uznaje za bogów. W trakcie przygody ma on także konfrontację z terrorystami.

</doc>
<doc id="1567249" url="https://pl.wikipedia.org/wiki?curid=1567249" title="Tryptyk z Pokłonem Trzech Króli, Obrzezaniem i Wniebowstąpieniem Chrystusa">
Tryptyk z Pokłonem Trzech Króli, Obrzezaniem i Wniebowstąpieniem Chrystusa

Tryptyk z Pokłonem Trzech Króli, Obrzezaniem i Wniebowstąpieniem Chrystusa – obraz włoskiego malarza Andrea Mantegna, namalowany ok. 1466 roku. 
Historia obrazu.
Trzy obrazy pierwotnie nie były tryptykiem, lecz stanowiły cykl osobnych malowideł stworzonych na zlecenie Ludovicia Gonzagi, prawdopodobnie dla kaplicy pałacu San Giorgo w Mantui. W późniejszym czasie obrazy znalazły się w zbiorach don Antonia de Medici. W 1827 roku trzy kwatery, w których znajdowały się obrazy połączono neorenesansową ramą tworząc tryptyk. W takiej formie dzieła przetrwały do dzisiaj. Obecnie obrazy znajdują się we Florencji w galerii Uffizi w sali Correggia. 
Opis obrazu.
Środkowa część tryptyku przedstawia na tle pokruszonych skał trzech króli Melchiora, Kacpra i Baltazara. Postacie ubrane są w kolorowe szaty. Tradycyjnie są oni w różnym wieku. Najstarszy klęczy tuż przed dzieciątkiem, starszy stoi za nim trzymając dar w ręku. Ostatni najmłodszy, klęczy z wyciągniętym darem. Za nimi znajduje się barwny orszak królewski. 
Z lewej strony znajduje się scena Wniebowstąpienia Chrystusa wznoszonego przez aniołów. Pod nim znajdują się postacie Matki Boskiej i dwunastu apostołów. Z prawej strony przedstawiono scenę obrzezania wraz z ofiarowaniem. Postacie stoją we wnętrzu pomieszczenia w stylu klasycznym, ozdobionym marmurami, z bogatą ornamentyką i reliefami w lunetach. Po lewej stronie stoi św. Józef z koszykiem z dwiema turkawkami przeznaczonymi na ofiarę zgodnie z prawem mojżeszowym. Nad postaciami Mantegna umieścił dwa reliefy ukazujące ofiarowanie Izaaka oraz Mojżesza z tablicami dziesięcioro przykazań. Takie nawiązanie do Starego Testamentu było charakterystyczne w średniowiecznych scenach. Przykładem tego może być obraz Ambrogio Lorenzetti pt. "ofiarowanie Jezusa w świątyni" i znajdujący się tam posąg Mojżesza.&lt;br&gt; Obrazy przedstawione są z bogactwem szczegółów i z dużą plastycznością.

</doc>
<doc id="1567250" url="https://pl.wikipedia.org/wiki?curid=1567250" title="Max Slevogt">
Max Slevogt

Max Slevogt (ur. 8 października 1868 w Landshut, zm. 20 września 1932 w Leinsweiler-Neukastel) – niemiecki impresjonista, najbardziej znany ze swoich pejzaży. Wraz z Lovisem Corinthem i Maxem Liebermannem, jeden z czołowych reprezentantów niemieckiego stylu plenerowego.
Życiorys.
W latach 1885–1889 studiował na Akademii Sztuk Pięknych w Monachium, a jego wczesne prace, utrzymane w ciemnej tonacji, stanowią przykład dominującego w Monachium stylu. W 1889 roku Slevogt odwiedził Paryż, gdzie uczęszczał do Académie Julian. W 1896, rysował karykatury dla magazynów "Simplicissimus" i "Jugend". W roku 1897 miał swoją pierwszą indywidualną wystawę w Wiedniu.
Pod koniec XIX wieku kolorystyka jego prac stała się jaśniejsza. W 1900 odwiedził ponownie Paryż, gdzie jego praca "Szeherazada" została wystawiona w niemieckim pawilonie podczas wystawy światowej. W tym samym czasie duży wpływ na Slegovta wywarło malarstwo Edouarda Maneta. W 1901 dołączył do stowarzyszenia "Berliner Secession".
W 1914 odbył podróż do Egiptu, której owocem było 21 płócien, a także liczne akwarele i szkice; w podróży powrotnej zatrzymał się we Włoszech.
Po wybuchu I wojny światowej został wysłany na zachodni front jako oficjalny malarz wojenny. Doświadczenia wojenne przyniosły poszukiwanie nowego stylu, który mógłby wyrazić okropieństwa wojny. W tym samym czasie Slevogt został członkiem królewskiej akademii sztuki w Berlinie.
W 1924 zaprojektował scenografię do opery Don Giovanni Mozarta w operze w Dreźnie. W 1929 zorganizowana została w Berlinie duża wystawa z okazji 60. urodzin Slevogta. Pod koniec życia pracował w Ludwigshafen nad Renem nad freskiem, który został zniszczony podczas bombardowania w czasie II wojny światowej.
Dzieła w Polsce.
W Muzeum Narodowym w Warszawie znajdują się: "Krajobraz z widokiem na Landau" (1909), "Winobranie", "Faun i dziewczyna" (1905) a w Muzeum Narodowym w Szczecinie "Portret tancerki Antonii Mercé" (1926)

</doc>
<doc id="1567256" url="https://pl.wikipedia.org/wiki?curid=1567256" title="Ulica Balonowa">
Ulica Balonowa

Ulica Balonowa – nazwa ulic w Polsce.

</doc>
<doc id="1567258" url="https://pl.wikipedia.org/wiki?curid=1567258" title="Santa Maria del Fiore">
Santa Maria del Fiore



</doc>
<doc id="1567259" url="https://pl.wikipedia.org/wiki?curid=1567259" title="Reprezentacja Gagauzji w piłce nożnej mężczyzn">
Reprezentacja Gagauzji w piłce nożnej mężczyzn

Piłkarska reprezentacja Gagauzji w piłce nożnej – zespół, reprezentujący autonomiczne terytorium Gagauzji (Mołdawia), jednak nie należący do FIFA.

</doc>
<doc id="1567260" url="https://pl.wikipedia.org/wiki?curid=1567260" title="Niebieski szlak turystyczny Biała - Grybów">
Niebieski szlak turystyczny Biała - Grybów



</doc>
<doc id="1567261" url="https://pl.wikipedia.org/wiki?curid=1567261" title="Woreczek krtaniowy">
Woreczek krtaniowy

Woreczek krtaniowy (łac. "sacculus laryngis"), inaczej przydatek kieszonki krtaniowej ("appendix ventriculi laryngis") nazywany potocznie "workiem krtaniowym, gardzielowym" lub "rezonansowym" – uchyłek kieszonki krtaniowej występujący u większości ssaków łożyskowych, w tym u wszystkich naczelnych. Znajduje się w przedniej, środkowej części krtani. Pokryty jest licznymi gruczołami śluzowymi. Mięśnie otaczające woreczek krtaniowy ściskają go, powodując wyciśnięcie zawartej w nim wydzieliny na więzadła głosowe.
Woreczek krtaniowy u ssaków naczelnych występuje w kilku typach morfologicznych, parzyście lub pojedynczo, u niektórych (gibonowate, wyjce) może być nadymany powietrzem tworząc na gardle wór, który u siamanga osiąga rozmiar jego głowy. U tych gatunków ma duże znaczenie w komunikacji głosowej osobników dorosłych. Prawdopodobnie pełni funkcję komory rezonansowej wzmacniającej dźwięki wydawane przez zwierzę, ale dotychczasowe badania na rezusach nie potwierdzają istotnego wpływu obecności woreczka na wydawany przez nie dźwięk. Natomiast u waleni woreczek krtaniowy może mieć wpływ nie tylko na wytwarzanie dźwięków, ale też na gospodarkę tlenem i termoregulację.

</doc>
<doc id="1567262" url="https://pl.wikipedia.org/wiki?curid=1567262" title="Jagdstaffel 40">
Jagdstaffel 40

Jagdstaffel 40 – Königlich Sächsische Jagdstaffel Nr. 40 – Jasta 40s jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w z samolotów i pilotów wchodzących w skład FEA6 Grossenhain 30 czerwca 1917 roku. Organizację eskadry powierzono porucznikowi Eilersowi. Jednostka osiągnęła zdolność bojową 15 sierpnia 1917 roku. Eskadra została przydzielono do Armee Abteilung „A”, W połowie września została przeniesiona w obszar działania Armee Abteilung „C” i stacjonowała w Mars-la-Tour. 15 marca 1918 roku nastąpiła kolejna dyslokacja jednostki w obszar działania 17 Armii, a po miesiącu w obszar działania 4 Armii. W tym sektorze pozostała do końca wojny.
Eskadra walczyła przede wszystkim na samolotach Pfalz D.III, Albatros D.V i Fokker D.VII.
"Jasta 40" w całym okresie wojny odniosła ponad 54 zwycięstwa nad samolotami nieprzyjaciela. W okresie od lipca 1917 do listopada 1918 roku jej straty wynosiły 5 zabitych w walce, 6 rannych oraz 1 zginął w wypadku lotniczym.
Łącznie przez jej personel przeszło 4 asów myśliwskich:

</doc>
<doc id="1567263" url="https://pl.wikipedia.org/wiki?curid=1567263" title="Hemospermia">
Hemospermia



</doc>
<doc id="1567265" url="https://pl.wikipedia.org/wiki?curid=1567265" title="Annika Sorenstam">
Annika Sorenstam



</doc>
<doc id="1567267" url="https://pl.wikipedia.org/wiki?curid=1567267" title="Sigitas Geda">
Sigitas Geda

Sigitas Zigmas Geda (ur. 4 lutego 1943 w rejonie łoździejskim, zm. 12 grudnia 2008 w Wilnie) – litewski poeta, eseista i tłumacz, w 1988 jeden z inicjatorów powstania Sąjūdisu. 
Dzieciństwo i młodość.
Urodził się w rodzinie chłopskiej na Suwalszczyźnie. Po ukończeniu szkoły średniej studiował filologię litewską i liternaturoznawstwo na Wileńskim Uniwersytecie Państwowym, którego absolwentem został w 1966. Początkowo pisywał do czasopism "Kalba Vilnius" i "Mūsų gamta" (Nasza natura), z którymi jednak musiał w 1976 zerwać współpracę z powodów politycznych. 
Działalność literacka.
Debiutował w 1966 tomikiem wierszy "Stopy". Rok później przystąpił do Związku Pisarzy Litewskiej SRR. W 1984 wydał zbiór poezji "Szpak pod księżycem" ("Varnėnas po mėnulio"), za który otrzymał nagrodę republikańską. Później opublikował "Pieśni lat siedmiu" ("Septynių vasarų giesmės", 1991) i "Budowę Babilonu" ("Babilono atstatymas", 1994). Za ostatnią publikację został nagrodzony nagrodą państwową. 
W 2001 ukazał się jego tomik poezji "Sokrates rozmawia z wiatrem" ("Sokratas kalbasi su vėju") uznany przez Litewski Związek Pisarzy za najlepszą książkę roku. 
Od 1992 do śmierci pracował jako redaktor literacki pisma "Ateny Północy" (lit. "Šiaurės Atėnai"). Jego utwory były tłumaczone na języki polski, rosyjski, łotewski, norweski, szwedzki i niemiecki. Wybory jego wierszy ukazały się w tłumaczeniu na angielski, niemiecki i szwedzki. 
Działalność translatorska.
Przekładał m.in. Omara Chajjama, Dantego, François Villona, Novalisa, Adama Mickiewicza, Aleksandra Puszkina, Charles’a Baudelaire’a, Edagara Lee Mastersa, Rainera Marię Rilkego, Georga Trakla. Marinę Cwietajewą, Annę Achmatową, Osipa Mandelsztama, Paula Celana, Czesława Miłosza, Iosifa Brodskiego, Giennadija Ajgiego, Wisławę Szymborską.
Działalność polityczna.
W 1988 znalazł się w grupie 35 inicjatorów powołania Sąjūdisu. Jednocześnie pełnił w latach 1988-90 funkcję sekretarza Związku Pisarzy Litewskiej SRR.
Życie prywatne.
W 2007 stanął przed sądem z oskarżenia o naruszenie integralności cielesnej swojej córki Uršulė. Został uznany za winnego zaatakowania córki nożem podczas kłótni domowej i skazany na karę trzech lat pozbawienia wolności. Na dzień przed śmiercią wyznał swą winę i wsparty przez córkę poprosił o przesunięcie wykonania kary. Od dłuższego czasu był uzależniony od alkoholu. 
Recepcja polska.
W 2004 wyszedł wybór polski pt. "Śpiewy Jadźwingów" w przekładzie Sigitasa Birgelisa, Izabeli Korybut-Daszkiewicz, Łucji Matusiak, Marcina Niemojewskiego i Joanny Tabor (wydawnictwo EX LIBRIS, Warszawa). Jeden z najważniejszych utworów Gedy przełożył Leszek Engelking (przekład ukazał się w piśmie Gościniec Sztuki). 

</doc>
<doc id="1567273" url="https://pl.wikipedia.org/wiki?curid=1567273" title="Subsydium produkcji krajowej">
Subsydium produkcji krajowej

Subsydium produkcji krajowej to rodzaj wsparcia udzielonego przez rząd krajowym podmiotom gospodarczym. Przez swój wpływ na zmniejszenie kosztów wytwarzania ma bezpośredni wpływ na wielkość eksportu i importu danego kraju.
Cechą różniącą subsydium produkcji krajowej od subsydium eksportowego jest to, że podmiot gospodarczy otrzymuje je wraz z podjęciem produkcji danego dobra, a nie dopiero wraz z jego wywozem. Poza tym o subsydiowaniu produkcji krajowej mówimy wówczas, gdy jego celem jest wyeliminowanie lub ograniczenie importu danego dobra lub też osiągnięcie innych istotnych celów gospodarczych i społecznych (np. spadek bezrobocia), a nie jak w przypadku subsydium eksportowego uzyskania nadwyżki eksportowej danego dobra lub zwiększenia już występującego eksportu.
Do dóbr, których wytwarzanie jest w dużym stopniu subsydiowane , należą produkty rolne. Udział subsydiów w cenie produktów rolnych w Polsce przekracza 20%.

</doc>
<doc id="1567277" url="https://pl.wikipedia.org/wiki?curid=1567277" title="Ulica Legionów">
Ulica Legionów

Ulica Legionów – popularna nazwa ulic w Polsce.

</doc>
<doc id="1567279" url="https://pl.wikipedia.org/wiki?curid=1567279" title="Gunnar Andersen (1909–1988)">
Gunnar Andersen (1909–1988)

Gunnar Andersen (ur. 26 lutego 1909, zm. 1988) – norweski skoczek narciarski, mistrz świata z 1930.
Przebieg kariery.
W 1930 zdobył złoty medal podczas Mistrzostw Świata w Narciarstwie Klasycznym. Zawody rozgrywane były na Holmenkollbakken w Oslo, obiekcie o punkcie konstrukcyjnym usytuowanym na 50 metrze. Andersen skoczył 48,5 oraz 48 metrów. Tytuł mistrzowski zapewnił sobie pokonując sto czterdziestu siedmiu rywali.
Rok później wystartował w mistrzostwach świata w niemieckim Oberhofie. Po dwóch skokach na odległość 50 metrów Andersen zajął odległe, 52. miejsce.

</doc>
<doc id="1567280" url="https://pl.wikipedia.org/wiki?curid=1567280" title="Subsydium eksportowe">
Subsydium eksportowe



</doc>
<doc id="1567288" url="https://pl.wikipedia.org/wiki?curid=1567288" title="Rickrolling">
Rickrolling



</doc>
<doc id="1567292" url="https://pl.wikipedia.org/wiki?curid=1567292" title="Drużynowe mistrzostwa RFN na żużlu">
Drużynowe mistrzostwa RFN na żużlu

Drużynowe Mistrzostwa RFN w sporcie żużlowym - coroczny cykl zawodów mający wyłonić najlepszą drużynę klubową w Republice Federalnej Niemiec.
Medaliści.
Lista klubów, które stawały na podium w Drużynowych Mistrzostwach RFN na przestrzeni lat 1973-1990:

</doc>
<doc id="1567293" url="https://pl.wikipedia.org/wiki?curid=1567293" title="Drużynowe mistrzostwa NRD na żużlu">
Drużynowe mistrzostwa NRD na żużlu

Drużynowe Mistrzostwa NRD w sporcie żużlowym - coroczny cykl zawodów mający wyłonić najlepszą drużynę klubową w Niemieckiej Republice Demokratycznej.
Medaliści.
Lista klubów, które stawały na podium w Drużynowych Mistrzostwach NRD na przestrzeni lat 1965-1990:

</doc>
<doc id="1567297" url="https://pl.wikipedia.org/wiki?curid=1567297" title="Jiangmen">
Jiangmen

Jiangmen (chiń. 江门; pinyin: "Jiāngmén") – miasto o statusie prefektury miejskiej w południowych Chinach, w prowincji Guangdong, port śródlądowy i kabotażowy w delcie Rzeki Perłowej. W 2010 roku liczba mieszkańców miasta wynosiła 631 850. Prefektura miejska w 1999 roku liczyła 3 798 405 mieszkańców. Ośrodek przemysłu cukrowniczego, rybnego, maszynowego i papierniczego.
Siedziba rzymskokatolickiej diecezji Jiangmen.
Historia.
Port w Jiangmen został otwarty dla zachodnich statków w 1904 roku. Wraz z otwarciem na świat rozpoczął się dynamiczny rozwój miasta. W mieście zaczęto wznosić budynki w stylu zachodnim; rozbudowano też port morski. Rozwój miasta jest oparty w znacznej mierze na handlu morskim.
Miasto otrzymało prawa miejskie w 1951 roku a wkrótce potem stało się siedzibą prefektury.
Geografia.
Miasto leży nad rzeką Xi Jiang, na wschód od delty Rzeki Perłowej, około 100 kilometrów od Kantonu. 
Miasto leży w strefie klimatu subtropikalnego z wpływami prądów monsunowych. Średnia roczna amplituda temperatury w Jiangmen wynosi 21,8 °C.
Podział administracyjny.
Prefektura miejska Jiangmen podzielona jest na:
Gospodarka.
Miasto szybko się rozwija oraz dynamicznie pozyskuje nowych inwestorów. Zarząd miasta otrzymuje pomoc od władz centralnych na rozwój informatyzacji miasta oraz rozwoju nowych technologii. 
Miasto posiada własną dzielnicę biznesową a ścisłe centrum podzielone jest na dwie rozwijające się dzielnice handlowe. Wokół jeziora Yinzhou powstają nowe fabryki oraz przedsiębiorstwa przemysłu lekkiego. Region na północ od jeziora osiąga najlepsze wskaźniki rozwoju i właśnie tam lokują swój kapitał strategiczni inwestorzy.
W innych częściach miasta ulokowano inne gałęzie gospodarcze, takie jak przemysł motoryzacyjny, elektroniczny, przetwórczy oraz papierniczy. Na południu miasta w ostatnich latach powstały olbrzymie fabryki pralek i innych produktów AGD, wyrobów elektronicznych firmy ABB oraz przetwórstwa żywności Lee Kum Kee.
Jiangmen jest największym portem rzecznym w prowincji Guangdong. Wokół portu rozwinął się przemysł stoczniowy oraz petrochemiczny.

</doc>
<doc id="1567304" url="https://pl.wikipedia.org/wiki?curid=1567304" title="Niżnia Granacka Szczerbina">
Niżnia Granacka Szczerbina

Niżnia Granacka Szczerbina (słow. "Dolná Granátová štrbina", niem. "Untere Granatenwandscharte", węg. "Alsó Gránátfalcsorba") – jedna z przełęczy w masywie Granatów Wielickich, w słowackich Tatrach Wysokich. Stanowi ona najniższe obniżenie grani pomiędzy Dwoistą Turnią a Wielką Granacką Turnią. Należy do grupy Granackich Turni – wyższej z dwóch części Granatów Wielickich.
Pomiędzy Niżnią Granacką Szczerbiną a wierzchołkiem Dwoistej Turni wznosi się kilka drobniejszych turni i przełączek:
Niżnia Granacka Szczerbina stanowi dogodny dostęp do grani Granatów Wielickich. Zdobywana była już od dawna przez myśliwych, zarówno z Doliny Wielickiej jak i Sławkowskiej. Przełęcz nie jest dostępna dla turystów, nie prowadzą na nią żadne znakowane szlaki turystyczne.
Historia.
Pierwsze wejścia turystyczne:

</doc>
<doc id="1567305" url="https://pl.wikipedia.org/wiki?curid=1567305" title="Amurskij Sudostroitielnyj Zawod">
Amurskij Sudostroitielnyj Zawod

Amurskij Sudostroitielnyj Zawod w Komsomolsku nad Amurem – największa rosyjska stocznia na rosyjskim dalekim wschodzie, założona w 1936 roku jako Zakład nr 199 imienia Leninowskiego Komsomołu ("zawod No.199 imieni Leniskogo Komsomoła"). Do dziś, w stoczni wybudowano 270 jednostek, w tym:

</doc>
<doc id="1567318" url="https://pl.wikipedia.org/wiki?curid=1567318" title="Andrzej Bohomolec">
Andrzej Bohomolec

Andrzej Bohomolec (ur. 22 listopada 1900 w Rozentowie, zm. 12 grudnia 1988 w Edmonton) – polski kawalerzysta i żeglarz, pisarz. Wraz z dwoma towarzyszami przepłynął Ocean Atlantycki na jachcie „Dal”, w 1933/34 roku.
Życiorys.
Urodził się w rodzinie ziemiańskiej Filipa Bohomolca i Charlotte (Karoliny) z Sienkiewiczów w Rozentowie, który znajduje się dzisiaj w granicach Łotwy. Jego rodzina, według legendy rodzinnej, wywodziła się w prostej linii z dawnych kniaziów mińskich. Ukończył szkołę średnią, a następnie szkołę kawaleryjską w Grudziądzu. 
Od lipca 1918 służył w Armii Hallera we Francji, następnie w Wojsku Polskim. Brał udział w wojnie polsko-bolszewickiej. Na stopień rotmistrza został mianowany ze starszeństwem z 1 stycznia 1936 i 12. lokatą w korpusie oficerów kawalerii.
Od 1 kwietnia 1937 był zatrudniony w Ministerstwie Spraw Zagranicznych. W 1938 był radcą Referatu Sowieckiego w Wydziale Wschodnim (P.III) MSZ. W 1939 pracował jako chargé d’affaires w Szanghaju.
W 1940 przyłączył się ochotniczo do Polskich Sił Zbrojnych we Francji. Po klęsce Francji został ewakuowany do Wielkiej Brytanii. Został ciężko ranny w kampanii libijskiej (Tobruk). Po wyzdrowieniu, w październiku 1943 został przydzielony do 1 samodzielnej kompanii komandosów, będącej na stanie osobowym 2 batalionu strzelców „Kratkowanych Lwiątek”, gdzie pełnił funkcję oficera łącznikowego i brał udział w walkach we Włoszech (m.in. Sangro, Garigliano i Pescopennataro, gdzie pełnił rolę dowódcy odcinka Capracotta). Tuż po wyzwoleniu Paryża został odesłany do Polskiej Misji Wojskowej na stanowisko szefa sztabu. Służbę zakończył w stopniu majora. Za swoje czyny został odznaczony Orderem Virtuti Militari.
Po demobilizacji nie wrócił do kraju, lecz wyemigrował do Kanady. Osiadł na południu prowincji Alberta (Kevisville), gdzie jako ranczer („Arrowhead Ranch”) zajął się hodowlą byków. Po pewnym czasie sprzedał swoją posiadłość i kupił, wraz z żoną Andre, nowe duże ranczo, położone w Crows Nest Pass, koło miasteczka Coleman w Górach Skalistych, istniejące do dzisiaj, znane pod nazwą „Bohomolec Ranch”. W uznaniu jego zasług wojennych, królowa Elżbieta II nadała mu 17 października 1960 tytuł honorowego pułkownika (Honorary Lieutenant Colonel) 19th Alberta Dragoons RCAC.
Wyprawa żeglarska.
5 czerwca 1933 na jachcie Dal, wraz z dwoma towarzyszami, rozpoczął rejs z Gdyni do Chicago. Rejs zaplanowany w bezpiecznej – jak się wydawało – trasie pasatowej. Pomimo tej ostrożności, jacht, wraz z załogą, dostał się w oko cyklonu. Pomimo niebezpieczeństw 11 czerwca 1934 załoga dotarła do Nowego Jorku, by kontynuować rejs kanałami i przez Wielkie Jeziora, do Chicago (24 sierpnia 1934).
Uczestnicy wyprawy w latach 1933–1934: kapitan jachtu – por. ułanów Andrzej Bohomolec, załoga – por. ułanów Jan Witkowski (powrócił do Polski z Bermudów), por. mar. handl. Jerzy Świechowski. 

</doc>
<doc id="1567319" url="https://pl.wikipedia.org/wiki?curid=1567319" title="Mielina">
Mielina



</doc>
<doc id="1567320" url="https://pl.wikipedia.org/wiki?curid=1567320" title="Absolutny parytet siły nabywczej">
Absolutny parytet siły nabywczej

Absolutny parytet siły nabywczej – najprostsza forma parytetu siły nabywczej – teorytycznej konstrukcji pomocnej przy przewidywaniu kursu walutowego oraz pozwalającej na określenie, czy zmiana kursu postępuje zgodnie ze zmianą cen.
Rozbieżność pomiędzy kursem walutowym a parytetowym jest tym większa, im większa jest stopa inflacji. W przypadku niewielkiego wskaźnika inflacji zmiany cen są głównym czynnikiem określającym poziom kursu. Związek pomiędzy kursem rzeczywistym a kursem parytetowym jest też wyraźniejszy w długim okresie.
Według absolutnego parytetu siły nabywczej poziom kursu walutowego kraju X, wyrażony w walucie kraju Y, jest opisywany przez relację poziomu cen w kraju X do poziomu cen w kraju Y.
gdzie:
Zatem podstawowe znaczenie dla określenia poziomu kursu walutowego ma poziom cen w kraju i za granicą. Warunkiem zachowania porównywalności cen jest uwzględnianie tych samych dóbr. Najprostszym rozwiązaniem jest posługiwanie się prawem jednej ceny tak jak w przypadku "Big Mac Index", gdzie uwzględniana jest cena hamburgera (Big Mac) sprzedawanego w sieci McDonald’s na całym świecie. W przypadku wielu dóbr bardzo istotny jest dobór odpowiednich towarów do koszyka dóbr – o zbliżonej dostępności i jakości oraz takich, które rzeczywiście są powszechnie używane. Ponadto należy wziąć pod uwagę różnice w dziedzinie subwencjonowania cen niektórych towarów i zakresu stosowania podatków pośrednich.
Posługiwanie się metodą absolutnego parytetu siły nabywczej, biorąc pod uwagę ceny wielu towarów, nastręcza wiele trudności. Dlatego często wykorzystywanym miernikiem jest względny parytet siły nabywczej, który bierze pod uwagę różnicę w tempie zmian cen, a nie różnicę poziomu cen.

</doc>
<doc id="1567321" url="https://pl.wikipedia.org/wiki?curid=1567321" title="Jan Ślaski (oficer)">
Jan Ślaski (oficer)

Jan Ślaski (ur. 7 lutego 1891 w Wyżniance, zm. 14 czerwca 1946 w Edynburgu) – pułkownik lekarz weterynarii Wojska Polskiego.
Życiorys.
Urodził się 7 lutego, 15 marca lub 21 marca 1891. W czasie I wojny światowej walczył w Legionach Polskich. Był oficerem – lekarzem weterynarii 1 pułku artylerii Legionów. 11 marca 1917 roku otrzymał polecenie wyjazdu do Garwolina celem zapoznania się z organizacją i wyposażeniem niemieckiego szpitala koni, który po wyleczeniu koni niemieckich przeszedł do dyspozycji Legionów Polskich.
W dwudziestoleciu międzywojennym był długoletnim naczelnym lekarzem weterynarii i szefem służby weterynaryjnej Okręgu Korpusu nr III z siedzibą dowództwa w Grodnie. Pełniąc służbę na wymienionych stanowiskach służbowych pozostawał na ewidencji Kadry Okręgowego Szpitala Koni Nr 3, a następnie kadry oficerów weterynaryjnych. Z dniem 1 czerwca 1935 został przeniesiony do Departamentu Zdrowia Ministerstwa Spraw Wojskowych na stanowisko zastępcy szefa departamentu do spraw weterynarii. Na tym stanowisku pozostawał do września 1939.
Został osadnikiem wojskowym w osadzie Podczernicha (gmina Hoża).
Niewątpliwie służba w Legionach i Okręgu Korpusu Nr III zaważyła na decyzji marszałka Edwarda Śmigłego-Rydza o wyznaczeniu go na szefa służby weterynaryjnej w Kwaterze Głównej Naczelnego Wodza. Na tym stanowisku odbył kampanię wrześniową 1939.
Zmarł 14 czerwca 1946. Został pochowany na cmentarzu Corstorphine Hill w Edynburgu.

</doc>
<doc id="1567323" url="https://pl.wikipedia.org/wiki?curid=1567323" title="Eduard Ritter von Schleich">
Eduard Ritter von Schleich

Eduard Ritter von Schleich (ur. 9 sierpnia 1888 w Bad Tölz, zm. 15 listopada 1947 w Monachium) – niemiecki as lotnictwa.
Służba przed i w trakcie I wojny światowej.
Eduard Schleich w wieku 20 lat zaciągnął się do 11 Bawarskiego Pułku Piechoty. W 1914, kiedy wybuchła wojna, dowodził kompanią na froncie zachodnim. 20 sierpnia 1914 został ciężko ranny i trafił do szpitala. Po wyleczeniu złożył podanie o przeniesienie do lotnictwa i wiosną 1915 został pilotem dwumiejscowego Rolanda C.II we Fl. Abt. 2b. W czasie jednego z lotów został ranny w rękę odłamkiem pocisku przeciwlotniczego, ale kontynuował lot i udało mu się wykonać zadanie bojowe.
Służba jako pilot myśliwski.
Po ponownym pobycie w szpitalu został przeniesiony do Jagdstaffel 28, gdzie latał m.in. na zdobycznym Nieuporcie. Wykazywał się dużym talentem, został więc skierowany na szkolenie specjalistyczne dla pilotów myśliwskich.
W marcu 1917 dowodził już Jagdstaffel 21. Pierwsze zwycięstwo odniósł 5 maja 1917, gdy jego ofiarą padł Spad. Kiedy 27 czerwca zginął jego przyjaciel Erich Limpert, Schleich przemalował swojego Albatrosa na czarno. W sierpniu 1917 Schleich zestrzelił 7 samolotów wroga, we wrześniu 17.
Kiedy po przebytej chorobie już po trzech dniach wystartował do lotu bojowego, okazało się, że z minuty na minutę stawał się coraz słabszy i musiał podjąć decyzję o powrocie na lotnisko. W czasie lotu powrotnego zaatakowały go 3 Spady – Schleichowi udało się zestrzelić jeden z nich. Następne 5 miesięcy musiał jednak spędzić w szpitalu.
Po powrocie został dowódcą bawarskiej Jagdstaffel 32b. 14 czerwca 1918 został odznaczony bawarskim orderem Maxa-Josepha, co dawało mu prawo do tytułu szlacheckiego. Później Eduard Ritter von Schleich mianowany został dowódcą JG 4b, w skład którego wchodziły bawarskie Jagdstaffeln (Jastas). Do końca wojny odniósł w sumie 35 zwycięstw powietrznych.
Okres międzywojenny i II wojny światowej.
Po wojnie był pilotem Lufthansy i działaczem aeroklubu monachijskiego, a w latach 30. powrócił do służby. W 1938, po szkoleniu na bombowcach nurkujących, został mianowany dowódcą pułku Junkersów 87. Trzy lata później, podczas II wojny światowej, został awansowany na generała, musiał jednak zrezygnować ze służby ze względów zdrowotnych.
Galeria.
"Oberleutnant" Eduard von Schleich – nowy dowódca Jagdstaffel 21 – w kabinie swojego Albatrosa D.V; 1918:

</doc>
<doc id="1567324" url="https://pl.wikipedia.org/wiki?curid=1567324" title="Zakręt czołowy przyśrodkowy">
Zakręt czołowy przyśrodkowy

Zakręt czołowy przyśrodkowy () – struktura anatomiczna kresomózgowia, otaczająca bruzdę obręczy. Wzdłuż górnego brzegu półkuli łączy się z zakrętem czołowym górnym, a od tyłu sąsiaduje z płacikiem okołośrodkowym.

</doc>
<doc id="1567325" url="https://pl.wikipedia.org/wiki?curid=1567325" title="Carsten Pump">
Carsten Pump

Carsten Pump (ur. 30 września 1976 w Dreźnie) – niemiecki biathlonista. Zadebiutował w biathlonie podczas Pucharu Europy w roku 1999. Zdobył brązowy medal w sprincie na mistrzostwach Europy w Forni Avoltri w roku 2003. Na Mistrzostwach Europy w Nowosybirsku w roku 2005 zdobył złoty medal w biegu indywidualnym, srebrny w biegu pościgowym oraz brązowy w sztafecie w składzie: Jörn Wollschläger, Carsten Heymann, Hansjörg Reuter. Starty w Pucharze Świata rozpoczął zawodami w Östersund w 2002 roku zajmując wtedy w sprincie 26. miejsce. Jego dotychczasowy najlepszy wynik to 3. miejsce na zawodach w Kontiolahti w sprincie w 2007.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1567326" url="https://pl.wikipedia.org/wiki?curid=1567326" title="Jan Markowski (robotnik)">
Jan Markowski (robotnik)

Jan Markowski (ur. ok. 1889 roku – zm. 16 stycznia 1906 roku) – robotnik lubelski, prawdopodobny sprawca zamachu na naczelnika lubelskiej stacji kolejowej Iwana (wedle innej wersji Wasyla) Szpakowa, stracony bez wyroku sądu.
10 stycznia 1906 roku (28 grudnia 1905 roku starego stylu) Szpakow, znienawidzony jako denuncjator i prześladowca strajkujących kolejarzy, uczestniczył w pogrzebie jednego ze swoich podwładnych; orszak szedł ulicą Zamojską. Niedaleko ulicy Królewskiej młody mężczyzna podszedł do Szpakowa i zabił go strzałem z rewolweru. Zamachowiec zbiegł i ukrył się w jednej z pobliskich kamienic. Podczas rewizji, w mieszkaniu maszynisty Mieczysława Różyckiego zatrzymano zachowującego się podejrzanie Markowskiego. Trzej uczestnicy pogrzebu rozpoznali w nim zamachowca. 
Poinformowany o zamachu warszawski generał-gubernator Gieorgij Skałon polecił rozstrzelać zabójcę. Na tej podstawie generał-lejtnant Eugeniusz Kakurin 13 stycznia 1906 roku (31 grudnia 1905 roku starego stylu) wydał postanowienie nr 37, skazujące Jana Markowskiego na śmierć przez rozstrzelanie. Kaźń miała miejsce 16 stycznia (3 stycznia starego stylu) 1906 roku w lesie w pobliżu Krępca. Zgodnie z obowiązującą praktyką, ciało zabitego pochowano w miejscu egzekucji a grób stratowano. Pomimo próśb matki skazanego, nie wskazano jej miejsca pogrzebania zwłok syna. 
Późniejsze śledztwo wskazało na fakt śledzenia przez Markowskiego naczelnika Szpakowa oraz ujawniło kierowanie przez Różyckiego strajkami na kolei. Tym samym winę Markowskiego można uznać za prawdopodobną. Niemniej egzekucja Jana Markowskiego była jedynym przypadkiem zastosowania w guberni lubelskiej prawa karania śmiercią bez wyroku sądu, wyinterpretowanego z art. 12 przepisów o stanie wojennym. Kaźń ta odbiła się szerokim echem w prasie socjalistycznej.

</doc>
<doc id="1567329" url="https://pl.wikipedia.org/wiki?curid=1567329" title="Hapoel Petach Tikwa">
Hapoel Petach Tikwa

Hapoel Petach Tikwa (hebr. הפועל פתח תקווה) – izraelski klub piłkarski, grający obecnie w Liga Leumit, mający siedzibę w mieście Petach Tikwa, drugim pod względem znaczenia ośrodku przemysłowym w kraju.
Historia.
Klub został założony w 1934 r. W 1945 r. klub dotarł do finału Pucharu Izraela, lecz przegrał z Hapoelem Tel Awiw. W 1949 r. klub znalazł się wśród założycieli izraelskiej ligi piłkarskiej. W 1976 r. Hapoel spadł z ligi, by awansować ponownie w 1978 r. Klub ponownie spadł w 1982 r., aby powrócić w 1985 r.
Stadion.
Pierwsze boisko Hapoelu mieściło się w miejscu obecnej szkoły muzycznej przy ul. Schapiry. W 1940 roku zespół przeniósł się na nowy obiekt przy ul. Abrabanela. W 1967 roku oddano do użytku Stadion Miejski, który odtąd był domową areną Hapoelu (od 1972 roku zespół dzielił go z lokalnym rywalem, drużyną Maccabi). W 2010 roku Stadion Miejski został zamknięty, a obydwa kluby przeniosły się tymczasowo na stadion Ramat Gan. W grudniu 2011 roku oddano do użytku nowy stadion ha-Moszawa, na którym odtąd swoje spotkania rozgrywają zespoły Hapoelu oraz Maccabi.
Linki zewnętrzne.
Oficjalna strona klubu 

</doc>
<doc id="1567330" url="https://pl.wikipedia.org/wiki?curid=1567330" title="Käräjät">
Käräjät

Käräjät – wiece plemienne, na których plemiona ugrofińskie (Finowie bałtyccy) zbierali się w celu omówienia najważniejszych spraw (wojna, budowa twierdz, wymiar sprawiedliwości, podział gruntów, rozstrzyganie sporów). Najważniejszą rolę odgrywała tam starszyzna plemienia (szamani, arystokracja oraz lokalny przywódca). Najczęściej käräjät były zwoływane na wzgórzu lub w miejscu kultu religijnego (tzw. sędziowski krąg, ułożony z kamieni, otaczający miejsce zebrań), gdzie według wierzeń duchy i bogowie mieli wysłuchiwać przemawiających i pomagać im w podjęciu właściwej decyzji. Każdy uczestnik wiecu musiał przysiąc przed bogami, że nie dopuści się kłamstwa w czasie obrad.
W poszczególnych plemionach ich przebieg nieco się różnił. Szczególnie praktykowano ten sposób podejmowania decyzji w IX–XIII wieku, kiedy plemiona fińskie tworzyły organizmy przedpaństwowe. Wówczas wspólnota składająca się z kilku lub kilkunastu wsi tworzyła jednostkę terytorialną, zwaną w Finlandii "pitäjä" (w Estonii i wśród Liwów "kihelkond", w kronice Henryka Łotysza nazywaną "kilegund") i składała się z kilku lub kilkunastu wsi. Jego odpowiednikiem wśród Słowian pełniło opole i odgrywało ono zbliżoną rolę. W IX-X wieku wyodrębniły się związki wyższego rzędu, zwane "maakunta" (maakond w Estonii i wśród Liwów). Kilka takich jednostek tworzyło plemię (heimo), o losach którego najprawdopodobniej decydował "wielki wiec" - ylikäräjät, w którym brali udział przywódcy poszczególnych maakond. System ten prawdopodobnie mógł powstać dopiero w XI-XII wieku i z czasem wśród niektórych plemion można zaobserwować spadek roli starszyzny na rzecz władzy książęcej (np. Lembitu z Lehola w Estonii). Przypuszcza się, że wielki wiec decydował o sprawach obronności, kultu religijnego, prawa zwyczajowego oraz stał na straży rozwoju handlu. Ustrój ten określa się mianem demokracji plemiennej, występującej także u Bałtów, Słowian i Germanów, ale w późniejszym okresie doszło do rozwoju zależności feudalnych.
Wśród germańskich ludów żyjących w Skandynawii odpowiednikiem käräjät był thing. W Finlandii utraciły one znaczenie po przyłączeniu kraju do Szwecji w 1249 roku, gdy regent Jarl Birger zreformował administrację królestwa i ograniczył wpływy thingów na rzecz Rady Królewskiej. Käräjät przekształciły się w lokalny sejmik, który w ciągu kilkuset lat stworzył podwaliny pod rozwój fińskiego parlamentaryzmu. W Estonii i na Łotwie system ten został całkowicie rozbity w wyniku podboju przez Zakon Kawalerów Mieczowych. Krzyżowcy w okresie podbojów zawierali sojusze z pojedynczymi przywódcami, w celu pokonania innych, rozbijając tym samym jedność plemienia, a później przeważnie im ją odbierali i nadawali przybyszom z Niemiec. Wotowie, Iżorowie, którzy mieszkali w Ingrii oraz Wepsowie (tereny na wschód od Jeziora Ładoga) utracili niezależność na rzecz Republiki Nowogrodzkiej na przełomie XII i XIII wieku. Ich ziemie podlegały kolonizacji słowiańskiej, a elity tych plemion uległy z czasem asymilacji. 
W oparciu o jednostki podziału terytorialnego występującego wśród Finów Bałtyckich szwedzcy, krzyżaccy i nowogrodzcy zdobywcy stworzyli własną strukturę administracyjną.

</doc>
<doc id="1567331" url="https://pl.wikipedia.org/wiki?curid=1567331" title="Maccabi Petah Tikwa">
Maccabi Petah Tikwa



</doc>
<doc id="1567332" url="https://pl.wikipedia.org/wiki?curid=1567332" title="Rynek Tadeusza Kościuszki w Białymstoku">
Rynek Tadeusza Kościuszki w Białymstoku



</doc>
<doc id="1567335" url="https://pl.wikipedia.org/wiki?curid=1567335" title="Język juǀʼhoan">
Język juǀʼhoan

Język juǀʼhoan (inne warianty nazwy: , , , ) – jeden z języków Buszmenów (Saan) należących do fyli khoisan, używany w Botswanie i Namibii przez kilka tysięcy osób. Rozróżnia się cztery główne dialekty: epukiro, tsumkwe, rundu i omatako.
Fonetyka.
Juǀʼhoan należy do języków tonalnych, posiada 4 tony. Inną charakterystyczną cechą, podobnie jak w innych językach khoisan są liczne mlaski. Jeden z mlasków występuje także w samej nazwie języka – oznaczony jest pionową kreseczką.
Obecność w mediach.
Film komediowy "Bogowie muszą być szaleni" został nakręcony częściowo w języku juǀʼhoan.

</doc>
<doc id="1567344" url="https://pl.wikipedia.org/wiki?curid=1567344" title="Leszczyny (Kłodzko)">
Leszczyny (Kłodzko)

Leszczyny (zwane inaczej Leszczyną; niem.: "Hasengraben") – historyczna dzielnica Kłodzka, położona w północno-zachodniej części miasta. Powstała w 1. połowie XVIII wieku jako podmiejska osada i został włączona w skład miasta blisko dwieście lat później. Zamieszkuje je kilkuset mieszkańców. Od 2 połowy XX wieku przekształca się w przemysłowe centrum miasta.
Geografia.
Położenie geograficzne.
Leszczyny położone są w północno-zachodniej części Kłodzka. Graniczą na zachodzie z wioskami gminy Kłodzko: Mikowicami i Korytowem, na północy z Gołogłowami (gmina Kłodzko) i Ustroniem (właściwie Ustroniem Dolnym), na wschodzie z osiedlem im. św. Wojciecha, a na południu z Kościelnikami. Od centrum miasta oddalone są o ok. 2,4 km.
Warunki naturalne.
Dzielnica położona jest na wysokości około od 320 do 330 m n.p.m. na rozległym płaskowyżu, będącym centralną częścią Kotliny Kłodzkiej. Leszczyny leżą na terenie dawnego koryta pra-Nysy Kłodzkiej, która niegdyś omijała Forteczną Górę od strony zachodniej. W związku z tym zalegają tu grube warstwy plejstoceńskich osadów rzecznych oraz gliny zwałowe na podłożu moren dennych. Ponadto występują tutaj gliny ceramiczne, w postaci drobnowarstwowych iłów i glinek.
Historia.
Daty wzmianeko miejscowości ijej oficjalnenazwy według źródeł
Powstanie Leszczyn związane jest z działalnością króla Prus Fryderyka II Wielkiego z dynastii Hohenzollernów, który po zdobyciu w 1742 roku Śląska i ziemi kłodzkiej, rozpoczął na szeroką skalę kolonizację tych ziem. W ich czasie w 1748 roku powstały Leszczyny, które składały się z trzech przysiółków. W osadzie tej mieszkał jeden zagrodnik, a każda z poszczególnych części miała własnego właściciela, którymi byli: Georg Kuschel, Caspar Kuschel i von Schenckendorf. Rozbudowa osady trwała do 2. połowy XVIII wieku i miała ona stanowić sieć osad wokół twierdzy kłodzkiej, która ulegała powiększeniu. W tym celu władze pruskie oczyszczały przedpole twierdzy, wysiedlając ludność mieszkającą w pobliżu fortyfikacji, przenosząc ją na większą odległość. Jedną z takich osad były Leszczyny, chociaż nie wyklucza się, że już wcześniej mogły tu istnieć jakieś folwarki miejskie lub mieszczańskie. Leszczyny były osadą rolniczą, która wykorzystywała bliskość Kłodzka i bardzo dobre gleby. W XIX wieku odkryto tu złoża gliny i zbudowano tu dużą cegielnię, która zaopatrywała miasto w cegłę i dachówki.
Po przejęciu Kłodzka w 1945 roku przez władze polskie Leszczyny zostały oficjalnie włączone do miasta. Mimo to wciąż zostały peryferyjnym przedmieściem. Nie rozwinęły się i nie powstały nowe domy. Rozbudowano nieco cegielnię, przemianowując ją na Zakłady Ceramiki Budowlanej, zaś w zabudowaniach pofolwarcznych ulokowano Państwowe Gospodarstwo Rolne. Pewne zmiany nastąpiły w końcu lat 60. XX wieku, kiedy zaczęto lokować w tym miejscu nowe zakłady przemysłowe. Dwadzieścia lat później przez środek Leszczyn przeprowadzono północna obwodnicę Kłodzka (obecna ul. Marszałka Józefa Piłsudskiego).
Po restrukturyzacji polskiej gospodarki mającej miejsce w latach 90. XX wieku, na terenie Leszczyn pod koniec tej dekady powstały liczne przedsiębiorstwa wchodzące w skład podstrefy Kłodzko Wałbrzyskiej Specjalnej Strefy Ekonomicznej „Invest-Park”, założonej w 1997 roku. Spowodowało to częściowy rozwój dzielnicy, która stała się kłodzkim centrum przemysłowym.
Administracja.
Obszar Leszczyn od zawsze dzielił losy polityczno-administracyjne z Kłodzkiem, zostając do niego oficjalnie włączony w 1. połowie XX wieku. Po zakończeniu II wojny światowej znalazł się w granicach Polski. Wszedł jako część Kłodzka w skład województwa wrocławskiego, powiatu kłodzkiego. Z kolei po zmianach w administracji terenowej w latach 70. XX wieku wszedł w skład województwa wałbrzyskiego. W 1999 roku ponownie reaktywowano powiat kłodzki, który wszedł w skład województwa dolnośląskiego.
Na terenie Kłodzka nie występują pomocnicze jednostki administracyjne, takie jak: osiedla, czy dzielnice, dlatego też o większości spraw decyduje samorząd miejski, którego siedziba znajduje się w ratuszu na pl. Bolesława Chrobrego, na Starym Mieście. Mieszkańcy wybierają do Rady Miasta pięciu radnych co 5 lat (do 2018 roku kadencja wynosiła 4 lata), tworząc okręg wyborczy nr 4, wraz z całą północno-zachodnią częścią miasta, położoną na lewym brzegu Nysy Kłodzkiej.
Edukacja i kultura.
Dzielnica nie posiada żadnej placówki kulturalno-oświatowej. Dzieci w wieku 7–15 lat pobierają naukę w mieszczącej się na pobliskim osiedlu Kruczkowskiego – Szkole Podstawowej nr 3 im. kpt. Betleja przy ul. Jana Pawła II 2-4. Po jej ukończeniu młodzież kontynuuje kształcenie w zdecydowanej większości w szkołach średnich położonych w centrum miasta.
Religia.
Większość mieszkańców Leszczyn stanowią wyznawcy Kościoła rzymskokatolickiego. Osiedle wchodzi w skład katolickiej parafii Podwyższenia Krzyża Świętego, powstałej w 1982 roku z wyodrębnienia z parafii Wniebowzięcia Najświętszej Maryi Panny. Obejmuje ona swoim zachodnią część miasta. Jej siedziba znajduje się na terenie osiedla im. Kruczkowskiego. Obecnie funkcję proboszcza sprawuje ks. Julian Rafałko. Parafia ta wchodzi w skład diecezji świdnickiej i dekanatu kłodzkiego.
Architektura i urbanistyka.
Najstarsze zabudowania Leszczyn znajdują się w północno-zachodniej części Kłodzka, a od reszty miasta oddziela je obwodnica północna, powstała w okresie Polskiej Rzeczypospolitej Ludowej. Ich zabudowania są luźno rozrzucone wzdłuż niewielkiego bezimiennego potoku, będącego prawym dopływem Ścinawki.
W skład osiedla wchodzą 4 ulice:
Na Leszczynach ze względu na ich peryferyjne pochodzenie zachowało się wiele obiektów aspirujących do rangi zabytków. Najważniejszym z nich jest dwór przy ul. Zajęczej 9, pochodzący z 2. połowy XIX wieku, wzniesiony na planie prostokąta, z ryzalitem, nakryty dwuspadowym dachem. Jego bryła wzbogacona jest wieżyczką. Poza tym zachował on skromny szczyt. Obok niego wokół dziedzińca znajdują się zabudowania gospodarcze także z XIX wieku.
Poza wspomnianym dworem także inne budowle Leszczyn zasługują na uwagę. Należą do nich mury domów mieszkalnych, z których wiele nosi wyraźne cechy ludowego baroku (szczyt, opaski okienne, łamane dachy). Powstały przeważnie w XIX wieku, ale część z nich na pewno musiała już istnieć wiek wcześniej i zostać w późniejszym czasie przebudowana. Do cenniejszych budynków mieszkalnych należą:
Przy ul. Zajęczej stoi barokowa figura św. Jana Nepomucena z początku XVIII wieku, która jest nieco uszkodzona i stoi na ziemi. W jej pobliżu znajduje się pusty cokół prawdopodobnie po niej. Poza tym w dzielnicy znajduje się kilka krzyży i figur przydrożnych z XIX wieku.
Rekreacja.
Dzielnica ze względu na swój peryferyjny charakter nie posiada szczególnych miejsc rekreacji dla mieszkańców. Każdy z domów posiada z reguły swój własny przydomowy ogródek działkowy.
Na obrzeżach Leszczyn w 2015 roku przy ul. Noworudzkiej 11 otwarto dla zwiedzających park miniatur „Minieuroland”. Składa się on z ponad 40 makiet najznamienitszych budowli z Dolnego Śląska, Ziemi Kłodzkiej, Europy oraz ze świata. Wszystko to znajduje się w otoczeniu pięknego ogrodu, obfitego w tysiące unikatowych gatunków drzew i krzewów. Miniatury przedstawione są w skali 1:25 z zachowaniem najdrobniejszych szczegółów.
Gospodarka.
Dzielnica nie posiada własnej infrastruktury handlowo-gospodarczej. Posiada w miarę dogodne warunki do rozwoju rolnictwa. W okresie PRL-u działało tu Państwowe Gospodarstwo Rolne, a obecnie kilka prywatnych gospodarstw rolniczych. Przez wiele lat charakterystycznym elementem pejzażu Leszczyny była jedyna na ziemi kłodzkiej plantacja chmielu. Znajduje się tutaj także duża cegielnia (Zakład Ceramiki Budowlanej), w których pobliżu znajdują się wyrobiska, z których pobiera się glinę. Część z nich zalana jest wodą. Miejscowe zasoby gliny należą do średnich. Osiągają miąższość d0 10,0 m, a roczne wydobycie wynosi ok. 12–16 tys. m³ i jest w całości przerabiane w miejscowej cegielni.
Po drugiej stronie obwodnicy w kierunku centrum w latach 60. i 70. XX wieku powstały liczne zakłady przemysłowe, w tym. m.in. Fabryka Domów i Kłodzkie Przedsiębiorstwo Budowlane. Większość z tych zakładów na skutek restrukturyzacji gospodarczej w latach 90. XX wieku znalazła się w upadłości. Częściowo na ich miejscu powstały nieliczne przedsiębiorstwa prywatne, w tym m.in. hurtownie. Jednak przełomem okazało się założenie w 1997 roku w tym rejonie kłodzkiej podstrefy Wałbrzyskiej Specjalnej Strefy Ekonomicznej „Invest-Park”, której obszar obecnie wynosi 45,93 ha, z czego do zabudowania pozostaje jeszcze teren 28,82 ha. W miejscu tym działa trzech inwestorów, którymi są:
Infrastruktura.
Transport.
Przez północną granicę dzielnicy przechodzi droga krajowa nr 8 (E67) z Kudowy-Zdroju do przejścia granicznego z Litwą w Budzisku. Jest ona także północną obwodnicą Kłodzka. Z kolei przez północno-wschodnią granicę Leszczyn przechodzi ruchliwa droga wojewódzka nr 381 z Wałbrzycha do Kłodzka. Pozostałe szosy mają charakter dróg lokalnych, a najważniejszą z nich jest ul. Objazdowa przy której zlokalizowane są zakłady przemysłowe.
Komunikacja.
Komunikacje miejską na terenie Leszczyn obsługuje prywatna firma A-Vista, posiadająca na tym terenie dwa przystanki autobusowe: "Kłodzko, ul. Objazdowa – Energetyka" i "Kłodzko, ul. Objazdowa – Steinhoff". Busy tego przewoźnika kursują na trasie: Kłodzko/ul. Szpitalna/Szpital w kierunku Kłodzko/ul. Noworudzka/Galeria.
Dawniej przez ul. Zajęczą kursowały autobusy podmiejskie, które obsługiwane były przez PKS Kłodzko. Zatrzymywały się one na następujących przystanków na terenie Leszczyn: "Urząd Celny" i "Zajęcza", obsługując relację: Kłodzko Dworzec Autobusowy – Korytów/Ruszowice/Kamieniec. Do lat 90. XX wieku linia ta nosiła numer 3.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Leszczyny podlegają pod rejon działania Komendy Powiatowej Straży Pożarnej, mieszczącej się przy ul. Traugutta 7 oraz Komendy Powiatowej Policji w Kłodzku, która ma tutaj swoją główną siedzibę przy pl. Chopina 2. Funkcję dzielnicowego pełni asp. sztab. Rafał Pietrołaj dla ul. Wielisławskiej (Rejon służbowy nr 6). Z ramienia kłodzkiej straży miejskiej VI Rejon Służbowy obsługują: st. insp. Robert Garbowski i mł. strażnik Arkadiusz Pawłowicz.

</doc>
<doc id="1567346" url="https://pl.wikipedia.org/wiki?curid=1567346" title="Ulica Kolejowa">
Ulica Kolejowa

Ulica Kolejowa – popularna nazwa ulic w Polsce;

</doc>
<doc id="1567348" url="https://pl.wikipedia.org/wiki?curid=1567348" title="Joint European Resources for Micro to Medium Enterprises">
Joint European Resources for Micro to Medium Enterprises

JEREMIE "(Joint European Resources for Micro to Medium Enterprises – Wspólne Europejskie Zasoby dla Przedsiębiorstw od Mikro do Średnich)" – program Unii Europejskiej, realizowany przez Komisję Europejską, Europejski Bank Inwestycyjny oraz Europejski Fundusz Inwestycyjny, przewidziany na lata 2007-2013. Stanowi on jeden z kluczowych elementów polityki spójności Unii Europejskiej. Ideą wprowadzenia inicjatywy JEREMIE jest zapewnienie zasobów europejskich sektorowi mikro-, małych i średnich przedsiębiorstw.
Cel programu.
Nadrzędnym celem inicjatywy JEREMIE jest zwiększenie konkurencyjności gospodarki europejskiej względem rynku światowego poprzez ułatwienie dostępu MŚP do wielopłaszczyznowego finansowania. Wśród głównych jego form należy wymienić mikrokredyty, mikropożyczki, gwarancje, doradztwo i pomoc techniczna, kapitał akcyjny i udziałowy i in. Są one udzielane w sposób ciągły i odnawialny oraz będą dostępne przedsiębiorstwom także po 2013 r. Wobec niskiego wykorzystania unijnych funduszy strukturalnych na pomoc sektorowi MŚP w latach 2001-2006, jednym z zadań programu jest także właśnie optymalizacja gospodarowania pozyskiwanymi środkami pomocowymi z Unii Europejskiej.
Sposób funkcjonowania.
Region lub kraj członkowski Unii Europejskiej zakłada zgodnie z postulatami JEREMIE tzw. "Holding Fund" – fundusz finansujący, zapewniający pełny wachlarz finansowych instrumentów na usługi MŚP. Fundusz ten ma pośredniczyć w przekazywaniu środków pomocowych zgodnie z decyzjami instytucji zarządzającej (np. ministerstwa). Środki gromadzone na funduszu są przekazywane MŚP za pośrednictwem instytucji pośrednich, jak np. banki, fundusze pożyczkowe, działających na warunkach konkurencyjnych. Ich priorytetem są jednakże inwestycje związane z innowacjami, zaawansowanymi technologiami.
Szczególnie silnie zaangażowanym w inicjatywę JEREMIE krajem jest Słowacja, która ustaliła łączną sumę środków na funduszu programu o wysokości 700 mln EUR.
Nowy okres prognozowania.
Znaczenie programów typu Jeremie będzie wzrastać, gdyż Komisja Europejska uważa, że byłoby idealnie, aby każde z państw Unii na pomoc zwrotną, w tym pożyczki, poręczenia przeznaczyło po 2013 r. około 15 proc. pieniędzy, które otrzyma na lata 2014–2020. Obecnie w Polsce pomoc zwrotna stanowi według różnych szacunków około 2–3 proc. pieniędzy, jakie Polska otrzymała na lata 2007–2013 na politykę regionalną.

</doc>
<doc id="1567354" url="https://pl.wikipedia.org/wiki?curid=1567354" title="Daniel Hendler">
Daniel Hendler

Daniel Hendler (ur. 3 stycznia 1976 w Montevideo) – urugwajski aktor filmowy, teatralny i telewizyjny; również reżyser, scenarzysta i producent filmowy. Pracuje głównie w Argentynie, gdzie mieszka na stałe. Jego role w niezależnych produkcjach w krajach Ameryki Łacińskiej uczyniły z niego najbardziej obiecującego młodego aktora tego regionu świata.
Życiorys.
Studiował aktorstwo w Montevideo. W 1996 rozpoczął karierę sceniczną i związał się z grupą teatralną Acapara El 522. Jest autorem scenariuszy nagradzanych sztuk, które także wyreżyserował. Debiutował na dużym ekranie rolą młodego Żyda Ariela Goldsteina, uwięzionego między tradycyjnym modelem rodziny a pragnieniem poszerzania horyzontów w komediodramacie Daniela Burmana "Czekając na Mesjasza" ("Esperando al mesías", 2000) u boku Imanola Ariasa, za którą został uhonorowany nagrodą od Stowarzyszenia Urugwajskich Krytyków Filmowych dla debiutanta roku.
Kreacja Leche w urugwajskim komediodramacie "25 watów" ("25 Watts", 2001) ponownie przyniosła mu nagrodę od Stowarzyszenia Krytyków Urugwajskich oraz odebrał nagrodę dla najlepszego aktora na Festiwalu Kina Niezależnego '2001 w Buenos Aires. Za rolę futurystycznego architekta Ezequiela Toledo w thrillerze "Na dnie morza" ("El fondo del mar", 2003) otrzymał nagrodę w Lleida, w środkowej Katalonii, w Hiszpanii. W komedii Daniela Burmana "Paszport do raju" ("El abrazo partido", 2004) zagrał postać Ariela Makaroffa, syna sklepikarki z damską bielizną, którego ojciec porzucił rodzinę, aby walczyć w Izraelu, za którą otrzymał z rąk przewodniczącej jury Frances McDormand nagrodę Srebrnego Niedźwiedzia dla najlepszego aktora na 54. MFF w Berlinie.

</doc>
<doc id="1567355" url="https://pl.wikipedia.org/wiki?curid=1567355" title="Grzybowa Góra">
Grzybowa Góra



</doc>
<doc id="1567356" url="https://pl.wikipedia.org/wiki?curid=1567356" title="Czornomorśkyj Sudobudiwnyj Zawod">
Czornomorśkyj Sudobudiwnyj Zawod

Czornomorśkyj Sudobudiwnyj Zawod (ukr. Чорноморський суднобудівний завод, ros. Черноморский судостроительный завод "Czernomorskij sudostroitielnyj zawod") – największa ukraińska stocznia, założona w 1897 roku w Mikołajowie w południowej Ukrainie. 
Stocznia powstała na bazie otwartego w 1897 zakładu "Nawal" ("Наваль"), z którym połączono w 1908 Zakład Czarnomorski ("Czernomorskij Zawod, Черноморский завод"), otwarty w 1896. W 1919 została znacjonalizowana i w listopadzie 1922 zmieniła nazwę na Nikołajewskie Połączone Zakłady Państwowe im. André Marty ("Николаевские объединенные государственные заводы им. Андре Марти"). Nosiła wówczas numer zakładu 198. Następnie stocznia zmieniła nazwę na Czernomorskij Sudostroitielnyj Zawod ("Черноморский судостроительный завод"). W oznaczonej w czasach ZSRR numerem 444 stoczni, powstała znaczna część radzieckich jednostek wojennych, w tym niemal wszystkie największe okręty nawodne tego państwa, w tym krążowniki lotnicze projektu "1143" ("Kijew").
Po 1991 nosi ukraińsku nazwę Czornomorśkyj Sudnobudiwnyj Zawod ().

</doc>
<doc id="1567357" url="https://pl.wikipedia.org/wiki?curid=1567357" title="Korg Oasys">
Korg Oasys



</doc>
<doc id="1567358" url="https://pl.wikipedia.org/wiki?curid=1567358" title="Kriwa Reka (dopływ Pczińi)">
Kriwa Reka (dopływ Pczińi)

Kriwa Reka (maced. "Крива Река", tur. "Egri dere") – rzeka w północno-wschodniej Macedonii Północnej, lewy dopływ Pczińi w zlewisku Morza Egejskiego. Długość – 75 km, powierzchnia zlewni – 1002 km².
Kriwa Reka wypływa na wysokości 1932 m n.p.m. na północnych stokach szczytu Carew Wrw w górach Osogowska Płanina, niedaleko granicy macedońsko-bułgarskiej. Płynie na północ, następnie skręca na zachód. Dolina Kriwej Reki, złożona z szeregu przełomów i rozszerzeń erozyjnych, oddziela pasma górskie German i Kozjak na północy od Osogowskiej Płaniny na południu. Kriwa Reka uchodzi do Pčinji koło wsi Kleczewce, na wysokości 294 m n.p.m.
Z powodu wycięcia większości lasów w zlewni Kriwej Reki jej bieg jest gwałtowny, częste są wylewy i zmiany koryta.

</doc>
<doc id="1567359" url="https://pl.wikipedia.org/wiki?curid=1567359" title="Tunel Emilia">
Tunel Emilia

Tunel Emilia – tunel drogowy pod Sobczakową Grapą w ciągu drogi ekspresowej S1 (dawniej S69), znajdujący się pomiędzy węzłami „Laliki” i „Laliki II” w gminie Milówka w województwie śląskim. 
Budowę tunelu rozpoczęto w marcu 2008 r. 29 kwietnia biskup Tadeusz Rakoczy, ordynariusz diecezji bielsko-żywieckiej poświęcił figurkę św. Barbary, która stanęła w kapliczce przy tunelu. Budowę prowadziła metodą górniczą słowacka firma Bogl &amp; Krysl (główny inżynier kontraktu: Jaroslav Nosek). 
Drążenie napotkało poważne kłopoty ze względu na niekorzystne warunki geologiczne (występowanie serii kruchych i sypkich łupków). Przy budowie wybrano blisko 700 tys. m3 ziemi. Tunel oddany do użytku 5 marca 2010 roku ma długość 678 m i jest najdłuższym tunelem pozamiejskim w Polsce. Obok tunelu drogowego wydrążono drugi tunel ewakuacyjny, do którego przejścia znajdują się co 170 metrów.
Koszt budowy tunelu wyniósł 147 mln zł.
Nazwa tunelu pochodzi od imienia Emilii Wojtyły – matki Jana Pawła II. 

</doc>
<doc id="1567365" url="https://pl.wikipedia.org/wiki?curid=1567365" title="Wydział Zwalczania Przestępczości Służby Celnej">
Wydział Zwalczania Przestępczości Służby Celnej

Wydział Zwalczania Przestępczości Służby Celnej (dawna nazwa Wydział Operacyjny) – realizował najbardziej trudne i niezwykle niebezpieczne zadania leżące w kompetencjach tej służby. W jego skład wchodzili wykwalifikowani funkcjonariusze SC, posiadający szczególne predyspozycje fizyczne i psychiczne.
Wydziały Zwalczania Przestępczości działały na obszarze całego kraju, w każdej z 16 Izb Celnych. Podczas prowadzonych pościgów mogły przekraczać granice państwa i prowadzić pościgi ze służbami właściwymi danego kraju. Do swoich zadań kontrolnych w terenie wykorzystywały najnowocześniejszy sprzęt w postaci: urządzeń do wykrywania i analizy narkotyków, mobilnych laboratoriów, przenośnych urządzeń RTG, wideoendoskopów, detektorów przemytu, psów służbowych i innych.
Zadania.
Wydziały Zwalczania Przestępczości Służby Celnej realizowały zadania podobne do zespołów realizacyjnych służb – na etapie rozpoznania prowadziły czynności w ubraniu cywilnym, również w sposób niejawny; czynności realizacyjne wykonywały najczęściej w pełnym umundurowaniu (m.in. w kominiarce utrudniającej zidentyfikowanie tożsamości funkcjonariusza) w kamizelkach kuloodpornych i uzbrojeniu (funkcjonariusze posiadali paralizatory Taser X26) oraz broń palną w postaci pistoletów (pistolety Walther P99, Walther PPS, Glock 19) oraz strzelb gładkolufowych (Mossberg 590, Karatay).
Bardzo często przeprowadzali akcje ze Strażą Graniczną, policjantami Centralnego Biura Śledczego i Agencją Bezpieczeństwa Wewnętrznego.
Do podstawowych zadań Wydziału Zwalczania Przestępczości należało:
Uprawnienia.
Funkcjonariusze WZP SC mogli stosować środki przymusu bezpośredniego, wobec osób niepodporządkowujących się ich poleceniom wydanym na podstawie przepisów prawa w tym
Ponadto posiadali prawo do użycia broni palnej w sytuacjach wymienionych w ustawie o środkach przymusu bezpośredniego i broni palnej
Nadto wykonywali zadania takie jak:
WZP SC nie posiadały natomiast pełnych uprawnień do czynności operacyjno-rozpoznawczych, jako jedyna ze służb umundurowanych.

</doc>
<doc id="1567367" url="https://pl.wikipedia.org/wiki?curid=1567367" title="Jamie Noble">
Jamie Noble

Jamie Noble, właśc. James Gibson (ur. 23 grudnia 1976) – amerykański wrestler profesjonalny. Występował w World Wrestling Entertainment w brandzie RAW.
Treningi rozpoczął w 1995. Pracował w RCW. W 2000 przeniósł się do WCW. W tym samym czasie występował też w IPW gdzie zdobył Light Heavyweight Championship. Po zamknięciu WCW pracował w HWA i został tam Cruiseweight Championem. Następnie podpisał kontrakt z WWE, gdzie zadebiutował jako heel 6 czerwca 2002 w brandzie Smackdown! Zdobył Cruseweight Championship. 15 września 2004 opuścił WWE z powodu zakażenia gronkowcem.
Po chorobie występował w NJPW, HWA, PWG, RoH, PSPW, ICW jako "James Gibson". 12 sierpnia 2005 został w Ring of Honor World Championem.
Noble powrócił do WWE 17 grudnia 2005, jednak na skutek urazu musiał zakończyć karierę.
W 2014 roku powrócił do WWE jako J&amp;J Security
Osiągnięcia.
Heartland Wrestling Association
Independent Professional Wrestling (Florida)
Ring of Honor
World Wrestling Entertainment

</doc>
<doc id="1567371" url="https://pl.wikipedia.org/wiki?curid=1567371" title="Directoria">
Directoria

Directoria – zebrania reprezentantów lokalnych i regionalnych jednostek samorządowych oraz programów i organizacji zajmujących się rozwojem współpracy i polityki zarówno wewnątrz-, jak i międzyregionalnej. Są one zwoływane cyklicznie, zaś w ich organizację zaangażowana jest m.in. Komisja Europejska. 

</doc>
<doc id="1567389" url="https://pl.wikipedia.org/wiki?curid=1567389" title="Kurtis Kraft">
Kurtis Kraft

Kurtis Kraft – amerykańska firma projektująca i konstruująca samochody wyścigowe założona przez Franka Kurtisa pod koniec lat 30. XX wieku.
Kurtis Kraft budował samochody typu midget, quartermidget, samochody sportowe i do wyścigów typu Champ Car.
W latach 1950-1960 samochody Kurtis Kraft były jednymi z najpopularniejszych konstrukcji używanych w wyścigu Indianapolis 500, który w tym czasie był zaliczany do klasyfikacji Mistrzostw Świata Formuły 1. Kierowcy używający tej konstrukcji zdobyli pięć zwycięstw oraz sześć pole positions.

</doc>
<doc id="1567392" url="https://pl.wikipedia.org/wiki?curid=1567392" title="Pena">
Pena

Pena (maced. "Пена") – rzeka w północno-zachodniej Macedonii Północnej Wardarskiej, lewy dopływ Wardaru w zlewisku Morza Egejskiego o długości 29,7 km.
Źródła położone są na wysokości około 2500 m n.p.m. na południowych stokach gór Szar Płanina. Płynie na południowy wschód, przepływa przez Tetovo i uchodzi do Wardaru koło wsi Saraćino w kotlinie Polog. W górnym biegu znajdują się liczne wodospady będące atrakcją turystyczna i cztery małe elektrownie wodne. W 1979 powódź na Penie objęła większą część Tetova.

</doc>
<doc id="1567398" url="https://pl.wikipedia.org/wiki?curid=1567398" title="Mistrzostwa Świata w Curlingu na Wózkach 2004">
Mistrzostwa Świata w Curlingu na Wózkach 2004

Mistrzostwa Świata w Curlingu na Wózkach 2004, były to drugie mistrzostwa świata w curlingu na wózkach, odbyły się tak jak poprzednie zawody w 2002 w szwajcarskiej miejscowości Sursee, w dniach 19-24 stycznia. Do rywalizacji zgłosiło się 13 reprezentacji, które podzielono losowo na 2 grupy.
W grupach rozegrano mecze systemem każdy z każdym, dwie najlepsze drużyny z każdej grupy zakwalifikowały się do fazy play-off. Inne reprezentacje dodatkowo grały mecze o pozycje 5, 7, 9 i 11.
Złoty medal zdobyli Szkoci pokonując w finale 6:3 obrońców tytułu, Szwajcarów. Brązowy medal zdobyli Kanadyjczycy.
Wyniki.
Play-off.
Finał.
24 stycznia 2004, 11:00
Mały finał.
24 stycznia 2004, 11:00
Półfinały.
23 stycznia 2004, 19:00
Mecz o 5. miejsce.
23 stycznia 2004, 19:00
Mecz o 7. miejsce.
23 stycznia 2004, 19:00
Mecz o 9. miejsce.
23 stycznia 2004, 19:00
Mecz o 11. miejsce.
23 stycznia 2004, 19:00
Tie-breaker.
Grupa A.
23 stycznia 2004, 9:00
Grupa B.
1
22 stycznia 2004, 19:00
2
23 stycznia 2004, 9:00
Round Robin.
Grupa A.
Sesja 1..
20 stycznia 2004, 14:00
Sesja 2..
20 stycznia 2004, 19:00
Sesja 3..
21 stycznia 2004, 9:00
Sesja 4..
21 stycznia 2004, 14:00
Sesja 5..
21 stycznia 2004, 19:00
Sesja 6..
22 stycznia 2004, 9:00
Sesja 7..
22 stycznia 2004, 14:00
Grupa B.
Sesja 1..
20 stycznia 2004, 19:00
Sesja 2..
21 stycznia 2004, 9:00
Sesja 3..
21 stycznia 2004, 19:00
Sesja 4..
22 stycznia 2004, 9:00
Sesja 5..
22 stycznia 2004, 14:00

</doc>
<doc id="1567406" url="https://pl.wikipedia.org/wiki?curid=1567406" title="Mykołajiwśkyj sudnobudiwnyj zawod">
Mykołajiwśkyj sudnobudiwnyj zawod

 
Mykołajiwśkyj sudnobudiwnyj zawod () – stocznia w Mikołajowie, największa obok Stoczni Czarnomorskiej stocznia ukraińska. Popularnie zwana dziś "Stocznią Północną w Mikołajowie", w czasach Związku Radzieckiego znana była jako "stocznia nr 200" lub od 1930 roku jako "nr 445 imieni 61 kommunara" (pol. „Stocznia imienia 61 komunardów” jako hołd dla 61 pracowników stoczni "Russud", którzy zostali rozstrzelani przez wojska Denikina w nocy z 19 na 20 listopada 1919 roku w czasie wojny domowej w Rosji).
W ciągu swej historii, stocznia budowała m.in. pancerniki, niszczyciele oraz krążowniki rakietowe typu "Sława" (1164): "Moskwa, Marszał Ustinow, Wariag" i nieukończony – "Ukrajina." 

</doc>
<doc id="1567422" url="https://pl.wikipedia.org/wiki?curid=1567422" title="Kevin Scarce">
Kevin Scarce

Kevin Scarce (ur. 4 maja 1952 w Adelaide) – australijski wojskowy i działacz społeczny, w latach 2007-2014 gubernator Australii Południowej.
Życiorys.
Już jako szesnastolatek wstąpił w szeregi Royal Australian Navy. Walczył w wojnie wietnamskiej, a po powrocie z niej stał się specjalistą w zakresie logistyki i zaopatrzenia. Pełnił szereg funkcji w australijskiej armii, a w latach 1979-1982 przebywał na placówce w ambasadzie Australii w Waszyngtonie. W latach 2000-2003 był dowódcą zaopatrzenia australijskiej marynarki (jego kompetencje obejmowały także zakup nowych statków). W 2004 przeszedł w stan spoczynku w stopniu wiceadmirała. Następnie podjął pracę dla rządu stanowego Australii Południowej, gdzie odpowiadał za rozwój przemysłu zbrojeniowego. 
8 sierpnia 2007 objął urząd gubernatora stanu. W 2008 został kawalerem Orderu Australii. 7 sierpnia 2014 jego kadencja dobiegła końca, zastąpił go Hieu Van Le

</doc>
<doc id="1567426" url="https://pl.wikipedia.org/wiki?curid=1567426" title="Marta (powieść)">
Marta (powieść)

Marta – powieść tendencyjna Elizy Orzeszkowej opublikowana na łamach „Tygodnika Mód i Powieści” w 1873 i w tymże roku wydana osobno w postaci książkowej. Poświęcona była tematyce tzw. kwestii kobiecej. 
Zarys treści.
Główną bohaterką powieści jest Marta Świcka, która po śmierci męża urzędnika i utracie majątku została wraz ze swoją czteroletnią córeczką Jancią bez środków do życia. Bohaterka rozpoczyna poszukiwanie pracy, okazuje się jednak, że nie posiada wystarczającego wykształcenia i umiejętności praktycznych – zna francuski, ale w stopniu niewystarczającym, aby móc go uczyć lub z niego tłumaczyć, rysuje jedynie amatorsko, potrafi jedynie szyć ręcznie, a nie na maszynie. Problemem jest również dyskryminacja – na rynku pracy preferowani są mężczyźni oraz cudzoziemki. Po nieudanych próbach odnalezienia się w zawodzie nauczycielki (uczennica zna język lepiej od niej), tłumaczki (nie zna specjalistycznego słownictwa) i ilustratorki (brakuje jej umiejętności technicznych), Marta rozpoczyna pracę szwaczki w pracowni bielizny. Praca jest ciężka i nisko opłacana, ale i ją Marta w końcu traci. Bohaterka nie ma pieniędzy na lekarstwa i jedzenie dla chorej córeczki, posuwa się w końcu do drobnej kradzieży. Zostaje jednak przyłapana, po czym ucieka. Podczas tej ucieczki wpada pod koła konnego omnibusu i umiera. 

</doc>
<doc id="1567452" url="https://pl.wikipedia.org/wiki?curid=1567452" title="Wielowymiarowe zaburzenie rozwoju">
Wielowymiarowe zaburzenie rozwoju

Wielowymiarowe zaburzenie rozwoju (ang. "Multidimensionally impaired disorder", "MDI") – zaburzenie rozwoju psychicznego zaczynające się w dzieciństwie, mogące być wariantem niezwykle wczesnej schizofrenii. Objawia się trudnościami w odróżnieniu fikcji od rzeczywistości, brakiem umiejętności społecznych i trudnościami w procesach poznawczych.

</doc>
<doc id="1567454" url="https://pl.wikipedia.org/wiki?curid=1567454" title="Ulica Zachodnia">
Ulica Zachodnia

Ulica Zachodnia – popularna nazwa ulic w Polsce.

</doc>
<doc id="1567467" url="https://pl.wikipedia.org/wiki?curid=1567467" title="Ulica Jagiellońska">
Ulica Jagiellońska

Ulica Jagiellońska – popularna nazwa ulic w Polsce.
Zobacz też:

</doc>
<doc id="1567469" url="https://pl.wikipedia.org/wiki?curid=1567469" title="Sienna Przehyba">
Sienna Przehyba

Sienna Przehyba (słow. "Senná priehyba") – szeroka, porośnięta kosodrzewiną przełęcz w słowackich Tatrach Wysokich. Znajduje się w krótkiej grani odchodzącej na południowy zachód od masywu Sławkowskiego Szczytu. Oddziela ten masyw od Siennej Kopy.
Sienna Przehyba wraz z Sienną Kopą stanowi odgraniczenie dolnych partii Doliny Sławkowskiej od Siennej Kotliny, która leży u podnóża Siennej Kopy. Sienna Przehyba służyła niegdyś jako dogodna perć pasterska prowadząca w kierunku Doliny Sławkowskiej. Przełęcz jest łatwo dostępna od każdej strony, jednak nie wiodą na nią żadne znakowane szlaki turystyczne. Nieco na południe od niej przebiega czerwono znakowana Magistrala Tatrzańska (dokładnie jej odcinek pomiędzy Wielickim Stawem a Smokowieckim Siodełkiem).

</doc>
<doc id="1567478" url="https://pl.wikipedia.org/wiki?curid=1567478" title="Karola Skowrońska">
Karola Skowrońska

Karola Skowrońska z domu Gizło (ur. 1944 w Wieluniu) – polska bibliotekarka, działaczka kulturalna i społeczna związana z Grudziądzem.
Życiorys.
Absolwentka studium bibliotekarskiego w Jarocinie i polonistyki na Uniwersytecie im. Adama Mickiewicza w Poznaniu. W 1966 rozpoczęła pracę w Bibliotece Miejskiej w Grudziądzu, w latach 1972–2007 była jej dyrektorem. W tym czasie gmach główny został gruntownie zmodernizowany, księgozbiór powiększony, zreorganizowano sieć biblioteczną i wprowadzono nowoczesne techniki obsługi czytelnika. Członek komitetu redakcyjnego rocznika „Folia Toruniensia”, wydawanego przez Książnicę Kopernikańską w Toruniu.
Należy do organizatorów Grudziądzkiego Towarzystwa Kultury (GTK), którego była pierwszym prezesem w latach 1976–2007. Obecnie piastuje godność Prezesa Honorowego. Z ramienia GTK była przewodniczącą rady redakcyjnej „Kalendarza Grudziądzkiego” (t. 1, 1997 – 10, 2006), gdzie opublikowała szereg artykułów. Obecnie nadal wchodzi w skład rady. Pod jej redakcją ukazał się ponadto m.in. album "Grudziądz" (1991).
Od 1991 jest przewodniczącą zarządu Fundacji na Rzecz Tradycji Jazdy Polskiej, nawiązującej do tradycji przedwojennego Centrum Wyszkolenia Kawalerii, z jej inicjatywy w Grudziądzu organizowane są doroczne Zjazdy Kawalerzystów II RP (jubileuszowy XX zjazd odbył się 2008). Była pomysłodawczynią utworzenia w 1994 w Muzeum w Grudziądzu Sal Tradycji Jazdy Polskiej. Była redaktorką wspomnień Zygmunta Podhorskiego, "Tak zapamiętałem ... Wspomnienia i dokumenty (od 13 marca do 10 października 1939 roku)" (2002), opublikowała broszurę "Kawaleryjski Grudziądz" (2008). Otrzymała honorowe członkostwo dziewięciu pułków kawalerii II RP i – jako jedyna kobieta – tytuł Honorowego Rotmistrza. 
Należała m.in. do komitetu odbudowy Pomnika Żołnierza Polskiego, budowy Pomnika Katyńskiego i Pomnika ułana z dziewczyną oraz do inicjatorów odsłonięcia kolejnych tablic pamiątkowych w Grudziądzu. Członek kapituły Nagrody im. Aleksandra Gąssowskiego, przyznawanej przez Centrum Kultury Teatr i Nagrody im. ks. Janusza Pasierba, przyznawanej przez Radę Miasta na wniosek miejscowego Klubu Inteligencji Katolickiej. Od 2007 jest członkiem Synodu Kościoła Ewangelicko-Augsburskiego jako delegatka diecezji pomorsko-wielkopolskiej. .

</doc>
<doc id="1567481" url="https://pl.wikipedia.org/wiki?curid=1567481" title="Doktryna Stimsona">
Doktryna Stimsona

Doktryna Stimsona (ang. "Stimson Doctrine" znana też jako doktryna Hoovera-Stimsona lub "Doctrine of Non-Recognition" "doktryna nieuznawania") – jednostronne oświadczenie wydane 7 stycznia 1932 przez sekretarza stanu USA Henry’ego Lewisa Stimsona, dotyczące „incydentu mukdeńskiego”.
Stimson przekazał przedstawicielom Japonii i Chin w Waszyngtonie notę stwierdzającą, iż "„Stany Zjednoczone nie uznają sytuacji de facto ani żadnego porozumienia chińsko-japońskiego, które mogłoby naruszyć prawa rządu amerykańskiego czy obywateli amerykańskich w Chinach, ani tych, które odnoszą się do suwerenności, niepodległości lub integralności terytorialnej i administracyjnej Republiki Chińskiej, lub międzynarodowej polityki w stosunku do Chin, powszechnie znanej jako polityka otwartych drzwi i że nie zamierzają uznać sytuacji, traktatu lub umowy, które mogą być wytworzone w sposób sprzeczny z Paktem Brianda-Kellogga, którego Chiny i Japonia, a także Stany Zjednoczone, są stronami”".
Kopie tego oświadczenia Stimson rozesłał do Londynu i Paryża, zachęcając tamtejsze rządy do ogłoszenia podobnych deklaracji.
Według polskiego historyka doktryna, że "zabór siłą nie może zostać uznany przez społeczność międzynarodową" "stanowiła najpoważniejsze osiągnięcie tego kierunku w dyplomacji amerykańskiej, który widział w argumentach natury moralnej środek rozwiązania sytuacji konfliktowych".
Z podobną deklaracją nieuznania zajęcia krajów bałtyckich wystąpił 23 lipca 1940 Sumner Welles, podsekretarz stanu USA (1937 – 1943).

</doc>
<doc id="1567486" url="https://pl.wikipedia.org/wiki?curid=1567486" title="Baszta alkierzowa">
Baszta alkierzowa

Baszta alkierzowa - narożnik budynku wysunięty z jego obrysu, nie wyższy niż korona murów, wyposażony w strzelnice umożliwiające prowadzenie ognia wzdłuż ścian budynków (czasem też w machikuły). Baszty alkierzowe były głównym elementem obronnym dworów obronnych od XV wieku. Z czasem zatraciły swoje funkcje obronne i przekształciły się w alkierze powszechnie stosowane w architekturze dworów i pałaców na ziemiach polskich.

</doc>
<doc id="1567492" url="https://pl.wikipedia.org/wiki?curid=1567492" title="Ulica Jana III Sobieskiego">
Ulica Jana III Sobieskiego

Ulica Jana III Sobieskiego – popularna nazwa ulic w Polsce.
Zobacz też:

</doc>
<doc id="1567494" url="https://pl.wikipedia.org/wiki?curid=1567494" title="Zrnowska Reka">
Zrnowska Reka

Zrnowska Reka (maced. "Зрновска Река") – rzeka we wschodniej Macedonii Północnej Wardarskiej, lewy dopływ Bregałnicy w zlewisku Morza Egejskiego. Długość – 24 km, powierzchnia zlewni – 38 km².
Zrnowska Reka wypływa pod szczytem Lisec w górach Płaczkowica, płynie na północ i uchodzi do Bregalnicy koło wsi Zrnowci w kotlinie Koczansko Pole.

</doc>
<doc id="1567499" url="https://pl.wikipedia.org/wiki?curid=1567499" title="Curling na Zimowych Igrzyskach Paraolimpijskich 2006">
Curling na Zimowych Igrzyskach Paraolimpijskich 2006



</doc>
<doc id="1567500" url="https://pl.wikipedia.org/wiki?curid=1567500" title="Hans Bjørnstad">
Hans Bjørnstad

Hans Bjørnstad (ur. 18 marca 1928 w Lier, zm. 24 maja 2007) – norweski skoczek narciarski. Rywalizował w latach 1940–1950. Zdobył złoty medal na Mistrzostwach Świata w Narciarstwie Klasycznym w roku 1950 w Lake Placid.

</doc>
<doc id="1567508" url="https://pl.wikipedia.org/wiki?curid=1567508" title="Matka Boska z Dzieciątkiem i aniołami">
Matka Boska z Dzieciątkiem i aniołami

Matka Boska z Dzieciątkiem i aniołami () – obraz renesansowego włoskiego malarza Fra Filippa Lippiego.
Dzieło początkowo znajdowało się w willi Medyceuszy w Poggio. W 1796 roku trafiło do galerii Uffizi we Florencji, gdzie znajduje się do dziś w sali Filippo Lippiego.
Obraz stanowi połączenie zadumy i kontemplacji z pogodnym nastrojem. Matka Boska przedstawiona została z półprofilu, na tle obramowania okiennego i skalistego krajobrazu. Ubrana została, zgodnie z ówczesną modą, w szykowną niebieską szatę. Na głowie ma wyszukaną fryzurę z welonem i perłami. Jej twarz przepełniona jest powagą i nawiązuje do przyszłych wydarzeń, do śmierci Chrystusa na krzyżu, na co może wskazywać również góra Golgota w tle. Dzieciątko spogląda na nią i dotyka jej ramienia uspokajając ją. Małego Jezusa trzymają dwaj aniołowie. Jeden z nich uśmiecha się co stanowi kontrast do powagi Marii. Wesoły nastrój anioła przywołuje radosne wydarzenie narodzenia Zbawcy.
Sposób namalowania obrazu przez Lippiego, zastosowanie wysokiego horyzontu, krajobraz widziany z góry, grę świateł i cieni był w późniejszym czasie naśladowany przez florenckich malarzy.

</doc>
<doc id="1567515" url="https://pl.wikipedia.org/wiki?curid=1567515" title="Ulica Hrubieszowska">
Ulica Hrubieszowska

Ulica Hrubieszowska – popularna nazwa ulic w Polsce.

</doc>
<doc id="1567526" url="https://pl.wikipedia.org/wiki?curid=1567526" title="Ulica Akademicka">
Ulica Akademicka

Ulica Akademicka – popularna nazwa ulic w Polsce.

</doc>
<doc id="1567545" url="https://pl.wikipedia.org/wiki?curid=1567545" title="Tenbit.pl">
Tenbit.pl

Tenbit.pl – polski portal internetowy przeznaczony dla młodzieży. Powstał w kwietniu 1998 roku.
Strona internetowa.
Portal rozrywkowy będący własnością Grupy ITI. Według audytu niezależnego systemu Gemius, Tenbit.pl w marcu 2004 roku osiągnął 67 milionów odsłon miesięcznie, a liczba unikatowych użytkowników przekroczyła 700 tysięcy.
W 2004 roku tenbit.pl został zintegrowany z Onet.pl.
14 kwietnia 2012 wyłączono usługę poczty e-mail, a 31 maja 2012 serwis został całkowicie zamknięty.
Audycja TV.
We wrześniu 2000 na antenie TVN rozpoczęto emisję programu „Tenbit.pl”. Zrealizowano ponad 150 odcinków tej audycji. Natomiast dwa lata później wystartował program „Tenbit GSM” – wyemitowano około 40 jego wydań. Obydwa programy nadawane były na żywo, w godzinach nocnych, do końca 2004 roku.

</doc>
<doc id="1567548" url="https://pl.wikipedia.org/wiki?curid=1567548" title="Zachodniopomorski Uniwersytet Technologiczny">
Zachodniopomorski Uniwersytet Technologiczny



</doc>
<doc id="1567549" url="https://pl.wikipedia.org/wiki?curid=1567549" title="Ulica Świętojańska">
Ulica Świętojańska



</doc>
<doc id="1567551" url="https://pl.wikipedia.org/wiki?curid=1567551" title="Język !o!kung">
Język !o!kung

Język !kung (inne nazwy: !'o!kung, ǃxũũ, !kung-ekoka) – północna grupa dialektów kontinuum dialektalnego juu, używanych przez Buszmenów (Saan) w północnej Namibii i południowej Angoli. Klasyfikowany jako należący do fyli khoisan.
Fonetyka.
Język !kung dysponuje szczególnie bogatym zasobem fonemów. Jego charakterystyczną cechą, podobnie jak pozostałych języków khoisan, są liczne mlaski, których ma aż 48. Wykrzyknik w nazwie języka oznacza tzw. mlask zadziąsłowy.

</doc>
<doc id="1567552" url="https://pl.wikipedia.org/wiki?curid=1567552" title="Dosznica">
Dosznica

Dosznica (maced. "Дошница") – rzeka w południowej Macedonii Północnej Wardarskiej, prawy dopływ Boszawy w zlewisku Morza Egejskiego Długość - 38 km.
Dosznica spływa z północnych stoków pasma górskiego Kożuf na granicy Macedonii i Grecji. Płynie na północ i uchodzi do Bošavy 2 km przed miastem Demir Kapija. Elektrownia wodna założona w 1953.

</doc>
<doc id="1567554" url="https://pl.wikipedia.org/wiki?curid=1567554" title="Proporczykowiec złotopręgi">
Proporczykowiec złotopręgi

Proporczykowiec złotopręgi ("Callopanchax occidentalis") – gatunek słodkowodnej ryby karpieńcokształtnej z rodziny Nothobranchiidae. Występuje w Sierra Leone i Liberii. Osiąga do 8 cm długości. Jest trudny do utrzymania w akwarium. Żyje w wodzie o temperaturze 20–24 °C i pH 6,3–7,0.

</doc>
<doc id="1567555" url="https://pl.wikipedia.org/wiki?curid=1567555" title="Lekkoatletyka na Letnich Igrzyskach Olimpijskich 1976">
Lekkoatletyka na Letnich Igrzyskach Olimpijskich 1976

Zawody lekkoatletyczne podczas igrzysk olimpijskich w Montrealu rozegrano w dniach 23–31 lipca 1976 z udziałem 1006 sportowców z 79 krajów.
W pięcioboju kobiet dwie reprezentantki NRD (Siegrun Siegl oraz Christine Laser) uzyskały taką samą liczbę punktów – 4745 (według starej punktacji). Zgodnie z regulaminem, o zwycięstwie Siegl zdecydowały lepsze rezultaty w 3 spośród 5 rozegranych konkurencji.

</doc>
<doc id="1567557" url="https://pl.wikipedia.org/wiki?curid=1567557" title="Yach Film 2008">
Yach Film 2008

17. Festiwal Polskich Wideoklipów Yach Film 2008 – festiwal odbył się w dniach 10-12 października 2008 roku w gdańskim klubie Miasto Aniołów.
W skład jury weszli Tomasz Słoń, Agnieszka Szydłowska, Joanna Strzemieczna-Rozen, Ewa Czekała, Robert Leszczyński, Maria Peszek, Robert Turło, Hirek Wrona, Magdalena Kunicka-Paszkiewicz i Yach Paszkiewicz. 
Grand Prix.
Opracowano na podstawie materiału źródłowego.
Reżyseria.
Opracowano na podstawie materiału źródłowego.
Scenariusz.
Opracowano na podstawie materiału źródłowego.
Zdjęcia.
Opracowano na podstawie materiału źródłowego.
Montaż.
Opracowano na podstawie materiału źródłowego.
Animacja.
Opracowano na podstawie materiału źródłowego.
Inna energia.
Opracowano na podstawie materiału źródłowego.
Drewniany Yach.
Opracowano na podstawie materiału źródłowego.
Yach Interii.
Opracowano na podstawie materiału źródłowego.

</doc>
<doc id="1567559" url="https://pl.wikipedia.org/wiki?curid=1567559" title="Frida Hansdotter">
Frida Hansdotter

Frida Hansdotter (ur. 13 grudnia 1985 w Västerås) – szwedzka narciarka alpejska, mistrzyni olimpijska, wielokrotna medalistka mistrzostw świata oraz zdobywczyni Małej Kryształowej Kuli w klasyfikacji Pucharu Świata w slalomu.
Kariera.
Po raz pierwszy na arenie międzynarodowej Frida Hansdotter pojawiła się 20 stycznia 2001 roku w Nybroberget, gdzie w zawodach FIS Race w slalomie nie ukończyła pierwszego przejazdu. W 2003 roku wystartowała na mistrzostwach świata juniorów w Briançonnais, jednak nie ukończyła ani slalomu, ani giganta. Jeszcze dwukrotnie startowała na imprezach tego cyklu, najlepszy wynik osiągając na mistrzostwach świata juniorów w Bardonecchii w 2005 roku, gdzie była trzynasta w gigancie.
W zawodach Pucharu Świata zadebiutowała 23 października 2004 roku w Sölden, gdzie nie zakwalifikowała się do drugiego przejazdu giganta. Pierwsze pucharowe punkty wywalczyła nieco ponad dwa lata później, 11 listopada 2006 roku w Levi, gdzie była trzynasta w slalomie. Na podium zawodów tego cyklu po raz pierwszy stanęła 7 marca 2009 roku w Ofterschwang, zajmując drugie miejsce w slalomie. W zawodach tych wyprzedziła ją tylko Francuzka Sandrine Aubert, a trzecie miejsce zajęła Austriaczka Nicole Hosp. Swoje pierwsze zwycięstwo w zawodach PŚ odniosła 2 lutego 2014 roku w Kranjskiej Gorze, gdzie była najlepsza w slalomie. Najlepsze wyniki osiągnęła w sezonie 2013/2014, kiedy była dziesiąta w klasyfikacji generalnej, a w klasyfikacji slalomu zajęła drugie miejsce. W sezonie 2015/2016 zdobyła Małą Kryształową Kulę w slalomie.
Największy sukces indywidualny osiągnęła w 2018 roku, kiedy podczas igrzysk w Pjongczangu zwyciężyła w slalomie, wyprzedzając Szwajcarkę Wendy Holdener i Austriaczkę Katharinę Gallhuber. W tej samej konkurencji była druga na mistrzostwach świata w Vail/Beaver Creek w 2015 roku. W zawodach tych rozdzieliła na podium Mikaelę Shiffrin z USA i Czeszkę Šárkę Strachovą.
W 2013 roku była trzecia w slalomie na mistrzostwach świata w Schladming, gdzie wyprzedziły ją Shiffrin oraz Austriaczka Michaela Kirchgasser. Na tych samych mistrzostwach, wspólnie z Nathalie Eklund, Marią Pietilä-Holmner, Jensem Byggmarkiem, Mattiasem Harginem i André Myhrerem zdobyła srebrny medal w zawodach drużynowych. Kolejne brązowe medale zdobyła w 2017 roku, podczas mistrzostw świata w Sankt Moritz. Indywidualnie była trzecia w slalomie, a wspólnie z kolegami i koleżankami z reprezentacji zdobyła też brązowy medal w drużynie. W 2010 roku wystartowała na igrzyskach olimpijskich w Vancouver, zajmując piętnaste miejsce w slalomie. Brała także udział w rozgrywanych cztery lata później igrzyskach w Soczi, gdzie była piąta w slalomie i trzynasta w gigancie. W 2019 r. zakończyła karierę.

</doc>
<doc id="1567561" url="https://pl.wikipedia.org/wiki?curid=1567561" title="Rzeźby i pomniki w parku Skaryszewskim w Warszawie">
Rzeźby i pomniki w parku Skaryszewskim w Warszawie

W Parku Skaryszewskim im. Ignacego Jana Paderewskiego w Warszawie znajdują się następujące rzeźby i pomniki:
Popiersie Ignacego Jana Paderewskiego.
Popiersie Ignacego Jana Paderewskiego – popiersie autorstwa Stanisława Sikory, przed wejściem do parku.
Znajduje się przed główną aleją parku, przy wejściu od strony Ronda Waszyngtona. Ufundowany przez Janinę i Zbigniewa Porczyńskich. Popiersie odsłonięto w roku 1988.
Rytm.
Rytm – rzeźba autorstwa Henryka Kuny.
Pierwsza z serii rzeźb powstała w roku 1922, wykonano ją z hebanowego drewna. Kolejna z wersji tej rzeźby zdobiła dziedziniec polskiego pawilonu na Międzynarodowej Wystawie Sztuki Dekoracyjnej w Paryżu w 1925. Rzeźba z roku 1925 odsłonięta w 1929 ustawiona jest nad jednym ze sztucznych jeziorek parku Skaryszewskiego. Na granitowych okładzinach cokołu znajdują się ślady po pociskach, prawdopodobnie pochodzące z pierwszych dni powstania warszawskiego. Na początku kwietnia 2007 zakończyła się jej kilkumiesięczna konserwacja, w czasie której konserwatorzy odkryli, że rzeźba w znacznej mierze wykonana jest z mosiądzu, nie zaś z brązu, jak się spodziewano.
Tancerka.
Tancerka – rzeźba autorstwa Stanisława Jackowskiego odlana w pracowni ludwisarskiej braci Łopieńskich stojąca w parku Skaryszewskim w Warszawie.
Rzeźba z roku 1927 ustawiona jest w rozarium parku Skaryszewskiego.
Kąpiąca się.
Kąpiąca się – rzeźba autorstwa Olgi Niewskiej.
Rzeźba została ustawiona na niewielkim wzniesieniu południowego brzegu Stawu Łabędziego. Mierzący 178 cm i ważącą prawie 500 kg odlew z brązu został wykonany na podstawie gipsowego odlewu, wystawionego w 1928 roku w Salonie Związku Zawodowego Polskich Artystów Plastyków w Warszawie.
Rzeźba otrzymała wówczas nagrodę miasta stołecznego Warszawy.
Rzeźba została odsłonięta 28 września 1929 roku, przez prezydenta Warszawy Zygmunta Słomińskiego.
W roku 1998 podczas nieudanej próby kradzieży została uszkodzona. Rzeźba została poddana konserwacji przez konserwatorów z Urzędu Wojewódzkiego Konserwatora Zabytków. Po 20 miesiącach od uszkodzenia wróciła na swoje miejsce.
Pomnik Edwarda Mandella House’a.
Pomnik Edwarda Mandella House’a został ufundowany przez Ignacego Jana Paderewskiego w roku 1932 dla uczczenia doradcy prezydenta USA Woodrowa Wilsona, który był współtwórcą paktu Ligi Narodów i orędownikiem Polski. Autorem pomnika był Franciszek Black.
Około 1951 pomnik został zniszczony. W roku 1991 został odbudowany z inicjatywy architekta Feliksa Ptaszyńskiego, Konserwatora Zabytków m.st. Warszawy. Rzeźbę zrekonstruował Marian Konieczny.
Napisy na pomniku:
Front
EDWARD M. HOUSE
Strona lewa
PUŁKOWNIK EDWARD M. HOUSE
1858 – 1938
MĄŻ STANU U.S.A.
PRZYJACIEL POLSKI
POMNIK UFUNDOWANY PRZEZ
IGNACEGO JANA
PADEREWSKIEGO
W 1932 R.
ZNISZCZONY OKOŁO 1951 R.
ODBUDOWANY W 1991 R.
WSPÓLNYM WYSIŁKIEM
POLAKÓW W KRAJU I U.S.A.
Strona prawa
SZLACHETNEMU
RZECZNIKOWI
SPRAWY POLSKIEJ
Płyta pamięci Poległych Lotników Brytyjskich 1944.
Płyta pamięci Poległych Lotników Brytyjskich 1944 znajduje się na obrzeżu rozarium w pobliżu rzeźby „Tancerka”. Pomnik ma formę płyty przyczepionej do głazu.
Pomnik upamiętnia załogę bombowca Consolidated B-24 Liberator Brytyjskich Sił Powietrznych RAF. Członkowie załogi tego samolotu zginęli niosąc pomoc powstaniu warszawskiemu w nocy 14 sierpnia 1944 roku. Został odsłonięty 4 listopada 1988 roku przez Premier Wielkiej Brytanii Margaret Thatcher w obecności jedynego ocalałego członka załogi sierżanta Henry’ego Lloyda Lane.
Na pomniku znajdują się napisy po polsku i angielsku:
na tle sylwetki samolotu lista nazwisk załogi:
F/O G.D. MacRAE RCAF
data odsłonięcia pomnika
WARSZAWA 1988
i płytka upamiętniająca odsłonięcie:
Płyta pamięci Saperów Polskich Armii Krajowej.
Tekst na pomniku
W TYM REJONIE
W PIERWSZEJ GODZINIE POWSTANIA WARSZAWSKIEGO
1944 ŻOŁNIERZE ARMII KRAJOWEJ
1. ZGRUPOWANIA SAPERÓW PRASKICH
„CHWACKIEGO”
STOCZYLI WALKĘ Z ODDZIAŁAMI NIEMIECKIMI
Płyta pamięci poległych w II wojnie światowej Sportowców-Akademików.
Płyta pamięci poległych w II wojnie światowej Sportowców-Akademików – pomnik ku czci poległych w II wojnie światowej sportowców Akademickiego Związku Sportowego.
Pomnik w kształcie głazu postawiono przy głównej alei okalającej park, koło kortów tenisowych AZS.
Tekst na pomniku
PAMIĘCI SPORTOWCÓW, DZIAŁACZY I TRENERÓW AKADEMICKIEGO ZWIĄZKU SPORTOWEGO
POLEGŁYCH W WALKACH ZBROJNYCH, OFIAR OBOZÓW I WIĘZIEŃ –
ZMARŁYCH W LATACH 1939–1945 – AKADEMICKI ZWIĄZEK SPORTOWY
Kapliczka wykonana przez architekta Janusza Alchimowicza.
Zabytkowa kapliczka Janusza Alchimowicza – kapliczka autorstwa Janusza Alchimowicza. Wykonana została w 1937 roku. Uzyskała wówczas nagrodę Instytutu Propagandy Sztuki i trafiła na międzynarodową wystawę "Sztuka i Technika" w Paryżu.
Kapliczka stoi w bocznej alejce, w pobliżu sztucznego wodospadu w parku Skaryszewskim.
Pomnik Polaków – Ofiar Ataku Terrorystycznego w Nowym Jorku z 11 września 2001.
Pomnik Polaków – Ofiar Ataku Terrorystycznego w Nowym Jorku z 11 września 2001 znajduje się przy głównej alei parku, przy wejściu od strony Ronda Waszyngtona – po lewej stronie.
Monument w formie prostokątnej płyty z czarnego granitu umieszczonej na postumencie z wyrytymi nazwiskami sześciu polskich ofiar zamachu na World Trade Center został odsłonięty w pierwszą rocznicę zamachu, 11 września 2002, przez prezydenta Aleksandra Kwaśniewskiego. W uroczystości wzięli udział przedstawiciele rodzin ofiar oraz nowojorscy policjanci.
Treść napisu w języku polskim:
Treść napisu w języku angielskim

</doc>
<doc id="1567569" url="https://pl.wikipedia.org/wiki?curid=1567569" title="Henok Goitom">
Henok Goitom

Henok Goitom (ur. 22 września 1984 w Solnie) – erytrejski piłkarz szwedzkiego pochodzenia występujący na pozycji napastnika.
Kariera klubowa.
Goitom urodził się w Szwecji, w rodzinie pochodzenia erytrejskiego. Karierę piłkarską rozpoczął w klubie Essinge IF, a występował także w FC Inter Orhoy i Vasalunds IF. W 2003 roku Henok wyjechał do Włoch i został zawodnikiem tamtejszego klubu Udinese Calcio, ale do pierwszego składu awansował rok później. 19 lutego 2005 roku Szwed zadebiutował w Serie A w zremisowanym 1:1 domowym spotkaniu z Interem Mediolan i w 91. minucie doprowadził do remisu. Był to jednak jego jedyny mecz w lidze włoskiej w sezonie 2004/2005.
Latem 2005 Goitom został wypożyczony do hiszpańskiego Ciudad de Murcia, grającego w Segunda División. 27 sierpnia rozegrał swój pierwszy mecz dla drużyny z Murcii, która pokonała 3:1 Recreativo Huelva. W sezonie 2005/2006 strzelił 8 goli w lidze, a w następnym – 15, będąc piątym najlepszym strzelcem drugiej ligi hiszpańskiej.
W lipcu 2007 roku Goitom przeszedł do lokalnego rywala Ciudad de Murcia, Realu Murcia. Kosztował 3 miliony euro, a swój debiut w Realu zaliczył 26 sierpnia przeciwko Realowi Saragossa. W całym sezonie zdobył dwa gole w Primera Division, ale Real Murcia został zdegradowany do drugiej ligi.
W 2008 roku Goitom został wypożyczony do Realu Valladolid. 31 sierpnia wystąpił w barwach Realu po raz pierwszy, jednak drużyna z Valladolid uległa 0:1 Espanyolowi. W sezonie 2008/2009 strzelił dla Valladolidu 10 goli.
W lipcu 2009 Goitom odszedł do UD Almería. W Almerii zadebiutował 29 listopada 2009 w przegranym 1:4 domowym meczu z Athletic Bilbao. W sezonie 2010/2011 spadł z Almerią do Segunda División.
W 2012 roku Goitom został zawodnikiem AIK Fotboll. Swój debiut w nim zadebiutował 2 września 2012 w wygranym 2:1 domowym spotkaniu z Helsingborgiem.
22 marca 2016 roku podpisał kontrakt z Getafe CF, gdzie zadebiutował 1 kwietnia w przegranym 0:2 wyjazdowym spotkaniu przeciwko Rayo Vallecano.
Po niespełna pięciomiesięczym pobycie w drużynie z Getafe, Goitom podpisał kontrakt z drużyną grającą w amerykańskiej MLS, San Jose Earthquakes. Zadebiutował tam 20 sierpnia 2016 roku, rozgrywając łącznie 8 spotkań.
W 2017 roku powrócił do szwedzkiej drużyny AIK Fotboll.
Kariera reprezentacyjna.
W latach 2005-2006 Goitom zaliczył 13 występów i zdobył 4 gole dla reprezentacji Szwecji U-21. Występował w niej zarówno w eliminacjach do Mistrzostw Europy U-21 2006, jak i Mistrzostw Europy U-21 2007. W 2006 roku był w szerokiej kadrze A powołanej na Mistrzostwa Świata w Niemczech, jednak na Mundial nie pojechał.
10 października 2015 roku zadebiutował w reprezentacji Erytrei.

</doc>
<doc id="1567571" url="https://pl.wikipedia.org/wiki?curid=1567571" title="Całkowalność">
Całkowalność



</doc>
<doc id="1567572" url="https://pl.wikipedia.org/wiki?curid=1567572" title="Reaktywność">
Reaktywność

Reaktywność

</doc>
<doc id="1567575" url="https://pl.wikipedia.org/wiki?curid=1567575" title="Ulica Fryderyka Chopina">
Ulica Fryderyka Chopina

Ulica Fryderyka Chopina – popularna nazwa ulic w Polsce.

</doc>
<doc id="1567577" url="https://pl.wikipedia.org/wiki?curid=1567577" title="Ulica Fabryczna">
Ulica Fabryczna

Ulica Fabryczna – popularna nazwa ulic w Polsce.

</doc>
<doc id="1567578" url="https://pl.wikipedia.org/wiki?curid=1567578" title="Teatr autorski">
Teatr autorski



</doc>
<doc id="1567579" url="https://pl.wikipedia.org/wiki?curid=1567579" title="Sieć triangulancyjna">
Sieć triangulancyjna



</doc>
<doc id="1567581" url="https://pl.wikipedia.org/wiki?curid=1567581" title="Franciszek Morze">
Franciszek Morze

Franciszek Morze (ur. 1802, zm. 1852 w Warszawie), prawnik polski, autor rozpraw naukowych.
Wychowywał się na Litwie u wuja, proboszcza w Wilkiszkach (powiat rosieński). Studiował nauki prawne na Uniwersytecie Wileńskim, uzyskując magisterium. W latach studenckich był zaangażowany w ruch filaretów, co odnotowano m.in. w jednym z raportów policyjnych z 1824; w procesie filaretów został uniewinniony, ale opuścił Wilno i osiadł w Warszawie. Po 1830 pracował w kancelarii Najwyższej Izby Obrachunkowej. 
Zajmował się jednocześnie pracą naukową. Był zwolennikiem tezy, iż prawo rzymskie oddziaływało na prawo polskie przede wszystkim za pośrednictwem prawa miejskiego i kanonicznego. W 1826 na łamach "Dziennika Warszawskiego" opublikował pracę "O wpływie prawodawstwa rzymskiego na prawo polskie i litewskie", która spotkała się z uznaniem Joachima Lelewela.

</doc>
<doc id="1567582" url="https://pl.wikipedia.org/wiki?curid=1567582" title="Układ zamknięty adiabatycznie">
Układ zamknięty adiabatycznie



</doc>
<doc id="1567583" url="https://pl.wikipedia.org/wiki?curid=1567583" title="Anthony McAuliffe">
Anthony McAuliffe

Generał Anthony Clement McAuliffe (ur. 2 lipca 1898 w Waszyngtonie, zm. 11 sierpnia 1975 w Chevy Chase w stanie Maryland) – generał Armii Stanów Zjednoczonych, wsławił się heroiczną obroną belgijskiego miasta Bastogne podczas ofensywy w Ardenach.
Młodość.
Studiował na West Virginia University w latach 1916–1917. Ukończył West Point w listopadzie 1918 roku w stopniu podporucznika.
Służba wojskowa.
Służył w Normandii jako dowódca Dywizji Artylerii. Przed operacją Market Garden został przeniesiony do wojsk powietrznodesantowych. Wylądował w Holandii na pokładzie szybowca.
Ofensywa w Ardenach.
W grudniu 1944 roku ówczesny dowódca 101 Dywizji Powietrznodesantowej gen. Maxwell Taylor był nieobecny w Ardenach, gdzie stacjonowała jego jednostka, gdyż uczestniczył w konferencji generalicji w Stanach Zjednoczonych. Dowództwo przejął jego zastępca – Anthony McAuliffe, którego to zastała niemiecka ofensywa.
101 DPD wycofująca się ze wschodu i północy jednocześnie okopywała się w Bastogne. Miasto było umiejętnie bronione przez cały tydzień przed zmasowanym atakiem skoordynowanym z ostrzałem artyleryjskim. 22 grudnia, gdy Niemcy zażądali kapitulacji, odpowiedział jednym tylko słowem, które dało mu sławę: "nuts" (pol. "bzdura").
W okresie od stycznia do lipca 1945 roku Anthony dowodził 103 Dywizją Piechoty pełniącą rolę okupacyjną.
McAuliffe został awansowany na czterogwiazdkowego generała 1 marca 1955 roku.
Po wojnie.
Odszedł z Armii w 1956 roku. Do 1963 roku pracował dla American Corporation Cyanamid. Mieszkał do śmierci w Chevy Chase. Zmarł w 1975 roku w wieku 77 lat. Jest pochowany wraz z żoną, synem i córką na Cmentarzu Narodowym w Arlington.
Pamięć.
Południowe przedłużenie trasy wschodniej 33 w Northampton County, w Pensylwanii, ukończone w 2002 roku, zostało nazwane "Droga pamięci generała Anthony' ego McAuliffe' a".

</doc>
<doc id="1567584" url="https://pl.wikipedia.org/wiki?curid=1567584" title="Układ zamknięty diatermicznie">
Układ zamknięty diatermicznie



</doc>
<doc id="1567587" url="https://pl.wikipedia.org/wiki?curid=1567587" title="Mistrzostwa Europy Strongman 2003">
Mistrzostwa Europy Strongman 2003

Mistrzostwa Europy Strongman 2003 – doroczne, indywidualne zawody europejskich siłaczy.
Data: 5, 6 lipca 2003 r.
Miejsce: Sandomierz 
WYNIKI ZAWODÓW:

</doc>
<doc id="1567589" url="https://pl.wikipedia.org/wiki?curid=1567589" title="Sygnały subliminalne">
Sygnały subliminalne



</doc>
<doc id="1567590" url="https://pl.wikipedia.org/wiki?curid=1567590" title="Ulica Obozowa">
Ulica Obozowa

Ulica Obozowa – popularna nazwa ulic w Polsce;

</doc>
<doc id="1567591" url="https://pl.wikipedia.org/wiki?curid=1567591" title="Sygnały podprogowe">
Sygnały podprogowe



</doc>
<doc id="1567592" url="https://pl.wikipedia.org/wiki?curid=1567592" title="Północny Zakład Budowy Maszyn">
Północny Zakład Budowy Maszyn



</doc>
<doc id="1567596" url="https://pl.wikipedia.org/wiki?curid=1567596" title="Teatr Napięcie">
Teatr Napięcie

Teatr Napięcie – nieinstytucjonalny teatr autorski utworzony przez Łukasza Piętę w 2005 roku, działający w Łodzi. Teatr tworzy głównie pełnowymiarowe spektakle, swoje poszukiwania lokując w próbach znalezienia właściwego ekwiwalentu przestrzennego i słownego (także groteskowego) dla rzeczywistości wypaczonej przez wyobraźnię oraz ułomności i słabości ciała. Od 2007 roku pracuje nad wykorzystywaniem sygnałów subliminalnych w teatrze. Od października 2008 roku organizuje projekt o nazwie "Dynamofaza Wittenberga", który ma na celu stworzenie szczególnego kontr-teatru, będącego rodzajem rzeczywistej alternatywy wobec współczesnej, nierzeczywistej kultury alternatywnej. Od listopada 2010 roku pracuje nad realizacją niezależnej opery pt. "Cosmocanto".
O Teatrze.
Twórcy Teatru Napięcie określają swoją sztukę mianem "„synergetycznego teatru ruchu wyobraźni”", który, na przekór panującej modzie tworzenia przedstawień alternatywnych, skłania się do łączenia jak największej liczby środków artystycznego wyrazu. W swoich spektaklach stara się stworzyć pewien rodzaj paradoksalnej, wypaczonej i na swój sposób groteskowej rzeczywistości, która jest w stanie wyjść poza siebie i funkcjonować jako przyczynek do kontrdyskusji na temat rzeczywistości aktualnie doświadczanej.
Chociaż Teatr Napięcie częściej przygotowuje spektakle na podstawie własnych tekstów (np. "Salon Lenistwa"; "Lewa Strona Prawa Strona"), czasami inscenizuje jednak teksty innych autorów (np. "Przewodnik dla bezdomnych" na podstawie poezji Eugeniusza Tkaczyszyna-Dyckiego i impresji Arthura Rimbauda). W związku z tym spektakle Teatru Napięcie poruszają bardzo różne tematy i nie zamykają się w jednej formie scenicznego wyrazu (w repertuarze Teatru Napięcie znaleźć można przedstawienia klasyfikowane jako komediowe, tragiczne oraz przedstawienia groteskowe o konotacjach witkacowskich).
Teatr Napięcie nie ukonstytuował metody pracy scenicznej, którą stosowałby w tworzeniu spektakli, co wynika z faktu, że stara się nie powielać pomysłów, które wykorzystuje w kolejnych przedstawieniach. W inscenizacjach Teatru Napięcie widoczna jest jednak głęboka świadomość najróżniejszych konwencji teatralnych, którymi twórcy żonglują i które ze sobą mieszają (np. teatr mansjonowy i symultaniczny w "Przewodniku dla bezdomnych"; konwencjonalne aktorstwo „epoki gwiazd” zmieszane z modernistycznym kabaretem w "Salonie Lenistwa").
Projekt subliminalny.
Od roku 2007 Teatr Napięcie eksperymentuje nad świadomym wykorzystywaniem sygnałów podprogowych (wizualnych i akustycznych) w spektaklach teatralnych. Według twórców:
W ramach projektu subliminalnego Teatr Napięcie w czerwcu 2009 roku zaprezentował przedstawienie pt. "Opera Dożynki" (według tekstu Andrzeja Sosnowskiego pt. "Konwój. Opera").
Dynamofaza Wittenberga.
Od października 2008 roku Teatr Napięcie organizuje projekt o nazwie "Dynamofaza Wittenberga", który ma na celu stworzenie szczególnego rodzaju "kontr-teatru". Zdaniem twórców Teatru Napięcie współczesna „kultura dążąca do stałej homogenizacji gustów nie rozwija się, ponieważ nic nie jest w stanie napędzić w jej obrębie ruchu doprowadzającego do zmian”. Kontr-teatr "Dynamofazy Wittenberga" ma być rodzajem alternatywy dla współczesnej alternatywy, której w rzeczywistości nie ma, ponieważ wymieszała się z kulturą instytucjonalną. W pewnym sensie projekt ten tłumaczy się jedynie przez tautologię, co jawnie przypomina Confiteor Przybyszewskiego.
W ramach działalności "Dynamofazy Wittenberga" Teatr Napięcie pokazał w październiku 2008 roku robocze wersje działania pt. "~UCZTA~", które bazowało na nienaruszonej „konwencji i scenariuszu” Mszy Świętej.
Opera "COSMOCANTO".
W listopadzie 2010 roku Teatr Napięcie rozpoczął realizacje oryginalnej opery do muzyki Cezarego Kurowskiego pt. "Cosmocanto". W ramach projektu powstanie pełnowymiarowe i unikalne dzieło operowe, zachowujące wszelkie prawidła gatunku, a jednocześnie poruszające aktualny temat harmonijnego współistnienia człowieka z otaczającym go wszechświatem. W skład realizatorów "Cosmocanto" wchodzą zarówno profesjonalni twórcy na stałe związani z teatrem operowym (np. scenograf Ryszard Kaja, czy dyrygent Michał Kocimski), jak również twórcy, realizujący się zazwyczaj w obrębie innych gatunków sztuki (np. projektant mody Sylwester Krupiński). Termin premiery "Cosmocanto" planowany jest w okresie: listopad – grudzień 2011 r.

</doc>
<doc id="1567601" url="https://pl.wikipedia.org/wiki?curid=1567601" title="Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa A">
Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa A

Mecze grupy A pierwszej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy CEV rozegrane zostały w dniach od 2 do 4 stycznia 2009 roku w angielskim mieście - Sheffield.
W grupie A znalazły się trzy drużyny: Białoruś, Izrael i Wielka Brytania.
Awans do drugiej rundy kwalifikacyjnej uzyskała Białoruś.
Tabela.
Grupa A
Wielka Brytania – Izrael.
Piątek, 2 stycznia 2009
14:02 - English Institute of Sport, Sheffield - Widzów: 450
Izrael – Białoruś.
Sobota, 3 stycznia 2009
14:00 - English Institute of Sport, Sheffield - Widzów: 250
Białoruś – Wielka Brytania.
Niedziela, 4 stycznia 2009
14:00 - English Institute of Sport, Sheffield - Widzów: 520
Składy.
Sekcja grupuje składy wszystkich reprezentacji narodowych w piłce siatkowej, które grały w grupie A pierwszej rundy kwalifikacyjnej do mistrzostw świata.
Przynależność klubowa na początek sezonu 2008-09.
Białoruś.
Trener: Alaksandr SinhajewskiAsystent: Wiktar Fando
Izrael.
Trener: Avishi KarpovskiAsystent: Shraga Shemesh
Wielka Brytania.
Trener: Harry BrokkingAsystent: Joel Banks

</doc>
<doc id="1567603" url="https://pl.wikipedia.org/wiki?curid=1567603" title="Kazimierz Albin Sokołowski">
Kazimierz Albin Sokołowski

Kazimierz Albin Sokołowski herbu Pomian (ur. 1762, zm. 13 marca 1837 r. w Orłowie) – starosta inowrocławski, generał major ziemiański powstania wielkopolskiego w 1806 roku. 
Był synem chorążego kruszwickiego Adama i Elżbiety z Żychlińskich, bratem starosty kowalskiego Michała oraz Wojciecha.
W 1782 roku został wybrany na posła sejmowego dzięki poparciu kuzyna Serafina Sokołowskiego. W 1788 otrzymał nominację na starostę inowrocławskiego. Na sejmiku deputanckim w Brześciu Kujawskim 1792 wybrano go na jednego z delegatów województw kujawskich, wysłanych do króla z podziękowaniem za uchwalenie konstytucji 3 maja.
Po zajęciu Kujaw przez władze pruskie w wyniku II rozbioru Polski wziął udział w powstaniu wielkopolskim. Na jesieni 1794 roku zorganizował składający się z dwóch szwadronów pułk milicji inowrocławskiej. Oddział ten należał do najdłużej walczących w powstaniu, działał pod Brześciem Kujawskim jeszcze w listopadzie.
Doświadczenie w dowodzeniu oddziałem powstańczym wykorzystał w latach 1806–1807, po wkroczeniu do Wielkopolski wojsk francuskich, toczących walki z armią pruską. W grudniu 1806 gen. Dąbrowski mianował go generałem ziemiańskim województwa inowrocławskiego. Zorganizowany przez niego pułk kawalerii powstańczej wziął udział w wyprawie na Słupsk w lutym 1807. W czasie szturmu na miasto pod dowództwem Sokołowskiego znalazły się również dwie dodatkowo przydzielone kompanie piechoty. Wśród zawodowych oficerów miał opinię znakomitego dowódcy powstańczego. 
Posłował na sejm w 1818 roku z powiatu orłowskiego, brał również udział w obradach sejmu 1820 roku. Na pieczęci, której używał widniała wypisana dookoła herbu dewiza "Zanic herbów szereg długi, komu własnej brak zasługi". Zmarł 13 marca 1837 roku w Orłowie. 
Odznaczony Orderem Świętego Stanisława w 1791 roku.

</doc>
<doc id="1567604" url="https://pl.wikipedia.org/wiki?curid=1567604" title="Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa B">
Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa B

Mecze grupy B pierwszej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy CEV rozegrane zostały w dniach od 2 do 4 stycznia 2009 roku w stolicy Łotwy - Rydze.
W grupie B znalazły się trzy drużyny: Łotwa, Norwegia i Szwecja.
Awans do drugiej rundy kwalifikacyjnej uzyskała Łotwa.
Tabela.
Grupa B
Norwegia – Szwecja.
Piątek, 2 stycznia 2009
16:00 - Olympic Sport Centre, Ryga - Widzów: 150
Łotwa – Norwegia.
Sobota, 3 stycznia 2009
14:00 - Olympic Sport Centre, Ryga - Widzów: 850
Szwecja – Łotwa.
Niedziela, 4 stycznia 2009
15:00 - Olympic Sport Centre, Ryga - Widzów: 810
Składy.
Sekcja grupuje składy wszystkich reprezentacji narodowych w piłce siatkowej, które grały w grupie B pierwszej rundy kwalifikacyjnej do mistrzostw świata.
Przynależność klubowa na początek sezonu 2008-09.
Łotwa.
Trener: Raimonds VildeAsystent: Uģis Krastiņš
Norwegia.
Trener: Rune YttervikAsystent: —
Szwecja.
Trener: Johan IsacssonAsystent: Anders Norberg

</doc>
<doc id="1567605" url="https://pl.wikipedia.org/wiki?curid=1567605" title="Javier Klimowicz">
Javier Klimowicz

Javier Hernán Klimowicz Laganá (ur. 10 marca 1977 w Buenos Aires) – były ekwadorski piłkarz, urodzony w Argentynie, polskiego pochodzenia. W latach 2013, 2014 i 2015 zdobywał mistrzostwo Ekwadoru. Jest bratem Diego Klimowicza.

</doc>
<doc id="1567607" url="https://pl.wikipedia.org/wiki?curid=1567607" title="Reaktymetr">
Reaktymetr

Reaktymetr – urządzenie pomiarowe dokonujące ciągłego określania reaktywności reaktora jądrowego. Reaktywność reaktora jądrowego jest bardzo ważnym parametrem jego pracy, nie można jej określić bezpośrednio na podstawie gęstości strumienia neutronów w reaktorze. 
Reaktymetr rejestruje strumień neutronów i na podstawie jego bieżącej oraz przeszłej wartości określa lub oblicza z zastosowaniem algorytmu reaktywność reaktora. 
Zmiany strumienia neutronów w reaktorze jądrowym określa równanie kinetyki reaktora, wyprowadzone na podstawie równań bilansu neutronów (wzór czteroczynnikowy, wzór sześcioczynnikowy). W reaktymetrach stosuje się metodę kinetyki odwrotnej, w której na podstawie kinetyki reaktora określa się jego reaktywność.
Reaktymetry mają następujące zastosowania:

</doc>
<doc id="1567609" url="https://pl.wikipedia.org/wiki?curid=1567609" title="Kościół ewangelicko-reformowany w Rydze">
Kościół ewangelicko-reformowany w Rydze

Kościół ewangelicko-reformowany w Rydze (łot. "Reformātu baznīca Rīgā") – dawna świątynia kalwińska znajdująca się w Rydze przy ul. Mārstaļu 10.
Parafia kalwińska w Rydze powstała jako druga po Mitawie parafia reformowana na terenie współczesnej Łotwy. Projekt kościoła wykonał architekt Christopher Meinert. Budowa świątyni została ukończona w 1733. 
Początkowo kościół był odwiedzany głównie przez niemieckie i holenderskie rodziny mieszkające w Rydze. W 1938 ryska parafia kalwińska liczyła ok. 1000 wiernych, w większości niemieckiego pochodzenia. 
Na początku II wojny światowej budynek kościoła został przekazany przez władze miejskie luteranom na skutek opuszczenia miasta przez lokalną społeczność kalwińską. W czasach radzieckich w świątyni modlili się bracia morawscy dopóki budynek nie został im odebrany przez państwo w 1964.

</doc>
<doc id="1567611" url="https://pl.wikipedia.org/wiki?curid=1567611" title="Odarpi, syn Egigwy">
Odarpi, syn Egigwy

Odarpi, syn Egigwy – nowela przygodowa autorstwa Aliny i Czesława Centkiewiczów, wydana w 1949 po raz pierwszy przez Spółdzielnię Wydawniczo-Oświatową Czytelnik.
Fabuła.
Akcja utworu rozgrywa się na Grenlandii w XX wieku. Utwór opowiada o dorastaniu chłopca w skrajnych warunkach Dalekiej Północy, z dala od wszelkiej cywilizacji. Tematyka koncentruje się wokół tematu przetrwania, walki o jutro. Autorzy przybliżają w swoim utworze kulturę inuicką, tradycję oraz mity i legendy. Narrator wypowiada się w trzeciej osobie.
Chłopiec, Odarpi, uczy się od ojca i matki sztuki przetrwania w tym trudnym terenie. Nabytą od ojca umiejętność budowania śnieżnego igloo wykorzystuje podczas śnieżnej zamieci, gdy musi się ratować przed zamarznięciem. Następną umiejętnością przejętą od ojca jest polowanie, do którego używa psiego zaprzęgu. Już podczas drugiego polowania udaje mu się zabić morsa, co pozwala jego rodzinie przetrwać trudny czas zimy. Po minięciu nocy polarnej chłopiec ponownie wyrusza na polowanie, którego łupem pada niedźwiedzica. Natomiast młody niedźwiadek zostaje przyjacielem chłopca. Młodzieniec pod nadzorem ojca nabiera wprawy w polowaniu. W cieplejsze miesiące poluje na ptaki i wybiera jaja z gniazd. Egigwa, dumny z chłopca, sprawia mu prezent – kajak z foczych skór.
Podczas kolejnej zimy polarnej czytelnik obserwuje życie w osadzie Eskimosów: zwyczaje, legendy i baśnie, które rodzice opowiadają potomstwu. Opisane są obowiązki, spadające na Odarpiego, który zajmuje się utrzymaniem zaprzęgu, doglądaniem psów. Między chłopcem z niedźwiedziem zawiązuje się przyjaźń. Zwierzę z czasem dorasta i staje się olbrzymem; w końcu wybiera wolność z dala od chłopca.

</doc>
<doc id="1567612" url="https://pl.wikipedia.org/wiki?curid=1567612" title="John Martin">
John Martin

John Martin (ur. 19 lipca 1789 w Haydon Bridge pod Hexham w hrabstwie Northumberland, zm. 17 lutego 1854 na wyspie Man) – brytyjski malarz i grawer. Twórca romantycznych pejzaży i monumentalnych, inspirowanych Biblią obrazów o apokaliptycznej tematyce.
Życiorys.
Urodził się w rodzinie ubogich farmerów jako jedno z ich dwanaściorga dzieci. Początkowo kształcił się na malarza heraldycznego w Newcastle upon Tyne, w 1806 włoski malarz Bonifacio Musso zabrał go do Londynu. Dwa lata później ożenił się, zarabiał na życie wykonując akwarele i malując na szkle i porcelanie. W wolnych chwilach studiował perspektywę i architekturę.
Artysta debiutował w 1811 w Royal Academy obrazem "Sadak in Search of the Waters of Oblivion", który został zakupiony za sumę 50 gwinei. Kolejne obrazy "Expulsion" (1813), "Paradise" (1813), "Clytie" (1814) i "Joshua Commanding the Sun to Stand Still upon Gibeon" (1816) ugruntowały jego pozycję w artystycznym środowisku Londynu. Wystawiony w 1821 "Belshazzar’s Feast" podzielił krytykę i był źródłem skrajnie zróżnicowanych opinii. Późniejsze prace "Destruction of Herculaneum" (1822), "The Creation" (1824) i "Eve of the Deluge" (1841) poświęcone były biblijnej tematyce tworzenia i niszczenia. Malarz rok przed śmiercią doznał wylewu i został sparaliżowany, zmarł na wyspie Man w 1854.
John Martin był również grawerem i twórcą rycin, które przynosiły mu zyski jeszcze większe niż obrazy. Wykonywał sporadycznie mezzotinty (m.in. cykl "Characters of Trees" w 1817) i ilustracje do książek np. do poematu epickiego Johna Miltona "Raj utracony".
Martin odniósł znaczny sukces artystyczny i zdobył rozgłos również za granicą. Został odznaczony belgijskim Orderem Leopolda i członkiem tamtejszej Akademii. Natomiast Académie française uhonorowała go specjalnie wybitym medalem. Do wzrostu zainteresowania jego osobą przyczynił się niezrównoważony psychicznie brat Jonathan Martin (1782-1838), który 1 lutego 1829 podpalił gotycką katedrę York Minster w Yorku. Dzięki finansowej pomocy Johna, który wynajął adwokatów, uniknął kary śmierci spędzając resztę życia w zakładzie dla obłąkanych.
Po śmierci artysty jego twórczość została niemal całkowicie zapomniana, monumentalne i fantastyczne wizje stały się w epoce wiktoriańskiej przestarzałe i niemodne. Jednak zdaniem krytyków prace Martina miały znaczący wpływ na malarstwo panoramiczne i twórców dioram w drugiej połowie XIX w. Również prekursorzy kina epickiego m.in. D.W. Griffith poszukujący inspiracji w malarstwie, zetknęli się z jego obrazami. Malarz został ponownie odkryty dopiero w latach 50. XX stulecia, gdy wzrosło zainteresowanie jego sztuką. Największy zbiór obrazów Martina posiada muzeum Tate Britain w Londynie i Laing Art Gallery w Newcastle upon Tyne.
John Martin był przyjacielem pisarza i poety Edwina Atherstone’a. Niektóre jego prace były zainspirowane dziełami Atherstone’a, między innymi poematem
"Ostatnie dni Herkulanum" i eposem "Upadek Niniwy".

</doc>
<doc id="1567613" url="https://pl.wikipedia.org/wiki?curid=1567613" title="Teodor Rak">
Teodor Rak

Teodor Marcin Rak (ur. 10 listopada 1904 w Brzezinach Śląskich, zm. 17 września 1976 w Skrzyszowie) — polski ksiądz katolicki.
Szkołę podstawową ukończył w Mikulczycach. Naukę w Gimnazjum rozpoczyna w Zabrzu, a po przeprowadzce do Kochłowic kontynuuje w Katowicach. W 1925 roku egzamin maturalny zdaje w Chorzowie. Po maturze studia na Uniwersytecie Jagiellońskim - Wydział Teologiczny w Krakowie. 
Święcenia kapłańskie 30 czerwca 1930 roku w Krakowie. W latach 1930-33 wikariusz w parafii Ścięcia św. Jana Chrzciciela w Goduli. Od 1933 do 1935 wikary w parafii św. Piotra i Pawła w Katowicach. Następny rok to Rybnik i parafia Matki Boskiej Bolesnej. Następnie w latach 1936-39 to posługa w parafii Matki Boskiej Różańcowej w Łaziskach Górnych. Z początkiem II wojny mianowany na substytuta parafii Matki Boskiej Szkaplerznej w Gierałtowicach. W 1942 roku zostaje mianowany na administratora tej parafii. 10 lipca 1947 roku został mianowany proboszczem chropaczowskiej parafii Matki Bożej Różańcowej. 
Był zapalonym muzykiem, organistą, znawcą polifonii, pionier tłumaczenia z łaciny tekstów liturgicznych na język polski. Jeden z recenzentów i opiniotwórców "Regulaminów dla spraw Organistowskich" oraz nowych "Skarbców modlitw i pieśni". 21 grudnia 1955 roku otrzymał tytuł doktora teologii na Wydziale Teologicznym Akademii Teologii Katolickiej w Warszawie na podstawie pracy "Rola polskiej pieśni kościelnej w duszpasterstwie górnośląskim z równoczesnym uwzględnieniem jej wpływu na życie narodowe na Górnym Śląsku", napisaną pod kierunkiem Stanisława Hueta.
Na skutek różnych kłopotów związanych z troską o chropaczowski kościół, a generalnie problemy z ciągłymi szkodami górniczymi kosztowały księdza proboszcza utratą zdrowia - udar mózgu. W wyniku choroby ksiądz Rak przenosi się w 1969 roku na parafię najbliższego sobie współpracownika w Chropaczowie ks. proboszcza Zygmunta Perdyły do Skrzyszowa - parafia św. Michała Archanioła. Tam też 17 września 1976 roku umiera i zostaje pochowany na miejscowym cmentarzu.

</doc>
<doc id="1567616" url="https://pl.wikipedia.org/wiki?curid=1567616" title="Marian Król">
Marian Król

Marian Król (ur. 16 lipca 1939 w Brodziszewie) – polski polityk i agronom, poseł na Sejm PRL IX kadencji oraz na Sejm RP II kadencji, wojewoda poznański w latach 1981–1986.
Życiorys.
Pochodzi z rodziny rolników prowadzących gospodarstwo rolne w Brodziszewie. Ukończył studia w Wyższej Szkole Rolniczej w Poznaniu, uzyskał następnie stopień doktora nauk rolniczych w Szkole Głównej Gospodarstwa Wiejskiego w Warszawie.
W latach 1979–1981 był dyrektorem oddziału wojewódzkiego PZU. Od 26 października 1981 do 9 stycznia 1986 sprawował urząd wojewody poznańskiego. Był także etatowym pracownikiem Zjednoczonego Stronnictwa Ludowego, m.in. kierował jego strukturami w województwie. Pełnił mandat posła na Sejm PRL IX kadencji z ramienia ZSL oraz na Sejm RP II kadencji, wybranego w okręgu poznańskim z ramienia Polskiego Stronnictwa Ludowego. W listy PSL ubiegał się bezskutecznie o reelekcję w wyborach w 1997. Z Polskiego Stronnictwa Ludowego odszedł w 1998 do założonej przez Romana Jagielińskiego Partii Ludowo-Demokratycznej (był m.in. honorowym przewodniczącym jej regionu wielkopolskiego).
Później związany z działalnością biznesową, był m.in. prezesem zarządu Rolniczego Towarzystwa Kredytowego. Zainicjował powstanie Wielkopolskiej Fundacji Żywnościowej. Objął obowiązki prezydenta Towarzystwa im. Hipolita Cegielskiego.
Członek Towarzystwa Pamięci Powstania Wielkopolskiego 2018/2019. Był wielkim przeorem Polski oraz X wielkim mistrzem Orderu Świętego Stanisława (który w 1979 został ustanowiony przez samozwańczego prezydenta Juliusza Nowinę Sokolnickiego).

</doc>
<doc id="1567617" url="https://pl.wikipedia.org/wiki?curid=1567617" title="Dolar (jednostka miary)">
Dolar (jednostka miary)

Dolar – jednostka miary reaktywności reaktora jądrowego. Reaktywność wyrażona w dolarach używana w teorii zachowania się reaktora jądrowego ma przedstawiać stan i zmiany reaktywności reaktora niezależnie od rodzaju i stanu paliwa jądrowego, uwzględniając zjawisko neutronów opóźnionych.
Każde rozszczepienie jądrowe wytwarza kilka neutronów, które mogą zostać zaabsorbowane, uciec z reaktora lub przejść dalej, by wywołać więcej reakcji w reakcji łańcuchowej. Kiedy średnio jeden neutron z każdego rozszczepienia powoduje kolejne rozszczepienie, reaktor jest zaledwie "krytyczny", a reakcja łańcuchowa zachodzi ze stałą i teoretycznie dowolną szybkością. Podstawowym parametrem opisującym to zjawisko jest współczynnik powielania neutronów formula_1 zdefiniowany jako zmiana liczby neutronów między kolejnymi pokoleniami, oraz obliczany z niego współczynnik reaktywności reaktora
Do obliczania współczynnika powielania neutronów opracowano różne formuły w tym wzór czteroczynnikowy i wzór sześcioczynnikowy. Takie opisanie przebiegu reakcji w stanie statycznym jest wystarczające, ale gdy zmieniana jest analizowana zmiana szybkości przebiegu reakcji, trzeba uwzględnić to, że niewielka część neutronów powstających po rozszczepieniu jądra atomowego jest emitowana z opóźnieniem. W celu opisania czasu opóźnienia neutronów wprowadza się współczynnik opóźnienia neutronów formula_4 i współczynnik DNF.
Współczynnik opóźnienia.
Współczynnik neutronów opóźnionych
Wartość współczynnika formula_6 jest zależna głównie od izotopu, który ulega rozszczepieniu, w mniejszym od energii neutronu wywołującego rozszczepienie i może być wyznaczony na podstawie analizy produktów rozpadu. Dla uranu 235 () rozszczepianego neutronami termicznymi wynosi 0,0065, dla rozszczepianych neutronami szybkimi 0,0157, dla plutonu 0,00200. Współczynnik neutronów opóźnionych rdzenia reaktora jest obliczany jako suma iloczynów współczynnika formula_6 i udziału rozszczepień dla izotopów ulegających rozszczepieniu.
W stanie ustalonym łańcuchowej reakcji rozszczepiania w reaktorze liczba neutronów opóźnionych jest równa wynikającej ze współczynnika opóźnienia, jeżeli liczba rozszczepień w jednostce czasu zmienia się, to liczba neutronów opóźnionych zmienia się, ale z opóźnieniem. Oznacza to że reaktywność reaktora opóźnia się, a opóźnienie to jest zależne od udziału neutronów opóźnionych w ogólnej liczbie neutronów.
By uwzględnić wpływ neutronów opóźnionych na kinetykę reaktora, wprowadzono reaktywność z uwzględnieniem neutronów opóźnionych wg:
W skali tej:
Dolar jest dużą jednostką w praktyce określa się zmiany w centach będących jedną setną dolara. Określanie reaktywności w dolarach jest wygodne, ponieważ wartość reaktywności w dolarach zasadniczo wytwarza taką samą szybkość strumienia neutronów i wzrost mocy dla reaktorów zawierających paliwa rozszczepialne , i .

</doc>
<doc id="1567619" url="https://pl.wikipedia.org/wiki?curid=1567619" title="Henry Wadsworth Longfellow">
Henry Wadsworth Longfellow

Henry Wadsworth Longfellow (ur. 27 lutego 1807 w Portland, zm. 24 marca 1882 w Cambridge) – amerykański poeta, przedstawiciel romantyzmu, nazywany „królem poezji amerykańskiej”; także filolog, tłumacz i wykładowca, autor liryki kontemplacyjnej oraz dwóch narodowych eposów. Trzecia po George’u Washingtonie i Abrahamie Lincolnie największa postać panteonu narodowego Stanów Zjednoczonych, obok Walta Whitmana powszechnie uważany za najpopularniejszego poetę XIX wieku. Członek grupy literackiej znanej jako Fireside Poets, w której skład wchodzili także John Greenleaf Whittier, Oliver Wendell Holmes, James Russell Lowell i William Cullen Bryant. Jeden z prekursorów nowoczesnej filologii. 
Choć sam Longfellow − w przeciwieństwie do Walta Whitmana czy Ralpha Waldo Emersona − był zdecydowanym przeciwnikiem „literatury narodowej” na rzecz „literatury uniwersalnej i ponadnarodowej”, jego poezja odegrała znaczący wpływ na kształtowanie się tożsamości oraz folkloru Stanów Zjednoczonych, a on sam uznany został w Europie za pierwszego wielkiego klasyka zza Oceanu. Dość obfita twórczość Longfellowa miała przy tym ambicje moralizatorskie, reprezentując wobec młodego społeczeństwa amerykańskiego ideały pokoleń pionierów kolonizacji: kult ogniska domowego i życia rodzinnego zgodnego z zasadami Ewangelii, potrzebę wewnętrznego spokoju i harmonii pośród przeciwieństw losu, głębokiego zrozumienia przyrody oraz aktywizmu życiowego w duchu wiary, nadziei i miłości.
Henry Wadsworth Longfellow, za życia uznawany za najbardziej znaczącego twórcę swojego pokolenia, po śmierci stał się obiektem ostrej krytyki, która zarzucała mu brak oryginalności, wtórność w stosunku do zastanych wzorców europejskich oraz pisanie z myślą o czytelniczych masach. Mimo to poeta z Portland na trwałe zapisał się w tradycji Stanów Zjednoczonych jako jedna z najważniejszych figur; jego życie i twórczość stały się przy tym źródłem wielu amerykańskich przysłów oraz głównym tematem piosenek folkowych i country. Wiąże się z tym również powstanie zabytków kultury takich jak choćby Longfellow Bridge czy Longfellow's Wayside Inn, licznych pomników, narodowych pamiątek, a nawet nazw miast czy wsi.
Życiorys.
Dzieciństwo i młodość.
Henry Wadsworth Longfellow urodził się 27 lutego 1807 w Portland, jako drugie z ośmiorga dzieci Stephena i Ziply Longfellowów, potomków starych rodzin osadników w Nowej Anglii kultywujących tradycje purytanizmu. Portland z czasów jego dzieciństwa była prowincją rolniczo-handlową, nieskażoną dotąd industrializacją ani progresem cywilizacyjnym, który w wielu obszarach Europy, a także Stanów Zjednoczonych stał się synem epoki oraz bezpośrednią przyczyną buntu romantycznego. Rodzinna osada Longfellowa „pełna czystych rzek, lasów [...] i ośrodków uniwersyteckich tętniących bogatym intelektualnym życiem, hołdująca tradycyjnym ideałom, konserwatywna obyczajowo, lecz wierząca w postęp człowieka i instytucji społecznych” odegrała znaczny wpływ na całą jego twórczość. W dojrzałych poematach amerykańskiego romantyka takich jak "Evangeline" czy "The Courtship of Miles Standish" powróci, zapamiętany właśnie w taki sposób, arkadyjski obraz Nowej Anglii.
W wieku trzech lat samodzielnie opanował alfabet, a w wieku lat pięciu rozpoczął edukację w Portland Academy. Wtedy też emocjonalnie i duchowo zaangażował się w dzieje, zakończonej niedługo przed jego narodzinami, wojny o niepodległość Stanów Zjednoczonych, której echa wciąż jeszcze unosiły się nad młodym pokoleniem amerykańskim. Choć Longfellowa uważa się zazwyczaj za poetę oderwanego od historii w sensie społecznym i politycznym, te wczesne porywy zaowocowały w późniejszym czasie kilkoma poematami. Jeden z nich poświęcony został Kazimierzowi Pułaskiemu (zobacz: „Kazimierz Pułaski w poezji Longfellowa”). „W latach jego dzieciństwa musiały być jeszcze żywe wśród ludzi starszych wspomnienia twardej i heroicznej walki [...] Musiał nawet widywać weteranów tej partyzantki, a druga i ostatecznie decydująca wojna z Anglią toczyła się już za jego życia”. Jednocześnie szkoła średnia wzbudziła w nim głębokie zainteresowanie literaturą. Codzienna lektura Homera, Szekspira i Goethego szybko przerodziła się w pasję. Henry zapragnął także zostać pisarzem. Swoją pierwszą pieśń ułożył już w wieku trzynastu lat: patriotyczna i patetyczna "Bitwa nad Stawem Lovella" ukazała się w listopadowym numerze „Portland Gazette”. Chłopiec głośno mówił wówczas o swoim największym marzeniu − „przyszłym dostojeństwie w literaturze”.
W rok później zapisał się na studia uniwersyteckie na Bowdoin College, w Brunswick, stanie Maine. Los chciał, by jego kolegą z ławki został Nathaniel Hawthorne, przyszła osobowość literatury amerykańskiej. Chłopcy dzielili się swoimi literackimi spostrzeżeniami, zawierając trwałą przyjaźń. Pewnego dnia Hawthorne opowiedział Longfellowowi historię tragicznej miłości z dziejów deportacji Akadyjczyków, którą usłyszał od pewnego wiejskiego pastora. Opowieść wstrząsnęła przyszłym „braminem”, trwale zapisując się w jego pamięci. Taka jest geneza napisanej w ponad dwadzieścia pięć lat później, "Ewangeliny", jednego z największych arcydzieł literatury XIX wieku.
W 1825 Longfellow objął katedrę języków obcych, z czym wiązało się otrzymanie wysokiego stypendium na studia zagraniczne. Pieniądze te przyszły poeta odkładał na planowane podróże naukowo-filologiczne po Europie, które miały przybliżyć go do uwielbianej przez siebie literatury oraz dać podwaliny pod rodzący się talent. Jesienią tego roku − pełnoletni już − Henry został absolwentem Bowdoin College.
Podróże po Europie. Kariera profesorska.
Dzięki otrzymanemu stypendium oraz przychylnym opiniom wybitnych osobistości amerykańskich, w latach 1826-1829 Longfellow mógł oddać się intensywnym podróżom po Europie. Głównymi celami tych wojaży była Francja, Hiszpania, Włochy i Niemcy, gdzie chłopak z Portland miał szansę studiować filologię romańską i germańską. Jego zapał i miła powierzchowność pozwoliły mu z łatwością wnikać w tamtejsze kręgi kulturalne. Podczas paromiesięcznego pobytu w Madrycie spotkał się nawet ze starszym o czternaście lat święcącym tryumfy pisarzem prozy amerykańskiej, autorem "Legendy o Sennej Kotlinie" − Washingtonem Irvingiem, piastującym wówczas stanowisko ambasadora amerykańskiego w Hiszpanii.
Po powrocie do ojczyzny, Longfellow − mający już pewne spektrum porównawcze − przez sześć następnych lat zajął się gruntowną korektą oraz organizacją od podstaw studium języków nowożytnych na Bowdoin College. Jego praca spotkała się z ogólną aprobatą. Jak pisze Stanisław Helsztyński, „Pozyskał sobie przy tym sympatię uczniów swoją prostotą, szczerością i życzliwą, przyjacielską postawą wobec słuchaczy, od których niewiele się różnił swoim wiekiem. Znajomość zagadnień pozwalała mu na wykładach budzić entuzjazm dla kultur i literatur europejskich”, tym bardziej że stanowiły one w owym czasie prawdziwe urozmaicenie dotychczasowej wiedzy filologicznej. Poważano go tym bardziej, że będąc do reszty pochłoniętym wykładami, znajdywał również czas na popularyzację wiedzy na łamach czasopism.
14 września 1831 poślubił młodszą o pięć lat Mary Potter, przyjaciółkę jeszcze z czasów dziecinnych.
Tragiczna śmierć pierwszej żony − Mary Potter.
W 1835, dzięki publikacji wrażeń z europejskich podróży (tom szkiców "Outre-Mer"), Longfellow zwrócił na siebie uwagę władz oświaty oraz wzbudził głęboki szacunek ze strony kolegów z Harvard University. Jeszcze w tym samym roku uniwersytet zaproponował mu objęcie tamtejszej katedry języków nowożytnych pod warunkiem uprzedniego rocznego pobytu w Niemczech i krajach skandynawskich dla pogłębienia swojej wiedzy na temat literatury skandynawskiej i niemieckiej. Longfellow z radością przystał na propozycję. Opuszczając Stany Zjednoczone, zabrał ze sobą żonę oraz dwójkę przyjaciół.
Literackie podróże po Sztokholmie, Kopenhadze, a następnie Heidelbergu okazały się mieć decydujący wpływ na dalszy rozwój talentu literackiego Longfellowa, którego wrażliwość i wyobraźnia aż do końca syciły się klimatem tamtych miejsc. Przykładem tego może być opublikowana w sześć lat później ballada, "Skeleton in Armor".
Niestety, pobyt w Rotterdamie przyniósł przyszłemu poecie jedno z najtragiczniejszych przeżyć jego życia. Mająca zaledwie dwadzieścia dwa lata Mary zmarła nagle z powodu przedwczesnego połogu. Unikający zbyt osobistego tonu Longfellow dość aluzyjnie utrwalił śmierć Mary w późniejszych wierszach takich jak "Footsteps of Angels", "Mezzo Cammin" oraz "Dwaj Anieli".
&lt;poem&gt;::::"I mrok opadł na dom twój wesoły,"
Echa tragedii jaka dotknęła Longfellowa oraz pamięć Mary Potter unosić się będą jeszcze w ostatnim jego obszerniejszym dziele, "Pieśni o Hajawacie", napisanej już w kwiecie wieku.
Zmuszony dokończyć swą podróż, wysłał trumnę z ciałem żony do Cambridge, aby tam, na rodzimej ziemi, odprawiono jej ceremoniał pogrzebowy, a sam wyruszył do Niemiec, tym razem w jednak w nastroju żałobnym i pokutniczym. Osiadłszy na kilka miesięcy w Heidelbergu, zapoznał się z nowoczesnym idealizmem, który początkowo przyjął nazwę "Sturm und Drang", a później − „szkoły romantycznej”. Pomimo rozpaczy, wciąż miał siłę wnikać w życie kulturalne kraju oraz tym samym pogłębiać potrzebną wiedzę. Uczestniczył nawet w słynnych wykładach Georga Wilhelma Friedricha Hegla oraz nawiązał osobiste kontakty z niemieckimi poetami oraz myślicielami takimi jak Friedrich Schiller czy August Wilhelm Schlegel.
Craige House.
W 1836 Longfellow wrócił do Ameryki: objął tym samym (jako najmłodszy spośród wykładowców) placówkę naukową na Harvard University. Choć początki były trudne, został „przyjęty życzliwie przez młodzież, która ceniła jego bezpretensjonalność, bezpośredniość, życzliwość i wytworny sposób obejścia”. Stanowisko profesora na Harvardzie dane mu było piastować do roku 1854.
W 1839, kiedy nieco złagodziła się już rozpacz po stracie Mary, Longfellow podjął pierwsze poważne kroki do objęcia parnasu. Niezbyt fortunnie, zaczął od prozy: ukazała się wówczas sentymentalna, na poły autobiograficzna powieść "Hyperion". W kilka miesięcy później nastąpił jednak właściwy debiut literacki Longfellowa: już od momentu wydania otoczony podniosłą atmosferą legendy zbiorek "Voices of the Night". Książka nawoływała do duchowej tężyzny, bohaterstwa i pokonywania oporów ze strony świata, jak gdyby na przekór tragicznej śmierci pierwszej żony autora, utrafiając tym samym w najcenniejsze ideały młodych Stanów Zjednoczonych − ideały niepodległościowe.
Podróże po Europie pozwoliły poecie nawiązać kolejne budujące znajomości, m.in. z Ferdinandem Freiligrathem czy Alfredem Tennysonem. Najserdeczniejsza zażyłość łączyła go jednak z Karolem Dickensem. Jednocześnie jego prywatny dom w jednej z najpiękniejszych okolic Cambridge, pierwotnie będący kwaterą George’a Washingtona − tzw. Craige House rozsławiony później na cały świat − stał się miejscem spotkań najwybitniejszych umysłów środowiska bostońskiego. „Uprzejma grzeczność profesora, jego nienaganne życie i spontaniczna przyjaźń opromieniały spotkania przyjaciół bostońskich, jak Ralph Waldo Emerson czy Nathaniel Hawthorne lub jak Karol Dickens”. Częstymi gośćmi byli również: Oliver Wendell Holmes, Charles Sumner, Charles Eliot Norton, James Russell Lowell, z czego kilku wraz z Longfellowem zdecydowało założyć grupę Fireside Poets zmierzającą do ożywienia ruchu literackiego Ameryki.
W międzyczasie zakochał się po raz drugi, jeszcze mocniej niż poprzednio: wybranką jego serca była Frances Appleton (nazywana przez niego pieszczotliwie: „Fanny”), siostra poety Thomasa Golda Appletona. Początkowo była to miłość nieszczęśliwa, ponieważ Frances nie odwzajemniała uczuć poety, dając tego jasny wyraz w zachowanych do dzisiaj listach. Mimo to, po siedmiu latach starań ze strony Longfellowa, zgodziła się zawrzeć z nim bliższą przyjaźń, czego finalnym efektem były zaślubiny w 1843.
Spory z Waltem Whitmanem.
Małżeństwo z Fanny było szczęśliwe. Henry miał z nią szóstkę dzieci, ponadto znaczne dochody z publikacji książek i zasług w dziedzinie filologii pozwoliły mu stać się całkowicie niezależnym finansowo. Zrezygnował zatem z dalszego obejmowania posady profesora na Harvardzie i zajął się rodziną. Jednocześnie, wraz z wydaniem coraz to kolejnych zbiorów wierszy, zyskiwał uznanie oraz poczytność, która wkrótce zdobyła mu miano najwybitniejszego poety, jakiego nosiła Ameryka. W szybkim czasie stał się jednym z pierwszych poetów Nowego Lądu, dla których źródłem utrzymania mogło być samo tylko pisanie. Juliusz Żuławski w swoim eseju wstępnym do nowych tłumaczeń wierszy Longfellowa napisał: „...to ta sytuacja − wynikająca z różnicy temperamentów różna ocena tej sytuacji − postawiła dwóch największych poetów amerykańskich − Longfellowa i Whitmana − na przeciwnych biegunach”.
W 1860 roku ukazał się trzeci zbiór "Źdźbeł trawy" Walta Whitmana (nakładem bostońskiej oficyny wydawniczej). Książka spotkała się z bardzo przychylną recenzją amerykańskiego filozofa transcendentalizmu − Ralpha Waldo Emersona, który zarzekał się dołożenia wszelkich starań zmierzających w stronę wdrożenia młodego Whitmana w ówczesną elitę literacką. Emerson był jednym z największych autorytetów Stanów Zjednoczonych XIX wieku, mimo to jednak nie udało mu się wprowadzić Whitmana do słynnego „Saturday Club”. Powodem był zdecydowany sprzeciw Longfellowa. Tak rozpoczął się okres sporów między dwoma poetami.
Poematy Whitmana mocno irytowały „bramina”, który zarzucał im zbyt śmiałe rozbijanie klasycznych struktur, nazywając je wręcz nieskładną pisaniną i odbierając miano poezji. Longfellowa gorszyła nieprzyzwoita − jak sam mawiał: demoralizująca − szczerość poszczególnych „źdźbeł”, zwłaszcza tych, których tematem uczynił Whitman sprawy tak drażliwe jak seksualność czy naturalne instynkty. Tym samym amerykański bard stawał w obronie nie tylko długowiecznych tradycji literackich, ale przede wszystkim dobrego smaku i moralności. Whitman z kolei zarzucał Longfellowowi brak „amerykańskości”, tudzież rozmaicie pojmowanej literackiej nowoczesności, wtórność, eklektyzm i stylistyczny regres w stronę skostniałych, przestarzałych form oraz zbytnią pruderię. Z tej racji skłóceni poeci przez kilka lat wzajemnie obdarowywali się krytycznymi publikacjami.
Tragiczna śmierć drugiej żony − Fanny Appleton.
"Bramin” wiódł spokojne, pełne ciepła życie na łonie rodziny − do czasu kolejnej życiowej tragedii. „W to środowisko tak szczęśliwe padł dnia 9 czerwca 1861 grom z jasnego nieba. Żona poety, porządkując i lakując przy pomocy wosku i świecy pamiątki dziecięce, zaprószyła na ziemię ogień, który niespodzianie zajął jej lekką letnią sukienkę, i nieszczęśliwa stanęła w oka mgnieniu w płomieniach. Na krzyk jej wbiegł poeta i widząc, co się dzieje, rzucił się na ratunek, okrywając ją dywanem, by stłumić pożar. Na próżno”. Fanny zmarła jednak dopiero następnego dnia, jak mówią biografowie: w straszliwych cierpieniach. Również poeta doznał poważnych poparzeń dłoni i twarzy, które skutkowały później nadwrażliwością skóry, sprawiającą nieznośny ból przy goleniu. Z tego powodu Longfellow zapuścił brodę, nadającą mu patriarchalny wygląd. Nieszczęście to okazało się mieć daleko idące skutki w życiu Longfellowa. Przerwał oryginalną twórczość, by w kompletnym odizolowaniu od bieżących wydarzeń szukać ulgi w dziełach wielkich klasyków. W wielu przypadkach czerpał on z antologii Aleksandra Chodźki. „W czasie szalejącej wojny domowej, w której zginęły setki tysięcy [...], pięćdziesięcioparoletni „bramin” pracował w swojej cichej bibliotece nad Dantem”. Jego dom w Cambridge stał się swoistą twierdzą „niezmąconego romantyzmu”, a jedynym kontaktem z rzeczywistością na zewnątrz była troska o syna jako uczestnika wojny secesyjnej.
Z czasem poeta powrócił jednak do swojej oryginalnej twórczości. Nieopublikowany za jego życia wiersz "Krzyż ze śniegu" świadczy o chwilowym załamaniu.
&lt;poem&gt;::::"Na piersi mej krzyż noszę takim szyty ściegiem,"
Pomimo tragicznej śmierci drugiej już żony, poezje jego nie straciły dawnego wezwania do nadziei i optymizmu. Choć wzbogacone o nieco bardziej melancholijny ton, ich głównym przesłaniem było zgłębianie tajemnicy śmierci, przemijania i cierpienia w perspektywie Boskiego planu zbawienia. Pojawiły się wręcz nowe zestawienia: przypływy i odpływy fal, rozpacz i uspokojenie, śmierć, ale jednocześnie i narodziny. Zniknęły jedynie dawny aktywizm i młodzieńcza werwa, znane z heroicznych zawołań typu "Budowniczych" czy "Psalmu życia". Ustąpiły one spokojowi, wewnętrznej harmonii w obliczu nieszczęść oraz cierpliwemu znoszeniu tego, co dają zmienne koleje losu z ufnością w mądrość i dobroć Stwórcy. Poezja Longfellowa stała się przy tym bardziej kontemplacyjna.
Ostatnie lata życia. Przyjaźń z Waltem Whitmanem.
Między Longfellowem a Whitmanem wciąż jeszcze trwały zażarte spory na łamach prasy. Longfellow „był jednak zbyt mądry, aby być uparty”. W 1879 postanowił zawrzeć sojusz ze swoim przeciwnikiem. Odwiedziny u na wpół sparaliżowanego „dobrego siwego poety” w Filadelfii przerodziły się w przyjaźń i częste spotkania. Obaj też wzajemnie zdołali się przekonać do swoich, często skrajnie odmiennych, racji. Wbrew pozorom, Whitmana z Longfellowem łączyło wiele. Co prawda, „wiele ich [również] dzieliło, ale jedno łączyło na pewno: obaj byli ludźmi dobrymi, odróżniającymi − każdy na swój sposób − szlachetność serca od podłości, piękno od brzydoty, intencje dobre od złych”.
Siedemdziesiąte urodziny poety w 1877 stały się dla narodu amerykańskiego okazją do państwowego happeningu. Pomimo nadal odbywanych licznych wojaży po Europie, Longfellow coraz bardziej odczuwał zmęczenie przyjmowanymi honorami, trudami podróży oraz życiem towarzyskim. Na stare lata cierpiał bowiem z powodu zapalenia otrzewnej, co wiązało się z często pojawiającymi się bólami brzucha i koniecznością zażywania opium. Tak było również nocą z 23 na 24 marca 1882. Już nad ranem jednak zanotowano zgon poety. Tego dnia naród pogrążony był w żałobie.
Henry Wadsworth Longfellow pochowany został na „pierwszym amerykańskim ogrodzie cmentarnym” − Mount Auburn Cemetery, w Cambridge. W tym czasie ukazał się drukiem pełen uznania esej "Śmierć Longfellowa" autorstwa Walta Whitmana, zaczynający się od słów: „Longfellow bogaty w koloryt, wdzięczne formy i wątki − w to wszystko, co czyni życie pięknym a miłość subtelną − idący w zawody z pieśniarzami Europy na ich własnym gruncie i [...] piszący lepiej i piękniej niż którykolwiek z nich”. Autor "Źdźbeł trawy", na znak szacunku i umiłowania, postawił na grobie „bramina” dwie gałązki bluszczu.
Twórczość.
Bogata spuścizna literacka Longfellowa sprowadza się do jednolitego systemu światopoglądowego złożonego z kilku nadrzędnych motywów, z których najważniejsze to:
W ujęciu Henry’ego Wadswortha Longfellowa nadrzędnym celem poezji było praktykowanie sumienia i ufności wobec Boga oraz podtrzymywanie wiary w Niego − zwłaszcza w momentach zwątpienia. Przejawiało się to w plastyce kontrastujących ze sobą obrazów poetyckich, takich jak: morska burza i spotkanie przy stole biesiadnym. Longfellow, bez wątpienia tradycjonalista, głosił przy tym kult ogniska domowego i życia rodzinnego zgodnego z zasadami Ewangelii, potrzebę wewnętrznego spokoju i harmonii pośród przeciwieństw losu oraz głębokiego zrozumienia przyrody. Moralizatorską misję jego wierszy potwierdzała prosta, przejrzysta forma, która już z założenia trafiać miała do zwykłego człowieka. Longfellow był zatem pierwszym amerykańskim poetą, którego czytano zarówno na elitarnych salonach, jak i w wiejskich domach. Mało tego, Walt Whitman nadał mu godne miano „poety uniwersalnego”, z równie szczęśliwym skutkiem niosącego piękno zarówno mężczyznom, kobietom, jak i młodzieży.
Postawa konsekwentnie opiewana w poematach „bramina” znajduje swoje źródło w dwóch fragmentach Nowego Testamentu: „Poznacie ich po ich owocach” [Mt 7, 16] oraz − „Każdego więc, kto tych słów moich słucha i wypełnia je, można porównać z człowiekiem roztropnym, który dom swój zbudował na skale. Spadł deszcz, wezbrały potoki, zerwały się wichry i uderzyły w ten dom. On jednak nie runął, bo na skale był utwierdzony” [Mt 7, 24-25]. Wyraźnie widać to już w pierwszym, legendarnym od momentu publikacji, wierszu poety − "Psalm życia", widać w pośmiertnie wydanym "In the Harbour", nadto w każdym innym zbiorze Longfellowa, niezależnie od daty publikacji, jak gdyby na przekór tragicznym wydarzeniom, które dotykały autora w życiu osobistym.
Longfellow zerwał przy tym z purytańską doktryną grzechu pierworodnego jako jedynej prawdy o człowieku. Jego zdaniem podstawową i najgłębiej ludzką cechą jest dążenie do dobra i miłości, dane od Boga już od samego początku stworzenia człowieka, które to dążenie w ciągu życia należy „pod twardym urabiać młotem”. Ważny jest bowiem nie tylko zamiar, ale przede wszystkim jego owoce: dobro czynione na bliźnich oraz poświęcenie. Równie doniosłą rolę pełni u Longfellowa wciąż twórcza teraźniejszość, przeciwstawiona wszelkim formom rozpaczy. Na piedestale stawiał ludzi zwykłych, kowali czy budowniczych, świecących jednak przykładem poświęcenia, oddania pracy i szlachetności. Rezygnując przy tym z bogatych sylwetek psychologicznych czy nawet z zasad realizmu, proponował raczej godne naśladowania, hagiograficzne niemal, wzorce pobożności, prostoty, gościnności oraz tężyzny duchowej.
&lt;poem&gt;::::"Biegła po długiej ulicy z różańcem, szkaplerzem i księgą,"
Walt Whitman pisał przy tym o poezji Longfellowa: „On nie przynagla ani nie chłosta. Jego wpływ jest jak dobry napój lub jak powietrze. Ani nie jest letni, ale zawsze żywotny, pełen aromatu, ruchu i wdzięku. Utrafia w znakomitą przeciętność, nie opiewa wyjątkowych namiętności czy wybryków natury ludzkiej. Nie jest rewolucyjny, nie przynosi niczego napastliwego ani nowego, nie wymierza twardych ciosów. Przeciwnie, jego pieśni łagodzą i leczą, a jeśli podniecają, jest to zdrowa i przyjemna podnieta. Nawet jego gniew jest delikatny...”.
Do szczególnie ważnych zabytków kultury amerykańskiej należą natomiast trzy klasycystyczne epopeje Longfellowa ("Evangeline", "Song of Hiawatha" oraz "The Courtship of Miles Standish"), z których dwie pierwsze zyskały status eposów narodowych. Były to jednocześnie pierwsze utwory, które zaspokoiły potrzebę raczkującej kultury Stanów Zjednoczonych na wielkie dzieła literatury − równe największym filarom starego kontynentu tj. "Boskiej komedii" Dantego Alighieri czy dziełom Williama Szekspira − mogące jednocześnie określić najszlachetniejsze wartości oraz tożsamość narodową Amerykanów. Dwie epopeje, "Evangeline" oraz "The Courtship of Miles Standish" zwracają się w stronę historii pionierskiej Stanów Zjednoczonych, m.in. z dziejów deportacji Akadyjczyków czy przypłynięcia żaglowca „Mayflower” do wybrzeży Ameryki Północnej.
Jednym z ostatnich większych dzieł Longfellowa był trzyczęściowy (bo podzielony wedle trzech cnót teologicznych) poemat dramatyczny z dziejów życia Jezusa Chrystusa oraz słynnego palenia czarownic w Salem, "Christus. A Mistery". Drugim była poetycka powieść szkatułkowa uznana za najbardziej narodowe z dzieł poety, "Tales from the Wayside Inn". Utwór stał się najdoskonalszym przejawem wybitnego daru narratorskiego Longfellowa; przez wielu przedstawicieli współczesnej krytyki literackiej uważany on bywa ponadto za największe (choć nie najpopularniejsze) osiągnięcie literackie „bramina” oraz najbardziej współczesny jego utwór. O tym to właśnie dziele pisał Juliusz Żuławski: „romantyzm swój i czułość dla literatury europejskiej może najbardziej odsłania Longfellow w "Opowieściach z Przydrożnej Gospody". I jednocześnie znajdujemy tam klucz do zrozumienia mentalności amerykańskiej, w której i on sam tkwi bez reszty”. Najbardziej znanym fragmentem poematu jest historia Paula Revere, amerykańskiego patrioty i członka rewolucji amerykańskiej, wielkiej chluby narodowej Stanów Zjednoczonych. „A zaraz potem następuje opowieść Studenta o sokole Sera Federico znad rzeki Arno. Potem Żyd hiszpański opowiada legendę o Rabbim Ben Lewi. Potem Sycylijczyk o Królu Robercie. Potem Muzyk skandynawską sagę o Królu Olafie. Potem Teolog opowiada o Torquemadzie. I tak dalej. Oto cały Longfellow!”
Ślady literatury obcej.
Henry Wadsworth Longfellow przez całe swoje twórcze życie świadomie (choć niektórzy twierdzą, że to wskutek nadmiaru „naukowości” w pisaniu czy też niedoboru talentu oraz temperamentu pisarskiego) skłaniał się w stronę poetyckiego regresu. Znaczy to, iż unikając wszelkiego nowatorstwa stylu i treści, utrwalał raczej formy już obecne w literaturze minionych tysiącleci, nieraz uznawanych już za archaiczne. Ambicją autora "Evangeline" była ponadto szlachetna pozycja pośrednika między tradycją Europy (korzeniami „amerykańskości”) oraz ideałami Stanów Zjednoczonych („amerykańskością”). Wobec tego cała jego twórczość przesiąknięta jest wzorcami już zastanymi w literaturze europejskiej: dotyczy to nie tylko wierszy osadzonych w klimacie średniowiecznych legend czy sakralnych zabytków epoki odrodzenia, ale również tych, które za czas i przestrzeń obierają sobie XIX-wieczne Stany Zjednoczone. Niektóre z utworów „bramina” bezpośrednio czerpały wzorce z konkretnych dzieł klasyki literatury.
Recepcja twórczości.
Równie złożona i wielowątkowa co życie Longfellowa okazuje się sama recepcja jego twórczości. Stanowi ona „temat rzekę” dla krytyki literackiej ubiegłych dwóch stuleci, rodząc coraz to nowe dyskusje. Ostatnimi czasy powstała nawet monumentalna monografia poety pióra Charlesa C. Calhouna, "Longfellow: A Rediscovered Life", będąca próbą odświeżenia oraz odbrązowienia jego sylwetki.
Za życia popularność i rozgłos Longfellowa − zarówno w Stanach Zjednoczonych, jak i w Europie − były ogromne; uważano go za pierwszego poetę amerykańskiego światowego formatu, a na arenie międzynarodowej uznaniem mógł mu dorównywać jedynie Alfred Tennyson. Poczytność „bramina” wzrosła jeszcze bardziej wraz z nastaniem epoki wiktoriańskiej w literaturze angielskiej, która to epoka ceniła w nim zwłaszcza stonowany styl wypowiedzi lirycznej i melancholijno-sentymentalny nastrój. Krytycznych głosów było wówczas niewiele: należały one przede wszystkim do Walta Whitmana, Edgara Allana Poego (bodaj najzagorzalszego i najbardziej zjadliwego z krytyków „bramina”) oraz Margaret Fuller. We wszystkich jednak przypadkach zarzuty względem poezji Longfellowa tonowało uznanie dla obecnego w niej, „wytwornego wdzięku” i „upodobania piękna”. Wiadomo, że również przyjaciel „bramina”, Ralph Waldo Emerson, nie zaliczał jej do szczytowych osiągnięć w poezji amerykańskiej. Wydaje się to jak najbardziej zrozumiałe, biorąc pod uwagę niechęć do tradycji i pragnienie światopoglądowych rewolucji filozofa, który napisał: „Dlaczegóż nie mielibyśmy mieć poezji [...] opartej na intuicji, nie zaś na tradycji, albo religii objawionej nam samym, zamiast historii przejętej po naszych ojcach?”
Twórczość poetycka Longfellowa zapewniła mu również spory rozgłos i uznanie wśród wybitnych osobowości historii XIX wieku. „Kiedy urywek ten [chodzi zapewne o wiersz "Building a Ship"] przeczytano Abrahamowi Lincolnowi, łzy stanęły w oczach dzielnego patrioty i wyrzekł on ze wzruszeniem: Jakimże wielkim darem obdarzony jest człowiek, poeta, który umie tak głęboko wzruszać nasze serca!” Sama królowa Wiktoria wyraziła życzenie przyjęcia „bramina” na audiencji w Windsorze. „W uprzejmej rozmowie z poetą zdumiona była wielką atencją swego otoczenia, które okazywało wobec Longfellowa szczersze i głębsze zainteresowanie niż podczas przyjęć głów ukoronowanych. Zdziwienie jej powiększyło się jeszcze, gdy usłyszała, jak obecni po odejściu poety w rozmowie z nią zaczęli recytować najbardziej popularne utwory Longfellowa”. Nazywano go wówczas potocznie „braminem Stanów Zjednoczonych” oraz „bardem Nowej Anglii”.
Pomimo dość niechętnych czy wręcz nieraz krytycznych opinii na temat oryginalności i artystycznych wyżyn Longfellowa, od zawsze figurował on jako „król poezji amerykańskiej”. Bez wątpienia stanowi on współcześnie najbardziej mitotwórczego poetę Stanów Zjednoczonych, który włożył w rodzimą literaturę największy wkład; imponujący był zresztą jego wielki plan edukacyjno-dydaktyczno-translatorski mający na celu nie tylko odnowę literatury rodzimej w oparciu o tradycję, ale również pogłębienie wiedzy filologicznej i kultury tak, by liczyła się ona na arenie międzynarodowej. „Musiałbym długo myśleć, gdyby mnie poproszono o wymienienie nazwiska człowieka, który zrobił dla Ameryki więcej i w ważniejszym kierunku”, pisał Walt Whitman. „Bramin” razem z kilkoma innymi członkami Fireside Poets dali ponadto niezwykle bogaty materiał do materiału lektur szkolnych, dlatego z czasem grono to zaczęto nazywać po prostu Schoolroom Poets (Poeci z ławy szkolnej). Istotnie, przesłanie Longfellowa tak zrosło się z atmosferą szkolnej interpretacji, że zaczęto widzieć w nim banał i tanie moralizatorstwo. XX wiek zaczął więc traktować go z daleko posuniętą pobłażliwością, uznając go raczej za „poetę dla dzieci” niż poważnego twórcę, który mógłby dostarczyć wielu ważnych refleksji. Inni z kolei ograniczali znaczenie Longfellowa do roli literackiego pośrednika, swoistego Agamemnona, autora, który dał (doniosłe co prawda) podstawy pod raczkującą dopiero kulturę Stanów Zjednoczonych, ale nie warto dłużej się nim zajmować; zwłaszcza że Ameryka wyhodowała prawdziwie nowatorskich geniuszów jak Whitman czy Edgar Allan Poe. Jakiekolwiek by jednak nie było podejście młodych pokoleń, „Longfellow zachował do dziś podziw i miłość w sercach milionów obywateli amerykańskich”. Ponadto nie ulega wątpliwości, że „pozostał on nadal najbardziej popularnym, narodowym poetą szerokich rzesz narodu amerykańskiego”.
Wpływ i inspiracje.
Longfellow jako twórca sam kierujący się w stronę regresu i wpływu klasyki literatury europejskiej, nie odcisnął żadnego piętna na kolejnych pokoleniach poetów, a inspiracje jego twórczością ograniczały się jedynie do grupy Fireside Poets. Niemniej, zdaniem współczesnej krytyki literackiej styl poezji Longfellowa bezpośrednio oddziałał na nowoczesną prozę, w tym takich ważnych twórców epoki takich jak: Herman Melville, Joaquin Miller, Jack London, a nawet przez wiele lat wrogi „braminowi” Walt Whitman.
Longfellow jako jedna ze sztandarowych postaci literatury amerykańskiej, a także amerykańskiego folkloru stał się inspiracją dla wielu artystów sceny folkowej i country. Do najbardziej znanych należy ballada kanadyjskiej grupy The Band, "Acadian Driftwood", której treść stanowi rozwinięcie wstępu do "Ewangeliny". Podobnie było z piosenką Emmylou Harris noszącej tytuł − "Evangeline". Do twórczości poety sięgnął w 1974 również Neil Diamond, nagrywając swoją płytę "Longfellow Serenade". Istnieje również wiele znaczących podobieństw między piosenką Leonarda Cohena "Tower of Song" a wierszem Longfellowa "Mezzo Cammin".
Teksty na płycie "Incantations" (utwór „Part Two”) Mike’a Oldfielda pochodzą z rozdziałów XXII i XII (w tej kolejności) z eposu „The Song of Hiawatha".
Longfellow w Polsce.
Sława Longfellowa dotarła do Polski stosunkowo szybko, bo już w latach pięćdziesiątych. Szczególnym zainteresowaniem cieszyły się wówczas takie wiersze jak: swoista amerykańska odpowiedź na "Odę do radości" Friedricha Schillera i mickiewiczowską "Odę do młodości" − "Psalm życia" oraz stanowiący alegorię konsekwentnego trwania przy raz powziętym postanowieniu "Excelsior!", który trafiał w powstańcze ideały drugiego pokolenia polskich romantyków. Od tego czasu aż do czasów obecnych Longfellowa tłumaczyli m.in. Adam Asnyk, Antoni Lange, Julian Tuwim, Zygmunt Kubiak czy Juliusz Żuławski.
Kazimierz Pułaski w poezji Longfellowa.
Wybitny poeta poświęcił generałowi Kazimierzowi Pułaskiemu wiersz "„”" ("„Hymn sióstr morawskich z Bethlehem na poświęcenie sztandaru Pułaskiego”" lub "„Na poświęcenie chorągwi Pułaskiego”") (1854).

</doc>
<doc id="1567625" url="https://pl.wikipedia.org/wiki?curid=1567625" title="Álvaro Santos">
Álvaro Santos

Álvaro Márcio Santos (ur. 31 stycznia 1980 w São Paulo) – brazylijski piłkarz występujący na pozycji napastnika, trener piłkarski.
Kariera klubowa.
Piłkarską karierę Álvaro rozpoczął w klubie América Mineiro. W połowie 2000 roku wyjechał z kraju i trafił do Szwecji, do ówczesnego mistrza kraju Helsingborga. W lidze szwedzkiej zadebiutował 22 lipca w meczu z Halmstads BK i zdobył gola. Jesienią wraz z Helsingborgiem wyeliminował w eliminacjach do Ligi Mistrzów Inter Mediolan i następnie wystąpił w fazie grupowej tych rozgrywek. W 2000 roku został wicemistrzem Szwecji. W Helsingborgu grał do 2003 roku i łącznie dla tego klubu rozegrał 63 spotkania oraz zdobył 34 gole będąc najlepszym strzelcem klubu w latach 2000-2003.
W 2003 roku Álvaro przeszedł za około 1,6 miliona euro do duńskiego FC København. W duńskiej lidze swoje premierowe spotkanie rozegrał 1 sierpnia przeciwko FC Midtjylland (0:0). Już w 2004 roku osiągnął z kopenhaskim klubem swoje pierwsze sukcesy. Wywalczył zarówno mistrzostwo Danii, jak i sięgnął po Puchar Danii. W sezonie 2004/05 został wicemistrzem kraju, ale w 2006 roku ponownie zdobył mistrzostwo Superligaen. W sezonie 2005/06 został wicekrólem strzelców ligi z 15 golami będąc gorszym o jedno trafienie od Steffena Højera. Przez cztery sezony zdobył dla FCK 38 goli w 84 meczach.
W sierpniu 2006 roku Álvaro zmienił barwy klubowe i odszedł za 2 miliony euro do francuskiego FC Sochaux-Montbéliard. Debiut w rozgrywkach Ligue 1 zaliczył 5 sierpnia przeciwko AS Saint-Étienne (2:1). W sezonie 2006/07 zdobył dla Sochaux 8 goli będąc najlepszym strzelcem zespołu. Wywalczył też Puchar Francji. Jednak w 2007 roku został wypożyczony do RC Strasbourg (debiut 22 września w przegranym 0:1 meczu z UC Le Mans). Nie zdołał jednak pomóc zespołowi w uniknięciu degradacji do Ligue 2, a w 2008 roku powrócił do Sochaux, w którym pełnił rolę rezerwowego. 9 lutego 2009 roku podpisał trzyletni kontrakt ze szwedzkim Örgryte IS. W 2011 roku był wypożyczony do GAIS, a następnie trafił do Helsingborgs IF, gdzie zakończył karierę w 2014 roku. W sezonie 2018 na krótko wznowił grę w piłkę nożną i był graczem Höganäs BK (Division 3).

</doc>
<doc id="1567626" url="https://pl.wikipedia.org/wiki?curid=1567626" title="Alvaro Santos">
Alvaro Santos



</doc>
<doc id="1567627" url="https://pl.wikipedia.org/wiki?curid=1567627" title="Cewki Helmholtza">
Cewki Helmholtza



</doc>
<doc id="1567628" url="https://pl.wikipedia.org/wiki?curid=1567628" title="Parafia św. Paraskiewy w Samborzu">
Parafia św. Paraskiewy w Samborzu

Parafia św. Paraskiewy – parafia prawosławna w Samborzu, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Pierwszymi wyznawcami prawosławia w Samborzu byli Łemkowie przesiedleni w ramach akcji „Wisła”, głównie ze wsi Czyrna. Samodzielną parafię w Samborzu wydzielono w 1954 z parafii Zwiastowania Bogurodzicy w Malczycach. Przyczyną były trudności w dojazdach na nabożeństwa. W związku z brakiem możliwości finansowych budowy świątyni, zaadaptowano na cerkiew poewangelicką kaplicę domową. Patronką parafii i cerkwi obrano św. Męczennicę Paraskiewę, ponieważ cerkiew w Czyrnej była właśnie pod wezwaniem tej świętej. Pierwsze nabożeństwo w cerkwi w Samborzu zostało odprawione przez ks. Stefana Bieguna 7 kwietnia 1954; zgromadziło ono około 70 osób.
W 2015 rozpoczęto budowę wolnostojącej cerkwi. Do września 2016 świątynia została wzniesiona (pozostało tylko skompletowanie wyposażenia wnętrza); 18 września celebrowano w niej pierwszą Liturgię. W 2017 r. trwała budowa domu parafialnego.
2 czerwca 2018 r. arcybiskup wrocławski i szczeciński Jerzy dokonał poświęcenia cerkwi.
Boskie Liturgie służone są w cerkwi co drugą niedzielę i w większe święta.

</doc>
<doc id="1567629" url="https://pl.wikipedia.org/wiki?curid=1567629" title="Torfowiec ostrolistny">
Torfowiec ostrolistny

Torfowiec ostrolistny ("Sphagnum capillifolium" (Ehrh.) Hedw.) – gatunek mchu z rodziny torfowcowatych. Występuje w Eurazji, Ameryce Północnej i Południowej, w Polsce pospolity na obszarze całego kraju.
Zagrożenia i ochrona.
Gatunek jest objęty w Polsce ochroną od 2001 roku. W latach 2001–2004 podlegał ochronie częściowej, w latach 2004–2014 ochronie ścisłej. Od roku 2014 wpisany na listę gatunków roślin objętych ochroną częściową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.
Siedliska torfowca ostrolistnego w Polsce znajdujące się w systemie ochrony zagrożonych składników różnorodności biologicznej kontynentu europejskiego "Natura 2000":

</doc>
<doc id="1567630" url="https://pl.wikipedia.org/wiki?curid=1567630" title="Jakub Ibn Lajs as-Saffar">
Jakub Ibn Lajs as-Saffar

Jakub Ibn Lajs as-Saffar (840-879) – założyciel dynastii Safarrydów władającej w Sistanie.
Jakub, z zawodu kotlarz, wsławił się w walkach przeciwko charydżytom, zabijając ich przywódcę, którego głowę przesłał do kalifa w Bagdadzie. W uznaniu swoich zasług otrzymał władzę w południowo-wschodniej Persji. W roku 873 zdobył Niszapur. Następnie zaatakował bez powodzenia Bagdad i wycofał się do Chorasanu, gdzie zmarł w 879, przekazując władzę swojemu bratu Amr Ibn Lajsowi.

</doc>
<doc id="1567631" url="https://pl.wikipedia.org/wiki?curid=1567631" title="Sphagnum nemoreum">
Sphagnum nemoreum



</doc>
<doc id="1567632" url="https://pl.wikipedia.org/wiki?curid=1567632" title="Sphagnum capillifolium">
Sphagnum capillifolium



</doc>
<doc id="1567635" url="https://pl.wikipedia.org/wiki?curid=1567635" title="Program Operacyjny Rozwój Polski Wschodniej">
Program Operacyjny Rozwój Polski Wschodniej

Program Operacyjny Rozwój Polski Wschodniej – program współfinansowany ze środków unijnych, realizowany w Polsce w latach 2007–2013. Jest to jedyny tego rodzaju program ponadregionalny w skali Unii Europejskiej. Ma na celu rozwój społeczno-gospodarczy pięciu województw Polski Wschodniej: lubelskiego, podkarpackiego, podlaskiego, świętokrzyskiego i warmińsko-mazurskiego, które w momencie przystąpienia Polski do Unii Europejskiej były regionami najsłabiej rozwiniętymi w całej Unii.
Program jest krokiem na drodze do wyrównania szans rozwojowych oraz unowocześnienia wielu sfer życia Polski Wschodniej. Z jego środków (około 2,8 mld euro) dofinansowywane są przedsięwzięcia związane z rozwojem infrastruktury uczelni, wspieraniem innowacji, dostępem do Internetu w Polsce Wschodniej, rozwojem miast, budową dróg i obwodnic oraz rozwojem turystyki (patrz: osie priorytetowe). Stanowi on dopełnienie innych programów europejskich: regionalnych programów operacyjnych, które obejmują województwa, Programu Operacyjnego „Infrastruktura i Środowisko” oraz Programu Operacyjnego „Innowacyjna Gospodarka”.
Program jest realizowany w ramach Narodowych Strategicznych Ram Odniesienia (NSRO) 2007–2013, inaczej Narodowej Strategii Spójności.
Historia programu.
W 2005 roku powstała inicjatywa utworzenia na lata 2007–2013 specjalnego funduszu dla pięciu najbiedniejszych regionów, wykazujących się najniższym PKB na mieszkańca w poszerzonej Unii Europejskiej (UE-25). Regiony te to pięć województw wschodnich. W grudniu 2005 r. Rada Europejska podjęła decyzję o przyznaniu Polsce dodatkowej kwoty z budżetu Unii Europejskiej (w wysokości 882 mln euro) dla Polski Wschodniej w ramach Europejskiego Funduszu Rozwoju Regionalnego. Następnie rząd RP zaproponował opracowanie specjalnego Programu Operacyjnego Rozwój Polski Wschodniej.
Prace nad jego kształtem zostały powierzone Ministerstwu Rozwoju Regionalnego, które we współpracy z samorządami pięciu województw Polski Wschodniej oraz ekspertami ds. rozwoju regionalnego przygotowało projekt programu. Następnie założenia programu były szeroko konsultowane przez samorządy terytorialne, instytucje, organizacje społeczne i gospodarcze oraz środowisko naukowe z Polski Wschodniej.
Inicjatywa została zaakceptowana przez Komisję Europejską wraz z podpisaniem 2 października 2007 r. przez unijnego komisarza ds. polityki regionalnej, Danutę Hübner, decyzji o realizacji programu.
Pierwszą umowę o dofinansowanie projektu w ramach programu podpisano 6 listopada 2008 r. Projekt „Uruchomienie kompleksu naukowo-dydaktycznego ZALESIE – Regionalne centra innowacji i transferu technologii produkcji, przetwarzania oraz marketingu w sektorze rolno-spożywczym”, jest realizowany przez Uniwersytet Rzeszowski.
Program Rozwój Polski Wschodniej realizowany jest ze środków Unii Europejskiej (Europejskiego Funduszu Rozwoju Regionalnego – EFRR) oraz krajowych środków publicznych. Pula środków przeznaczonych na Program z EFRR obejmuje kwotę ok. 2,38 mld euro, w tym ok. 992 mln euro specjalnych środków przeznaczonych decyzją Rady Europejskiej dla najbiedniejszych regionów Unii Europejskiej (UE-25). Pozostała kwota, tj. prawie 1,3 mld euro, została przyznana przez Rząd RP z ogólnej puli środków z EFRR przyznanych dla Polski. W 2011 kwota ta wzrosła do 1,395 mld euro. Wówczas po przeglądzie śródokresowym Programu Rozwój Polski Wschodniej budżet programu zasilono środkami z Krajowej Rezerwy Wykonania (62,92 mln euro) oraz z Dostosowania Technicznego (51 mln euro).
Obszar objęty programem.
Program obejmuje Polskę Wschodnią, czyli obszar pięciu województw: lubelskiego, podkarpackiego, podlaskiego, świętokrzyskiego i warmińsko-mazurskiego. W momencie przystąpienia Polski do Unii Europejskiej pięć województw Polski Wschodniej było najbiedniejszymi regionami w całej Unii. Na podstawie badania Eurostat z 2002 r. uznano je za regiony o najniższym poziomie PKB na mieszkańca w Unii Europejskiej. Program jest odpowiedzią na potrzebę rozwoju społeczno-gospodarczego Polski Wschodniej. Zapobiega utrzymywaniu się peryferyjnej roli tego makroregionu.
Beneficjenci programu.
Większość projektów w programie Rozwój Polski Wschodniej to duże inwestycje uczelni, miast i samorządów Polski Wschodniej wpisane na Listę projektów indywidualnych, czyli listę najważniejszych przedsięwzięć, których realizacja jest niezwykle istotna z punktu widzenia rozwoju społeczno-gospodarczego Polski Wschodniej. Na te projekty środki zarezerwowano już na etapie tworzenia programu (ok. 90% pieniędzy z programu). Pozostałą część przeznaczono na otwarte konkursy o dofinansowanie projektów, w których mogą brać udział m.in. jednostki samorządowe, instytucje otoczenia biznesu i innowacji, przedsiębiorcy, czy inne ważne dla rozwoju regionu instytucje.
Do beneficjentów programu należą:
Cele.
Nadrzędnym celem programu jest „przyspieszenie tempa rozwoju społeczno-gospodarczego Polski Wschodniej w zgodzie z zasadą zrównoważonego rozwoju”. Zgodnie z założeniami programu następuje także realizacja celów szczegółowych, takich jak:
Cel główny wynika z priorytetów Strategii Rozwoju Kraju 2007–2013 oraz celów NSRO 2007–2013. Odpowiada on na wyzwania Strategii Lizbońskiej i Strategicznych Wytycznych Wspólnoty dotyczących przede wszystkim tworzenia warunków dla wzrostu konkurencyjności gospodarki opartej na wiedzy i przedsiębiorczości oraz poprawy poziomu spójności społecznej, gospodarczej i przestrzennej.
Podział Programu Rozwój Polski Wschodniej na osie.
Dziedziny wsparcia zwane są osiami priorytetowymi. Osie określają dziedziny szczególnie ważne dla rozwoju Polski Wschodniej. Dzielą się one na działania, które wyznaczają szczegółowe zakresy projektów, objętych dofinansowaniem unijnym.
Oś priorytetowa I: Nowoczesna gospodarka
Oś priorytetowa II: Infrastruktura społeczeństwa informacyjnego
Oś priorytetowa III: Wojewódzkie ośrodki wzrostu
Oś priorytetowa IV: Infrastruktura transportowa
Oś priorytetowa V: Zrównoważony rozwój potencjału turystycznego opartego o warunki naturalne
Oś priorytetowa VI: Pomoc techniczna
Oś priorytetowa I: Nowoczesna gospodarka
W ramach osi priorytetowej I wspierane są przedsięwzięcia, które wpływają na zwiększenie atrakcyjności gospodarczej i inwestycyjnej województw Polski Wschodniej. W ramach osi są realizowane projekty w zakresie:
Oprócz tego wsparcie obejmuje projekty dotyczące przygotowania terenów pod inwestycje produkcyjne oraz sferę nowoczesnych usług. Przedsięwzięcia te mają zasięg ponadregionalny, mający na celu budowanie stałych platform współpracy (gospodarczej, naukowej, administracyjnej etc.) w oparciu o wykorzystanie najlepszych praktyk (best practices). Prowadzone są również działania, zmierzające do poprawy dostępu przedsiębiorstw (szczególnie sektora przedsiębiorstw małych i średnich) do zewnętrznych form finansowania – te działania polegają na wzmacnianiu systemu funduszy pożyczkowych i poręczeniowych. Dodatkowo w ramach osi realizowany jest projekt promocji gospodarczej Polski Wschodniej. Zintegrowana promocja województw wschodnich ma na celu przedstawienie Polski Wschodniej jako miejsca atrakcyjnego pod względem gospodarczym i inwestycyjnym na szczeblu ponadregionalnym, a także międzynarodowym.
Oś priorytetowa II: Infrastruktura społeczeństwa informacyjnego
Oś priorytetowa II to wsparcie budowy infrastruktury teleinformatycznej na terenie 5 województw Polski Wschodniej, zagrożonych wykluczeniem cyfrowym. Powstała ponadregionalna sieć umożliwi podmiotom komercyjnym budowę własnych sieci lokalnych na terenach dotychczas dla nich nieatrakcyjnych inwestycyjnie. Zapewni to mieszkańcom, podmiotom publicznym oraz gospodarczym z Polski Wschodniej możliwość korzystania z usług teleinformatycznych oraz z multimedialnych zasobów informacji i usług świadczonych elektronicznie. Co więcej, umożliwi efektywną wymianę danych pomiędzy samorządami, urzędami administracji państwowej, placówkami edukacyjnymi, szpitalami i innymi instytucjami publicznymi oraz między podmiotami gospodarczymi. Da także szansę mieszkańcom Polski Wschodniej na rozwijanie zainteresowań, zdobywanie i pogłębianie wiedzy, w tym zawodowej (kształcenie na odległość), a w dalszej perspektywie znalezienie pracy lub telepracy. Budowa szerokopasmowej sieci dostępu do Internetu znacząco zmniejszy dystans między miastem i wsią w województwach Polski Wschodniej przez zapewnienie zarówno poprawy jakości życia mieszkańców, jak i zapewnienie potencjalnie każdemu gospodarstwu domowemu dostępu do nieograniczonego zasobu usług i informacji. Działanie jest realizowane w ramach pięciu projektów „Sieć szerokopasmowa Polski Wschodniej”.
Oś priorytetowa III: Wojewódzkie ośrodki wzrostu
Kluczową rolę w kształtowaniu konkurencyjności regionów i – w perspektywie – kraju odgrywają obszary metropolitalne, które są głównymi ośrodkami dynamiki gospodarczej, technologicznej i kulturalnej. Charakteryzują się dużym zasięgiem oddziaływania, a rozwój metropolii ma znaczący wpływ na rozwój nie tylko głównego miasta, ale również innych miast czy gmin w promieniu nawet do 100 km. Wzmocnienie infrastrukturalne miast wojewódzkich Polski Wschodniej (Lublin, Białystok, Rzeszów, Olsztyn i Kielce) jest warunkiem wzrostu gospodarczego całych regionów, a tym samym poprawy warunków życia w Polsce Wschodniej. W ramach osi priorytetowej III środki są przeznaczane na realizację wybranych inwestycji infrastrukturalnych w zakresie systemów miejskiego transportu zbiorowego oraz infrastruktury turystyki kongresowej i targowej. Celem działań w III osi priorytetowej jest stymulowanie wzrostu ekonomicznego regionów oraz ich atrakcyjności dla inwestorów, turystów biznesowych, jak również mieszkańców.
Oś priorytetowa IV: Infrastruktura transportowa
Założeniem osi priorytetowej IV jest przezwyciężanie cech peryferyjności komunikacyjnej województw Polski Wschodniej. W ramach osi wspierane są projekty z zakresu:
Wsparciem jest objęta również budowa i modernizacja obwodnic (także w ciągach dróg krajowych), mostów, tuneli, wiaduktów, estakad oraz węzłów i skrzyżowań w ciągach tych dróg.
Oś priorytetowa V: Zrównoważony rozwój potencjału turystycznego opartego o warunki naturalne
Województwa Polski Wschodniej dysponują znaczącymi w skali europejskiej walorami turystyczno-przyrodniczymi, zarówno naturalnymi, jak lasy, jeziora, góry, czyste środowisko naturalne, jak i antropogenicznymi, tj. zabytki architektury (zamki, pałace) i kultury, stanowiska archeologiczne i miejsca historyczne. Mocną stroną Polski Wschodniej jest duża bioróżnorodność, bogactwo kulturowe i różnorodność narodowościowa. Wszystko to stanowi ogromny potencjał dla rozwoju sektora turystycznego w Polsce Wschodniej. W ramach niniejszej osi priorytetowej realizowane są dwa duże projekty. „Promocję zrównoważonego rozwoju turystyki” realizuje Polska Organizacja Turystyczna, a „Trasy rowerowe w Polsce Wschodniej” są realizowane przez pięć województw regionu.
Oś priorytetowa VI: Pomoc techniczna
Obejmuje ona wspieranie działań i procesów z zakresu zarządzania, wdrażania, monitorowania, oceny i kontroli Programu Rozwój Polski Wschodniej. Wsparcie uzyskują również projekty dotyczące upowszechniania informacji na temat możliwości korzystania ze środków programu oraz efektów jego realizacji. Pomocą w ramach osi priorytetowej VI zostaną objęte wszystkie instytucje zaangażowane w proces wdrażania Programu Rozwój Polski Wschodniej.
Pomoc Techniczna służy w szczególności:
Finansowanie i podział środków.
Środki (2,8 mld euro), którymi program Rozwój Polski Wschodniej dofinansowuje projekty, pochodzą z Europejskiego Funduszu Rozwoju Regionalnego (EFRR) oraz publicznych środków krajowych. Z EFRR przeznaczono 2,3 mld euro dla Polski Wschodniej – pięciu regionów Unii Europejskiej o najniższym PKB na mieszkańca. Z publicznych środków krajowych pochodzi 421 mln euro. Pieniądze rozdysponowano proporcjonalnie w układzie poszczególnych osi priorytetowych programu.
System wyboru projektów.
Projekty Indywidualne
Projekty indywidualne to te, które zostały zidentyfikowane na etapie przygotowania Programu jako kluczowe. Środki na ich realizację zarezerwowano już na etapie tworzenia Programu Rozwój Polski Wschodniej. Umieszczenie projektu na liście projektów indywidualnych jest wstępną deklaracją jego realizacji. Projekty, które zostały uwzględnione na tej liście, nie podlegają procedurze konkursowej. Ich realizacja jest jednak uzależniona od wyników negocjacji programu z Komisją Europejską, spełnienia przez projekty wymogów formalnych i merytorycznych oraz ich akceptacji.
Na liście projektów indywidualnych PO RPW znalazły się również projekty o charakterze ponadregionalnym, takie jak:
Projekty Konkursowe
W trakcie wdrażania Programu można uzyskać z niego dofinansowanie w trybie konkursowym. Instytucją odpowiedzialną za przeprowadzenie postępowania konkursowego jest Instytucja Pośrednicząca Programu Rozwój Polski Wschodniej, czyli Polska Agencja Rozwoju Przedsiębiorczości. Przygotowuje ona dokumentację konkursową, ogłasza konkurs, informuje potencjalnych beneficjentów o zasadach, powołuje komisje oceniające projekty i rekomenduje projekty do dofinansowania.
Projekty w programie.
Katalog wraz z opisami projektów można znaleźć na stronie PolskaWschodnia.gov.pl. Obecnie, w październiku 2011 r., realizowanych jest ponad 120 projektów.
Instytucje odpowiedzialne za Program Rozwój Polski Wschodniej.
Do realizacji programu wyodrębniono podmioty, których zadaniem są koordynacja i monitoring, zarządzanie oraz wdrażanie poszczególnych zadań.
Ponadto w realizację programu zaangażowane są inne podmioty:

</doc>
<doc id="1567637" url="https://pl.wikipedia.org/wiki?curid=1567637" title="Ruchowy ośrodek mowy">
Ruchowy ośrodek mowy



</doc>
<doc id="1567639" url="https://pl.wikipedia.org/wiki?curid=1567639" title="Vergeltungswaffe-2">
Vergeltungswaffe-2



</doc>
<doc id="1567642" url="https://pl.wikipedia.org/wiki?curid=1567642" title="Akademickie Centrum Kultury w Lublinie">
Akademickie Centrum Kultury w Lublinie

Akademickie Centrum Kultury UMCS Chatka Żaka w Lublinie powstało w 1965 roku przy Uniwersytecie Marii Curie-Skłodowskiej.
Uniwersytet Marii Curie-Skłodowskiej w Lublinie jest jednym z nielicznych uniwersytetów w Polsce, który posiada własne Akademickie Centrum Kultury – miejsce wyjątkowe z bogatą tradycją, które stwarza studentom doskonałe warunki nie tylko do rozwoju naukowego, ale przede wszystkim do uczestnictwa w kulturze akademickiej – zarówno poprzez jej aktywny odbiór jak również wpływ na jej realny kształt.  
ACK jest organizatorem wielu imprez kulturalnych, koncertów, spotkań z artystami, przeglądów filmowych i teatralnych, m.in. Festiwalu Kultury Alternatywnej ZDAERZENIA i Międzynarodowych Dni Filmu Dokumentalnego "Rozstaje Europy". Dzięki zespołowi Orkiestra św. Mikołaja i wydawanemu przez nią periodykowi Pismo Folkowe (wcześniej pod nazwą Gadki z Chatki), jest również silnym ośrodkiem muzyki folkowej w Polsce.
Celem działalności Akademickiego Centrum Kultury "Chatka Żaka" jest integracja intelektualno-kulturalna środowiska akademickiego i zapewnienie miejsca dla realizacji przedsięwzięć artystycznych.
Jednym z podstawowych założeń funkcjonowania ACK "Chatka Żaka" jest wspieranie działalności kulturalnej, m.in. poprzez otoczenie opieką twórców i animatorów kultury poszukujących możliwości zrealizowania swoich pomysłów. Najlepsze z nich mogą obecnie uzyskać wsparcie Akademickiego Centrum Kultury, obejmujące dofinansowanie projektu, promocję medialną oraz pełne zaplecze techniczne i lokalowe.
W ACK działają:
Historia ACK UMCS.
Jednym z przedsięwzięć podjętych w ramach rozbudowy Miasteczka Akademickiego w Lublinie była budowa Domu Społeczno-Usługowego.
Obiekt w stylu modernistycznym zaprojektowany był przez Krystynę Różyską z krakowskiego Przedsiębiorstwa Projektowania MIASTOPROJEKT w latach 1958-1960. Budynek usytuowano w sąsiedztwie domów akademickich, przy głównym ciągu komunikacyjnym łączącym akademiki z budynkami wydziałowymi. Umieszczenie głównego wejścia od strony północnej umożliwiło swobodny dostęp do placówki od strony akademików, jak i w drodze powrotnej z zajęć. Dzięki temu założeniu, Dom Społeczno-Usługowy był zawsze „po drodze”.
W zamierzeniu pomysłodawców, nowy obiekt miał pełnić funkcje: stołówki studenckiej, teatru z widownią oraz pomieszczeń dla samorządu i organizacji młodzieżowych. Budynek oddawano w kilku etapach. Najwcześniej, bo w styczniu 1962 r., oddana do użytku część stołówkową.
W październiku 1962 r. ukończono kolejną część placówki, w której mieściły się pomieszczenia administracyjno-usługowe. Na tym etapie Rada Okręgowa Związku Studentów Polskich ogłosiła konkurs na nazwę placówki, zaś termin nadsyłania propozycji ustalono na 1 listopada tego samego roku. Spośród nadesłanych prac, uwagę jurorów przykuła nazwa „Chatka Żaka”, która zwyciężyła w ostatecznym głosowaniu.
Uroczystość nadania, wyłonionej w konkursie nazwy „Chatka Żaka”, odbyła się w sobotę 9 marca 1963 roku, z udziałem władz Uniwersytetu. W święto 20-lecia Uczelni 23 października 1964 r., oddano do użytku ostatnią część obiektu – salę kinowo-estradową, która mogła pomieścić przeszło 400 widzów. Od 1965 roku budynek zaczął oficjalnie pełnić funkcję Akademickiego Centrum Kultury.
Od kilku lat Chatka przechodzi gruntowne zmiany. Wyremontowana została elewacja obiektu, a także część budynku, niegdyś zajmowana przez stołówkę, a następnie przez klub muzyczny, gdzie obecnie mieści się Mała Sala Widowiskowa, Zespół Studia Telewizyjnego czy Akademickie Radio Centrum.

</doc>
<doc id="1567643" url="https://pl.wikipedia.org/wiki?curid=1567643" title="Kombinacja norweska na Mistrzostwach Świata w Narciarstwie Klasycznym 2009">
Kombinacja norweska na Mistrzostwach Świata w Narciarstwie Klasycznym 2009

Zawody w kombinacji norweskiej na XXXIV Mistrzostwach świata w narciarstwie klasycznym odbyły się w dniach 19 - 28 lutego 2009 w czeskim Libercu.
Po zmianach w Pucharze Świata nastąpiły również zmiany w mistrzostwach świata. Nie odbyły się zawody w sprincie na 7,5 kilometra oraz w Gundersenie na 15 kilometrów. Zostały one zmienione na konkursy na normalnej skoczni (zamiast sprintu) oraz na dużej skoczni w metodzie Gundersena. Obydwa biegi odbyły się na dystansie 10 kilometrów.

</doc>
<doc id="1567646" url="https://pl.wikipedia.org/wiki?curid=1567646" title="Zhangzhou">
Zhangzhou

Zhangzhou (chiń. 漳州; pinyin: "Zhāngzhōu") – miasto o statusie prefektury miejskiej w południowo-wschodnich Chinach, w prowincji Fujian. W 2010 roku liczba mieszkańców miasta wynosiła 683 716. Prefektura miejska w 1999 roku liczyła 4 454 861 mieszkańców. Ośrodek turystyki, szkolnictwa wyższego, przemysłu spożywczego, włókienniczego, chemicznego, maszynowego, metalowego, precyzyjnego i elektronicznego; w okolicy miasta znajdują się tereny rolnicze (m.in. uprawa kwiatów, zwłaszcza narcyzów i drzew mandarynkowych) oraz duża lotniskowa baza wojskowa.
Miasto leży nad rzeką Xi oraz w bliskim położeniu wokół miast Xiamen oraz Quanzhou. Większość mieszkańców posługuje się językiem minnańskim, natomiast oficjalnym językiem miasta uznawanym przez władze miasta oraz używanym w handlu oraz przedsiębiorczości jest standardowy język mandaryński.
Historia.
Miasto rozpoczęło szybki rozwój dopiero w XX wieku. W latach 1932–1934 miasto było okupowane przez wojska Chińskiej Republiki Rad oraz partyzantów komunistycznych dowodnych przez Mao Zedonga. W czasie powojennej wojny domowej w chinach miasto byłą główna bazą zaopatrzeniową dla komunistów. Do miasta docierały statki z pomocą radziecką przez co Zhangzhou stało się strategicznym celem zarówno dla komunistów jak walczących z nimi nacjonalistów. Po wygranej przez komunistów wojny w 1949 roku miasto rozpoczęło szybki rozwój. Obecnie w Zhangzhou mieszka ponad 4 milionów ludzi, co czyni miasto trzecim pod względem liczby ludności miastem prowincji Fujian.
Podział administracyjny.
Prefektura miejska Zhangzhou podzielona jest na:

</doc>
<doc id="1567647" url="https://pl.wikipedia.org/wiki?curid=1567647" title="Konrad Sack">
Konrad Sack

Konrad Sack, także Conradus Saccus, Cunrad Sagk, Zak (urodz. ?, zm. po 1306) – komtur dzierzgoński w roku 1296, komtur ziemi chełmińskiej w latach 1296-1298, komtur toruński w latach 1299-1302, komtur golubski w roku 1306, mistrz krajowy Prus latach 1302-1306.
Życiorys.
Konrad urodził się w rodzinie ministeriałów będących w służbie wójtów Gery w Turyngii i Plauen w Saksonii. 
Najprawdopodobniej Konrad Sack przybył do Prus w roku 1283. Związał się początkowo z konwentem w Królewcu, a po wstąpieniu Meinharda von Querfurta na urząd mistrza krajowego pełnił służbę u jego boku jako kompan. Zaufanie, jakie zdobył służbą przy samym mistrzu, pozwoliły mu kolejno objąć stanowisko komtura Dzierzgonia, komtura ziemi chełmińskiej oraz komtura Torunia. W roku 1299 po śmierci Meinharda von Querfurta stanął na czele prowincji pruskiej łącząc na krótko urząd komtura toruńskiego z funkcją zastępcy mistrza krajowego. W roku 1302, po rezygnacji Helwiga von Goldbacha, powołany został na stanowisko mistrza krajowego Prus. Urząd mistrza sprawował do marca 1306 roku, kiedy to złożył go z uwagi na swój wiek i słabe zdrowie. Po rezygnacji na krótko objął we władanie komturstwo w Golubiu-Dobrzyniu, wkrótce potem zmarł. Pochowany został w katedrze w Chełmży.

</doc>
<doc id="1567649" url="https://pl.wikipedia.org/wiki?curid=1567649" title="Parafia Zaśnięcia Najświętszej Maryi Panny w Oleśnicy">
Parafia Zaśnięcia Najświętszej Maryi Panny w Oleśnicy

Parafia Zaśnięcia Przenajświętszej Bogurodzicy – parafia prawosławna w Oleśnicy, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Pierwszymi wyznawcami prawosławia w Oleśnicy byli dawni mieszkańcy Chełmszczyzny i Łemkowszczyzny, przesiedleni w wyniku Akcji „Wisła” (1947). Pierwsze prawosławne nabożeństwo w Oleśnicy celebrowano jesienią 1952 w prywatnym mieszkaniu przy ulicy Wojska Polskiego. Początkowo społeczność pozostawała pod opieką duchownych z Wrocławia. W 1963 erygowano samodzielną parafię, której przyznano świątynię powstałą na początku XVI wieku (z połączenia dwóch XIV-wiecznych kościołów), znajdującą się przy ulicy Łużyckiej. Obiekt uległ znacznym zniszczeniom pod koniec II wojny światowej i był przez władze stopniowo odbudowywany. Początkowo nabożeństwa odprawiano w wieży świątyni. Odbudowę całkowicie ukończono w 1978 i od tej pory parafia korzysta z całego obiektu, który przystosowano do potrzeb liturgii prawosławnej.
Parafia początkowo liczyła 245 osób, jednak wskutek m.in. migracji liczba wiernych znacznie się zmniejszyła (w 2015 było 65 parafian).

</doc>
<doc id="1567650" url="https://pl.wikipedia.org/wiki?curid=1567650" title="Kandinsky">
Kandinsky



</doc>
<doc id="1567667" url="https://pl.wikipedia.org/wiki?curid=1567667" title="Grudziądzkie Towarzystwo Kultury">
Grudziądzkie Towarzystwo Kultury

Grudziądzkie Towarzystwo Kultury (GTK), organizacja społeczno-kulturalna, działająca w Grudziądzu.
Powstało 5 sierpnia 1976 jako kontynuacja istniejącego wcześniej oddziału Kujawsko-Pomorskiego Towarzystwa Kulturalnego (KPTO). Pierwszym prezesem, w latach 1976-2007 była Karola Skowrońska. Do lipca 1997 było oddziałem Toruńskiego Towarzystwa Kultury, które dotowało działalność, od lipca 1997 GTK jest samodzielne. Okresowo w skład federacyjnej struktury GTK wchodziły również inne organizacje (ich lokalne oddziały), m.in. Polskie Towarzystwo Historyczne, Polskie Towarzystwo Miłośników Astronomii, PTTK, Grudziądzkie Towarzystwo Fotograficzne "Kontrasty", a także sekcje, w tym Sekcja Twórczości Literackiej. W latach siedemdziesiątych GTK organizowało plenery malarskie i rzeźbiarskie, wystawy artystyczne i kwiatowe, koncerty, spotkania autorskie z pisarzami, natomiast w latach osiemdziesiątych XX w. koncentrowano się na działalności zmierzającej do upamiętnienia historycznych miejsc i zasłużonych ludzi związanych z miastem, m.in. nadzorując odbudowę Pomnika Żołnierza Polskiego. Towarzystwo wydało szereg publikacji książkowych, w tym album "Grudziądz" (1991), "Dzieje Grudziądza", t. 1 (1992), Jerzy Krzyś, "Kalendarium Grudziądz 2000" (1999), coroczny "Kalendarz Grudziądzki" (1, 1997 - 13, 2008), przewodniki turystyczne. Siedzibą GTK do 2007 była Biblioteka Miejska. 
Obecnie prezesem GTK jest Małgorzata Ambrosius-Okońska, a siedziba znajduje się w Centrum Kultury Teatr. Karola Skowrońska i były wiceprezes Bolesław Krzemień zostali obdarzeni godnością Honorowego Prezesa Grudziądzkiego Towarzystwa Kultury. W skład GTK wchodzą ponadto: Koło Miłośników Dziejów Grudziądza (KMDG) - przewodniczący Tadeusz Rauchfleisz, Sekcja Miłośników Roślin Ozdobnych (KMRO) - przewodnicząca Ewa Zalewska. Zebrania sekcji odbywają się w Klubie Centrum przy ul. Moniuszki 10. KMDG, założone 1986 i skupiające 146 osób, opublikowało ponad 200 broszur dotyczących historii Grudziądza. KMRO, liczące ponad 50 członków, organizuje pod auspicjami GTK doroczne konkursy "Ozdabiamy domy kwiatami". 
Obecnie poza działalnością wydawniczą o charakterze regionalnym Grudziądzkie Towarzystwo Kultury działa na rzecz inspiracji społeczności miasta na rzecz włączania się w tworzenie kultury i tworzenie więzi ponadpokoleniowych opartych na uczestnictwie w kulturze. Ostatnim tego przykładem jest szereg warsztatów fotograficznych dla amatorów uwieńczonych wystawą. Zachowując dotychczasowy kierunek wydawniczy aktualnie GTK inspiruje do współpracy twórców różnych dziedzin i to jest nowy kierunek działania Towarzystwa.
Do zasłużonych działaczy GTK należą m.in. Ryszard Boguwolski, Edwin Brzostowski, Eugeniusz Chmielewski, Stanisław Poręba, Adam Wolnikowski.

</doc>
<doc id="1567670" url="https://pl.wikipedia.org/wiki?curid=1567670" title="Ekstraliga polska w hokeju na lodzie (2007/2008) - wyniki spotkań">
Ekstraliga polska w hokeju na lodzie (2007/2008) - wyniki spotkań

Wyniki spotkań sezonu regularnego Ekstraligi polskiej (2007/2008):
I etap.
I runda.
1. kolejka
2. kolejka
3. kolejka
4. kolejka
5. kolejka
6. kolejka
7. kolejka
8. kolejka
9. kolejka
II runda.
10. kolejka
11. kolejka
12. kolejka
13. kolejka
14. kolejka
15. kolejka
16. kolejka
17. kolejka
18. kolejka
III runda.
19. kolejka
20. kolejka
21. kolejka
22. kolejka
23. kolejka
24. kolejka
25. kolejka
26. kolejka
27. kolejka
IV runda.
28. kolejka
29. kolejka
30. kolejka
31. kolejka
32. kolejka
33. kolejka
34. kolejka
35. kolejka
36. kolejka
II etap.
Grupa mocniejsza.
I runda.
1. kolejka
2. kolejka
3. kolejka
4. kolejka
5. kolejka
II runda.
6. kolejka
7. kolejka
8. kolejka
9. kolejka
10. kolejka
Grupa słabsza.
I runda.
1. kolejka
2. kolejka
3. kolejka
II runda.
4. kolejka
5. kolejka
6. kolejka

</doc>
<doc id="1567671" url="https://pl.wikipedia.org/wiki?curid=1567671" title="Bramante">
Bramante



</doc>
<doc id="1567672" url="https://pl.wikipedia.org/wiki?curid=1567672" title="Mieczysław Grąbka">
Mieczysław Grąbka

Mieczysław Grąbka (ur. 12 kwietnia 1950 w Krakowie) – polski aktor filmowy, teatralny i dubbingowy, scenarzysta i reżyser.
Życiorys.
W drugiej połowie lat 60. był wokalistą krakowskich, młodzieżowych zespołów beatowych Krucjata Muzyczna Posłów Ferdynanda II i Rubiny. W 1973 uzyskał dyplom na PWST w Krakowie. Został aktorem Teatru Starego w Krakowie. Występował w pierwszych edycjach Spotkań z Balladą, gdzie wykazywał się umiejętnościami choreograficznymi i parodystycznymi.

</doc>
<doc id="1567674" url="https://pl.wikipedia.org/wiki?curid=1567674" title="Katastrofa górnicza w kopalni Courrieres">
Katastrofa górnicza w kopalni Courrieres



</doc>
<doc id="1567677" url="https://pl.wikipedia.org/wiki?curid=1567677" title="Dirichlet">
Dirichlet



</doc>
<doc id="1567678" url="https://pl.wikipedia.org/wiki?curid=1567678" title="JESSICA">
JESSICA

JESSICA "(Joint European Support for Sustainable Investment in City Areas – Wspólne Europejskie Wsparcie na rzecz Zrównoważonego Inwestowania w Obszarach Miejskich)" – program Unii Europejskiej, będący wspólnym przedsięwzięciem realizowanym przez Komisję Europejską, Europejski Bank Inwestycyjny oraz Bank Rozwoju Rady Europy, należący obok inicjatyw JASPERS oraz JEREMIE do głównych elementów unijnej polityki spójności. Realizację programu przewidziano na okres 2007-2013.
Cele i założenia programu.
Celem inicjatywy jest pomoc w zakresie trwałych inwestycji w obrębie miast, opartych o nowoczesne instrumenty wsparcia. Charakterystyczną cechą programu jest finansowanie ciągłe i odnawialne, co umożliwia wielokrotne wykorzystywanie środków pomocowych. W ramach inicjatywy instytucja wprowadzająca program operacyjny może z części środków programowych utworzyć fundusz rozwoju miast (Urban Development Fund), którym zarządza wybrana w drodze przetargu instytucja finansowa, dokonująca potem także samodzielnie wkładu w postaci np. obligacji. Projekty finansowane przez fundusz – oprócz silnego związku z procesem odnowy i rozwoju miast – muszą odznaczać się biznesplanami wykazującymi co najmniej poziom samofinansowania. Formy wsparcia z funduszu UDF mogą być łączone także z innymi dotacjami, służąc tym samym finansowaniu pomostowemu.

</doc>
<doc id="1567679" url="https://pl.wikipedia.org/wiki?curid=1567679" title="Peter Dirichlet">
Peter Dirichlet



</doc>
<doc id="1567681" url="https://pl.wikipedia.org/wiki?curid=1567681" title="Parafia Zwiastowania Przenajświętszej Bogurodzicy w Malczycach">
Parafia Zwiastowania Przenajświętszej Bogurodzicy w Malczycach

Parafia Zwiastowania Przenajświętszej Bogurodzicy – parafia prawosławna w Malczycach, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Początki parafii sięgają końca lat 40. XX w. Pierwsze nabożeństwo prawosławne odprawiono 25 marca 1949 w ewangelickiej kaplicy w Wilczkowie. Rok później siedzibę placówki przeniesiono do Malczyc. 24 maja 1950 erygowano samodzielną parafię, której przyznano pochodzący z początku XX w. poewangelicki kościół, przystosowany w latach 1953–1954 do potrzeb liturgii prawosławnej. W latach 1987–1997 świątynia została gruntownie wyremontowana, uzupełniono też wyposażenie wnętrza.
Księgi parafialne prowadzone są od 1961. W 2013 parafia liczyła około 50 rodzin. Współużytkuje miejscowy cmentarz komunalny, na którym posiada wydzieloną kwaterę.

</doc>
<doc id="1567687" url="https://pl.wikipedia.org/wiki?curid=1567687" title="Kombinacja norweska na Mistrzostwach Świata w Narciarstwie Klasycznym 1926">
Kombinacja norweska na Mistrzostwach Świata w Narciarstwie Klasycznym 1926

Kombinacja norweska na Mistrzostwach Świata w Narciarstwie Klasycznym 1926 – zawody w kombinacji norweskiej rozegrane w ramach mistrzostw świata w narciarstwie klasycznym, przeprowadzone 6 lutego 1926 roku w Lahti, w celu wyłonienia drugiego mistrza świata w kombinacji norweskiej.
Do zawodów przystąpiło 25 zawodników z 5 krajów (Norwegii, Finlandii, Szwecji, Niemiec i Czechosłowacji), z czego ostatecznie sklasyfikowano 23. sportowców.
Cztery pierwsze pozycje zajęli reprezentanci Norwegii – złoty medal zdobył Johan Grøttumsbråten, srebrny Thorleif Haug, brązowy Einar Landvik, a tuż za podium uplasował się Otto Aasen.

</doc>
<doc id="1567688" url="https://pl.wikipedia.org/wiki?curid=1567688" title="Jakub Ibn Lajs">
Jakub Ibn Lajs



</doc>
<doc id="1567690" url="https://pl.wikipedia.org/wiki?curid=1567690" title="Zabok">
Zabok

Zabok – miasto w Chorwacji, w żupanii krapińsko-zagorskiej, siedziba miasta Zabok. W 2011 roku liczyło 2714 mieszkańców.

</doc>
<doc id="1567691" url="https://pl.wikipedia.org/wiki?curid=1567691" title="Leo Portnoff">
Leo Portnoff

Leo Portnoff (ur. 1875 w Kijowie, zm. 1940 na Florydzie), muzyk, nauczyciel muzyki, kompozytor. W latach 1906-1915 był profesorem w Konserwatorium Sterna w Berlinie. Do Stanów Zjednoczonych przybył w 1922 roku. Początkowo mieszkał na Brooklynie, a później przeniósł się na Florydę, aby uczyć muzyki na Uniwersytecie w Miami.
Ojciec kompozytora Mischy Portnoff.

</doc>
<doc id="1567694" url="https://pl.wikipedia.org/wiki?curid=1567694" title="Instrument Pomocy Przedakcesyjnej">
Instrument Pomocy Przedakcesyjnej

Instrument Pomocy Przedakcesyjnej, IPA (ang. "Instrument for Pre-accession Assistance") – wprowadzony w 2007 roku instrument finansowy będący zastępstwem unijnych programów i środków pomocowych wobec krajów kandydujących lub potencjalnych kandydatów.
Obszary wsparcia ze strony IPA.
IPA funkcjonuje na pięciu płaszczyznach, którymi są:
Beneficjenci.
Kraje kandydujące do wstąpienia do Unii Europejskiej (Turcja i Macedonia) są uprawnione do korzystania ze wsparcia w zakresie wszystkich wymienionych wyżej dziedzin. Albania, Bośnia i Hercegowina, Czarnogóra i Serbia, w tym Kosowo, jako państwa potencjalnie aspirujące do charakteru kandydatów do członkostwa, mogą korzystać z IPA tylko w kontekście 2 pierwszych dziedzin. Środki finansowe w 3 ostatnich obszarach wsparcia udostępniane i egzekwowane są poprzez programy kilkuletnie. W latach 2007–2013 dostępne środki pomocowe były w wysokości 11,47 mld euro.

</doc>
<doc id="1567695" url="https://pl.wikipedia.org/wiki?curid=1567695" title="TK-208 Dmitrij Donskoj">
TK-208 Dmitrij Donskoj

TK-208 Dmitrij Donskoj radziecki, a następnie rosyjski okręt podwodny o napędzie atomowym, skonstruowany do przenoszenia dwudziestu rakietowych pocisków balistycznych klasy SLBM - R-39. Jego nazwa pochodzi od wielkiego księcia moskiewskiego Dymitra Dońskiego. 
"Dmitrij Donskoj" jest okrętem wiodącym (pierwszym) projektu "941" (NATO: "Tajfun"), jednocześnie jest jedynym do dziś wykorzystywanym okrętem tego projektu, i jako taki wykorzystywany jest do celów testowych, zwłaszcza pocisków balistycznych R-30 Buława i innych nowo opracowywanych rakietowych pocisków balistycznych.
Jest ostatnim pozostającym w czynnej służbie z 6 okrętów podwodnych tej serii skonstruowanych w zakładzie nr 402 (Siewmasz). Były to największe kiedykolwiek zbudowane okręty podwodne na świecie. Tytanowy kadłub sztywny Dońskiego ma strukturę katamarana pokrytego jednopowłokowym kadłubem lekkim ze stali.

</doc>
<doc id="1567697" url="https://pl.wikipedia.org/wiki?curid=1567697" title="Flagowanie (praktyka religijna)">
Flagowanie (praktyka religijna)

Flagowanie – jedna z charakterystycznych praktyk religijnych stosowanych przez niektóre wspólnoty zielonoświątkowej, charyzmatycznej lub neocharyzmatycznej gałęzi ewangelikalnego protestantyzmu. 
Opis.
Celem praktyki jest oddanie chwały i uwielbienie Boga. Zazwyczaj towarzyszy jednej z części nabożeństwa, określanej jako uwielbienie, podczas której wierni modlą się jednocześnie własnymi słowami lub w nieznanym języku, praktykują prorokowanie, uzdrawianie chorych, wypędzanie demonów i inne charyzmaty. Zazwyczaj w wyniku tych manifestacji narasta wśród wiernych potrzeba podziękowania Bogu i uwielbienia go, co swój wyraz znajduje w oklaskach, pieśniach religijnych, okrzykach, tańcu, flagowaniu itp. Flagowanie jest także częstym elementem uwielbienia odbywającego się podczas zielonoświątkowej uroczystości weselnej. Praktyka flagowania, podobnie jak większość charyzmatycznych praktyk uwielbieniowych, oparta jest na biblijnej Księdze Psalmów:

</doc>
<doc id="1567698" url="https://pl.wikipedia.org/wiki?curid=1567698" title="Rajd Wielkiej Brytanii 2008">
Rajd Wielkiej Brytanii 2008

Rezultaty Rajdu Wielkiej Brytanii ("64th Wales Rally GB"), 15 rundy Rajdowych Mistrzostw Świata w 2008 roku, który odbył się w dniach 5-7 grudnia:
Klasyfikacja końcowa sezonu 2008.
Tabele przedstawiają tylko pięć pierwszych miejsc.

</doc>
<doc id="1567700" url="https://pl.wikipedia.org/wiki?curid=1567700" title="Aleksander Bagacz">
Aleksander Bagacz



</doc>
<doc id="1567703" url="https://pl.wikipedia.org/wiki?curid=1567703" title="Desperacja (powieść)">
Desperacja (powieść)

Desperacja (ang. "Desperation") – powieść autorstwa Stephena Kinga z 1996 roku.
Fabuła.
Akcja powieści dzieje się w małym, pustynnym miasteczku Desperacja oraz na drodze stanowej w pobliżu. Wielki, szalony policjant zatrzymuje przejeżdżające osoby pod pozorami przestępstw, które sam upozorował, a następnie aresztuje je i zamyka w swoim więzieniu lub morduje. Porywa w ten sposób Petera i Mary Jackson, rodzinę Carver oraz pisarza Johnna Marinville'a. W areszcie przebywa także mieszkaniec miasta Tom Billingsley, a w późniejszym czasie dołącza do nich ocalała mieszkanka miasta Audrey.
Szalony policjant, opętany przez siedzącego w nim potwora, potrafi przemawiać w języku zwierząt i rozkazywać im. W ten sposób niebezpieczeństwem dla bohaterów stają się również i skorpiony, węże, pająki, szczury, nietoperze oraz wilki. Potwór powoduje gnicie ciała, w którym przebywa, toteż w końcu ciało Colliego się rozpada, a potwór wychodzi i poszukuje innego, by móc dorwać wszystkich porwanych podróżników, którzy uciekli z więzienia.

</doc>
<doc id="1567705" url="https://pl.wikipedia.org/wiki?curid=1567705" title="Josef Doležal">
Josef Doležal

Josef Doležal (ur. 12 grudnia 1920 w Przybramie, zm. 28 stycznia 1999 w Pradze) – czechosłowacki lekkoatleta, chodziarz, wielokrotny rekordzista świata na różnych dystansach.

</doc>
<doc id="1567707" url="https://pl.wikipedia.org/wiki?curid=1567707" title="Pietrowiczi">
Pietrowiczi

Pietrowiczi (ros. Петровичи) – wieś (ros. деревня, trb. dieriewnia) w rejonie szumiackim, obwód smoleński, Rosja, położona ok. 400 km na południowy zachód od Moskwy i 16 km na wschód od granicy między Białorusią i Rosją.
Miejsce urodzin Isaaca Asimova.

</doc>
<doc id="1567734" url="https://pl.wikipedia.org/wiki?curid=1567734" title="Złote Jamy">
Złote Jamy

Złote Jamy niem. "Goldengrubenhübel" – wzniesienie 1088 m n.p.m. w południowo-zachodniej Polsce, w Sudetach Zachodnich, w Górach Izerskich, w Grzbiecie Wysokim.
Położenie.
Wzniesienie położone jest w Sudetach Zachodnich, w środkowo-wschodniej części Gór Izerskich, we wschodniej części Grzbietu Wysokiego Gór Izerskich, około 3,6 km na południowy zachód od Rozdroża Izerskiego.
Charakterystyka.
Kopulasty szczyt wyrasta w kształcie słabo zaznaczonej rozległej kopuły, w południowo-zachodniej części masywu Zielonej Kopy. Powierzchnia wierzchowiny jest tak wyrównana, że wierzchołek w terenie jest trudno rozpoznawalny. Zbocza: południowe, zachodnie i wschodnie, na których znajdują się źródła dopływów Kamiennej i Izery, stromo opadają w kierunku dolin rzek. Zbocze północne jest prawie poziome. Na północny wschód od szczytu wznosi się Wysoka Kopa, najwyższe wzniesienie Gór Izerskich.
Wzniesienie zbudowana jest z granitów i granitognejsów, należących do bloku karkonosko-izerskiego, a ściślej jego północno-zachodniej części – metamorfiku izerskiego.
Nazwa Złote Jamy ma związek ze średniowiecznymi poszukiwaniami złota i kamieni szlachetnych prowadzonymi w Karkonoszach oraz Górach Izerskich przez Walonów i ich następców. Na południowym zboczu na poziomie około 960 m n.p.m. znajdują się pozostałości wyrobisk po dawnych walońskich kopalniach złota. Pod Złotymi Jamami umieszczona jest pamiątkowa tablica z napisem: "Wyrobiska złotodajnego kwarcu z XIII-XV w."
Szczyt i zbocza porasta młody las.

</doc>
<doc id="1567742" url="https://pl.wikipedia.org/wiki?curid=1567742" title="Flaga Cybinki">
Flaga Cybinki

Flaga Cybinki – jeden z symboli miasta Cybinka oraz gminy Cybinka w postaci flagi. Flaga została uchwalona 28 grudnia 2012 uchwałą nr XXVII/169/12 rady miejskiej w Cybince 28 grudnia 2012, po uzyskaniu pozytywnej opinii Komisji Heraldycznej. Herb zaprojektował Instytut Heraldyczno-Weksylologiczny Alfreda Znamierowskiego. Wzór zaprojektował Instytut Heraldyczno-Weksylologiczny Alfreda Znamierowskiego.
Wygląd i symbolika.
Prostokątny płat tkaniny o stosunku wysokości do długości jak 5:8, biały, z herbem Cybinki pośrodku, flankowanym przez dwa zielone, pionowe pasy, szerokości 1/8 szerokości płata.
Barwy flagi odwzorowywały kolorystykę herbu Cybinki.
Historia.
Jest to już drugi wzór flagi, używanej przez Cybinkę, poprzedni był płatem prostokątnym, o proporcji 5:8, złożonym z trzech poziomo ułożonych pasów. Dwa górne pasy, zielony i biały, zajmowały po 1/4 wysokości flagi, pas dolny barwy czerwonej 1/2 jej wysokości.

</doc>
<doc id="1567745" url="https://pl.wikipedia.org/wiki?curid=1567745" title="Burcak">
Burcak



</doc>
<doc id="1567746" url="https://pl.wikipedia.org/wiki?curid=1567746" title="Efekt Slashdot">
Efekt Slashdot



</doc>
<doc id="1567747" url="https://pl.wikipedia.org/wiki?curid=1567747" title="Płonąca żyrafa">
Płonąca żyrafa



</doc>
<doc id="1567761" url="https://pl.wikipedia.org/wiki?curid=1567761" title="Mare Island Naval Shipyard">
Mare Island Naval Shipyard

Mare Island Naval Shipyard (MINS) amerykańska stocznia Marynarki Wojennej Stanów Zjednoczonych w Vallejo, Kalifornia. Mare Island Naval Shipyard powstała w 1854 roku jako "Naval Magazine, NSY Mare Island". Okręty budowano w niej do roku 1996.
Pierwszym okrętem powstałym w tej stoczni była zwodowana w 1859 roku kanonierka "Saginaw", ostatnim zaś zwodowany w roku 1970 atomowy okręt podwodny "Drum" (SSN-677). W międzyczasie, w stoczni wybudowano 510 innych okrętów, w tym jedyny pancernik powstały na zachodnim wybrzeżu USA - "California" (BB-44). 
Setki też okrętów poddano w MINS remontom i naprawom.

</doc>
<doc id="1567762" url="https://pl.wikipedia.org/wiki?curid=1567762" title="MINS">
MINS



</doc>
<doc id="1567763" url="https://pl.wikipedia.org/wiki?curid=1567763" title="Paussomorphus">
Paussomorphus

Paussomorphus – rodzaj myrmekofilnego chrząszcza z podrodziny Paussinae, rodziny biegaczowatych. Należą tu trzy gatunki. Wszystkie występują w Afryce tropikalnej.
Gatunki:

</doc>
<doc id="1567764" url="https://pl.wikipedia.org/wiki?curid=1567764" title="Chojniczka">
Chojniczka

Chojniczka – jezioro na Pojezierzu Ińskim, położone w gminie Ińsko, w powiecie stargardzkim, w woj. zachodniopomorskim. Chojniczka znajduje się w północno-wschodniej części Ińskiego Parku Krajobrazowego.
Powierzchnia zbiornika wynosi 9,78 ha.
Chojniczka jest lęgowiskiem wielu gatunków ptaków wodno-błotnych i herpetofauny. Las znajduje się na północ od jeziora.

</doc>
<doc id="1567765" url="https://pl.wikipedia.org/wiki?curid=1567765" title="Carabidomemnus">
Carabidomemnus

Carabidomemnus – rodzaj myrmekofilnego chrząszcza z podrodziny Paussinae, rodziny biegaczowatych. Należy tu 27 gatunków. Wszystkie występują w Afryce tropikalnej. W obrębie tego rodzaju wyróżniono dwa podrodzaje, z których jeden, "Cerapterus", grupuje trzy gatunki wymarłe, znane z inkluzji w bałtyckim bursztynie.
Gatunki:

</doc>
<doc id="1567766" url="https://pl.wikipedia.org/wiki?curid=1567766" title="Mare Island Naval Yard">
Mare Island Naval Yard



</doc>
<doc id="1567771" url="https://pl.wikipedia.org/wiki?curid=1567771" title="Copsychus saularis">
Copsychus saularis



</doc>
<doc id="1567773" url="https://pl.wikipedia.org/wiki?curid=1567773" title="Uniwersytet Zuryski">
Uniwersytet Zuryski

Uniwersytet Zuryski, Uniwersytet w Zurychu (niem. "Universität Zürich") – największy szwajcarski uniwersytet, z siedzibą w Zurychu, założony w 1833.
Siedziba uniwersytetu góruje nad centrum miasta. Szybkie dotarcie do głównego budynku umożliwia nietypowy jak na centrum miasta środek lokomocji – kolejka szynowa Polybahn, odjeżdżająca z placu Central.
Studenci i absolwenci.
Od roku 1840 uniwersytet zaczął przyjmować na studia także kobiety. 

</doc>
<doc id="1567774" url="https://pl.wikipedia.org/wiki?curid=1567774" title="GD/EB">
GD/EB



</doc>
<doc id="1567775" url="https://pl.wikipedia.org/wiki?curid=1567775" title="GDEB">
GDEB



</doc>
<doc id="1567776" url="https://pl.wikipedia.org/wiki?curid=1567776" title="Brachypteryx stellata">
Brachypteryx stellata



</doc>
<doc id="1567779" url="https://pl.wikipedia.org/wiki?curid=1567779" title="Xinxiang">
Xinxiang

Xinxiang (chiń. 新乡; pinyin: "Xīnxiāng") – miasto o statusie prefektury miejskiej w Chinach, w prowincji Henan. W 2010 roku liczba mieszkańców miasta wynosiła 743 854. Prefektura miejska w 1999 roku liczyła 5 331 760 mieszkańców. Ośrodek przemysłu spożywczego i włókienniczego. Stolica rzymskokatolickiej prefektury apostolskiej Xinxiang.
Historia.
Historia miasta sięga ponad 1800 lat; wówczas w okolicy miasta rozegrała się bitwa pod Muye, która doprowadziła do zastąpienia dynastii Shang przez dynastię Zhou. W czasie rządów dynastii Sui, miasto rozwinęło się dzięki dużemu rynkowi, który zachęcał do przybycia kupców z sąsiednich wiosek. W latach 1949-52 było stolicą prowincji Pingyuan. Od 1950 roku w Xinxiang rozwija się przemysł, przez co obecnie Xinxiang posiada ponad 6 milionów ludzi i jest jednym z większych centrów przemysłowych w Henanie.
Ekonomia.
Głównym przemysłem Xinxiang jest przemysł lekki, tekstylny oraz przetwórczy który zastąpił przemysł ciężki w latach 80. XX wieku. Rolnictwo odgrywa zacznie mniejszą role niż wcześniej w historii jednakże duże plantacje bawełny wciąż dostarczają materiałów do produkcji tekstyliów.
Miasto jest położone wzdłuż rzeki Wei dzięki czemu posiada rozwiniętą komunikację rzeczną z dobrze prosperującym portem, który odgrywa coraz większą rolę w gospodarce miasta. Miasto posiada dobre połączenia z głównymi miastami Chin, w tym z Pekinem. Głównym problemem miasta jest duże skażenie rzeki, przez co znacznie podupadło rybołówstwo oraz okoliczne rolnictwo. Większość zanieczyszczeń pochodziło z wielkich fabryk przemysłu ciężkiego, które obecnie zostały zlikwidowane. Do dzisiaj władze szerzej nie zainteresowały się tym problemem, co doprowadziło do dalszego skażenia.
Podział terytorialny.
Prefektura miejska Xinxiang składa się z czterech dzielnic, trzech miast na prawach powiatu i pięciu powiatów.

</doc>
<doc id="1567782" url="https://pl.wikipedia.org/wiki?curid=1567782" title="Chotom">
Chotom

Chotom – małe jezioro położone w rezerwacie przyrody Krzemieńskie Źródliska, w gminie Ińsko, w powiecie stargardzkim, w woj. zachodniopomorskim. Chotom znajduje się w północno-wschodniej części Ińskiego Parku Krajobrazowego. Jezioro położone jest na granicy Pojezierza Ińskiego i Równiny Drawskiej.
Około 200 m na północ od Chotomia płynie rzeka Ina, która wpada do pobliskiego jeziora Krzemień.
W rezerwacie przyrody występują wychodnie warstw wodonośnych i rozwijają się unikatowe ekosystemy źródliskowe i bagienne. Wody ze źródeł spływają przez Chotom potokiem do jeziora Krzemień. Oprócz Chotomia w skład rezerwatu wchodzi zespół dobrze zachowanych źródlisk i las na brzegu jeziora Krzemień. Rezerwat Krzemieńskie Źródliska został powołany w 2007 roku i obejmuje powierzchnię 75,94 ha. W rezerwacie gnieździ się od wielu lat bocian czarny, a lęgła się tam również kania ruda. Rzeka Ina, brzeg Krzemienia i Chotomia są stale penetrowane przez wydry. Niewielkie oczka i mokradła służą licznym gatunkom herpetofauny.
Około 1 km na wschód od Chotomia biegnie droga wojewódzka nr 151. Najbliżej położoną miejscowością od jeziora jest wieś Ciemnik, leżąca ok. 1,5 km na północny wschód.

</doc>
<doc id="1567783" url="https://pl.wikipedia.org/wiki?curid=1567783" title="Nils Petter Molvaer">
Nils Petter Molvaer



</doc>
<doc id="1567784" url="https://pl.wikipedia.org/wiki?curid=1567784" title="Nils Petter Molvær">
Nils Petter Molvær

Nils Petter Molvær (ur. 18 września 1960 w Sula), norweski trębacz jazzowy i kompozytor. Jest uważany za przedstawiciela i jednego z pionierów nu jazzu.
Jego ojciec Jens Arne także jest muzykiem jazzowym. Molvær w wieku 19 lat (w 1979) wyjechał na studia muzyczne do Trondheim. Przez wiele lat był członkiem zespołu Masqualero, w 1997 rozpoczął karierę solową. W tym samym roku wydał płytę "Khmer", łączącą jazz z rockiem, muzyką elektroniczną i hip-hopem. Używa skrótu NPM.
W 2010 roku muzyk odwiedził Polskę. Planowana była tutaj większa trasa koncertowa jednakże kilka czynników zmusiło Norwega do odwołania koncertów: katastrofa smoleńska, erupcja wulkanu, a pod koniec roku organizator drugiej trasy - szef firmy Ebola Production - zniknął w niewyjaśnionych okolicznościach. Odbył się natomiast kwietniowy koncert w Szczecinie.

</doc>
<doc id="1567785" url="https://pl.wikipedia.org/wiki?curid=1567785" title="RAD6000">
RAD6000

RAD6000 – komputer odporny na promieniowanie, zmontowany w całości na jednej płycie montażowej, tzw. "Single Board Computer, SBC". Bazuje na 32-bitowym mikroprocesorze o architekturze RISC firmy IBM, wykonanym w technice RSC, "RISC Single Chip", który taktowany zegarem o częstotliwości 33 MHz, osiąga wydajność 35 MIPS. Komputer ten wyposażony jest w 128 MB pamięci RAM typu ECC oraz system operacyjny VxWorks. Produkowany przez IBM Federal Systems, będący obecnie częścią koncernu BAE Systems. Jest znany głównie jako komputer pokładowy wielu statków kosmicznych NASA.
Zastosowany m.in. w:

</doc>
<doc id="1567786" url="https://pl.wikipedia.org/wiki?curid=1567786" title="Canadian Tire">
Canadian Tire

Canadian Tire Corporation, Limited – jedna z największych kanadyjskich sieci handlu detalicznego, oferująca przedmioty gospodarstwa domowego, narzędzia, akcesoria samochodowe, a także usługi naprawcze oraz finansowe. Zarazem największa niezależna sieć stacji paliw w Kanadzie.
Canadian Tire to nieomal narodowy symbol zakupów. Na 10 dorosłych Kanadyjczyków, aż 9 zagląda do sklepu przynajmniej 2 razy w roku. Co najmniej 40% Kanadyjczyków robi w nim zakupy co tydzień. Gęsta sieć sklepów sprawia, że statystycznie aż 85% mieszkańców Kanady mieszka od sklepu nie dalej niż 15 minut jazdy samochodem.
Mimo iż zaczynali od sprzedaży opon, dzisiaj handlują prawie wszystkim. Znani są z niedrogich towarów, familijnego podejścia do klienta, z innowacyjnych form reklamy i własnej waluty, której kurs wobec dolara wynosi 1:1.
W ciągu ostatnich 5 lat żadne z wielkich przedsiębiorstw sprzedaży detalicznej w Ameryce nie przynosiło akcjonariuszom tak wysokich dywidend jak Canadian Tire, przy zwrocie całkowitym na poziomie nawet 286%.
Historia.
Założycielami firmy byli dwaj bracia z Toronto – William i Alfred Billes. Alfred od 16 roku życia pracował jako urzędnik w jednej z filii Dominion Bank (dzisiaj TD Bank).
Był rok 1922, pomiędzy wojną światową a okresem Wielkiego Kryzysu przyszłość dla biznesu wyglądała świetliście. Błyskawicznie rozwijał się przemysł, handel i drobna wytwórczość. W Toronto dr Banting już leczył insuliną, kanadyjski rząd coraz silniej akcentował swą niezależność polityczną od Korony, a po drogach Toronto jeździło ok. 40 tysięcy aut, więc Alfred Billes trafnie zauważył, że „automobile często się psują” – grzechem byłoby nie zainwestować oszczędności w tę sposobność.
Alfred z pomocą 1800 zaoszczędzonych dolarów i brata Williama, wykupił w centrum Toronto firmę Hamilton Tire &amp; Garage, trochę sklep z oponami, a trochę warsztat. Bracia zebrali w nim części zamienne do dwóch najpopularniejszych marek na drogach, dodali akumulatory i niezamarzający płyn do szyb według własnej receptury. Sporą część dochodów uzyskali z wynajmu miejsc garażowych, ponieważ w tamtych czasach garaż musiał być ogrzewany, jeśli samochód miał zapalić o mroźnym poranku.
W 7 lat później firma oficjalnie korporowała się pod nazwą Canadian Tire Corporation, a sklep zyskiwał klientelę nawet z odległej prowincji. Czasem pisano z daleka z prośbą o przysyłanie części. Stąd zrodziła się potrzeba wydania katalogu wysyłkowego. Pierwszy ukazał się w 1928, zawierając opisy i ceny opon, a na okładce mapę drogową prowincji. Dzisiejszy katalog, drukowany w 2 językach dostarczany jest do 9 mln domostw.
Kiedy przyszedł krach na giełdzie w 1929 i świat pogrążał się w depresji, firma Billesów kwitła. W tym czasie było już milion aut w Kanadzie i ich kierowcy raczej nie myśleli o kupnie nowych modeli, za wszelką cenę reperując stare. Zawsze potrzeba było części.
Rok 1934 przynosi otwarcie pierwszej filii Canadian Tire – w Hamilton. Zadziałała jak katalizator dla rozwoju następnych oddziałów. Dzisiaj jest ich już 460, jak Kanada długa i szeroka (największy w Kingston, Ontario), a akcje Canadian Tire należą do najbardziej popularnych na torontońskiej giełdzie.
Bracia Billes już nie żyją. William zmarł niespodziewanie w 1956 w wyniku komplikacji po anemii złośliwej wywołanej niedoborem witaminy D. Swoje udziały w firmie przeznaczył ostatnią wolą 23 różnym organizacjom charytatywnym. Alfred Billes zmarł nieomal 40 lat później, w 1995. Podobnie jak brat został umieszczony w Kanadyjskim Biznesowym Panteonie Sławy. Podwójna struktura akcjonariatu umożliwia prawo głosu (a więc i kontrolę nad Canadian Tire) nawet relatywnie małej liczbie akcji klasy A. W 1997 córka Alfreda, Martha Billes, wykupiła udziały swojego rodzeństwa i obecnie posiada w firmie ojca kontrolny pakiet akcji.
Struktura sieci.
Canadian Tire to jedno z 35 największych kanadyjskich przedsiębiorstw handlowych. Składa się nie popularna sieć sklepów ze „wszystkim prócz ciepłego jedzenia”, a także skomplikowana struktura połączonych systemów zajmujących się handlem detalicznym, usługami finansowymi oraz dystrybucją paliw.
Podstawowe składowe owej struktury to:
Walka o klienta.
Zdecydowana większość sklepów Canadian Tire oferuje towary w trzech głównych, wyraźnie określonych grupach:
Po 2002 w sieci Canadian Tire następują widoczne zmiany wystroju i takiego rozmieszczenia towarów, aby jak najłatwiej było wśród nich manewrować. Kubaturę większości sklepów powiększono o dodatkowe 20 procent. Na stronach internetowych CT można dokonywać zakupów i zamawiać ich dostarczenie do domu poprzez pocztę lub kuriera. W odróżnieniu od zysków ze sprzedaży bezpośredniej w sklepie, zysk uzyskany przez internet lub telefon zasila wyłącznie konto korporacji.
Niektóre marki handlowe są zastrzeżone wyłącznie dla sieci CT. Wśród nich znajdziemy m.in. rowery SuperCycle, narzędzia Mastercraft czy artykuły motoryzacyjne Motomaster.
Próby podbicia rynku amerykańskiego podejmowano dwukrotnie. Najpierw w latach 80. poprzez przejęcie skoncentrowanej głównie w Teksasie sieci White Auto Store, a później przez wykupienie sieci Auto Source z planem otwarcia 120 sklepów na środkowym zachodzie USA. Inwazja, choć pochłonęła setki milionów dolarów – nie powiodła się.
Własna waluta.
Tym, co najbardziej wyróżnia Canadian Tire spośród innych sklepów w Kanadzie jest wydawanie własnych środków płatniczych, nazywanych "Canadian Tire money." Są nieco mniejsze od legalnych banknotów w obiegu, ale je przypominają i mają taką sama wartość w sklepach CT jak gotówka czy czek. Mało tego, niektóre biznesy przyjmują płatności w formie pieniędzy CT, pod warunkiem, że ich właściciele robią zakupy w CT. Sztuczne pieniądze akceptują również niektórzy kanadyjscy sprzedawcy internetowego domu aukcyjnego eBay. Jednak fiskus ostrzega, że wymiana handlowa z użyciem kuponów CT poza sklepami CT może zakończyć się grzywną.
Na pomysł własnej gotówki wpadła żona Alfreda Billesa, Muriel, której do głowy by nie przyszło, że będzie wynalazczynią najbardziej skutecznego programu lojalnościowego w historii kanadyjskiego handlu. Wprowadzone w latach 50. niskonominałowe kupony (początkowo tylko na paliwo) stały się tak popularne, że z czasem przełożono je na cały asortyment towarów.
Zastępczy środek płatniczy zrobił oszałamiającą karierę. W sklepach wydaje się go wraz z resztą jako kredyt w wysokości 1,5% zrobionych zakupów przed podatkiem, pod warunkiem, że kupujący płaci gotówką lub kartą debetową. Klienci płacący za swoje zakupy kartą kredytową Canadian Tire’s Options Mastercard również otrzymują dodatkowe 20% w walucie CT, ale w formie elektronicznej, na karcie. Wielu klientów uważa, że jest to najskuteczniejsza metoda oszczędnościowa na zakupach.
Własne pieniądze na trwałe wpisały się w świadomość kulturową Kanadyjczyków. Wypuszczono 21 serii, które różnią się wzorami, kolorem i autoryzowanymi podpisami. Robiono je z tego samego papieru i w tych samych mennicach, co kanadyjskie dolary. Kupony wyglądały jak pieniądze, więc ludzie niechętnie je wyrzucali. Niektóre starsze egzemplarze mają dziś ustaloną wartość numizmatyczną. Wbrew powszechnemu przekonaniu wizerunek na banknotach nie przedstawia pierwszego premiera Kanady Macdonalda, ale fikcyjną postać Szkota nazwanego Sandy McTire.
W połowie lat 90. w Niemczech aresztowano człowieka z fałszywymi kuponami o łącznej wartości 11 mln zanim zdążył w Kanadzie zamienić je na towar. Dzisiejsze banknoty CT drukowane są z uwzględnieniem najnowszych technologii uniemożliwiających podrabianie, jak np. wypukłe liternictwo, niekopiowalne gwasze i znaki wodne.
Niezwykły przypadek odnotowano w 2005 w Moncton w Nowym Brunszwiku, gdzie kilku różnym klientom banku CIBC bankomat wypłacił zamiast prawdziwej gotówki 11 banknotów Canadian Tire. Bank natychmiast dokonał wymiany w drugą stronę.

</doc>
<doc id="1567790" url="https://pl.wikipedia.org/wiki?curid=1567790" title="Mare Island Navy Yard">
Mare Island Navy Yard



</doc>
<doc id="1567791" url="https://pl.wikipedia.org/wiki?curid=1567791" title="RAD750">
RAD750

RAD750 – komputer z procesorem PowerPC 750, następca IBM RAD6000. Montowany m.in. w pojazdach kosmicznych. Charakteryzuje się dużą odpornością na promieniowanie. Sam procesor może pochłonąć dawkę 2000 grejów i wytrzymać temperatury od –55 °C do 125 °C. Płyta główna wraz z procesorem może pochłonąć 1000 grejów i wytrzymuje temperatury od –55 °C do 70 °C.
RAD750 został zamontowany w statkach kosmicznych:

</doc>
<doc id="1567792" url="https://pl.wikipedia.org/wiki?curid=1567792" title="Jezioro Długie (Równina Drawska)">
Jezioro Długie (Równina Drawska)

Jezioro Długie – jezioro na Równinie Drawskiej, położone w gminie Ińsko, w powiecie stargardzkim, w woj. zachodniopomorskim. Jezioro Długie znajduje się na wschodnim krańcu (w cyplu) Ińskiego Parku Krajobrazowego. 
Akwen położony jest na zachodnim krańcu Równiny Drawskiej, który graniczy z Pojezierzem Ińskim. Na wschód od jeziora leży miasto Ińsko oraz jezioro Ińsko. Na wschód od Jeziora Długiego znajdują się dwa mniejsze jeziora Kiełpino Małe oraz Kiełpino Duże.
Według danych gminy Ińsko powierzchnia zbiornika wynosi 52,2 ha, jednak inne źródło podaje 46,14 ha. Maksymalna głębokość zbiornika to 11,4 m.
Zachodni fragment jeziora jest terenem występowania szczególnych w skali Pojezierza Ińskiego koncentracji płazów, a wody jeziora są także siedliskiem ptaków wodno-błotnych. Jezioro Długie znajduje się w korytarzu ekologicznym, łączącym kompleksy leśne sandru rzeki Drawy z Pojezierzem Ińskim.
Według danych gminy w typologii rybackiej Jezioro Długie jest jeziorem sandaczowym, jednak według danych Regionalnego Zarządu Gospodarki Wodnej jest to jezioro typu linowo-szczupakowego. Dominuje tu płoć, a gatunkami towarzyszącymi są leszcz i sandacz.

</doc>
<doc id="1567797" url="https://pl.wikipedia.org/wiki?curid=1567797" title="Wojciech Błoński">
Wojciech Błoński

Wojciech Stanisław Błoński (ur. 8 maja 1972 w Oleśnicy) – polski koszykarz i reprezentant kraju, samorządowiec. 
Grał m.in. w Anwilu Włocławek i Śląsku Wrocław, z którym czterokrotnie zdobył mistrzostwo Polski.
W 2009 został przewodniczącym rady Osiedla Psie Pole-Zawidawie. W wyborach samorządowych w 2010 uzyskał mandat radnego Wrocławia z listy komitetu Rafała Dutkiewicza. Związany ze stowarzyszeniem Obywatelski Dolny Śląsk. W wyborach do Parlamentu Europejskiego w 2014 był kandydatem Polski Razem Jarosława Gowina, nie uzyskując mandatu. W wyborach samorządowych w tym samym roku uzyskał reelekcję do rady Wrocławia (ze wspólnego komitetu Rafała Dutkiewicza i PO. Od listopada 2018 roku wójt gminy Długołęka.

</doc>
<doc id="1567798" url="https://pl.wikipedia.org/wiki?curid=1567798" title="IBM RAD6000">
IBM RAD6000



</doc>
<doc id="1567800" url="https://pl.wikipedia.org/wiki?curid=1567800" title="Bąkowice (gmina w województwie lwowskim)">
Bąkowice (gmina w województwie lwowskim)

Bąkowice – dawna gmina wiejska istniejąca w latach 1934–1939 w woj. lwowskim (dzisiejszy obwód lwowski). Siedzibą gminy były Bąkowice (obecnie wieś na Ukrainie).
Gminę zbiorową Bąkowice utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin jednostkowych: Bąkowice, Grodowice, Polana ze Śliwnicą, Słochynie i Suszyca Wielka.
Przed 1934 rokiem gminy jednostkowe, z których utworzono zbiorową gminę Bąkowice należały do powiatu starosamborskiego, a po jego zniesieniu z dniem 1 kwietnia 1932 roku zostały włączone do powiatu samborskiego. Tuż przed komasacją, jednostki wyłączono z powiatu samborskiego i włączono do powiatu dobromilskiego z dniem 15 czerwca 1934 roku.
Podczas okupacji hitlerowskiej gminę zniesiono, a jej obszar włączono do nowo utworzonej gminy Chyrów (GG).
Po wojnie gminy Bąkowice nie odtworzono, a jej obszar wszedł w struktury administracyjne Związku Radzieckiego.

</doc>
<doc id="1567801" url="https://pl.wikipedia.org/wiki?curid=1567801" title="Gmina Bąkowice">
Gmina Bąkowice



</doc>
<doc id="1567802" url="https://pl.wikipedia.org/wiki?curid=1567802" title="Andrzej Wierzgacz">
Andrzej Wierzgacz

Andrzej Wierzgacz (ur. 17 sierpnia 1969 we Wrocławiu) – polski koszykarz, który grał na pozycji środkowego, reprezentant kraju, pięciokrotny mistrz Polski w barwach Śląska Wrocław i brązowy medalista z 1994/95 w barwach Anwilu Włocławek.

</doc>
<doc id="1567806" url="https://pl.wikipedia.org/wiki?curid=1567806" title="Nowe Miasto (gmina w województwie lwowskim)">
Nowe Miasto (gmina w województwie lwowskim)

Nowe Miasto (1941–44 "Nowe Miasto Przemyskie") – dawna gmina wiejska istniejąca w latach 1934–1939 i 1941–1944 w woj. lwowskim (dzisiejszy obwód lwowski). Siedzibą gminy było Nowe Miasto (obecnie wieś na Ukrainie).
Gminę zbiorową Nowe Miasto utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Błozew Górna ("Болозів"), Boniowice ("Боневичі"), Grabownica Sozańska ("Грабівниця"), Grodzisko ("Городисько"), Komarowice ("Комаровичі"), Koniów ("Конів"), Nowe Miasto ("Нове Місто"), Posada Nowomiejska ("Посада-Новоміська"), Przedzielnica ("Передільниця"), Towarnia ("Товарна") i Wołcza Dolna ("Нижня Вовча").
Podczas okupacji hitlerowskiej (1941–44) weszła w skład Landkreis Przemysl (powiatu przemyskiego), należącego do dystryktu krakowskiego Generalnego Gubernatorstwa. Po wojnie gminy Nowe Miasto nie odtworzono a jej obszar wszedł w struktury administracyjne Związku Radzieckiego.

</doc>
<doc id="1567807" url="https://pl.wikipedia.org/wiki?curid=1567807" title="NLON">
NLON



</doc>
<doc id="1567808" url="https://pl.wikipedia.org/wiki?curid=1567808" title="Starzawa (gmina)">
Starzawa (gmina)

Starzawa – dawna gmina wiejska istniejąca w latach 1934–1939 w woj. lwowskim (dzisiejszy obwód lwowski). Siedzibą gminy była Starzawa (obecnie wieś na Ukrainie).
Gminę zbiorową Nowe Miasto utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Katyna Rustykalna, Katyna Szlachecka, Libuchowa, Łopusznica, Łopuszanka, Prinzenthal, Rosochy, Smereczna, Starzawa, Terło Rustkalne i Terło Szlacheckie.
Podczas okupacji hitlerowskiej gminę zniesiono, a jej obszar włączono do gminy Krościenko (część zachodnia) i nowo utworzonej gminy Chyrów (część wschodnia) (GG).
Po wojnie gminy Starzawa nie odtworzono a jej obszar wszedł w struktury administracyjne Związku Radzieckiego.

</doc>
<doc id="1567809" url="https://pl.wikipedia.org/wiki?curid=1567809" title="Gmina Dobromil">
Gmina Dobromil

dawne gminy:

</doc>
<doc id="1567810" url="https://pl.wikipedia.org/wiki?curid=1567810" title="Robert Kościuk">
Robert Kościuk

Robert Kościuk (ur. 17 stycznia 1969 w Sławnie) – polski koszykarz, występujący na pozycji rozgrywającego, reprezentant Polski, multimedalista mistrzostw Polski, po zakończeniu kariery zawodniczej trener koszykarski, obecnie trener II-ligowego UKS-u GIMBASKET Wrocław.
w 1997 zajął 7. miejsce, na EuroBaskecie w Barcelonie.
Obecnie zajmuje się pracą trenerską w sportowej szkole GIMBASKET. Jest to szkoła jego autorstwa, której celem jest połączenie nauki z wyczynowym uprawianiem sportu.

</doc>
<doc id="1567816" url="https://pl.wikipedia.org/wiki?curid=1567816" title="Dobromil (gmina w województwie lwowskim)">
Dobromil (gmina w województwie lwowskim)

Dobromil – dawna gmina wiejska istniejąca w latach 1934–1939 i 1941–1944 w woj. lwowskim (dzisiejszy obwód lwowski). Siedzibą gminy był Dobromil, który nie wchodził w jej skład, stanowiąc odrębną gminę miejską.
Gminę zbiorową Dobromil utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Arłamów, Hubice, Kniażpol, Kropiwnik, Kwaszenina, Lacko, Michowa Polana, Paportno, Pietnice, Rosenburg, Tarnawa i Wełykie.
Po wojnie większą część obszaru gminy Dobromil przyłączono do Związku Radzieckiego, jedynie wsie Arłamów, Kwaszenina i Paportno pozostały w Polsce. Paportno stało się gromadą w gminie Rybotycze, a pozostałe wsie włączono do gminy Wojtkowa, które z czasem weszły w struktury państwa arłamowskiego, jako część gminy Ustrzyki Dolne.

</doc>
<doc id="1567818" url="https://pl.wikipedia.org/wiki?curid=1567818" title="Jerzy Kołodziejczak">
Jerzy Kołodziejczak

Jerzy Kołodziejczak (ur. 2 kwietnia 1967) – polski koszykarz, występujący na pozycji skrzydłowego, wielokrotny mistrz i reprezentant Polski.
Kariera sportowa.
Był wychowankiem Śląska Wrocław, w którego barwach debiutował w sezonie 1983/1984. Łącznie we wrocławskim klubie występował jedenaście kolejnych sezonów, zdobywając z nim pięciokrotnie mistrzostwo Polski (1987, 1991-1994), wicemistrzostwo Polski (1989) i trzykrotnie brązowy medal mistrzostw Polski (1985, 1986 i 1990). 
Po odejściu ze Śląska występował w klubach AgroFar Kraśnik Lublin (1994/1995) i Komfort Stargard Szczeciński (1995/1996). Następnie powrócił do Śląska na dwa sezony i zdobył z tym klubem swój szósty tytuł mistrza Polski (1998). 
Po tym sukcesie występował jeszcze w drugoligowych klubach wrocławskich AZS Politechnika Wrocławska i PCS Wrocław, a karierę zakończył w sezonie 2001/2002 w drugoligowym wówczas zespole Turów Zgorzelec (z którym rok wcześniej awansował z III ligi).
W reprezentacji Polski wystąpił m.in. na mistrzostwach Europy w 1987, zajmując z drużyną 7 miejsce. W turnieju wystąpił w czterech z ośmiu meczów, zdobywając trzynaście punktów. Wystąpił także w nieudanych kwalifikacjach do mistrzostw Europy w 1989, a następnie po długiej przerwie w turnieju eliminacyjnym i półfinałowym mistrzostw Europy w 1997. W turnieju głównym jednak nie zagrał. Łącznie wystąpił w 19 spotkaniach o punkty.

</doc>
<doc id="1567819" url="https://pl.wikipedia.org/wiki?curid=1567819" title="Cele redystrybucyjne">
Cele redystrybucyjne

Cele redystrybucyjne polityki gospodarczej to dążenie państwa do korygowania pierwotnych dochodów społeczeństwa.
Tak rozumiane cele redystrybucyjne zostały po raz pierwszy sformułowane pod koniec XIX wieku przez niemieckiego ekonomistę Adolpha Wagnera. Wagner jako pierwszy sformułował w literaturze ekonomicznej potrzebę wykorzystania podatków w celu niwelowania różnic dochodowych społeczeństwa. Jest on także autorem czterech grup zasad podatkowych, sformułowanych w 1880 r. Jednakże oddziaływanie państwa na podział dochodów ma swoje korzenie dużo wcześniej, gdyż wiąże się ono zawsze z poborem podatków, które prowadzą do korygowania pierwotnych dochodów społeczeństwa.
Przy dochodach pierwotnych regulowanych przede wszystkim przez rynek, rola państwa ogranicza się jedynie do pobierania podatków i powiększania dochodów wybranych podmiotów lub warstw systemu gospodarczego. W przypadku gdy państwo aktywnie angażuje się w politykę społeczną podatki muszą być dostosowane do skali wydatków budżetowych.
Do makroekonomicznych celów polityki gospodarczej zalicza się z reguły cztery podstawowe rodzaje celów:

</doc>
<doc id="1567821" url="https://pl.wikipedia.org/wiki?curid=1567821" title="Jarosław Krysiewicz">
Jarosław Krysiewicz

Jarosław Krysiewicz (ur. 16 kwietnia 1966 we Wrocławiu) – polski koszykarz, reprezentant Polski, pięciokrotny mistrz Polski z drużyną Śląska Wrocław, raz srebrny medalista mistrzostw Polski i trzykrotny brązowy medalista mistrzostw Polski. W latach 2011-2019 trener Polfarmexu Kutno, w sezonie 2019/2020 prowadził koszykarki SKK Polonia Warszawa. Od lipca 2020 trener Zetkama Doral Nysy Kłodzko.
Małżonek koszykarki – Edyty Krysiewicz.
Linki zewnętrzne.
 

</doc>
<doc id="1567823" url="https://pl.wikipedia.org/wiki?curid=1567823" title="Mariusz Patyra">
Mariusz Patyra

Mariusz Patyra (ur. 21 listopada 1977 w Orzyszu) – polski skrzypek. W 2001 roku jako pierwszy Polak zdobył I nagrodę na Międzynarodowym Konkursie Skrzypcowym im. Niccolò Paganiniego w Genui.
Biografia.
Grę na skrzypcach rozpoczął w wieku siedmiu lat. Kształcił się pod kierunkiem: Zbigniewa Ciuciasa, Antoniego Hoffmanna w Olsztynie, Janusza Kucharskiego w Warszawie (Akademia Muzyczna), Krzysztofa Węgrzyna i Iny Kertscher w Hanowerze (Hochschule für Musik und Theater) oraz Salvatore Accardo w Cremonie (Accademia Walter Stauffer). W 2018 ukończył z wyróżnieniem Akademię Muzyczną w Bydgoszczy w klasie prof. Bolesława Siarkiewicza.
Mariusz Patyra występował z koncertami i recitalami w Europie (m.in. Polska, Niemcy, Hiszpania, Czechy, Rosja, Ukraina, Austria), Japonii, Stanach Zjednoczonych i Meksyku. Grał z takimi orkiestrami, jak Tokyo Chamber Orchestra, Orchestra Fondazione Arturo Toscanini, Orchestra di Roma, Orchestra Filharmonica Marchigiana, Jalisco Philharmonic, Plano Symphony Orchestra, Branderburgisches Staatsorchester Frankfurt, Irving Symphony Orchestra, San Angelo Symphony Orchestra, Kiev Symphony Orchestra, Narodowa Orkiestra Symfoniczna Polskiego Radia, Orkiestra Kameralna Polskiego Radia Amadeus, Orkiestra Filharmonii Narodowej, Orkiestra Filharmonii Krakowskiej, Orkiestra Filharmonii Dolnośląskiej, Orkiestra Filharmonii Poznańskiej, Sinfonia Varsovia, Orkiestra Kameralna „Leopoldinum”.
Dokonał nagrań radiowych w Polsce, Niemczech (NDR, WDR), we Włoszech (RAI Tre) i Francji (Radio France).
W 2022 był członkiem jury XVI Międzynarodowego Konkursu Skrzypcowego im. Henryka Wieniawskiego w Poznaniu.
Z żoną Agnieszką ma dwóch synów: Dawida (który uczy się gry na saksofonie) i Gabriela.
Skrzypce.
Mariusz Patyra gra na skrzypcach będących kopią instrumentua Guarneri del Gesù z 1733, zbudowanych przez Christiana Erichsona (Hannover 2003) oraz na kopii „Il Cannone” z 1742, autorstwa Johna B. Erwina (Dallas 2000).

</doc>
<doc id="1567824" url="https://pl.wikipedia.org/wiki?curid=1567824" title="Gmina Turka">
Gmina Turka

dawne gminy:

</doc>
<doc id="1567825" url="https://pl.wikipedia.org/wiki?curid=1567825" title="Michael Wesch">
Michael Wesch

Michael Lee Wesch (ur. 22 czerwca 1975 w Fairbury (Nebraska)) – amerykański antropolog kulturowy, profesor na Kansas State University.
Wesch jest szerzej znany jako autor wideoklipu „The Machine is Us/ing Us”, w której stara się przedstawić Web 2.0 i wpływ tej ideologii na interakcje między ludzkie. Do końca 2008 roku oryginalną wersję klipu oglądano ponad 7 milionów razy.
W innych swoich filmach, również publikowanych na YouTube, Wesch prezentuje wyniki swoich badań nad wpływem cyfrowych mediów na ludzi, co nazywa cyfrową etnografią (ang. "digital etnography").
Wesch angażuje również nowe technologie i idee Web 2.0 do procesu nauczania. Stworzył m.in. projekt „World Simulation” (dosł. Symulacja Świata), w którym studenci starali się zasymulować świat na podstawie różnych teorii antropologicznych oraz opracowali dokumentację do wykładów korzystając m.in. z mechanizmów wiki.
20 listopada 2008 Michael Wesch otrzymał tytuł U.S. Professor of the Year nadawany przez CASE i Carnegie Foundation for the Advancement of Teaching

</doc>
<doc id="1567827" url="https://pl.wikipedia.org/wiki?curid=1567827" title="Alisson Lozano">
Alisson Lozano



</doc>
<doc id="1567829" url="https://pl.wikipedia.org/wiki?curid=1567829" title="The Co-operators">
The Co-operators

The Co-operators – kanadyjska firma ubezpieczeniowa z siedzibą w Oakville w Ontario; oferująca pełne spektrum świadczeń na wypadek powstania zdarzeń w życiu, zdrowiu i mieniu, a także opcje inwestycyjne. 
Powstała w 1945 w Saskatchewan z inicjatywy tamtejszych farmerów pszenicy, którzy po doświadczeniach dziesiątkującego rolnictwo Wielkiego Kryzysu, pragnęli lepiej zabezpieczyć się na przyszłość. Przez wiele początkowych lat farmerzy mieli podwójny zawód: po zejściu z pola sprzedawali polisy.
Roczny dochód brutto firmy wynosi 2.9 mld USD. Jej aktywa w całości pozostają w kanadyjskich rękach. 

</doc>
<doc id="1567831" url="https://pl.wikipedia.org/wiki?curid=1567831" title="Dondestan (Revisited)">
Dondestan (Revisited)

Dondestan (Revisited) – studyjny album Roberta Wyatta nagrany w 1991 i wydany po ponownym zmiksowaniu w 1998 r. Oryginalny "Dondestan" został wydany 27 sierpnia 1991 r.
Historia i charakter albumu.
W lutym i marcu 1991 r. Robert Wyatt nagrał album "Dondestan". Z powodu przekroczenia budżetu płyta została wydana bez odpowiedniego zmiksowania. Ponieważ wyjątkowo zachowały się taśmy-matki, Wyatt po kilku latach zdecydował się powtórnie zmiksować nagrania i ponownie album wydać.
Nowe miksowanie wykonał Wyatt z Jamiem Johnsonem w lipcu 1999 r. W jego wyniku album brzmi zdecydowanie lepiej niż w wersji oryginalnej.
Wyatt dokonał także zmiany w kolejności utworów.
Aż pięć utworów na płycie zostało skomponowanych przez Wyatta do wierszy jego żony Alfie Benge, napisanych podczas ich wspólnego pobytu w Hiszpanii.
Utwór "Shrinkrap" jest oparty na kompozycji Charlesa Mingusa "Boogie Stop Shuffle".
Według samego Roberta tytuł "Dondestan" ma dwa znaczenia. W j. hiszpańskim oznacza "gdzie oni są" oraz niesie skojarzenia z pewnymi republikami euroazjatyckimi.
W czerwcu 1991 r. nakręcono 20-minutowy film promocyjny w związku z wydaniem albumu "Dondestan".

</doc>
<doc id="1567835" url="https://pl.wikipedia.org/wiki?curid=1567835" title="Biernacki">
Biernacki

Biernacki, Biernacka – polskie nazwisko, w Polsce nosi je ok. 13 tys. osób.
Osoby noszące nazwisko Biernacki:

</doc>
<doc id="1567836" url="https://pl.wikipedia.org/wiki?curid=1567836" title="Biernacka">
Biernacka



</doc>
<doc id="1567848" url="https://pl.wikipedia.org/wiki?curid=1567848" title="FMEA">
FMEA

FMEA () – analiza rodzajów i skutków możliwych błędów. Metoda ta ma na celu zapobieganie skutkom wad, które mogą wystąpić w fazie projektowania oraz w fazie wytwarzania. 
Podstawowe założenia FMEA to:
Etapy wdrażania FMEA.
Przy każdej analizie FMEA grupa zazwyczaj trzyma się następującego harmonogramu:
Wynik takiego działania ma zazwyczaj formę tabeli w której dla każdej operacji oblicza się średnią ważoną (operacje 1-6) przykład poniżej
Następnie sortuje się wyniki od najwyższego do najniższego wskaźnika RPN i po kolei stara się zmniejszać poszczególne wartości do poziomów akceptowalnych.
Historia.
Metodę FMEA (Failure Mode and Effect Analysis) - znana też pod innymi nazwami: FMECA (Failure Mode and Criticality Analysis) i AMDEC (Analys des Modes de Defaillace et Leurs Effets) - zaczęto stosować w latach 60 w USA przy wyrobach dla astronautyki. Metodą tą weryfikowano projekty różnych elementów statków kosmicznych, by zapewnić bezpieczeństwo uczestnikom wyprawy. Sukces tej metody w NASA, spowodował, że znalazła ona zastosowanie w przemyśle lotniczym i jądrowym. Programy NASA wykorzystujące FMEA obejmowały Apollo, Viking, Voyager, Magellan, Galieo, Skylab. W latach siedemdziesiątych i osiemdziesiątych metoda ta zadomowiła się w Europie i znalazła nowe zastosowania w przemyśle chemicznym, elektronicznym, a także samochodowym gdzie zaobserwowano największą dynamikę zastosowania tej metody. W latach dziewięćdziesiątych została zaadaptowana w ramach normy ISO 9000, a w szczególności w QS-9000 przeznaczonej dla przemysłu samochodowego.

</doc>
<doc id="1567852" url="https://pl.wikipedia.org/wiki?curid=1567852" title="Nikołaj Gałaj">
Nikołaj Gałaj

Nikołaj Jakowlewicz Gałaj, ros. Николай Яковлевич Галай (ur. w 1903 r., zm. w 1969 r.) – rosyjski wojskowy (podporucznik), emigracyjny działacz i analityk wojskowy oraz publicysta, komendant niemieckiego ośrodka szkoleniowego dla sowieckich oficerów-jeńców wojennych podczas II wojny światowej.
Brał udział w wojnie domowej w Rosji po stronie białych. Ukończył nikołajewską szkołę inżynierską. Od 1919 r. służył w stopniu podporucznika w 3 drozdowskiej baterii artylerii. W poł. listopada 1920 r. wraz z resztkami wojsk białych ewakuował się z Krymu do Gallipoli. Zamieszkał w Bułgarii, a następnie we Francji. Pracował jako taksówkarz w Paryżu. W 1927 r. przeszedł wyższy kurs wojskowo-naukowy prowadzony przez gen. Nikołaja N. Gołowina. Po jego zakończeniu został szefem katedry historii rzemiosła wojskowego. W II poł. lat 30. był członkiem Rosyjskiego Związku Narodowego Uczestników Wojny. Podczas II wojny światowej pełnił w stopniu kapitana funkcję komendanta niemieckiego ośrodka szkoleniowego dla sowieckich oficerów-jeńców wojennych. Po zakończeniu wojny zamieszkał w zachodnich Niemczech. Był naukowym współpracownikiem Instytutu Badań nad Historią i Kulturą ZSRR w Monachium. Jednocześnie był autorem artykułów w czasopiśmie "Часовой" oraz zachodnioniemieckich i amerykańskich czasopismach wojskowych.
Linki zewnętrzne.
Biografia Nikołaja J. Gałaja (jęz. rosyjski)

</doc>
<doc id="1567855" url="https://pl.wikipedia.org/wiki?curid=1567855" title="Widelczyk">
Widelczyk

Widelczyk – mały widelec, w zależności od sytuacji mogący służyć do jedzenia przystawki (np. śledzi) lub deseru (owoców, ciasta). 
Nakrywając do stołu widelczyk kładzie się nad talerzem, ale poniżej łyżeczki. Widelczyka można użyć do nałożenia na talerz ananasa, którego jednak się je używając noża i widelca. Widelczyka używa się do jedzenia banana, kiwi i innych niewielkich owoców lub kawałków owoców, które są na tyle małe, że można je podnieść do ust.

</doc>
<doc id="1567866" url="https://pl.wikipedia.org/wiki?curid=1567866" title="Runia">
Runia

Runia () – struga, prawobrzeżny dopływ Gubra o długości 16,19 km i powierzchni zlewni 33,37 km².
Źródła strugi znajdują się w okolicach wsi Borszyny i Saduny. Runia przepływa przez Kąpławki, Wilkowo Wielkie, Drogosze, Kolwiny i na wysokości wsi Krelikiejmy i Marłuty wpada do Gubra.

</doc>
<doc id="1567868" url="https://pl.wikipedia.org/wiki?curid=1567868" title="Make (Borland)">
Make (Borland)

Make (Borland) – program usługowy typu make, wchodzący w skład pakietów programowania firmy Borland, w szczególności serii pakietów oznaczonej nazwą Turbo/Borland, przeznaczony do automatyzacji i ułatwienia kompilacji oraz łączenia powiązanych ze sobą zbiorów programowych.
Sposób działania.
Program ten wykonuje skrypt zawarty w specjalnym zbiorze tekstowym, zapisanym zgodnie ze składnią języka makefile, służącego definiowaniu procedury budowy aplikacji. Skrypt makefile jest zbiorem tekstowym, utworzonym w dowolnym edytorze tekstu, mającym możliwość zapisu zbiorów tekstowych ASCII. Program pracuje w konsoli tekstowej DOS. Wywołanie programu ma postać:
 make ["opcje"] ["zbiory_wynikowe"]
Wywołany program wykonuje polecenia zawarte w zbiorze "makefile" lub "makefile.mak".
Kody zakończenia.
Przez program make mogą zostać wygenerowane kody zakończenia, które mogą być odczytane przez inne programy lub przez zmienną wbudowaną ERRORLEVEL:
Błędy.
Jeżeli podczas wykonywania skryptu wystąpi błąd, program informuje o wystąpieniu błędu i podejmuje określoną akcję. Rozróżniane są dwa rodzaje błędów:

</doc>
<doc id="1567870" url="https://pl.wikipedia.org/wiki?curid=1567870" title="TCP/IP">
TCP/IP



</doc>
<doc id="1567872" url="https://pl.wikipedia.org/wiki?curid=1567872" title="Borszyny">
Borszyny

Borszyny (niem. "Borschenen") – wieś w Polsce, położonaw województwie warmińsko-mazurskim, w powiecie kętrzyńskim, w gminie Barciany.
W latach 1975–1998 wieś administracyjnie należała do województwa olsztyńskiego.

</doc>
<doc id="1567876" url="https://pl.wikipedia.org/wiki?curid=1567876" title="Makefile (Borland)">
Makefile (Borland)

Makefile (Borland) – język skryptowy, w którym tworzone są zbiory źródłowe, dla programu make pakietów programowania firmy Borland, w szczególności serii pakietów oznaczonej nazwą Turbo/Borland, przeznaczony do definiowania reguł kompilacji i łączenia powiązanych zbiorów programowych – procedur budowy aplikacji z wielu zbiorów.
Rodzaje jednostek języka.
Kod źródłowy skryptu "makefile" zbudowany jest z określonych jednostek tworzących skrypt. Wyróżnia się następujące jednostki:
Składnia.
Komentarze.
W składni makefile komentarz jest zapisany jako komentarz liniowy, który rozpoczyna się w dowolnym miejscu linii zbioru źródłowego, od znaku #, a kończy znakiem końca wiersza. Składnia wiersza kodu z komentarzem ma postać:
 ["jednostka"] # komentarz
Reguły.
Reguły zawierają polecenia tworzenia zbioru wynikowego na podstawie określonych zbiorów źródłowych.
Reguły jawne.
Reguły jawne mają postać:
 "zbiór_wynikowy": {"ścieżki"} "zbióry_źródowe"
 "polecenie_1"
 "polecenie_n"
Reguły niejawne.
Reguły niejawne służą definiowaniu wielu reguł o tej samej budowie za pomocą pojedynczej definicji. Składnia:
 {katalog_źródłowy}.rozszerzenie_1.{katalog_docelowy}.rozszerzenie_2:
 polecenie_1
 polecenie_n
Makrodefinicje.
Makrodefinicje umożliwiają definiowanie powtarzających się poleceń, zbiorów i opcji, które identyfikowane są przez pewien użyty w definicji identyfikator.
Oprócz makrodefinicji definiowanych przez użytkownika program dostarcza wbudowane makrodefinicje, także o specjalnym sposobie odwołania, np. codice_3 i inne, które służą do odwołań zastępujących określone nazwy zbiorów i ścieżek, w tym bieżących zależnych od aktualnych ustawień systemu komputerowego i instalacji systemu programowania. W odwołaniach do makrodefinicji predefiniowanych można stosować również modyfikatory identyfikowane literami codice_4.
Oprócz predefiniowanych makrodefinicji dostępne są również predefiniowane nazwy:
Dyrektywy.
Dyrektywy "makefile" pełnią funkcje podobne (analogiczne) do preprocesora lub dyrektyw kompilatora. Są to między innymi dyrektywy warunkowe, włączające, przełącznikowe, komunikatów. Dyrektywy zapisywane są po znaku !, np.
 !include "nazwa zbioru"
 !if "wyrażenie"
 !else
 !endif
 !undefine "nazwa"
Dyrektywy przełącznikowe i parametryczne mają postać:
 .dyrektywa
np.
W dyrektywach warunkowych dostępne są operatory takie jak operatory porównań, arytmetyczne, logiczne, bitowe, warunkowy.
Zbiór źródłowy.
Zbiór źródłowy ze skryptem jest plikiem tekstowym zapisanym w zbiorze o nazwie:
Zbiór ten powinien znajdować się w bieżącym katalogu programu "make".

</doc>
<doc id="1567885" url="https://pl.wikipedia.org/wiki?curid=1567885" title="Biuro podróży">
Biuro podróży

Biuro podróży – pośrednik działający w imieniu pasażera w sprawach zawierania umów transportowych. Założycielem pierwszego biura podróży był brytyjski przedsiębiorca, Thomas Cook.

</doc>
<doc id="1567903" url="https://pl.wikipedia.org/wiki?curid=1567903" title="Izabela Kała">
Izabela Kała

Izabela Kała (dawniej Izabela Czyż) (ur. 30 sierpnia 1981 we Wrocławiu) – polska aktorka teatralna i filmowa. 
W 2004 roku ukończyła studia na PWSFTviT w Łodzi.

</doc>
<doc id="1567911" url="https://pl.wikipedia.org/wiki?curid=1567911" title="Prince Buster">
Prince Buster

Prince Buster, właśc. Cecil Bustamente Campbell (ur. 24 maja 1938 w Kingston, zm. 8 września 2016 w Hollywood) – jamajski muzyk pochodzący z Kingston. Jeden z prekursorów muzyki ska i rocksteady.

</doc>
<doc id="1567924" url="https://pl.wikipedia.org/wiki?curid=1567924" title="Hokej na lodzie na Zimowej Uniwersjadzie 2009">
Hokej na lodzie na Zimowej Uniwersjadzie 2009

Hokej na lodzie na Zimowej Uniwersjadzie 2009 odbył się w dniach 18 - 28 lutego w halach Hali sportowej Instytutu Wychowania Fizycznego i Hali hokeja na lodzie w Harbinie

</doc>
<doc id="1567925" url="https://pl.wikipedia.org/wiki?curid=1567925" title="David Braz">
David Braz

David, właśc. David Braz de Oliveira Filho (ur. 21 maja 1987 r. w Guarulhos) – brazylijski piłkarz występujący na pozycji środkowego obrońcy.
Kariera klubowa.
Jest wychowankiem brazylijskiego klubu SE Palmeiras. W pierwszej drużynie Palmeiras zadebiutował 10 lutego 2007 roku w spotkaniu z Bragantino w ramach rozgrywek stanowych Série A1 Campeonato Paulista. W sumie w 2007 roku zaliczył 12 meczów w rozgrywkach stanowych, z czego w 11 grał w podstawowym składzie drużyny z São Paulo. Swoją pierwszą bramkę dla Palmeiras strzelił 14 lutego 2007 roku w meczu pucharu Brazylii Copa do Brasil przeciwko Operário FC. W sumie w 2007 zagrał w trzech spotkaniach pucharu Brazylii. W brazylijskiej Campeonato Brasileiro Série A zadebiutował 13 maja 2007 roku, w spotkaniu Palmeiras z CR Flamengo. W całym sezonie 2007 rozegrał 15 meczów w najwyższej piłkarskiej klasie rozgrywkowej w Brazylii.
W 2008 roku wraz z zespołem SE Palmeiras zwyciężył w rozgrywkach stanowych Série A1 Campeonato Paulista. Zagrał w nich 6 meczów i zdobył 1 bramkę w spotkaniu z CA Juventus. 25 maja 2008 roku zdobył swoją pierwszą bramkę w Campeonato Brasileiro Série A dla Palmeiras w meczu z Portuguesą, otwierając wynik spotkania w 20 minucie.
31 grudnia 2008 roku upłynął jego kontrakt z Palmeiras. Na początku stycznia 2009 roku David przyleciał do Krakowa negocjować swój transfer do zespołu Mistrza Polski, krakowskiej Wisły. 19 stycznia 2009 roku podpisał 4,5-letni kontrakt z Panathinaikosem.
Kariera reprezentacyjna.
W 2005 roku David występował w reprezentacji Brazylii U-18 prowadzonej przez trenera Renê Webera. Zwyciężył razem ze swoimi rówieśnikami w turnieju Copa Sendai rozgrywanym w Japonii. Następnie był powoływany do reprezentacji Brazylii U-20 przez trenera Nélsona Rodriguesa. W 2006 roku wygrał z reprezentacją Brazylii do lat 20 turniej Torneio Mediterrâneo rozgrywany w Hiszpanii. W 2007 roku zwyciężył z reprezentacją Brazylii U-20 w Mistrzostwa Ameryki Południowej Sudamericano Sub-20 rozgrywanych w Paragwaju. Na mistrzostwach zdobył 1 bramkę w meczu z reprezentacją Urugwaju, otwierając wynik spotkania w 14 minucie. Został również powołany przez trenera Nélsona Rodriguesa na Mistrzostwa Świata U-20 w Piłce Nożnej 2007, które odbyły się w Kanadzie.

</doc>
<doc id="1567926" url="https://pl.wikipedia.org/wiki?curid=1567926" title="Jerzy Lipman">
Jerzy Lipman

Jerzy Lipman (ur. 10 kwietnia 1922 w Brześciu Litewskim, zm. 11 listopada 1983 w Londynie) – polski operator filmowy żydowskiego pochodzenia.
Życiorys.
Uczęszczał do Prywatnego Gimnazjum Męskiego „Spójnia”. Był aktywny w sekcji sportowej Organizacji Młodzieży Towarzystwa Uniwersytetu Robotniczego. Podczas II wojny światowej był więźniem getta w Wołominie. Po ucieczce z getta ukrywał się w Warszawie posługując fałszywymi dokumentami wystawionymi na nazwisko Jerzy Lipiński. Dzięki pomocy Zygmunta Langego, szkolnego kolegi, stworzył fałszywą tożsamość pozwalającą mu przetrwać w okupowanej Warszawie. Nawiązał kontakt z Robotniczą Partią Polskich Socjalistów i został żołnierzem Polskiej Armii Ludowej. W mundurze żołnierza Wehrmachtu podróżował po okupowanej Europie, wykorzystując doskonałą znajomość języka niemieckiego.
Po powstaniu warszawskim został zastępcą dowódcy oddziału specjalnego Polskiej Armii Ludowej w Pruszkowie. W lutym 1945 wstąpił do Wojska Polskiego. 19 marca został aresztowany przez Urząd Bezpieczeństwa Publicznego i 5 kwietnia skazany na karę śmierci (zamienioną przez Michała Rolę-Żymierskiego na 10 lat więzienia) za dezercję, napad z bronią i próbę kradzieży. Ostatecznie wypuszczony na wolność w 1948. Startował bez powodzenia na studia stomatologiczne na Uniwersytecie Łódzkim, został przyjęty na Wydział Operatorski Wyższej Szkoły Filmowej w Łodzi. Studia ukończył w 1952, a dyplom uzyskał w 1965.
Był jednym ze współtwórców polskiej szkoły filmowej. Współpracował na planie filmowym m.in. z Andrzejem Wajdą, Andrzejem Munkiem, Aleksandrem Fordem, Jerzym Hoffmanem i Romanem Polańskim. W pracy z kamerą łamał istniejące konwenanse. Stawiał na ekspresję i emocjonalny przekaz mający wywołać reakcję widza, nawet jeśli miało to się odbyć kosztem zdjęć niedoskonałych technicznie. Jego ujęcia porównywano ze szkołą filmową włoskiego realizmu. Z kamerą towarzyszył bohaterom filmu, nawet jeśli oznaczało to zanurzenie się w ściekach („Kanał”) czy pogoń samochodem za szarżującą kawalerią („Lotna”). Filmując aktorów stosował zbliżenia twarzy i zróżnicowane oświetlenie oddające charakter sceny.
Odznaczony w 1959 Krzyżem Kawalerskim Orderu Odrodzenia Polski.
W 1968 po antysemickiej nagonce, która była następstwem wydarzeń marcowych, wyemigrował do Wielkiej Brytanii. W Niemczech był operatorem wielu filmów. Wykładał na Wyższej Szkole Telewizji i Filmu w Monachium.
Zmarł w wieku 61 lat po nieudanym pomostowaniu aortalno-wieńcowym. Poświęcona jemu i jego rodzinie tablica pamiątkowa znajduje się na cmentarzu żydowskim przy ulicy Okopowej w Warszawie.
Życie prywatne.
Był synem Jakuba (ur. 1875) i Marii Wajntaub. Miał dwie siostry: Irenę (29 listopada 1907 – zaginęła podczas wojny) i Zofię (1914–1944).
W kwietniu 1950 poślubił Eugenię Abramowicz, z którą miał syna Piotra (1953–1983, zmarł kilkanaście godzin przed śmiercią ojca).
Upamiętnienie.
W czerwcu 2009, w Alei Gwiazd przy ulicy Piotrowskiej w Łodzi, odsłonięto gwiazdę Jerzego Lipmana. 
Współpraca ze służbami specjalnymi PRL.
Początki współpracy z bezpieką miały miejsce w 1947, gdy przebywał skazany w więzieniu. Po jego opuszczeniu kontynuował działalność agenturalną do 1955 (pod pseudonimem „Jeż”) i następnie od 1963 do 1964 (pseudonim „J”, formalnie wyrejestrowany w 1974). Przekazywał informacje o osobach ze świata kultury, m.in.: Józefie Arkuszu i Jerzym Toeplitzu. Swoimi donosami przyczynił się do aresztowania i skazania w 1951 Zofii Dwornik. W późniejszym okresie przekazał informacje na temat osób zatrudnionych w Przedsiębiorstwie Film Polski oraz studentów z PWSTiF.

</doc>
<doc id="1567927" url="https://pl.wikipedia.org/wiki?curid=1567927" title="David Braz de Oliveira Filho">
David Braz de Oliveira Filho



</doc>
<doc id="1567928" url="https://pl.wikipedia.org/wiki?curid=1567928" title="The Famous Grouse">
The Famous Grouse

The Famous Grouse – marka szkockiej whisky blended, po raz pierwszy wyprodukowanej przez Matthew Gloag &amp; Son Ltd. w 1897, obecnie zaś rozlewanej przez The Edrington Group. Whisky kupażowana jest głównie z następujących single malt whisky: The Glenrothes, Highland Park i The Macallan. Jej godłem jest pardwa szkocka.
W latach 1986-1989 i 1991-1998 The Famous Grouse była głównym sponsorem drużyny piłkarskiej St. Johnstone. Była także sponsorem męskiej reprezentacji Szkocji w rugby od 1990 do 2007.
Od maja 2009 firma Brown-Forman Polska stała się właścicielem marki The Famous Grouse.

</doc>
<doc id="1567931" url="https://pl.wikipedia.org/wiki?curid=1567931" title="David">
David

Osoby o nazwisku David:
Miejscowości o nazwie David

</doc>
<doc id="1567932" url="https://pl.wikipedia.org/wiki?curid=1567932" title="Muzeum Broni Pancernej w Poznaniu">
Muzeum Broni Pancernej w Poznaniu

Muzeum Broni Pancernej w Poznaniu – oddział Muzeum Wojska Polskiego w Warszawie, zlokalizowany na poznańskiej Woli na terenie dawnych koszar, w pobliżu portu lotniczego Poznań-Ławica. 
Działalność.
Ekspozycja broni pancernej powstała w Poznaniu w latach 1963–1964, na terenie koszar na Sołaczu przy. ul. Wojska Polskiego. Początkowo była to kolekcja służąca jako pomoc dydaktyczna dla podchorążych Oficerskiej Szkoły Broni Pancernej. Na potrzeby kolekcji w 1964 wybudowana została specjalna hala o powierzchni 750 m². Pierwszymi pojazdami wchodzącymi w skład kolekcji były m.in. IS-2, IS-3, T-34/85, ISU-152.
Funkcję dydaktyczną kolekcja pełniła do rozwiązania Wyższej Szkoły Oficerskiej Wojsk Pancernych w 1993. W miejsce WSOWP powstało Centrum Szkolenia Wojsk Lądowych im. Hetmana Polnego Koronnego Stefana Czarnieckiego. W strukturze centrum kolekcja funkcjonowała jako „Sala Tradycji Centrum Szkolenia Wojsk Lądowych”, a potocznie nazywana była "muzeum broni pancernej". 
W grudniu 2008 do rejestru zabytków zostało wpisanych 37 pojazdów z kolekcji.
W marcu 2015 sala tradycji została przekształcona w muzeum i podporządkowana jako oddział Muzeum Wojska Polskiego. 4 października 2019 Muzeum Broni Pancernej zostało otwarte dla zwiedzających w nowej siedzibie przy ul. 3 Pułku Lotniczego 4 w Poznaniu. W trakcie pandemii COVID-19 teren muzeum został wykorzystany jako centrum logistyczne.
Zbiory.
Do najcenniejszych obiektów zgromadzonych w muzeum należą:
Od roku 2012 zbiory muzeum oglądać można w Internecie.

</doc>
<doc id="1567935" url="https://pl.wikipedia.org/wiki?curid=1567935" title="Akademia Słowa">
Akademia Słowa



</doc>
<doc id="1567937" url="https://pl.wikipedia.org/wiki?curid=1567937" title="Złotoryjsko">
Złotoryjsko

Złotoryjsko – osada w Polsce położona w województwie wielkopolskim, w powiecie poznańskim, w gminie Murowana Goślina.
W latach 1975–1998 miejscowość administracyjnie należała do województwa poznańskiego.

</doc>
<doc id="1567939" url="https://pl.wikipedia.org/wiki?curid=1567939" title="Dezoksyrybonukleotydy">
Dezoksyrybonukleotydy



</doc>
<doc id="1567950" url="https://pl.wikipedia.org/wiki?curid=1567950" title="Jo’aw Galant">
Jo’aw Galant

Jo’aw Galant (hebr. יואב גלנט, ang. Yoav Galant; ur. 8 listopada 1958 w Jafie) – izraelski wojskowy i polityk, dowódca sił izraelskich w regionie Dystryktu Południowego. Od 2015 poseł do Knesetu, w latach 2015–2019 minister budownictwa, a od 2019 minister absorpcji imigrantów. Od 17 maja 2020 do 13 czerwca 2021 był ministrem edukacji. Od 29 grudnia 2022 piastuje stanowisko ministra obrony Izraela.
Życiorys.
Urodził się w Jafie w 1958 roku. Posiada tytuł licencjata z ekonomii, który uzyskał na Uniwersytecie w Hajfie. W 1977 roku rozpoczął karierę wojskową wstępując do marynarki wojennej, służąc w jednostce operacyjnej "Szejjetet 13". Pod koniec lat 90. XX wieku, Galant przeniósł się do sił lądowych. Otrzymawszy stopień generała-majora ("alluf", odpowiednik generała dywizji) został szefem departamentu obrony w gabinecie premiera Izraela.
Był szefem oddziałów izraelskich w dystrykcie południowym i jest jednym z dowódców operacji w strefie Gazy. 22 sierpnia 2010 został mianowany szefem Sztabu Generalnego IDF.
Kariera politycza.
W wyborach w 2015 został wybrany posłem z listy My Wszyscy. W rządzie Binjamina Netanjahu został ministrem budownictwa i mieszkalnictwa. Pod koniec 2018 roku opuścił dotychczasowe ugrupowanie i przeszedł do Likudu. 2 stycznia 2019 zrezygnował z mandatu posła (zastąpił go Fentahun Sejum), przestał też pełnić funkcję ministra, którą objęła Jifat Szasza-Bitton. 9 stycznia na nowo wszedł w skład rządu, jako minister absorpcji imigrantów – zastępując w ministerstwie samego premiera oraz, pełniącego obowiązki, Jariwa Lewina. W wyborach w kwietniu 2019 ponownie zdobył mandat poselski, z listy Likudu.
17 maja 2020 roku zaprzysiężony na ministra edukacji. 13 czerwca 2021 w wyniku utworzenia nowego rządu, na stanowisku ministra zastąpiła go Jifat Szasza-Bitton.
Jest żonaty, ma trójkę dzieci.

</doc>
<doc id="1567953" url="https://pl.wikipedia.org/wiki?curid=1567953" title="Jizelle Salandy">
Jizelle Salandy

Jizelle Salandy, Giselle Salandy (ur. 25 stycznia 1987 w Siparia - zm. 4 stycznia 2009) - trynidadzko-tobagijska bokserka.
Salandy urodziła się w Siparia w południowej części Trynidadu i Tobago. Zaczęła trenować boks w wieku 11 lat, gdzie została odkryta przez boksera Kima Quashie. Quashie skierował talent dziewczyny do Frizroya Richardsa, który został jej trenerem.
Miała wiele tytułów bokserskich na swoim koncie. Salandy na ringu zawodowym stoczyła 17 pojedynków - ostatni w drugi dzień Świąt Bożego Narodzenia 2008 - wszystkie wygrała w tym sześć przed czasem.
W marcu 2008 pokonała polską bokserkę Karolinę Łukasik w walce, w której stawką było aż sześć pasów mistrzowskich kategorii junior średniej.
Ostatnią walkę jaką stoczyła odbyła się 26 grudnia 2008 roku, kiedy pokonała Yahaira Hernandez z Republiki Dominikany.
Śmierć.
Salandy zginęła w wypadku samochodowym w dniu 4 stycznia 2009 roku, kiedy jej samochód rozbił się podczas jazdy do Port-of-Spain.

</doc>
<doc id="1567956" url="https://pl.wikipedia.org/wiki?curid=1567956" title="Franchising internetowy">
Franchising internetowy

Franchising internetowy "(Internetowa franczyza)" – model współpracy biznesowej wykorzystywany w działalności ecommerce. Podobnie, jak w przypadku tradycyjnego franchisingu model ten zakłada pełne wsparcie ze strony franczyzodawcy dla franczyzobiorcy, na zasadzie ścisłej i ciągłej współpracy pomiędzy prawnie i finansowo odrębnymi podmiotami, tzn.:
Różnice między franchisingiem tradycyjnym a internetowym.
W odróżnieniu od tradycyjnego franchisingu, pojęcie internetowy franchising charakteryzuje się dodatkowo następującymi elementami:
W przypadku współpracy w tym modelu biznesowym, franczyzobiorca otrzymuje pełne wsparcie, know-how, możliwość posługiwania się główna marką, narzędzia do promocji własnego biznesu oraz produkty/usługi, które może oferować.
Internetowy franchising ma formę bardziej dobrowolną (stowarzyszeniową) niż forma tradycyjna, bowiem brak w nim opłat z tytułu współpracy. Nie ma w nim również obowiązku posiadania osobnej działalności gospodarczej – zakłada możliwość współpracy firmy – franczyzodawcy z franczyzobiorcą będącym osoba fizyczną, zatem ma charakter bardziej otwarty.
Przebieg współpracy w ramach franchisingu internetowego.
Zazwyczaj ten model współpracy realizowany jest w następującym schemacie:
Na każdym kroku franczyzobiorca otrzymuje niezbędna pomoc i wsparcie, nie ponosząc w zamian żadnych kosztów na rzecz firmy – franczyzodawcy.

</doc>
<doc id="1567957" url="https://pl.wikipedia.org/wiki?curid=1567957" title="Ulice w ogniu">
Ulice w ogniu

Ulice w ogniu (tytuł oryg. "Streets of Fire") – amerykański film sensacyjny z roku 1984.
Opis fabuły.
Ellen Aim jest piosenkarką rockową. Zostaje uprowadzona przez gang motocyklistów pod wodzą Ravena. Jej menadżer Billy Fish proponuje 10 tys. dolarów Tomowi Cody'emu w zamian za jej odbicie. Tom jest byłym chłopakiem Ellen i weteranem wojennym. Dołącza do nich McCoy – była komandoska i razem ruszają przez ciemne ulice miasta.
Opinie.
Opinie na temat filmu, w momencie jego premiery, były w przeważającej ilości negatywne. Janet Maslin, recenzentka "The New York Times", scenariusz filmowy określiła jako "szowinistycznie wrogi kobietom" i "topornie wykonany".
Nagrody i nominacje.
Złota Malina 1984

</doc>
<doc id="1567964" url="https://pl.wikipedia.org/wiki?curid=1567964" title="Samuel Komitopuli">
Samuel Komitopuli



</doc>
<doc id="1567967" url="https://pl.wikipedia.org/wiki?curid=1567967" title="Pętla efektów">
Pętla efektów

Pętla efektów to szeregowy "łańcuch" połączonych efektów do zmiany brzmienia dźwięku. Gitarzyści jednak rzadko używają tego określenia w tym znaczeniu, a stosują skrót myślowy i przez pętlę efektów rozumieją cechę wzmacniacza gitarowego, która umożliwia włączanie efektów między wyjście SEND przedwzmacniacza (preampu), a wejście RETURN wzmacniacza mocy. Takie rozwiązanie stosuje się zwykle we wzmacniaczach gitarowych wyższej klasy, bo tylko one mają na tyle dobry przedwzmacniacz, że warto najpierw w nim wzmocnić słaby sygnał z gitary i dopiero wtedy poddawać go dalszej obróbce. Zapewnia to korzystny stosunek sygnału do szumu. Często też przedwzmacniacz pełni rolę przesteru i wtedy jedynie "pętla efektów" umożliwia wpięcie efektów modulacyjnych (np. chorus) po przesterze.
Jeśli żaden efekt nie jest włączony między te gniazda, to należy zadbać (odpowiednim wyłącznikiem), aby pętla nie była aktywna, tzn. SEND wewnętrznie połączone z RETURN - inaczej na wyjściu wzmacniacza pojawią się jedynie szumy zbierane przez wejście RETURN.

</doc>
<doc id="1567977" url="https://pl.wikipedia.org/wiki?curid=1567977" title="Śląski Krzyż Waleczności">
Śląski Krzyż Waleczności



</doc>
<doc id="1567979" url="https://pl.wikipedia.org/wiki?curid=1567979" title="Gra w klasy">
Gra w klasy



</doc>
<doc id="1567982" url="https://pl.wikipedia.org/wiki?curid=1567982" title="Sapa">
Sapa



</doc>
<doc id="1567983" url="https://pl.wikipedia.org/wiki?curid=1567983" title="Cyrk straceńców">
Cyrk straceńców

Cyrk straceńców – amerykański film obyczajowy z 1969 na podstawie powieści Jamesa Droughta.
Polska premiera odbyła się w październiku 1971 roku.
Fabuła.
Joe, Mike i Malcolm tworzą grupę skoczków spadochronowych. Przybywają do małego miasteczka, gdzie mieszkają dalecy krewni Malcolma - Elizabeth i jej mąż John. Kobieta wpada Mike'owi w oko. Podczas spaceru opowiada mu o swoim nieudanym życiu. Między nimi dochodzi do zbliżenia. Rankiem Mike próbuje ją przekonać, by porzuciła męża i związała się z nim. Ale Elizabeth odmawia. Tego samego dnia odbywają się pokazy skoków spadochronowych…

</doc>
<doc id="1567984" url="https://pl.wikipedia.org/wiki?curid=1567984" title="Zillur Rahman">
Zillur Rahman

Zillur Rahman (bn. জিল্লুর রহমান) (ur. 9 marca 1929, zm. 20 marca 2013) – bengalski polityk, prezydent Bangladeszu od 12 lutego 2009 do 20 marca 2013. Członek Ligi Awami.
Życiorys.
Zillur Rahman urodził się w 1929 w muzułmańskiej rodzinie w dystrykcie Kishoreganj w prowincji Dhaka. Jego ojciec, Meher Ali Mian, był znanym adwokatem i członkiem Okręgowej Izby Prawniczej. Rahman ukończył historię oraz prawo na Uniwersytecie w Dhace.
Swoją długoletnią działalność polityczną rozpoczął już w czasie studiów. Odegrał kluczową rolę w czasie szeregu wydarzeń politycznych, m.in. w walkach o demokrację w 1952 i ustanowieniu języka bengalskiego językiem urzędowym w Pakistanie Wschodnim. Rahman był bliskim doradcą Sheikha Mujibura Rahmana, pierwszego prezydenta Bangladeszu, założyciela Ligi Awami i ojca Sheikh Hasiny.
W 1971 był jednym z czołowych uczestników walk o niepodległość Bangladeszu. Po uzyskaniu przez kraj niepodległości, w 1973 został wybrany do parlamentu. W późniejszym czasie pięciokrotnie uzyskiwał reelekcję.
W 1972 został sekretarzem generalnym Ligi Awami. Rahman kilkakrotnie pełnił funkcję nieformalnego lidera partii w czasie jej politycznych problemów. Po raz pierwszy w 1975, po zamachu stanu i zabójstwie Sheikha Mujibura Rahmana. Zapewnił także jedność partii w czasie stanu wyjątkowego (2007-2008) i rządów tymczasowej administracji Fakhruddina Ahmeda, gdy przeciw Sheikh Hasinie toczyło się postępowanie antykorupcyjne.
W sierpniu 1975, po zabójstwie Sheikha Mujibura Rahmana był przez cztery lata więziony. W 1986, jako członek parlamentu, został ponownie uwięziony w czasie rządów prezydenta H.M. Ershada.
W latach 1996-2001 Rahman zajmował stanowisko ministra samorządu lokalnego, rozwoju wsi i współpracy w gabinecie premier Sheikh Hasiny.
3 stycznia 2009 Zillur Rahman został wybrany wiceprzewodniczącym Zgromadzenia Narodowego, sformowanego po wyborach parlamentarnych z grudnia 2008. 12 lutego 2009 zrezygnował z mandatu parlamentarzysty, by objąć urząd prezydenta kraju.
Prezydent.
3 stycznia 2009 Liga Awami wysunęła jego kandydaturę na stanowisko prezydenta Bangladeszu. 11 lutego 2009 Zillur Rahman został ogłoszony nowym prezydentem kraju. Nastąpiło po tym, gdy okazało się, że został jedynym kandydatem nominowanym do objęcia prezydentury, a jego nominacja została uznana przez Komisję Wyborczą za ważną. 12 lutego 2009 Rahman został zaprzysiężony na stanowisku 19. prezydenta Bangladeszu. W swoim przemówieniu wyraził pragnienie pracy na rzecz dobrobytu współobywateli oraz ochrony demokracji.
9 marca 2013 został hospitalizowany w Dhace z powodu infekcji płuc, a następnego dnia przetransportowany do Singapuru. 20 marca 2013 zmarł z powodu niewydolności oddechowej i nerek. Obowiązki szefa państwa już 14 marca 2013 przejął zgodnie z konstytucją przewodniczący parlamentu, Abdul Hamid. Ogłosił on trzydniową żałobę narodową. Pogrzeb Rahmana odbył się 22 marca 2013.
Zillur Rahman miał jednego syna i dwie córki. Jego żona, Ivy Rahman, była członkiem Ligi Awami. W sierpniu 2004 poniosła śmierć w wyniku ataku bombowego w Dhace.

</doc>
<doc id="1567988" url="https://pl.wikipedia.org/wiki?curid=1567988" title="Dürrgoy">
Dürrgoy



</doc>
<doc id="1567992" url="https://pl.wikipedia.org/wiki?curid=1567992" title="Rezystancja właściwa">
Rezystancja właściwa



</doc>
<doc id="1568002" url="https://pl.wikipedia.org/wiki?curid=1568002" title="Internetowa franczyza">
Internetowa franczyza



</doc>
<doc id="1568003" url="https://pl.wikipedia.org/wiki?curid=1568003" title="Internetowy franchising">
Internetowy franchising



</doc>
<doc id="1568004" url="https://pl.wikipedia.org/wiki?curid=1568004" title="E-franczyza">
E-franczyza



</doc>
<doc id="1568007" url="https://pl.wikipedia.org/wiki?curid=1568007" title="Franczyza internetowa">
Franczyza internetowa



</doc>
<doc id="1568009" url="https://pl.wikipedia.org/wiki?curid=1568009" title="Dystrykt Południowy">
Dystrykt Południowy



</doc>
<doc id="1568012" url="https://pl.wikipedia.org/wiki?curid=1568012" title="Dystrykt Północno-Zachodni">
Dystrykt Północno-Zachodni



</doc>
<doc id="1568017" url="https://pl.wikipedia.org/wiki?curid=1568017" title="Édouard Molinaro">
Édouard Molinaro

Édouard Molinaro (ur. 31 maja 1928 w Bordeaux; zm. 7 grudnia 2013 w Paryżu) – francuski reżyser i scenarzysta filmowy i telewizyjny. 
Życiorys.
Był nominowany do Oscara za reżyserię i scenariusz komedii "Klatka szaleńców" (1978).
Wyreżyserował dwie komedie z Louisem de Funesem w roli głównej: "Oskar" (1967) i "Hibernatus" (1969). W sumie zrealizował ponad 50 filmów.
Zasiadał w jury konkursu głównego na 14. MFF w Cannes (1961).

</doc>
<doc id="1568020" url="https://pl.wikipedia.org/wiki?curid=1568020" title="Dystrykt Północno-Wschodni">
Dystrykt Północno-Wschodni



</doc>
<doc id="1568028" url="https://pl.wikipedia.org/wiki?curid=1568028" title="Kapitan Hak">
Kapitan Hak

Kapitan James Hak– postać fikcyjna, stworzona przez J.M. Barriego, pojawia się w powieści tego autora „Przygody Piotrusia Pana” (a właściwie „"Piotruś i Wendy"”). Jest również jednym z głównych bohaterem powieści „Piotruś Pan w czerwieni” autorstwa Geraldine McCaughrean. Największy wróg tytułowego bohatera, kapitan pirackiego okrętu „"Wesoły Roger"”.
Wygląd postaci.
Jest wysoki, swoim wyglądem budzi postrach. Ma czarne włosy, ciemne oczy i brwi (w filmie „Hook” jego włosy jak i rzęsy są sztuczne). Ubierał się zawsze elegancko i schludnie. Jego znakiem rozpoznawczym był żelazny hak na miejscu prawej dłoni. Hak ten służył mu jako broń (przebijał nim swoich wrogów lub piratów, którzy mu się narazili), ale używał go też w inny sposób np. korzystał z niego podczas czesania czy drapania się po plecach. Przyzwyczaił się do niego na tyle, że nawet mówił, iż gdyby miał dzieci, to chciałby, by rodziły się one z hakami zamiast prawej dłoni.
Cechy postaci.
Człowiek okrutny, podły i despotyczny, nienawidzący dzieci, a w szczególności Piotrusia Pana, niebojący się nikogo oprócz krokodyla. W niektórych wersjach filmowych (zwłaszcza w filmie „Hook” Stevena Spielberga) widzimy, że boi się on również zegarów, a właściwie czasu, gdyż bieg czasu sprawia, że on się starzeje, a tym samym zbliża się do śmierci. Hak sprawia wrażenie człowieka eleganckiego i szlachetnego, lecz w rzeczywistości daleko mu do takiego wizerunku. Jest o wiele bardziej wykształcony i obyty w świecie niż jego załoga. Ma okrutny charakter, nie zna litości do nikogo. Swoich wrogów, tak jak i piratów, którzy mu się narazili, zabija bezlitośnie. Nie przestrzega w najmniejszym stopniu zasad uczciwości w walce, chociaż często wspomina o tym, że należy przestrzegać „dobrych manier”. Złe maniery zaś są przez niego potępiane. Jest dwulicowy i niegodziwy. Umowy, jakie zawiera, dotrzymuje tylko w pewnym stopniu lub bardzo dosłownie (np. kiedy obieca, że kogoś nie skrzywdzi, dotrzyma słowa, gdyż nie zabije go osobiście, co nie oznacza jednak, że nie każe komuś tego zrobić lub nie podłoży mu trucizny lub bomby). Potrafi być jednak wrażliwy, np. wzrusza go poświęcenie Niby-ptaka w walce o swoje potomstwo, cierpi z powodu braku matki (stąd też pomysł porwania Wendy), nie potrafił zabić śpiącego Piotrusia, gdyż wzruszył go widok śpiącego dziecka. Nie posiadał przyjaciół i ich nie szukał. W skrajnych chwilach zwierzał się bosmanowi Plamie. Gra amatorsko na klawikordzie. Jest świetnym szermierzem, otrzymał kilka lekcji od Sinobrodego. Tylko Piotruś Pan może mu dorównać. Nienawidzi tego chłopca, ponieważ drażni go jego zuchwałość oraz umiejętność radzenia sobie w każdym problemie, jak również zdolność zdobywania sobie przyjaciół.
Rola w powieściach.
Przygody Piotrusia Pana.
Nie wiadomo nic o młodości Jamesa Haka. Wiadomo tylko, że kiedyś był bosmanem kapitana Czarnobrodego. Swego czasu przyjaźnił się z Sinobrodym. Nie wiadomo, jak został kapitanem „"Wesołego Rogera"”, kiedy trafił do Nibylandii, ani jak wszedł w konflikt z Piotrusiem Panem. Wiemy jednak, że podczas jednej z walk Piotruś obciął mu prawą dłoń i rzucił w paszczę przepływającego w pobliżu krokodyla. Temu zaś tak zasmakowała owa dłoń, że postanowił zjeść całego kapitana Haka, którego chroniło jedynie to, że krokodyl połknął kiedyś budzik, przez co zawsze, gdy się zbliżał, słychać było głośne tykanie. Kapitan jednak cały czas drżał ze strachu, że kiedyś zegar stanie, a wówczas krokodyl weźmie go z zaskoczenia i pożre go. James Hak spędzał większość czasu w Nibylandii na uganianiu się po całej wyspie za Zagubionymi Chłopcami (Drobinką, Kędziorkiem, Stalówką, Milczkiem i Bliźniakami) oraz ich hersztem, Piotrusiem Panem. Jeździł wówczas na wózku, który pchali jego ludzie. Gdy Piotrusia nie było w Nibylandii, to wówczas Hak i jego banda ograniczali się do wyzwisk i złośliwości wobec Chłopców. Piraci wchodzili również często w konflikt z Indianami. Podczas jednej z wypraw Hak przypadkiem usiadł na grzybie, który okazał się kominem kryjówki Piotrusia Pana – Hak odkrył to, kiedy zaczął się palić. W ten sposób pirat dowiedział się, gdzie znajduje się siedziba jego wroga. Ponieważ jednak wejście do niej było dla niego za małe, wpadł na pomysł dokuczenia Chłopcom. Jego ludzie upiekli ciasto i podrzucili je pod kryjówkę Chłopców, wiedząc, że ci nie mają matki i nie będą wiedzieli, że nie należy jeść świeżego ciasta. Plan nie powiódł się jednak, gdyż do Nibylandii przybyła Wendy i zajęła się opieką nad Chłopcami. Pewnego dnia na „"Wesołego Rogera"” włamała się Tygrysia Lilia, księżniczka Indian, z zamiarem zabicia kapitana Haka. Została jednak złapana i na rozkaz swego dowódcy piraci Plama i Twardy Hrabia mieli ją zostawić na pastwę przypływu w grocie na Skale Rozbitków. Nieco później Hak przypłynął, by sprawdzić osobiście wykonanie zleconego przez siebie zadania. Zaczął wówczas rozmawiać ze swoimi podwładnymi na temat Niby-ptaka, którego zobaczył nieopodal. Pod wpływem tej rozmowy wpadł na pomysł porwania Wendy i uczynienia z niej matki piratów. Wraz z Plamą i Twardym Hrabią założył w tym celu spisek (który później jednak nie został zrealizowany). Hak w pewnym momencie spostrzegł, że Tygrysia Lilia zniknęła. Okazało się, że piraci puścili ją wolno, gdyż usłyszeli wyraźne rozkazy swego dowódcy, który nakazał im to zrobić. Kapitan jednak nie wydał takiego rozkazu, gdyż zrobił to Piotruś Pan udając głos swego wroga. Chwilę później doszło do pojedynku między dwoma adwersarzami. Podczas tego starcia Hak zachował się nieuczciwie, gdyż ugryzł Piotrusia w brzuch, gdy ten podał mu rękę, by go wciągnąć na skałę, z której pirat zaczął spadać. Piotruś ocalał dzięki pomocy Niby-ptaka, zaś sam kapitan nie zabił go wówczas tylko dlatego, że na miejsce przybył tykający krokodyl i piraci salwowali się ucieczką. Jakiś czas później korzystając z okazji, że Indianie mają eskortować Wendy i Chłopców do końca Nibylandii Hak zdradziecko zaatakował ich, wybił oddział Indian, złapał Chłopców, a przy okazji odkrył, że jeden z nich, Drobinka, poszerzył swoje własne wejście do ich kryjówki. Wejście było na tyle duże, aby dorosły człowiek mógł się przez nie przecisnąć. Hak wszedł wówczas do kryjówki Piotrusia Pana i zatruł jego lekarstwo. Piotruś jednak przeżył dzięki pomocy wróżki Dzwoneczek. Wdarł się on później na „"Wesołego Rogera"”, zabił kilku piratów, a następnie doprowadził do ostatecznej bitwy ze swym wrogiem, w której prawie wszyscy morscy rozbójnicy zginęli, zaś sam Hak został zmuszony do stoczenia pojedynku z Piotrusiem. Przegrał go, ale poprosił swego przeciwnika, aby ten zamiast przebić go mieczem, kopnął go nogą (Hak chciał bowiem choć raz w życiu zobaczyć złe maniery Piotrusia). Kapitan zleciał do wody z okrzykiem: „"Złe maniery"” i wpadł w otwartą paszczę krokodyla, któremu tego samego dnia zegar w brzuchu przestał tykać.
Piotruś Pan w czerwieni.
W kontynuacji powieści J.M. Barriego Hak nie ginie w brzuchu krokodyla, ale żyje w nim bez trudu, żywiąc się jajami, które gad miał niedługo znieść (krokodyl był bowiem samicą). Za pomocą trucizny, jaką pirat miał przy sobie, zwierzę zostaje zatrute, a kapitan opuszcza jego martwe ciało, z którego trucizna wycieka do rzeki i zatruwa całą Nibylandię, czyniąc z niej ponurą i smutną krainę. Hak postanawia odnaleźć Piotrusia Pana i zabić go. Pod nazwiskiem Ravello zakłada cyrk i czeka na okazję do zemsty. Jego obsesja na punkcie Wiecznego Chłopca doprowadza do tego, że nawet nie potrafi zasnąć, gdyż przeszkadza mu w tym myśl o pomście. W międzyczasie, gdy Piotruś znajduje nowych Zagubionych Chłopców Hak podstępem doprowadza do tego, że oni dorastają (czynił to wciągając ich w rozmowy, podczas których dzieci mówiły, kim chcą być, jak dorosną, co wywołało w nich proces dorastania). Chłopcy po tym, gdy dorośli musieli opuścić siedzibę swego przywódcy, a nie mogąc wrócić do prawdziwego świata błąkali się bez celu po Nibylandii jako Wyjce pragnący zemsty na Piotrusiu Panie, którą to chęć skutecznie podsycał Hak. Jakiś czas później, gdy Wendy, Janek oraz pierwsi Zagubieni Chłopcy (Drobinka, Milczek, Kędziorek i Bliźniaki) z pomocą ubrań swych dzieci odzyskują chwilowo swoje dzieciństwo i wracają do Nibylandii, Hak ratuje ich z opresji, jaką zorganizował na nich Twardy Hrabia. W ten sposób zdobywa on zaufanie Piotrusia Pana i jego przyjaciół, którzy nie poznają w nim swego dawnego wroga. Hak vel Ravello dołącza do bohaterów, który ruszają poszukiwania skarbu piratów ukrytego niegdyś w Nibylandii. Wyprawa obfituje w liczne niebezpieczeństwa, drużyna jednak wychodzi z nich zwycięsko głównie dzięki pomocy Człowieka z Włóczki (jak nazywali Haka Piotruś i jego kompanii ze względu na ogromny, czerwony sweter, jaki mężczyzna nosił). W międzyczasie jednak Hak podstępem doprowadza do tego, iż Drobinka dorasta i zgodnie z prawem Nibylandii musi dołączyć do Wyjców. Później rzekomy pan Ravello ratuje życie samemu Piotrusiowi podczas przeprawy przez most, a innym razem pozbawia bohaterów ich cieni wmawiając im, że dzięki temu łatwiej się będzie im wspinać na górę, gdzie znajduje się skarb – w rzeczywistości kapitan pozbawiając dzieci ich cieni odebrał im możliwość latania, o czym oni nie wiedzieli. Prócz tego Hak podczas podróży cały czas schlebia Wiecznemu Chłopcu ciesząc się, iż ten nosi jego dawny płaszcz oraz szkolny krawat – wiedział bowiem doskonale, iż w Nibylandii każdy, kto nosi czyjeś ubranie, przejmuje cechy właściciela tychże ubrań. W końcu wyprawa osiąga swój cel i wówczas okazuje się, że skarbem pirackim są dawne szkolne przedmioty Jakuba Haka, który teraz ujawnia swe prawdziwe oblicze i triumfuje, ponieważ widzi, iż moc jego płaszcza i krawatu zadziałała na Piotrusia i uczyniła z niego okrutnika. Zadowolony z dokonanej zemsty chce odejść i pozwolić umrzeć Piotrusiowi, litościwie zdejmując z niego swoją garderobę, aby okazać wielkoduszność pokonanemu przeciwnikowi. Piotruś jednak odzyskuje zdrowie i swoją dawną tożsamość dzięki pomocy przyjaciół, po czym próbuje dopaść Haka. Najpierw jednak musi pokonać Wyjców, którzy próbują zabić swego ex-dowódcę i jego przyjaciół. Do walki włączają się zwierzęta z cyrku Ravella, które przeganiają Wyjców, ale same zostają zaatakowane przez wróżki. Hak próbuje bronić swoich podopiecznych i prosi o pomoc Piotrusia. Ten litościwie przegania napastników, po czym stacza pojedynek ze swym największym wrogiem. Pokonuje go dzięki pomocy pieska, jakiego sprowadziła do Nibylandii Wendy, ale nie zabija Haka, a zostawia go rannego i osłabionego na pastwę losu. Kapitan jednak ocalał dzięki litości okazanej przez Wendy, która czule całuje go w policzek i przykrywa go jego dawnym płaszczem, aby skonał z godnością. Płaszcz ten przywraca Hakowi siły, dzięki czemu pirat postanawia kontynuować swoją zemstę na Piotrusiu Panie.
W tej powieści ujawnione zostaje kilka wydarzeń z przeszłości kapitana Haka – przede wszystkim to, że jego matka była osobą niezwykłe okrutną i apodyktyczną, która nie umiała okazywać synowi matczynej miłości i zabrała go z wymarzonej szkoły, czym doprowadziła do tego, iż James uciekł z domu i został piratem. Prócz tego z książki wynika, iż pierwszą ukradzioną przez pirata rzeczą był puchar za najlepsze wyniki w baseballu, którego Hak normalnie uczciwie nie zdołał zdobyć – ukradł go w dniu swojej ucieczki z domu.

</doc>
<doc id="1568030" url="https://pl.wikipedia.org/wiki?curid=1568030" title="Było, nie minęło">
Było, nie minęło

Było, nie minęło – Kronika zwiadowców historii – program telewizyjny o tematyce historyczno-eksploracyjnej. Program był emitowany co tydzień w TVP Info (wcześniej w TVP3) od 2004 do 2013 w soboty o godz. 15.00. Od 2014 nowe odcinki programu emitowane są od 28 lutego 2014 w TVP Historia oraz od 2 marca w TVP 3. Program prowadzi Adam Sikorski. Program kontynuuje cykl reportaży: „Ocalić… od zapomnienia”, emitowanych na antenie TVP3 w latach 2002-2004.
Nagrody.
W maju 2012 Zarząd Stowarzyszenia Weteranów Formacji Granicznych przyznał twórcom programu honorową odznakę Korpusu Ochrony Pogranicza: "w dowód uznania za wieloletnie poszukiwania i upowszechnianie śladów pamięci walk i męczeństwa oraz tradycji żołnierzy formacji granicznych II Rzeczypospolitej".
W dniu 8 listopada 2013 r. na Katolickim Uniwersytecie Lubelskim Jana Pawła II w Lublinie odbyła się konferencja naukowa pt. "„Termopile Wschodu - Batalion KOP Sarny w walce z sowiecką agresją”". Podczas tego wydarzenia zostały wręczone statuetki, które Fundacja "Honor, Ojczyzna" im. Majora Władysława Raginisa wspólnie ze Stowarzyszeniem "Wizna 1939" przyznała ppor. Janowi Bołbottowi (pośmiertnie), oficerowi KOP, który we wrześniu 1939 r. poległ w dramatycznych okolicznościach w miejscowości Tynne k. Sarn (obecnie na Ukrainie), za heroiczną postawę w obronie niepodległości Rzeczypospolitej w walce z sowieckim agresorem oraz redaktorowi Adamowi Sikorskiemu z programu "Było... nie minęło", za odkrywanie i upamiętnianie historii Polski.
Fundacja.
Została założona także „Fundacja Było, nie minęło”.
Odcinki.
W roku 2009 zrealizowano 37 odcinków programu. W roku tym wyemitowano następujące odcinki:

</doc>
<doc id="1568034" url="https://pl.wikipedia.org/wiki?curid=1568034" title="Nikołaj Dawidienkow">
Nikołaj Dawidienkow

Nikołaj Siergiejewicz Dawidienkow, ps. "Nikołaj Anin" ros. Николай Сергеевич Давиденков (ur. w 1916 r. w Charkowie, zm. 1 listopada 1950 r. w ZSRR) – radziecki poeta i rysownik, oficer Rosyjskiej Armii Wyzwoleńczej, a następnie Kozackiego Stanu oraz publicysta i korespondent podczas II wojny światowej.
Od 1932 r. jego rodzina mieszkała w Leningradzie. Nikołaj S. Dawidienkow ukończył biologiczne studia na leningradzkim uniwersytecie państwowym. W tym czasie rozpoczął rysować i pisać wiersze. W 1937 r. został aresztowany przez NKWD jako rzekomy członek tzw. "Leningradzkiej Studenckiej Organizacji Terrorystycznej". We wrześniu 1938 r. został skazany na 8 lat w łagrach. W czerwcu 1939 r. został jednak wypuszczony na wolność. Na początku 1941 r. została opublikowana książeczka dla dzieci "Prawda i łoż'" z rysunkami N. S. Dawidienkowa. Wkrótce został on zmobilizowany do Armii Czerwonej. Służył we Lwowie. 15 lipca 1941 r. pod Mińskiem dostał się ciężko ranny do niewoli niemieckiej. W sierpniu 1942 r. wstąpił do Rosyjskiej Armii Wyzwoleńczej (ROA), dostając stopień kapitana. W 1944 r. został adiutantem atamana gen. Piotra N. Krasnowa. Po jego namowach został korespondentem kozackiego pisma "Kazaczja ława". Wystąpił z ROA, przechodząc do Kozackiego Stanu, przebywającego w północnych Włoszech. Jednocześnie w okupowanej Francji i Belgii prowadził antysowieckie odczyty dla kozackich emigrantów. Jego wspomnienia zostały opublikowane w piśmie "Pariżskij wiestnik". Po zakończeniu wojny wraz z oficerami Kozackiego Stanu został wydany Sowietom 1 czerwca 1945 r. w Lienzu przez Brytyjczyków. Został skazany na karę 10 lat łagrów. 1 listopada 1950 r. skazano go na karę śmierci przez rozstrzelanie, natychmiast wykonaną.
Linki zewnętrzne.
Biografia Nikołaja S. Dawidienkowa 

</doc>
<doc id="1568039" url="https://pl.wikipedia.org/wiki?curid=1568039" title="Polsko-ukraińskie stosunki gospodarcze">
Polsko-ukraińskie stosunki gospodarcze

Podstawą polsko-ukraińskiej współpracy gospodarczej są umowy zawarte między Unią Europejską a Ukrainą oraz umowy dwustronne. 
Podstawowym aktem prawnym regulującym stosunki między UE a Ukrainą jest podpisane w 1994 roku Porozumienie o Partnerstwie i Współpracy (PCA). W 2004 roku Ukraina podpisała dodatkowy protokół rozszerzający zapisy porozumienie na nowe kraje członkowskie UE. 27 czerwca 2014 roku prezydent Ukrainy Petro Poroszenko podpisał Układ o stowarzyszeniu między Unią Europejską i jej państwami członkowskimi, którego integralną częścią jest Umowa o pogłębionej i wszechstronnej strefie wolnego handlu (DCFTA).
Podstawę prawną dwustronnych stosunków gospodarczych stanowią m.in.:
1 czerwca 2022 podczas polsko-ukraińskich konsultacji międzyrządowych w Kijowie podpisano porozumienie o współpracy gospodarczej w zakresie instrumentów wsparcia handlu między obu naszymi krajami
W 2020 roku wartość obrotów handlowych między Polską a Ukrainą wyniosła 8,3 mld USD. Od załamania w latach 2014-2015 roku wartość obrotów handlowych utrzymuje tendencję wzrostową (w latach 2016-2019 obrót handlu wzrósł o ponad 50%). Bilans handlowy jest dodatni po stronie polskiej. W 2019 roku Ukraina zajęła 8 miejsce wśród państw z największym dodatnim saldem wymiany handlowej Polski. Polska zajmuje 4. miejsce (za Rosją, Chinami i Niemcami) wśród partnerów handlowych Ukrainy. Dominujące pozycje w polskim imporcie z UA: metale żelazne, maszyny i urządzenia elektryczne, rudy metali, drewno - wyroby drewniane, meble. Dominujące pozycje w polskim eksporcie na UA: paliwa kopalne i produkty przerobu ropy naftowej, maszyny, wyroby z plastiku. 
W 2020 roku Polska zajmowała 10. miejsce wśród największych inwestorów zagranicznych na Ukrainie. Wartość inwestycji polskich przedsiębiorstw wyniosła 712 mln USD. Koncentrują się one główne w przemyśle oraz sektorze finansowym i ubezpieczeniowym. Równolegle w tym samym roku nastąpił odpływ inwestycji (z wyjątkiem inwestycji w dłużne instrumenty finansowe), na poziomie 508,9 mln USD. Problemem dla polskich inwestorów są praktyki protekcjonistyczne stosowane przez Ukrainę. W 2020 roku na rynku polskim działo 16,5 tys. firm, w których przynajmniej jeden współwłaściciel był obywatelem Ukrainy bądź podmiotem ukraińskim (stanowi to 17 %. wszystkich przedsiębiorstw z zagranicznym kapitałem w Polsce). Na rynku ukraińskim działa 1,2 tys. polskich firm.
Ważnym aspektem polsko-ukraińskich stosunków gospodarczych jest obecność obywateli Ukrainy na polskim rynku pracy (stanowią oni największą grupę
wśród cudzoziemców pracujących w Polsce) oraz współpraca samorządów gospodarczych.

</doc>
<doc id="1568049" url="https://pl.wikipedia.org/wiki?curid=1568049" title="Sprawa Magoory">
Sprawa Magoory

Sprawa Magoory (C-414/07) dotyczyła wprowadzonych w polskim prawie wyłączeń w odliczeniu podatku VAT związanego z zakupem paliwa do samochodów używanych w ramach prowadzonej działalności.
Stan faktyczny.
W marcu 2005 roku spółka Magoora z Krakowa zawarła umowę leasingu operacyjnego samochodu z homologacją ciężarową, spełniającego wzór określony w ustawie o podatku VAT (wzór Lisaka). Uprawniało ją to do pełnego odliczania podatku VAT zawartego w cenie paliwa. Po znowelizowaniu art. 86 ust. 3 ustawy o podatku VAT, w brzmieniu obowiązującym od dnia 22 sierpnia 2005 r., weszły w życie ograniczenia w odliczaniu podatku VAT, ponieważ użytkowany samochód nie spełniał nowej definicji samochodu ciężarowego.
Spółka wystąpiła do Naczelnika Urzędu Skarbowego z wnioskiem o udzielenie wiążącej interpretacji przepisów ustawy o podatku VAT w zakresie możliwości odliczania podatku VAT naliczonego przy zakupie paliwa do używanego samochodu. Spółka argumentowała, że nie powinna utracić prawa do odliczenia podatku VAT na podstawie art. 17 ust. 6 szóstej dyrektywy, która weszła w życie w Polsce w dniu jej przystąpienia do Unii Europejskiej, czyli w dniu 1 maja 2004 r.
Artykuł 17 ust. 2 szóstej dyrektywy ustanawia zasadę odliczania przez podatnika kwot zafakturowanych mu tytułem podatku VAT od dostarczanych mu towarów lub świadczonych mu usług, o ile owe towary lub usługi są wykorzystywane dla potrzeb jego własnych czynności podlegających opodatkowaniu. Zasada podlega jedynie ograniczeniu, o którym mowa w art. 17 ust. 6 szóstej dyrektywy. Zgodnie z tym przepisem, państwa członkowskie mogą utrzymać w mocy swe przepisy dotyczące wyłączenia prawa do odliczenia podatku VAT obowiązujące w chwili wejścia w życie tej dyrektywy. Nałożone zostaje jednak ograniczenie, nie pozwalające na rozszerzanie zakresu wyłączeń, i to zarówno w stosunku do stanu w dniu wejścia w życie dyrektywy, jak i później (wyłączenie raz skasowane nie można przywrócić).
Po otrzymaniu negatywnej interpretacji oraz po jej podtrzymaniu przez Izbę Skarbową w Krakowie, spółka wniosła skargę do Wojewódzkiego Sądu Administracyjnego w Krakowie. Sąd zaś wystosował do Europejskiego Trybunału Sprawiedliwości pytanie prejudycjalne o wiążącą interpretację prawa.
Wyrok ETS.
22 grudnia 2008 roku Europejski Trybunał Sprawiedliwości wydał wyrok w sprawie Magoora (C-414/07). ETS uznał, że art. 17 ust. 6 akapit drugi szóstej dyrektywy stoi na przeszkodzie temu, by państwo członkowskie przy dokonywaniu transpozycji tej dyrektywy do prawa wewnętrznego uchyliło całość przepisów krajowych dotyczących ograniczeń prawa do odliczenia podatku VAT naliczonego przy zakupie paliwa do samochodów używanych dla celów działalności podlegającej opodatkowaniu, zastępując je, w dniu wejścia w życie tej dyrektywy na swym terytorium, przepisami ustanawiającymi nowe kryteria w tym przedmiocie, jeżeli – co winien ocenić sąd krajowy – te ostatnie przepisy powodują rozszerzenie zakresu zastosowania wskazanych ograniczeń. Powyższy przepis w każdym razie stoi na przeszkodzie temu, by państwo członkowskie zmieniło później swe ustawodawstwo, obowiązujące od wyżej wskazanego dnia, w sposób, który rozszerza zakres zastosowania tych ograniczeń w stosunku do sytuacji istniejącej przed tym dniem.
Po wydaniu wyroku przez ETS postępowanie w sprawie Magoory zostało przez Wojewódzki Sąd Administracyjny w Krakowie wznowione. 3 kwietnia 2009 sąd ten wydał wyrok, w którym potwierdził, iż wprowadzone z dniem 1 maja 2004 r. nowe ograniczenia odliczania VAT od samochodów osobowych oraz paliwa do nich naruszyły prawo unijne i nie powinny być stosowane. Dotyczy to wszystkich samochodów wykorzystywanych w działalności gospodarczej. Sąd stwierdził bowiem, że nie ma podstaw do stosowania ograniczeń obowiązujących przed 1 maja 2004 r. – te bowiem zostały z woli ustawodawcy uchylone. Inne sądy administracyjne – orzekając w podobnych sprawach – stoją jednak na stanowisku, że do odliczenia VAT powinno mieć w obecnej sytuacji zastosowanie ograniczenie obowiązujące przed 1 maja 2004 r.
Dyrektor Izby Skarbowej w Krakowie dnia 7 maja 2009 roku wniósł do Naczelnego Sądu Administracyjnego skargę kasacyjną.
W dniu 19 kwietnia 2011 roku Naczelny Sąd Administracyjny oddalił skargę kasacyjną Dyrektora Izby Skarbowej w Krakowie.

</doc>
<doc id="1568050" url="https://pl.wikipedia.org/wiki?curid=1568050" title="Mark Robson">
Mark Robson

Mark Robson (ur. 4 grudnia 1913 w Montrealu, zm. 20 czerwca 1978 w Londynie) – kanadyjski reżyser, producent filmowy i montażysta. Dwukrotnie – w 1958 i 1959 – nominowany do Oscara za reżyserię filmów: "Peyton Place" (1957) i "Gospoda Szóstego Dobrodziejstwa" (1958).
Zmarł nagle na zawał serca w czasie realizacji filmu "Ekspres pod lawiną" (1979). Został pochowany na Mount Sinai Memorial Cmentary w Los Angeles w Kalifornii.

</doc>
<doc id="1568051" url="https://pl.wikipedia.org/wiki?curid=1568051" title="Klon Henry’ego">
Klon Henry’ego

Klon Henry’ego ("Acer henryi") – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Negundo" i serii "Cissifolia". Naturalnie występuje w górskich lasach Chin (prowincje Anhui, Gansu, Guizhou, Henan, Hubei, Hunan, Jiangsu, Shaanxi, Shanxi, Syczuan i Zhejiang).
Biologia i ekologia.
Zalicza się do 6. strefy mrozoodporności, gdyż przemarza podczas surowych zim.

</doc>
<doc id="1568052" url="https://pl.wikipedia.org/wiki?curid=1568052" title="Jerzy Żurawski">
Jerzy Żurawski

Jerzy Żurawski (ur. 9 kwietnia 1930 we Włochach, zm. 15 sierpnia 2020 w Gdyni) – polski komandor dyplomowany, morski oficer pokładowy. W latach 1948-1986 służył w Marynarce Wojennej.
Przebieg służby.
W roku 1952 ukończył Wydział Pokładowy Oficerskiej Szkoły Marynarki Wojennej w Gdyni. W latach 50 był m.in. dowódcą ścigacza, grup ścigaczy, a następnie, od 1959 do początku 1962 roku, dowódcą helskiego Dywizjonu Ścigaczy. W latach 1962-1963 był zastępcą dowódcy ORP Grom, po czym odbył studia podyplomowe w Akademii Marynarki Wojennej ZSRR, po których po krótkiej służbie w Świnoujściu, został wykładowcą w Akademii Marynarki Wojennej w Gdyni. W roku 1974 został przeniesiony do Sztabu Głównego Marynarki Wojennej, gdzie służył do 1986 roku m.in. na stanowiskach starszego oficera dyżurnego i starszego dyżurnego operacyjnego.
Awansował kolejno na stopnie oficerskie:

</doc>
<doc id="1568054" url="https://pl.wikipedia.org/wiki?curid=1568054" title="Klon diabelski">
Klon diabelski

Klon diabelski, klon kosmaty ("Acer diabolicum" Blume ex K.Koch) – gatunek drzewa z rodziny mydleńcowatych ("Sapindaceae"). W obrębie rodzaju klasyfikowany do sekcji "Lithocarpa" i serii "Lithocarpa". Naturalnie występuje w górskich lasach Japonii. W Polsce można spotkać w arboretach w Rogowie i Przelewicach. Gatunek całkowicie mrozoodporny.

</doc>
<doc id="1568056" url="https://pl.wikipedia.org/wiki?curid=1568056" title="Berlin (komiks Jasona Lutesa)">
Berlin (komiks Jasona Lutesa)

Berlin – amerykańska seria komiksowa stworzona przez Jasona Lutesa, opowiadająca o życiu w Berlinie w latach 1928–1933, w czasie schyłku Republiki Weimarskiej.
Seria ukazywała się od kwietnia 1996 do marca 2018 roku; powstały 22 zeszyty zebrane w trzech zbiorczych tomach. Wydawcami oryginału są Black Eye Productions i Drawn and Quarterly. Polskim wydawcą jest Kultura Gniewu. 

</doc>
<doc id="1568059" url="https://pl.wikipedia.org/wiki?curid=1568059" title="Klon głogolistny">
Klon głogolistny

Klon głogolistny ("Acer crataegifolium" Siebold &amp; Zucc.) – gatunek drzewa z rodziny mydleńcowatych ("Sapindaceae"). W obrębie rodzaju klasyfikowany do sekcji "Macrantha". Naturalnie występuje w lasach i słonecznych miejscach niższych partii gór w Japonii południowej i środkowej. W Polsce można spotkać w arboretum w Rogowie.

</doc>
<doc id="1568060" url="https://pl.wikipedia.org/wiki?curid=1568060" title="Neco">
Neco

Manoel Nunes (7 marca 1895 – 31 maja 1977) – piłkarz brazylijski znany jako Neco, napastnik. Także trener.
Urodzony w São Paulo Neco przygodę z piłką rozpoczął w 1911 roku w trzeciej drużynie klubu Corinthians Paulista. Do pierwszego zespołu przeszedł w 1913 roku. Rok później z 12 bramkami został królem strzelców pierwszej ligi stanu São Paulo. Jednocześnie razem z Corinthiansem pierwszy raz w swej karierze zdobył mistrzostwo stanu São Paulo. W 1915, gdy Corinthians nie brał udziału w oficjalnych rozgrywkach, gdyż z powodu politycznych zawirowań był bliski bankructwa, Neco w meczach oficjalnych grał w barwach klubu Mackenzie São Paulo, a w barwach Corinthiansu grał tylko w meczach nieoficjalnych. W 1916 po raz drugi sięgnął ze swym klubem po tytuł stanowego mistrza.
Jako piłkarz klubu Corinthians Paulista wziął udział w turnieju Copa América 1917, gdzie Brazylia zajęła trzecie miejsce. Neco zagrał we wszystkich trzech meczach – z Argentyną (zdobył bramkę), Urugwajem i Chile (zdobył bramkę).
Wciąż jako gracz Corinthians wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Neco zagrał we wszystkich czterech meczach – z Chile (zdobył 2 bramki), Argentyną, Urugwajem (zdobył 2 bramki) i w decydującym o mistrzowskim tytule barażu z Urugwajem. Neco był bohaterem pierwszego spotkania z zespołem Urusów, kiedy to goście prowadzili już 2:0. Jego dwie bramki dały remis, który pozwolił Brazylii poszukać szansy na mistrzostwo w barażu. Łącznie zdobył 4 bramki i razem z Friedenreichem podzielił tytuł króla strzelców turnieju.
W 1920 roku Neco zadebiutował w roli grającego trenera klubu. Zdobył w lidze stanowej 24 bramki i po raz drugi został królem strzelców Campeonato Paulista.
Po raz ostatni w mistrzostwach kontynentu wziął udział podczas turnieju Copa América 1922, gdzie Brazylia po raz drugi zdobyła mistrzostwo Ameryki Południowej. Neco zagrał we wszystkich pięciu meczach – z Chile, Paragwajem, Urugwajem, Argentyną (zdobył bramkę) i decydującym o mistrzowskim tytule boju z Paragwajem (zdobył bramkę). Zdobycie 2 bramek wystarczyło, by Neco został wicekrólem strzelców.
W1922 roku Neco odniósł jeszcze jeden sukces – trzeci raz w swej karierze zdobył mistrzostwo stanu São Paulo. Później jeszcze pięciokrotnie został mistrzem stanu – w 1923, 1924, 1928, 1929 i 1930.
Neco zaliczany jest do najwybitniejszych piłkarzy klubu Corinthians, w którym w ciągu 17 lat rozegrał 315 meczów i zdobył 239 bramek (w tym w lidze 296 meczów i 235 bramek). W latach 1917-1922 rozegrał w reprezentacji Brazylii 15 meczów i zdobył 8 bramek. Po zakończeniu kariery piłkarskiej w 1930 kontynuował pracę trenerską w klubie Corinthians, z którym w 1937 zdobył kolejne mistrzostwo stanowe.
Neco zmarł 31 maja 1977 w São Paulo. Znany był jako odważny i przebojowy drybler. Charakteryzował się przy tym bardzo wybuchowym charakterem – gdy był trenerem klubu Corinthians zawieszony został na 18 meczów za uderzenie sędziego. Jest jedynym piłkarzem brazylijskim, któremu wystawiono pomnik – jego statua znajduje się w mieście São Paulo w parku São Jorge.

</doc>
<doc id="1568061" url="https://pl.wikipedia.org/wiki?curid=1568061" title="Klon rdzawy">
Klon rdzawy

Klon rdzawy, klon śniady ("Acer rufinerve" Siebold &amp; Zucc.) – gatunek drzewa z rodziny mydleńcowatych ("Sapindaceae"). W obrębie rodzaju klasyfikowany do sekcji "Macrantha". Naturalnie występuje w górskich lasach Japonii (wyspy Honsiu, Kiusiu, Sikoku). Zalicza się do 6. strefy mrozoodporności. W Polsce nie w pełni odporny, gdyż przemarza podczas surowych zim.

</doc>
<doc id="1568062" url="https://pl.wikipedia.org/wiki?curid=1568062" title="Dmitrij Iwanow">
Dmitrij Iwanow

Dmitrij Iwanowicz Iwanow, ros. Дмитрий Иванович Иванов (ur. 8 listopada 1921 r. we wsi Butczino w ZSRR, zm. 21 czerwca 1957 r. w Moskwie) – dowódca kompanii, a następnie batalionu policji pomocniczej, naczelnik policji pomocniczej w Ludinowie, zastępca burmistrza Ludinowa podczas II wojny światowej.
W 1940 r. ukończył szkołę średnią w Ludinowie. W 1941 r. przeszedł kurs instytutu leśnego w Briańsku, zostając leśniczym. Po ataku wojsk niemieckich na ZSRR 22 czerwca tego roku, został zmobilizowany do oddziału robotniczego. Po klęsce wojsk sowieckich w rejonie Briańska powrócił w listopadzie do domu. W styczniu 1942 r. został schwytany przez partyzantów, którzy próbowali go rozstrzelać. Został jednak ciężko ranny i udając martwego, poczekał na odejście partyzantów. Po wyleczeniu został starszym śledczym i tłumaczem w niemieckiej komendanturze Briańska. Od 5 stycznia 1943 r. był dowódcą kompanii, a następnie batalionu policji pomocniczej w Ludinowie. Potem objął funkcję naczelnika policji pomocniczej w Ludinowie. Krótko sprawował funkcję zastępcy burmistrza miasta. W 1943 r. wraz z Niemcami ewakuował się do Mińska, gdzie został kierownikiem gospodarczym jednego z miejscowych zakładów przemysłowych. W 1944 r. ewakuował się do Kalisza, zostając leśnikiem. Na początku 1945 r. znalazł się w Niemczech w mieście Tornau. Po jego zajęciu przez Armię Czerwoną zgłosił się do komendantury, podając fałszywe nazwisko Nikołaj P. Smirnow. Został zmobilizowany jako szeregowiec do 716 samodzielnego batalionu saperów. W maju 1946 r. zdezerterował z niego, zamieszkując w Owruczu pod kolejnym fikcyjnym nazwiskiem Aleksandr I. Pietrow. Następnie przeniósł się do Tbilisi. W lipcu 1948 r. aresztowano go. W 1949 r. został skazany na karę 15 lat łagrów. W lutym 1953 r. wyszedł na wolność na mocy amnestii. Po ukończeniu kursu szoferskiego pracował jako kierowca we wsi Ust-Nera. W 1956 r. ponownie go aresztowano. Zmarł 21 czerwca w moskiewskim więzieniu na Butyrkach.

</doc>
<doc id="1568064" url="https://pl.wikipedia.org/wiki?curid=1568064" title="Klon Siebolda">
Klon Siebolda

Klon Siebolda ("Acer sieboldianum" Miq.) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Palmata" i serii "Palmata". Naturalnie występuje na nieosłoniętych zboczach i brzegach górskich potoków w Japonii – wyspy Hokkaido, Honsiu, Kiusiu, Sikoku. W Polsce można spotkać w arboretum w Rogowie i w Woroniczach.

</doc>
<doc id="1568065" url="https://pl.wikipedia.org/wiki?curid=1568065" title="Manoel Nunes">
Manoel Nunes



</doc>
<doc id="1568066" url="https://pl.wikipedia.org/wiki?curid=1568066" title="FIAT Panda">
FIAT Panda



</doc>
<doc id="1568067" url="https://pl.wikipedia.org/wiki?curid=1568067" title="Klon Shirasawy">
Klon Shirasawy

Klon Shirasawy ("Acer shirasawanum" Koidz.) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Palmata" i serii "Palmata". Naturalnie występuje w Japonii, w górach na Honsiu i Sikoku. W Polsce rzadko w kolekcjach – w arboretum w Kórniku i Rogowie, Przelewicach i Lanckoronie. Bywa mylony z klonem japońskim. Częściej od gatunku uprawiane są jego odmiany, zwłaszcza złotolistna 'Aureum'.
Biologia i ekologia.
Zalicza się do 5. strefy mrozoodporności (mrozoodporny). Lubi słoneczne lub częściowo zacienione stanowiska. Rośnie na wilgotnych glebach, ponieważ jest bardzo wrażliwy na suszę.

</doc>
<doc id="1568068" url="https://pl.wikipedia.org/wiki?curid=1568068" title="FIAT Punto">
FIAT Punto



</doc>
<doc id="1568071" url="https://pl.wikipedia.org/wiki?curid=1568071" title="Umiłowany uczeń Jezusa">
Umiłowany uczeń Jezusa



</doc>
<doc id="1568076" url="https://pl.wikipedia.org/wiki?curid=1568076" title="Tata Indica">
Tata Indica

Tata Indica – samochód osobowy segmentu B, produkowany przez koncern Tata Motors. Pierwsza wersja oznaczona jako V1 produkowana była w latach 1997-2007. W 2007 roku samochód przeszedł facelifting (wersja oznaczana jako V2).
Opis modelu.
Tata Indica jest pierwszym w historii całkowicie indyjskim samochodem. 
We wrześniu 2008 firma Marubeni Motors rozpoczęła import tego modelu i trzech innych do Polski. 
Auto oferowane było w 2 wersjach wyposażenia: GLS i GLX. Nawet najtańsza wersja posiadała bogate wyposażenie dodatkowe, takie jak: poduszkę powietrzną kierowcy, wspomaganie kierownicy, manualna klimatyzację, centralny zamek, szyby przednie i tylne sterowane elektrycznie, immobilizer czy lampy przeciwmgielne.
Zawieszenie przednie oparte jest na kolumnach McPhersona, z tyłu zastosowano belkę skrętną. Dzięki miękkiemu zestrojeniu komfort resorowania jest bardzo porządny, a auto jest zwinne i bardzo poręczne. 
W 2007 roku zaprezentowano następcę modelu Indica V1/V2 – Tata Indica Vista. Jego sprzedaż rozpoczęła się w Indiach w 2008 roku, w sierpniu 2010 firma Marubeni Motors rozpoczęła sprzedaż tego modelu w Polsce.
Elektryczna Indica Vista.
W 2011r. do sprzedaży w Wielkiej Brytanii wejdzie całkowicie elektryczna wersja samochodu Tata Indica Vista. Auto będzie mogło na jednym ładowaniu przejechać około 160 km (maksymalnie 200 km).

</doc>
<doc id="1568077" url="https://pl.wikipedia.org/wiki?curid=1568077" title="Memoriał (sport)">
Memoriał (sport)

Memoriał sportowy – zawody sportowe organizowane dla uczczenia pamięci zmarłego sportowca lub osoby związanej ze sportem.

</doc>
<doc id="1568078" url="https://pl.wikipedia.org/wiki?curid=1568078" title="Memoriał sportowy">
Memoriał sportowy



</doc>
<doc id="1568088" url="https://pl.wikipedia.org/wiki?curid=1568088" title="Cynopoecilus fulgens">
Cynopoecilus fulgens

Cynopoecilus fulgens – gatunek ryby z rodziny strumieniakowatych (Rivulidae). Występuje w południowej Brazylii. Osiąga do 3,9 cm długości.

</doc>
<doc id="1568089" url="https://pl.wikipedia.org/wiki?curid=1568089" title="Giselle Salandy">
Giselle Salandy



</doc>
<doc id="1568093" url="https://pl.wikipedia.org/wiki?curid=1568093" title="Tata Xenon">
Tata Xenon

Tata Xenon – samochód osobowy typu pick-up koncernu Tata Motors. Jego debiut miał miejsce na Bologna Auto Show 2006. Produkcja rozpoczęła się w 2007 roku w Indyjskim Pune. Model zastąpił TL. Oferowany w wielu krajach pod wieloma nazwami. W 2008 roku firma Marubeni Motors rozpoczęła eksport Xenona do Polski. Oferowany jest z napędem na przednią oś lub z napędem AWD.
Dane techniczne.
Wymiary [mm].
Długość całkowita 4800
Szerokość całkowita 1860
Wysokość całkowita 1765
Rozstaw osi 3150
Rozstaw kół przednich 1571
Rozstaw kół tylnych 1571
Szerokość skrzyni ładunkowej (zewnętrzna) 1414/1860
Długość skrzyni ładunkowej 1880
Masa [kg].
Masa własna pojazdu 1840
Ładowność 1110
Silniki.
Typ 2.2 L DICOR 05 (EURO IV) o zapłonie samoczynnym z turbodoładowaniem
Liczba cylindrów 4 w układzie rzędowym
Skrzynia biegów.
Typ manualna 5-biegowa + wsteczny
Przeniesienie napędu na wszystkie koła z elektrycznym sterowaniem mechanizmu przełączającego
Inne.
Układ kierowniczy wspomagany + regulacja wysokości położenia kierownicy
Zawieszenie przednie Niezależne ze sprężynami oraz drążkiem reakcyjnym
Zawieszenie tylne Resory piórowe ze sztywną belką
Liczba miejsc siedząych w kabinie 2 lub 5
Układ hamulcowy Sterowany hydraulicznie z niezależnymi obwodami przednich i tylnych hamulców
Hamulce przednie (tarczowe wentylowane) tylne (bębnowe)

</doc>
<doc id="1568095" url="https://pl.wikipedia.org/wiki?curid=1568095" title="Władysław Bobiński">
Władysław Bobiński

Władysław Bobiński (ur. 4 lipca 1901 w Marianówce, zm. 18 lutego 1975 w Londynie) – pułkownik kawalerii Wojska Polskiego II RP i Polskich Sił Zbrojnych, w 1964 r. mianowany generałem brygady przez gen. Władysława Andersa.
Życiorys.
Władysław Bobiński urodził się 4 lipca 1901 roku w Marianówce, w powiecie berdyczowskim, ówczesnej guberni kijowskiej.
Od października 1917 roku do maja 1918 roku służył ochotniczo w oddziałach jazdy III, a później II Korpusu Polskiego w Rosji oraz był członkiem Polskiej Organizacji Wojskowej w Kijowie. W latach 1918–1920 walczył jako podchorąży w szeregach 5 pułku ułanów zasławskich.
Na stopień podporucznika został mianowany ze starszeństwem z dniem 1 sierpnia 1921 roku, a na stopień porucznika ze starszeństwem z dniem 1 października 1922 roku w korpusie oficerów jazdy. W latach 1921–1939 pełnił służbę w 15 pułku ułanów poznańskich w Poznaniu. 15 sierpnia 1923 ze stanowiska oficera ordynansowego dowódcy VII Brygady Jazdy został przydzielony do macierzystego pułku. 17 grudnia 1931 roku został mianowany rotmistrzem ze starszeństwem z dniem 1 stycznia 1932 roku i 17. lokatą w korpusie oficerów kawalerii. Był długoletnim dowódcą 4 szwadronu, który pełnił rolę pułkowej szkoły podoficerskiej. Na stopień majora został mianowany ze starszeństwem z dniem 19 marca 1939 roku i 22. lokatą w korpusie oficerów kawalerii. 6 lipca 1939 roku objął obowiązki oficera mobilizacyjnego pułku, a trzy dni później w Wilnie, podczas konnego biegu wojskowego uległ ciężkiemu wypadkowi.
W czasie kampanii wrześniowej dowodził rejonem etapowym Łuck w grupie gen. Skuratowicza. Ranny w czasie bombardowania Lublina. Po zakończeniu działań wojennych przedostał się do Francji. Przyjęty został do Wojska Polskiego i przydzielony do Biura Personalnego Ministerstwa Spraw Wojskowych w Paryżu. Od maja 1940 r. do sierpnia 1943 r. dowodził dywizjonem ułanów Brygady Strzelców Karpackich, 5 lutego 1941 r. przemianowanym na pułk ułanów karpackich z którym walczył pod Tobrukiem. W 1941 odbył szkolenie w brytyjskiej Szkole Pancernej w Abbassia w Egipcie. 3 maja 1943 roku został awansowany do stopnia podpułkownika. 14 maja tego roku został przeniesiony na stanowisko oficera sztabowego do zleceń dowódcy Armii Polskiej na Wschodzie.
W grudniu 1943 roku wyznaczony został na stanowisko zastępcy dowódcy 2 Brygady Czołgów. 19 września 1944 roku Naczelny Wódz mianował go z dniem 7 września 1944 roku na stopień pułkownika „za czyny bojowe”. Od grudnia tego roku do grudnia 1946 roku pełnił obowiązki dowódcy 3/14 Wielkopolskiej Brygady Pancernej w Egipcie, we Włoszech i Wielkiej Brytanii.
Podkomendnym Bobińskiego był polski as pancerny Bohdan Tymieniecki, do którego wspomnień zatytułowanych "Na imię jej było Lily" generał napisał przedmowę. Tymieniecki krytycznie nastawiony do większości przełożonych, pod którymi przyszło mu służyć, w swojej książce wielokrotnie wspomina Bobińskiego przedstawiając go jako świetnego dowódcę.
Po demobilizacji osiedlił się w Paryżu.
Naczelny Wódz generał broni Władysław Anders mianował go generałem brygady ze starszeństwem z dniem 1 stycznia 1964 roku w korpusie generałów.
Zmarł 18 lutego 1975 roku w Londynie. Został pochowany na Cmentarzu South Ealing w Londynie.

</doc>
<doc id="1568102" url="https://pl.wikipedia.org/wiki?curid=1568102" title="Tata TL">
Tata TL

Tata TL – samochód osobowy typu pick-up koncernu Tata Motors oferowany w latach 1988 - 2007. Początkowo oferowano wyłącznie w Indiach pod nazwą Tatamobile. Później rozpoczęto jego eksport do Europy, tam był oferowany wyłącznie we Włoszech i w Hiszpanii. W 2006 roku na Bologna Auto Show zaprezentowano jego następcę - Tatę Xenona. Jego produkcja rozpoczęła się w 2007 roku. W tym samym roku z taśm fabryki w indyjskim Pune zjechał ostatni Tata TL. Model nie był oferowany w Polsce.

</doc>
<doc id="1568104" url="https://pl.wikipedia.org/wiki?curid=1568104" title="Bariery osadnicze">
Bariery osadnicze

Bariery osadnicze to czynniki ograniczające rozwój osadnictwa i określające zasięg ekumeny. Są nimi:
Poza barierami przyrodniczymi coraz częściej występują na świecie bariery natury politycznej. Słabo rozwinięta gospodarka, niedemokratyczne systemy polityczne oraz konflikty zbrojne zmuszają wiele osób do emigracji w poszukiwaniu lepszych warunków życia.

</doc>
<doc id="1568110" url="https://pl.wikipedia.org/wiki?curid=1568110" title="Franck Silvestre">
Franck Silvestre

Franck Silvestre (ur. 5 kwietnia 1967 w Paryżu) – piłkarz francuski grający na pozycji środkowego obrońcy.
Kariera klubowa.
Silvestre wychował się w klubie FC Sochaux-Montbéliard. W 1985 roku awansował do kadry pierwszego zespołu, a 27 września zadebiutował w Ligue 1 w przegranym 1:4 wyjazdowym spotkaniu z Paris Saint-Germain. W 1987 roku spadł z Sochaux do drugiej ligi, jednak już w sezonie 1988/1989 ponownie występował we francuskiej ekstraklasie. W 1988 roku dotarł też do finału Pucharu Francji. W sezonie 1989/1990 zaliczył debiut w europejskich pucharach, a konkretnie w Pucharze UEFA. W Sochaux występował do 1993 roku i rozegrał 240 spotkań ligowych oraz zdobył 14 goli.
Latem 1993 roku Silvestre zmienił barwy klubowe i odszedł do innej pierwszoligowej drużyny, AJ Auxerre, prowadzonej wówczas przez trenera Guya Rouxa. W Auxerre, podobnie jak w Sochaux, był podstawowym obrońcą. Już w 1994 roku zdobył swój pierwszy Puchar Francji w karierze, a w sezonie 1995/1996 wywalczył z Auxerre dublet - mistrzostwo oraz kolejny krajowy puchar. W Auxerre grał do 1998 roku i wystąpił 160 meczach strzelając 5 bramek.
Latem 1998 roku Silvestre przeszedł do Montpellier HSC. W 2000 roku zaliczył z Montpellier spadek do Ligue 2, a w 2001 wspomógł zespół w powrocie do pierwszej ligi. W trakcie sezonu 2002/2003 Franck odszedł z klubu i na pół roku trafił do Bastii.
Latem 2003 Silvestre wyjechał do austriackiego Sturmu Graz. W Sturmie grał przez trzy lata, jednak nie osiągnął większych sukcesów i na początku 2006 roku wrócił do Francji. Przez pół sezonu grał w drugoligowym FC Sète i następnie zakończył piłkarską karierę.
Kariera reprezentacyjna.
W 1988 roku Silvestre wraz z reprezentacją Francji U-21 wywalczył mistrzostwo Europy na Mistrzostwach Europy U-21 1988. W 1989 roku został po raz pierwszy powołany do pierwszej reprezentacji Francji przez selekcjonera Michela Platiniego. W niej zadebiutował 7 lutego tamtego roku przeciwko Irlandii (0:0). W 1992 roku znalazł się w kadrze Platiniego na Euro 92, jednak był tam rezerwowym i nie wystąpił w żadnym spotkaniu. W latach 1989–1992 rozegrał łącznie 11 meczów w drużynie narodowej Francji.

</doc>
<doc id="1568115" url="https://pl.wikipedia.org/wiki?curid=1568115" title="Copla">
Copla

Copla, "Copla andaluza" – hiszpańska muzyka rozrywkowa uprawiana od ok. 1940 roku, którą zapoczątkowali Antonio Quintero, Rafael de León i Manuel Quiroga. Znani wykonawcy to dawniej Imperio Argentina, Manolo Corrales, Estrellita Castro, Concha Piquer, Miguel de Molina, Lola Flores, Marifé de Triana, Rocío Jurado, Juanita Reina, Manolo Escobar, Juanito Valderrama, Antonio Molina, później Bambino, María Jiménez, Carlos Cano, Isabel Pantoja, María del Monte, Martirio, Miguel Poveda, teraz Pasión Vega, Clara Montes, Pastora Soler, Diana Navarro, Concha Buika, La Shica, Joana Jiménez, Montse Delgado, Dolores Vargas.

</doc>
<doc id="1568116" url="https://pl.wikipedia.org/wiki?curid=1568116" title="Grand Prix Portugalii 1958">
Grand Prix Portugalii 1958

Grand Prix Portugalii 1958 (oryg. Grande Premio de Portugal) – 9. runda Mistrzostw Świata Formuły 1 w sezonie 1958, która odbyła się 24 sierpnia 1958 po raz 1. na torze Circuito da Boavista.
7. Grand Prix Portugalii, 1. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 6 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1568117" url="https://pl.wikipedia.org/wiki?curid=1568117" title="Bariera orograficzna">
Bariera orograficzna

Bariera orograficzna – łańcuch górski, będący przeszkodą dla swobodnego przepływu masy powietrza, który wymusza prądy anabatyczne i katabatyczne.

</doc>
<doc id="1568125" url="https://pl.wikipedia.org/wiki?curid=1568125" title="Mykoła Abramczyk">
Mykoła Abramczyk



</doc>
<doc id="1568126" url="https://pl.wikipedia.org/wiki?curid=1568126" title="Sopor Aeternus &amp; The Ensemble of Shadows">
Sopor Aeternus &amp; The Ensemble of Shadows

Sopor Aeternus &amp; The Ensemble of Shadows – projekt niemieckiej transpłciowej artystki znanej pod pseudonimem „Anna-Varney Cantodea”. Muzyka Sopor Aeternus (co znaczy w wolnym tłumaczeniu z łaciny „wieczny sen” lub „sen śmierci”) to utrzymane w mrocznym klimacie połączenie muzyki poważnej, dark wave’u i rocka gotyckiego z elementami elektronicznymi.
Życiorys.
Ze swojej odmienności artystka zdała sobie sprawę już we wczesnym dzieciństwie. Swoje życie prywatne utrzymuje w tajemnicy i jest artystką wyłącznie studyjną. 
W 1989 Varney i niejaki Holger poznali się w klubie "Negativ" we Frankfurcie. Nagrali razem "Blut der schwarzen roze" – trylogię składającą się z demo kaset "Es reiten die Toten so schnell" (tylko ta została wydana), "Rufus on my lips" i "Till time and times are done". Wkrótce po utworzeniu powyższej Holger opuścił zespół, a muzyką Varney zainteresowała się nowo powstała wytwórnia płytowa Apocalyptic Visions, z którą współpracuje do dziś.
Działalność.
Znana jest z poparcia prawa do eutanazji, popierania weganizmu i wegetarianizmu oraz poprawy sytuacji prawnej mniejszości seksualnych. W swojej twórczości, oprócz typowych motywów muzyki gotyckiej, takich jak śmierć, cierpienie i samotność, angażuje osobiste doznania – wynikające z tożsamości seksualnej – związane z doświadczeniem, jak to określa, „duchowego rozdarcia” lub „bycia wojownikiem w "neutralnej strefie"”. Stąd charakterystyczne dla Sopor Aeternus estetyka – równie ważnej jak muzyka – oprawy wizualnej twórczości oraz jej sceniczny wizerunek będący połączeniem elementów gotyckiej niesamowitości i transseksualizmu.

</doc>
<doc id="1568127" url="https://pl.wikipedia.org/wiki?curid=1568127" title="Marian Dubiecki">
Marian Dubiecki



</doc>
<doc id="1568138" url="https://pl.wikipedia.org/wiki?curid=1568138" title="Kiełpino Duże">
Kiełpino Duże

Kiełpino Duże – jezioro na Równinie Drawskiej, położone w gminie Ińsko, w powiecie stargardzkim, w woj. zachodniopomorskim. Około 0,6 km na południowy zachód od Kiełpina Dużego znajduje się mniejsze jezioro Kiełpino Małe. 
Według danych gminy Ińsko powierzchnia zbiornika wynosi 11,6 ha, jednak inne źródło podaje 10,82 ha.
Kiełpino Duże jest miejscem lęgów szeregu gatunków ptaków wodno-błotnych w tym gągoła, nurogęsi i bąka. Niedostępny teren pomiędzy Kiełpinem Dużym a Kiełpinem Małym jest ostoją zwierzyny.
W typologii rybackiej Kiełpino Duże jest jeziorem linowo-szczupakowym.
Ok. 500 m na zachód od zbiornika jest Jezioro Długie, a jeszcze dalej leży miasto Ińsko. Jednak najbliżej położoną miejscowością jest wieś Studnica (ok. 1,5 km na wschód).

</doc>
<doc id="1568140" url="https://pl.wikipedia.org/wiki?curid=1568140" title="La Shica">
La Shica

La Shica, właśc. Elsa Rovayo – hiszpańska piosenkarka łącząca flamenco, copla i rap. 
Ma 1,58 cm wzrostu, stąd pseudonim "La shica", co znaczy "mała". Dawniej tańczyła flamenco.

</doc>
<doc id="1568142" url="https://pl.wikipedia.org/wiki?curid=1568142" title="Olaf B. Bjørnstad">
Olaf B. Bjørnstad

Olaf Bjørn Bjørnstad (ur. 10 stycznia 1931, zm. 12 maja 2013) – norweski skoczek narciarski.
Przebieg kariery.
W sezonie 1953/1954 wygrał 2. Turniej Czterech Skoczni, który wówczas nosił nazwę Niemiecko-Austriackiego Turnieju Skoków Narciarskich. Zwyciężył w zawodach w Oberstdorfie, Garmisch-Partenkirchen i Innsbrucku. W sumie zdobył 888,1 punktu, wyprzedzając w generalnej klasyfikacji Eino Kirjonena, który zdobył 851,2 punktu.

</doc>
<doc id="1568143" url="https://pl.wikipedia.org/wiki?curid=1568143" title="Stanisław Wohl">
Stanisław Wohl

Stanisław Wohl (ur. 24 lipca 1912 w Warszawie, zm. 21 maja 1985 tamże) – polski operator filmowy, scenarzysta i reżyser.
Życiorys.
Ukończył École Technique de Photographie et de Cinematographie, Sorbonne, w Paryżu w 1932 roku. Należał do założycieli Stowarzyszenia Miłośników Filmu Artystycznego „Start” (1930), Związku Producentów Filmów Krótkometrażowych (1933) i Spółdzielni Autorów Filmowych (1935).
W latach 1943–1945 był frontowym operatorem filmowym. W stopniu podpułkownika pełnił obowiązki zastępcy dowódcy Czołówki Filmowej I Dywizji WP. W 1944 roku należał do korpusu oficerów polityczno-wychowawczych 1. Dywizji Piechoty im. Tadeusza Kościuszki.
W latach 1945–48 był członkiem PPR, od 1948 roku należał do PZPR. Od 1946 do 1947 pełni funkcję dyrektora technicznego Filmu Polskiego. W latach 1948-81 wykładał na PWSF w Łodzi. Był pierwszym dziekanem jej Wydziału Operatorskiego (1948-51 i 1952-58) oraz prorektorem (1959-1968). Wykładał także sztukę filmową na American Film Institute w Hollywood i w Zurychu. W 1967 objął stanowisko prezesa Międzynarodowego Centrum Współpracy Szkół Filmowych (CILECT), którego był współzałożycielem. W latach 1961-68 był kierownikiem artystycznym Zespołu Filmowego Syrena.
Pochowany na cmentarzu Powązki Wojskowe w Warszawie (kwatera C39-5-5). 
W 2000 został uhonorowany gwiazdą w Alei Gwiazd przy ulicy Piotrkowskiej w Łodzi. 

</doc>
<doc id="1568144" url="https://pl.wikipedia.org/wiki?curid=1568144" title="Parser SLR">
Parser SLR

Parser SLR (ang. "SLR parser", "Simple LR parser") jest to parser typu LR, utworzony na podstawie zadanej gramatyki formalnej "G", którego tabela parsingu konstruowana jest na podstawie kanonicznej rodziny zbiorów sytuacji LR("0") oraz zbiorów FOLLOW dla gramatyki "G". Gramatyka, dla której można skonstruować deterministyczny parser SLR nazywana jest gramatyką SLR. Język posiadający generującą go gramatykę SLR nazywany jest językiem SLR. SLR("k") jest wyznaczane na podstawie sytuacji LR(0) i FOLLOWk. Zazwyczaj przez SLR jest rozumiane SLR(1).
Parser SLR zazwyczaj jest tworzony przez generator parserów SLR, który na podstawie zadanej gramatyki bezkontekstowej konstruuje maszynę stanów LR("0") oraz oblicza zbiory następników (FOLLOW) dla symboli nieterminalnych. Następnie na tej podstawie tworzy tabele parsingu dla generowanego parsera. Sam parser od innych parserów typu LR (LALR, kanoniczny LR) różni się właśnie sposobem konstrukcji (i zazwyczaj zawartością) tej tablicy, natomiast sam algorytm analizy jest identyczny. Jeśli w tabeli parsingu istnieje konflikt (dwie różne akcje w jednej komórce tabeli) oznacza to, że powstały parser nie jest deterministyczny i w zasadzie do celów praktycznych się nie nadaje (co przez generatory jest zazwyczaj traktowane jako błąd) i trzeba albo zmodyfikować gramatykę albo zastosować lepszy generator (np. LALR).
Jeśli w gramatyce jest produkcja "A" → "ω", to jeśli parser znajdzie się w stanie oznaczającym, że na wierzchołku stosu jest ciąg "ω", a następny symbol na wejściu należy do FOLLOW("A"), to dokona redukcji "ω" na "A".
Problemem parserów SLR jest to, że wyznaczanie zbioru "look-ahead" jest zbyt uproszczone, ponieważ używa jedynie reguł gramatyki. Dokładniejszą metodą wyznaczania zbiorów "look-ahead" jest analizowanie symboli nieterminalnych w każdym ich stanie za pomocą maszyny stanów LR("0"). Dokładniejsze zbiory "look-ahead" są nazywane zbiorami parsingu LALR.
Główną zaletą SLR w stosunku do LALR jest łatwość konstrukcji, płaci się jednak za to zmniejszeniem ilości rozpoznawalnych gramatyk, gdyż dosyć często interesujące gramatyki nie są SLR, natomiast są już LALR.
Algorytm.
Algorytm parsera SLR (taki sam jak innych parserów typu LR):
Przykład.
Poniższa gramatyka może być analizowana przez parser SLR, ale nie przez parser LR(0):
Rodzina zbiorów sytuacji LR(0) wygląda tak samo dla parserów SLR i LR(0):
Tabele "goto" i "action" dla parsera LR(0) wyglądają następująco:
Jak można zaobserwować występuje konflikt przesunięcia-redukcji dla stanu "1" i symbolu terminalnego "1". Jednakże zbiór FOLLOW("E") ma postać { "$" } dlatego redukcje "r1" i "r2" będą wstawione tylko dla kolumny "$". Rezultatem będą tabele "action" i "goto" bez konfliktów:

</doc>
<doc id="1568153" url="https://pl.wikipedia.org/wiki?curid=1568153" title="AZS Radom">
AZS Radom



</doc>
<doc id="1568158" url="https://pl.wikipedia.org/wiki?curid=1568158" title="Kiełpino Małe">
Kiełpino Małe

Kiełpino Małe – jezioro na Równinie Drawskiej, położone w gminie Ińsko, w powiecie stargardzkim, w woj. zachodniopomorskim. Około 0,6 km na północny wschód od Kiełpina Małego znajduje się większe jezioro Kiełpino Duże. Niedostępny teren pomiędzy tymi jeziorami jest ostoją zwierzyny.
Według danych gminy Ińsko powierzchnia zbiornika wynosi 5,6 ha, jednak inne źródło podaje 5,33 ha.
W typologii rybackiej Kiełpino Małe jest jeziorem karasiowym.
Ok. 0,5 km na północny zachód od Kiełpina Małego jest Jezioro Długie. Około 3 km na zachód od jeziora leży miasto Ińsko.

</doc>
<doc id="1568159" url="https://pl.wikipedia.org/wiki?curid=1568159" title="Pewne sekwencje">
Pewne sekwencje

Pewne sekwencje – to trzecia solowa płyta Noona wydana 18 stycznia 2008.

</doc>
<doc id="1568161" url="https://pl.wikipedia.org/wiki?curid=1568161" title="Kardynałowie z nominacji Aleksandra III">
Kardynałowie z nominacji Aleksandra III

Papież Aleksander III w ciągu 22 lat pontyfikatu (1159–1181) mianował prawdopodobnie 33 nowych kardynałów.
Uwagi odnośnie do dat: daty nominacji zdecydowanej większości kardynałów nie są znane. W literaturze przedmiotu są one ustalane hipotetycznie. Wiadomo, że zgodnie z obowiązującym wówczas prawem kościelnym nominacje kardynalskie miały miejsce co do zasady w tzw. soboty kwartalne, a czasem wyjątkowo także w Wielką Sobotę lub sobotę przed niedzielą pasyjną. Najczęściej przyjmuje się, że kardynał został mianowany w ostatnią sobotę kwartalną przed pierwszą wzmianką dokumentacyjną o nim jako kardynale, w niektórych przypadkach jednak data ta jest korygowana w oparciu o dodatkowe przesłanki, w szczególności miejsce danego kardynała w porządku starszeństwa, wynikające z kolejności podpisów na papieskich przywilejach.
„Domniemani” kardynałowie.
Brixius wśród kardynałów mianowanych przez Aleksandra III wymienia jeszcze trzech innych, którzy znani są wyłącznie z pojedynczych dokumentów:
Bulle te nie zachowały się w oryginale, zachowane kopie zawierają liczne błędy, stąd nie ma pewności, czy kardynałowie ci istnieli naprawdę, czy też doszło tu jedynie do zniekształcenia przez kopistów nazw kościołów tytularnych kardynała Wilhelma z Pawii ("S. Praxedis" zamiast "S. Eudoxiae") oraz Pietro de Bono ("S. Caeciliae" i "S. Luciae" zamiast "S. Susannae"), których podpisów brak na wspomnianych bullach, pomimo że podpisali wiele dokumentów Aleksandra III wydanych w pobliżu tych dat.
Ponadto według nekrologu opactwa Monte Cassino Aleksander III wyniósł do godności kardynalskiej jeszcze dwóch następujących benedyktyńskich opatów:
Z uwagi na brak innych dowodów potwierdzających te promocje, wydają się one raczej mało prawdopodobne.

</doc>
<doc id="1568162" url="https://pl.wikipedia.org/wiki?curid=1568162" title="BioShock Original Soundtrack">
BioShock Original Soundtrack



</doc>
<doc id="1568163" url="https://pl.wikipedia.org/wiki?curid=1568163" title="Catlocarpio siamensis">
Catlocarpio siamensis

Catlocarpio siamensis – gatunek słodkowodnej ryby karpiokształtnej, największej w rodzinie karpiowatych (Cyprinidae), jedyny przedstawiciel rodzaju "Catlocarpio". Tę wędrowną rybę można spotkać tylko w dorzeczach rzek Maeklong, Mekong i Menam. Jej mięso jest bardzo cenione w gastronomii, co może być głównym powodem jej niewielkiej liczebności. Osiąga do 3 m długości i 300 kg masy ciała.

</doc>
<doc id="1568167" url="https://pl.wikipedia.org/wiki?curid=1568167" title="Julija Czepałowa">
Julija Czepałowa

Julija Anatoljewna Czepałowa (ros. Юлия Анатольевна Чепалова, ur. 23 grudnia 1976 w Komsomolsku nad Amurem) – rosyjska biegaczka narciarska, sześciokrotna medalistka olimpijska, sześciokrotna medalistka mistrzostw świata i zdobywczyni Pucharu świata.
Kariera.
Sześciokrotnie zdobywała medale igrzysk olimpijskich. W 1998 r., na igrzyskach w Nagano była najlepsza w biegu na 30 km, a cztery lata później w Salt Lake City w sprincie. Ponadto zdobyła srebro w biegu na 10 km i brąz na 15 km. Podczas igrzysk olimpijskich w Turynie zdobyła trzecie złoto w karierze, tym razem zdobyła mistrzostwo w sztafecie 4×5 km biegnąc z (Natalią Baranową, Larisą Kurkiną i Jewgienią Miedwiediewą) oraz wicemistrzostwo w biegu na 30 km.
Medale przywoziła również z mistrzostw świata. Zdobyła złoto w biegu łączonym na 15 km, wicemistrzostwo w sztafecie i w biegu na 10 km oraz brąz w sprincie drużynowym w parze z Aleną Sidko na mistrzostwach w Oberstdorfie. Na mistrzostwach świata w Lahti zdobyła dwa medale: brąz w sprincie i złoto w sztafecie 4×5 km.
Zdobyła Puchar Świata w sezonie 2000/2001. Ponadto w sezonie 2005/2006 była trzecia w klasyfikacji generalnej, a w klasyfikacji biegów dystansowych zdobyła Małą Kryształową Kulę. W sezonie 2006/2007 nie startowała z powodu urlopu macierzyńskiego.
Czepałowa jest także pięciokrotną medalistką mistrzostw świata juniorów. Na mistrzostwach świata juniorów w Harrachovie w 1993 r. zdobyła srebrny medal w biegu na 15 km technika dowolną. Na tym samym dystansie wywalczyła złoto podczas mistrzostw świata juniorów w Breitenwang w 1994 r., mistrzostw świata juniorów w Gällivare w 1995 r. oraz na mistrzostwach świata juniorów w Asiago w 1996 r. Ponadto na tych ostatnich MŚJ zdobyła także brązowy medal w biegu na 5 km techniką klasyczną.
W sierpniu 2009 r. po podaniu do publicznej wiadomości przez Rosyjską Federację Narciarską informacji o stosowaniu przez nią zabronionego środka erytropoetyny (EPO) – zadecydowała o zakończeniu kariery sportowej. Test antydopingowy został przeprowadzony w styczniu 2009 roku podczas zawodów Pucharu Świata we włoskim Val di Fiemme.
Jej mąż Wasilij Roczew Junior, teściowe Wasilij Roczew Senior i Nina Roczewa oraz szwagierki Olga Szczuczkina i Olga Roczewa również uprawiali bądź nadal uprawiają biegi narciarskie.

</doc>
<doc id="1568169" url="https://pl.wikipedia.org/wiki?curid=1568169" title="Medal Wojskowy (Wielka Brytania)">
Medal Wojskowy (Wielka Brytania)

Medal Wojskowy (ang. "Military Medal", skr. "M.M." lub "MM") – wojskowe odznaczenie brytyjskie ustanowione przez Jerzego V, nadawane żołnierzom i podoficerom od 25 marca 1916 (wstecznie od 1914) do 1993 za odwagę na polu bitwy. Odznaczeni nim byli uprawnieni do posługiwania się literami MM za nazwiskiem.
Od roku 1993 nie nadawany; żołnierze i podoficerowie mogą odtąd być nagradzani Krzyżem Wojskowym.
Insygnia.
Okrągły srebrny medal o średnicy 36 mm. Awers przedstawia profil aktualnie rządzącego monarchy.
Na rewersie znajduje się inskrypcja "FOR BRAVERY IN THE FIELD" ("ZA ODWAGĘ NA POLU WALKI") otoczona wieńcem laurowym, zwieńczonym królewskim monogramem i imperialną koroną.
Wstęga jest ciemnoniebieska, szeroka na 1.25 cala, z pięcioma równymi paskami białym, czerwonym, białym, czerwonym i białym (0.125 cala każdy).
Odznaczeni.
Odznaczonych Medalem Wojskowym było około 135 tysięcy osób (wraz z nadaniami wielokrotnymi).
63 nadania Medalu Wojskowego otrzymali Polacy podczas II wojny światowej.

</doc>
<doc id="1568170" url="https://pl.wikipedia.org/wiki?curid=1568170" title="Improwizacja (literatura)">
Improwizacja (literatura)

Improwizacja (z łac. "improvisus" – "nieprzewidywalny") – tworzenie dzieła bez przygotowania, zazwyczaj w obecności słuchaczy. Jest aktem niepowtarzalnym i spontanicznym. Improwizacyjne popisy były wielką atrakcją życia literackiego.
Mickiewicz wielokrotnie fascynował tą umiejętnością już w czasach filomackich, potem – w salonach Odessy, Petersburga, Rzymu czy Drezna. Publiczność widziała w tym dowód poetyckiego geniuszu.

</doc>
<doc id="1568179" url="https://pl.wikipedia.org/wiki?curid=1568179" title="Eino Kirjonen">
Eino Kirjonen

Eino Kirjonen (ur. 25 stycznia 1933 w Koivisto, zm. 21 sierpnia 1988 w Kouvola) – fiński skoczek narciarski.
Przebieg kariery.
Eino Kirjonen rywalizował w latach 1954 – 1962. Zajął siódme miejsce podczas zawodów indywidualnych na dużej skoczni w trakcie Zimowych Igrzysk Olimpijskich 1956, w Cortina d’Ampezzo.
Trzykrotnie zajmował 2. miejsca w klasyfikacji generalnej Turnieju Czterech Skoczni (w 2. edycji, 3. edycji i 5. edycji). Triumfował w klasyfikacji generalnej 10. Turnieju Czterech Skoczni w roku 1962.
W 1953 i 1955 zwyciężał zawody w ramach Tygodnia Sportów Zimowych w Garmisch-Partenkirchen. W 1954 wygrał konkurs w Kuopio, zaś rok później w Lahti. W latach 1953, 1960 i 1961 wygrywał konkursy w Kirunie, a w 1961 i 1963 był triumfatorem Turnieju Szwajcarskiego.
Kirjonen odnosił sukcesy w Igrzyskach Narciarskich w Lahti: wygrał zawody w 1955, był drugi w 1956 oraz trzeci w 1963.
Kariera trenerska.
Eino Kirjonen po zakończeniu kariery sportowej rozpoczął karierę trenerską. W latach 1964–1980 z sukcesami prowadził reprezentację Finlandii.
Sukcesy podopiecznych Kirjonena w Finlandii w latach 1964–1980 (chronologicznie)
Śmierć.
Eino Kirjonen zmarł 21 sierpnia 1988 roku w Kouvola.

</doc>
<doc id="1568181" url="https://pl.wikipedia.org/wiki?curid=1568181" title="Jan Nepomucen Nowakowski">
Jan Nepomucen Nowakowski

Jan Nepomucen Nowakowski (ur. 14 kwietnia 1796 we Lwowie, zm. 21 stycznia 1865 tamże) – polski aktor i śpiewak.
Życiorys.
Debiutował w 1811 we Lwowie, gdzie grał z powodzeniem do 1864 roku. W latach (1857–1864) wraz z Witalisem Smochowskim był dyrektorem teatru we Lwowie.
Zasłynął jako aktor komiczny i charakterystyczny, odtwórca ról w komediach Fredry i Moliera. Jego główną specjalnością była postać szlachcica polskiego sprzed rozbiorów.
W Warszawie śpiewał swoje słynne "Miotełki", satyryczne kuplety, do których ułożył część tekstów. Fryderyk Chopin improwizował wówczas na jednym ze swoich koncertów na temat "Miotełek".
”Zaprzyjaźniony z Aleksandrem Fredrą, który osobiście udzielał mu wskazówek, był pierwszym Cześnikiem ("Zemsta"; Lwów, 17 lutego 1834). (...) Jako aktor wywarł znaczny wpływ na rozwój aktorstwa polskiego; w historii teatru uchodzi za twórcę jednego z dwóch nurtów tradycji fredrowskiej, kontynuowanego potem przez Józefa Rychtera” .
W komediach Fredry grał wiele ról: Cześnika w "Zemście", Łatkę w "Dożywociu", Geldhaba w komedii "Pan Geldhab", Radosta w "Ślubach panieńskich", Jowialskiego w "Panu Jowialskim".
Grał też w komediach Moliera i partiach operowych np. rolę Bryndusa w operze "Zabobon, czyli Krakowiacy i Górale" Karola Kurpińskiego.
Pochowany na cmentarzu Łyczakowskim we Lwowie.

</doc>
<doc id="1568189" url="https://pl.wikipedia.org/wiki?curid=1568189" title="Zazdrość o prącie">
Zazdrość o prącie



</doc>
<doc id="1568190" url="https://pl.wikipedia.org/wiki?curid=1568190" title="Western Australian Academy of Performing Arts">
Western Australian Academy of Performing Arts

Western Australian Academy of Performing Arts (WAAPA) – australijska uczelnia o kierunkach artystycznych, min.:
Uczelnia mieści się w Mount Lawley (Australia Zachodnia), adres: ECU Mount Lawley Campus, 2 Bradford Street, kod pocztowy: 6050.

</doc>
<doc id="1568191" url="https://pl.wikipedia.org/wiki?curid=1568191" title="Zazdrość prącia">
Zazdrość prącia



</doc>
<doc id="1568193" url="https://pl.wikipedia.org/wiki?curid=1568193" title="Bolęcin (przystanek kolejowy)">
Bolęcin (przystanek kolejowy)

Bolęcin – nieczynny przystanek kolejowy w Bolęcinie, w województwie małopolskim, w Polsce. Znajduje się tu 1 peron.

</doc>
<doc id="1568195" url="https://pl.wikipedia.org/wiki?curid=1568195" title="Nikołaj Czebot´ko">
Nikołaj Czebot´ko

Nikołaj Siergiejewicz Czebot´ko (ros. Николай Сергеевич Чеботько, ur. 25 października 1982 w Szczuczyńsku, zm. 24 stycznia 2021 w Burabaju) – kazachski biegacz narciarski, brązowy medalista mistrzostw świata.
Kariera.
Po raz pierwszy na arenie międzynarodowej Nikołaj Czebot´ko pojawił się w styczniu 2000 roku, podczas mistrzostw świata juniorów w Štrbskim Plesie, gdzie zajął między innymi 25. miejsce na dystansie 30 km techniką klasyczną. Najlepszy wynik w tej kategorii wiekowej osiągnął dwa lata później, na mistrzostwach świata juniorów w Schonach, zajmując piąte miejsce na dystansie 30 km klasykiem oraz dziesiąte w biegu na 10 km stylem dowolnym. W tym samym roku wystąpił na igrzyskach olimpijskich w Salt Lake City w swoim najlepszym starcie, biegu na 30 km stylem dowolnym zajmując 22. miejsce.
W Pucharze Świata zadebiutował 9 grudnia 2001 roku w Cogne, zajmując 69. miejsce w sprincie stylem dowolnym. W sezonie 2001/2002 pojawił się jeszcze kilkakrotnie, ale punktów nie wywalczył, wobec czego nie został uwzględniony w klasyfikacji generalnej. Pierwsze pucharowe punkty wywalczył 25 października 2003 roku w Düsseldorfie, gdzie zajął 27. miejsce w sprincie stylem dowolnym. W sezonie 2003/2004 punktował jeszcze kilkakrotnie i w klasyfikacji generalnej zajął 59. miejsce. Jak dotąd najlepsze wyniki w Pucharze Świata osiągnął w sezonie 2008/2009, który ukończył na 33. pozycji.
Najlepsze wyniki na dużej imprezie międzynarodowej osiągnął w 2005 roku, kiedy na mistrzostwach świata w Oberstdorfie był ósmy w sprincie klasykiem oraz siódmy w sprincie drużynowym stylem dowolnym. Jego największym sukcesem olimpijskim jest zajęcie piątego miejsca w sprincie drużynowym stylem dowolnym podczas igrzysk olimpijskich w Vancouver w 2010 roku. Na tych samych igrzyskach był także trzynasty w sprincie indywidualnym techniką klasyczną oraz jedenasty w sztafecie.
Osiągnięcia.
Puchar Świata.
Miejsca na podium w zawodach.
Dotychczas Czebot´ko nie stał na podium.

</doc>
<doc id="1568196" url="https://pl.wikipedia.org/wiki?curid=1568196" title="Puchar Świata w narciarstwie alpejskim 1996/1997">
Puchar Świata w narciarstwie alpejskim 1996/1997

Sezon 1996/1997 Pucharu Świata w narciarstwie alpejskim rozpoczął się 26 października 1996 w austriackim Sölden, a zakończył 16 marca 1997 w amerykańskiej miejscowości Vail. Była to 31. edycja pucharowej rywalizacji. Rozegrano 32 konkurencje dla kobiet (8 zjazdów, 7 slalomów gigantów, 7 supergigantów, 9 slalomów specjalnych oraz 1 kombinację) i 37 konkurencji dla mężczyzn (11 zjazdów, 8 slalomów gigantów, 6 supergigantów, 10 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Włochy i Szwajcarię.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Szwedka Pernilla Wiberg, która zdobyła 1960 punktów, wyprzedzając Niemki Katję Seizinger i Hilde Gerg.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Francuz Luc Alphand, który zdobył 1130 punktów, wyprzedzając Norwega Kjetila André Aamodta i Austriaka Josefa Strobla.
W poszczególnych klasyfikacjach tryumfowali:

</doc>
<doc id="1568197" url="https://pl.wikipedia.org/wiki?curid=1568197" title="Jerry Coyne">
Jerry Coyne

Jerry Allen Coyne (ur. 30 grudnia 1949) – amerykański biolog ewolucyjny, znany z krytyki koncepcji „inteligentnego projektu”. Profesor biologii na Wydziale Ekologii i Ewolucji University of Chicago.
Życiorys.
Podczas studiów na College of William and Mary był prymusem. Doktoryzował się na Uniwersytecie Harwarda, jego promotorem był profesor Richard Lewontin. W 1988 otrzymał Stypendium Guggenheima. Był wiceprezydentem i prezydentem "Society for the Study of Evolution" (1996) i redaktorem periodyków „Evolution” (1985-1988; 1994-2000) oraz „The American Naturalist” (1990-1993). Obecnie uczy biologii ewolucyjnej, specjacji i analizy genetycznej, zajmuje się także powiązaniami zagadnień społecznych i wiedzy naukowej oraz publicystyką naukową.
Dużo publikuje, nie tylko w czasopismach naukowych. Jego artykuły ukazują się także w takich pismach jak „The New York Times”, „The Times Literary Supplement” i „The New Republic”. Dotyczą genetyki ewolucyjnej i populacyjnej, specjacji, ewolucji chromosomowej i współzawodnictwa spermy.
Jest krytykiem koncepcji inteligentnego projektu, uważając ją za „najnowszą pseudonaukową inkarnację religijnego kreacjonizmu, zręcznie zmodyfikowaną przez nową grupę entuzjastów, w celu ominięcia przeszkód prawnych”. W swojej recenzji książki "Darwin’s Black Box" Michaela Behe określił ją mianem „pseudonaukowej”.

</doc>
<doc id="1568205" url="https://pl.wikipedia.org/wiki?curid=1568205" title="Jezioro Chłop">
Jezioro Chłop



</doc>
<doc id="1568207" url="https://pl.wikipedia.org/wiki?curid=1568207" title="Port lotniczy Latakia">
Port lotniczy Latakia

Port lotniczy Latakia (IATA: LTK, ICAO: OSLK) – międzynarodowy port lotniczy położony w Latakii, w muhafazie Latakia, w Syrii.
Połączenia:

</doc>
<doc id="1568214" url="https://pl.wikipedia.org/wiki?curid=1568214" title="Port lotniczy Terrance B. Lettsome">
Port lotniczy Terrance B. Lettsome

Port lotniczy Terrance B. Lettsome – największy port lotniczy Brytyjskich Wysp Dziewiczych, zlokalizowany na wyspie Beef Island.

</doc>
<doc id="1568219" url="https://pl.wikipedia.org/wiki?curid=1568219" title="Puchar Świata w narciarstwie alpejskim 1997/1998">
Puchar Świata w narciarstwie alpejskim 1997/1998

Sezon 1997/1998 Pucharu Świata w narciarstwie alpejskim rozpoczął się 24 października 1997 we francuskim Tignes, a zakończył 15 marca 1998 w szwajcarskiej miejscowości Crans-Montana. Była to 32. edycja pucharowej rywalizacji. Rozegrano 33 konkurencje dla kobiet (6 zjazdów, 8 slalomów gigantów, 6 supergigantów, 11 slalomów specjalnych oraz 2 kombinacje) i 37 konkurencji dla mężczyzn (11 zjazdów, 9 slalomów gigantów, 5 supergigantów, 10 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Niemcy i Włochy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Niemka Katja Seizinger, która zdobyła 1655 punktów, wyprzedzając swoje rodaczki Martinę Ertl-Renz i Hilde Gerg.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Austriak Hermann Maier, który zdobył 1685 punktów, wyprzedzając swoich rodaków Andreasa Schifferera i Stephana Eberhartera.
W poszczególnych klasyfikacjach tryumfowali:

</doc>
<doc id="1568222" url="https://pl.wikipedia.org/wiki?curid=1568222" title="Max Amann">
Max Amann

Max Amann (ur. 24 listopada 1891 w Monachium, zm. 30 marca 1957 tamże) – niemiecki, nazistowski urzędnik, polityk oraz dziennikarz. W 1936 został odznaczony honorowym stopniem SS-Obergruppenführera (odpowiednik generała broni w wojskach lądowych).
Życiorys.
Amann przyszedł na świat w Monachium w Bawarii. Podczas I wojny światowej był sierżantem w oddziale, do którego należał Adolf Hitler. W 1921 kwatermistrz i dyrektor centralnego wydawnictwa NSDAP. W latach 1922–1935 pełnił funkcję Reichsleitera NSDAP do spraw prasy. Uczestniczył w puczu monachijskim (8–9 listopada 1923). Po upadku przewrotu został wraz z Hitlerem osadzony w twierdzy w Landsbergu.
W 1933 został przewodniczącym Izby Prasowej Rzeszy ("Reichspressekammer"). Ponadto przewodniczył spółce wydawniczej Eher-Verlag, która publikowała m.in. pisma „Völkischer Beobachter” czy stanowiący organ prasowy SS „Das Schwarze Korps” ("Czarny Korpus"). Można powiedzieć, że największy jego wkład w bieg historii stanowiło przekonanie Hitlera do zmiany tytułu jego książki (napisanej podczas pobytu w twierdzy w Landsbergu) z "Czterech i pół roku walki przeciw kłamstwom, głupocie i tchórzostwu" na "Mein Kampf". Autobiografia Hitlera, połączona z manifestacją jego programu politycznego, stała się wkrótce głównym źródłem dochodów Amanna i wydawnictwa Eher-Verlag.
W okresie III Rzeszy Amann zyskał status największego magnata prasowego w Niemczech. Udało mu się osiągnąć tę pozycję m.in. poprzez połączenie wszystkich wydawnictw partyjnych (przed 1933), a następnie poprzez przejmowanie (pod przymusem ze strony państwa wobec właścicieli wydawnictw) innych tytułów prasowych. Zyski z kolportażu gazet Amanna w dużej mierze zasilały budżet partii nazistowskiej.
Jako czołowa osobistość w świecie prasy, Amann przejął kontrolę nad tą gałęzią przemysłu mediowego i rozpoczął stopniowy proceder likwidacji magazynów, które nie popierały reżimu Hitlera. Od 1933 do 1945 udział własności partyjnej w gazetach wzrósł z 2,5% do ponad 82%. Jednak w roli urzędnika partyjnego nie wykazywał obiecujących zdolności. Był raczej miernym mówcą i słabo radził sobie w prowadzeniu debat. W dodatku, odręczne pismo Amanna było nieczytelne, wobec czego pracę przy dokumentach wykonywał w jego imieniu zastępca, Rolf Rienhardt. 
Po aresztowaniu przez żołnierzy alianckich pod koniec wojny, Amann został uznany przez sąd denazyfikacyjny za jednego z „głównych winowajców partyjnych” bądź „prominentnych działaczy partyjnych” ("Hauptschuldiger"). 8 września 1948 skazano go na 10 lat ciężkich robót (wyszedł na wolność już w 1953). Poza tym pozbawiono go praw własności w Eher-Verlag oraz całego majątku. Amann zmarł w ubóstwie 30 marca 1957 w Monachium.

</doc>
<doc id="1568227" url="https://pl.wikipedia.org/wiki?curid=1568227" title="Phoenix Aviation">
Phoenix Aviation

Phoenix Aviation - kirgiska linia lotnicza cargo z siedzibą w Szardży. Linia lotnicza ta znajduje się na czarnej liście linii lotniczych Unii Europejskiej. 

</doc>
<doc id="1568228" url="https://pl.wikipedia.org/wiki?curid=1568228" title="Hugo Distler">
Hugo Distler

Hugo Distler (ur. 24 czerwca 1908 w Norymberdze, zm. 1 listopada 1942 w Berlinie) – niemiecki kompozytor.
Życiorys.
Hugo Distler urodził się jako nieślubny syn szwaczki Heleny Distler i robotnika jednej ze sztuttgardzkich fabryk. Ponieważ matka Distlera niedługo po jego narodzeniu wyemigrowała do Ameryki, był wychowywany przez dziadków, którzy umożliwili mu edukację w gimnazjum oraz lekcje gry na fortepianie i teorii muzyki. Po maturze zdanej w 1927 w nürnberskim Melanchthongymnasium zdał egzamin wstępny do Lipskiego Konserwatorium Muzycznego. Jego wykładowcami byli: Hermann Grabner (harmonia), Carl Adolf Martienssen (fortepian,) Karl Straube (prowadzenie chóru), później też Günther Ramin (organy) na Instytucie Muzyki Kościelnej (Kirchenmusikalisches Institut). Talent i zdolności Distlera zostały szybko odkryte. Powstały też pierwsze kompozycje.
W 1931 roku objął posadę organisty w kościele St. Jacobi w Lubece, tam też powstały prawie wszystkie jego dzieła muzyki kościelnej. W październiku 1933 ożenił się z Waltraut Thienhaus, którą poznał 5 lat wcześniej w »Lübecker Sing- und Spielkreis« założonym przez Bruno Grusnicka. Pierwszy długotrwały sukces przyniosły mu Dni Muzyczne w Kassel w 1935.
Po 1933 coraz większa presja władz nazistowskich z powodu zaangażowania Distlera w muzykę kościelną doprowadziła do tego, że objął świecką posadę zostając w 1937 roku docentem na Württembergische Musikhochschule w Stuttgarcie i objął prowadzenie Esslinger Singakademie.
Distler spędził w Vaihingen koło Stuttgartu swe najszczęśliwsze lata: 1937–1940. Na Święcie Niemieckiej Muzyki Chóralnej w Grazu w 1939 Chór Sztudgardzkiej Akademii Muzycznej wykonał »Mörike-Chorliederbuch« pod jego własną dyrygenturą. Następnie, w maju 1940 mianowano go profesorem w dziedzinach kompozycji i organów na Berlińskiej Akademii Muzycznej. 1.4.1942 objął dodatkowo prowadzenie Państwowego i Katedralnego Chóru Berlińskiego. Przybywające obowiązki nie pozostawiały mu wiele czasu na komponowanie. Z powodu nalotów bombowych jego rodzina została ewakuowana do Ahlbeck nad Morzem Bałtyckim, Distler został w Berlinie sam.
Naziści uznawali jego religijnie ukierunkowaną twórczość za „zdegenerowaną” i był przez nich długotrwale prześladowany. Grożąc śmiercią, zmuszono go do pójścia na front. Fizycznie i duchowo wyczerpany, popełnił samobójstwo w wieku 34 lat.
Pochowany w Stahnsdorfie koło Poczdamu.
Hugo Distler jest postrzegany jako jeden z najwybitniejszych kompozytorów niemieckich XX wieku i najważniejszych przedstawicieli nowoczesnej muzyki Kościoła Ewangelickiego.
Twórczość.
Distler zasłynął przede wszystkim jako kompozytor religijnej i świeckiej muzyki chóralnej. Do jego twórczości należą:
Oprócz powyższych dzieł Distler komponował muzykę organową, jedną sonatę, koncert na klawesyn (1935) wraz z utworami na orkiestrę kameralną. Napisał również „Funkcjonalny podręcznik do harmonii (1940)”
Distler jest najważniejszym przedstawicielem ruchu odnowy ewangelickiej muzyki kościelnej po 1920. Jego harmonia posiada swoje korzenie w tonacjach modalnych i pentatonice. Pomysłowa i rozwinięta rytmika opiera się na przykładach z renesansu i baroku. Z kombinacji różnych metrum poszczególnych głosów powstają dynamiczne i żywe utwory; muzykę Distlera charakteryzuje polifonia i polirytmia.
Mimo iż opracowania Distlera naśladują nierzadko barok, brzmienie „ciasnych” interwałów buduje specyficzny wyraz jego muzyki: od tkliwej prostoty do ostrego dramatyzmu.

</doc>
<doc id="1568229" url="https://pl.wikipedia.org/wiki?curid=1568229" title="Port lotniczy L. F. Wade">
Port lotniczy L. F. Wade

Port lotniczy L. F. Wade – największy port lotniczy Bermudów, zlokalizowany na wyspie St. David’s.

</doc>
<doc id="1568234" url="https://pl.wikipedia.org/wiki?curid=1568234" title="Dryopteris filix-mas">
Dryopteris filix-mas



</doc>
<doc id="1568239" url="https://pl.wikipedia.org/wiki?curid=1568239" title="Dzielnice Piekar Śląskich">
Dzielnice Piekar Śląskich

Dzielnice Piekar Śląskich – siedem jednostek miasta Piekary Śląskie zwanych dzielnicami, ustanowionych ostatecznie w 1975 roku.
Podział administracyjny.
W wyniku reformy administracyjnej z 1975 roku w skład miasta wchodzą następujące dzielnice: 

</doc>
<doc id="1568242" url="https://pl.wikipedia.org/wiki?curid=1568242" title="Zdzisław Gomoła">
Zdzisław Gomoła

Zdzisław Gomoła (ur. 16 września 1918 w Woli Osowińskiej, zm. 9 grudnia 1977 w Łukowie) – polski polityk, poseł na Sejm PRL IV i V kadencji.
Życiorys.
W wieku 14 lat ukończył szkołę podstawową w Woli Osowińskiej, a w wieku 38 lat ukończył Liceum Ogólnokształcące w Łukowie. W czasie II wojny światowej był żołnierzem Batalionów Chłopskich, od 1942 ścigany przez Gestapo ukrywał się. W grudniu 1944 wybrany przez walne zebranie na kierownika spółdzielni GS w Woli Osowińskiej, na którym to stanowisku pracował do 1952. Następnie w Gminnej Radzie Narodowej, a potem w Powiatowej Radzie Narodowej w Łukowie. 1 kwietnia 1956 został przeniesiony do pracy w Powiatowym Komitecie Zjednoczonego Stronnictwa Ludowego w Łukowie na stanowisko prezesa i pełnił tę funkcję do 9 grudnia 1963, kiedy to Powiatowa Rada Narodowa w Łukowie wybrała go na zastępcę przewodniczącego prezydium PRN. 8 grudnia 1967 został wybrany na przewodniczącego prezydium PRN w Lubartowie.
Poseł na Sejm PRL IV i V kadencji z okręgu Radzyń Podlaski. Przez dwie kadencje zasiadał w Komisji Spraw Wewnętrznych.
Zginął śmiercią tragiczną. Był odznaczony Krzyżem Kawalerskim Orderu Odrodzenia Polski.

</doc>
<doc id="1568244" url="https://pl.wikipedia.org/wiki?curid=1568244" title="Am Hart">
Am Hart

Am Hart - stacja metra w Monachium, na linii U2. Stacja została otwarta 20 listopada 1993.

</doc>
<doc id="1568248" url="https://pl.wikipedia.org/wiki?curid=1568248" title="Frankfurter Ring">
Frankfurter Ring

Frankfurter Ring - stacja metra w Monachium, na linii U2. Stacja została otwarta 20 listopada 1993.

</doc>
<doc id="1568249" url="https://pl.wikipedia.org/wiki?curid=1568249" title="Modelarstwo zapałczane">
Modelarstwo zapałczane

Modelarstwo zapałczane – rodzaj modelarstwa, w którym głównym materiałem służącym do budowy modeli są zapałki. Wykorzystuje się także patyki do szaszłyków, karton, listewki drewniane itp. Najczęściej spoiwem są kleje do drewna typu Wikol. Profesjonaliści używają także klejów polimerowych. 
Oprócz samodzielnie zaprojektowanych konstrukcji modelarze mogą składać także budowle z gotowych zestawów dostępnych w sklepach. Z takich zaopatrzonych w plany zestawów stworzyć można pomniejszone wersje katedr, mostów, pociągów i znanych budowli, np. wieżę Eiffla. Najczęściej z zapałek buduje się: domki, kościoły, katedry, wieże, zamki, mosty, wiatraki, samochody, samoloty, statki, pociągi, stadiony.
Nie są organizowane żadne oficjalne konkursy ani zloty modelarzy zapałczanych. Jedyne na świecie muzeum tego typu modelarstwa znajduje się w Stanach Zjednoczonych w niewielkiej miejscowości Gladbrook. Można w nim zobaczyć dzieła modelarza Pata Actona. Wśród eksponatów znajdują się m.in.: Kapitol Stanów Zjednoczonych, katedra Notre-Dame oraz szkoła Hogwart. W Polsce w Muzeum Górnictwa Węglowego w Zabrzu jest czasowa wystawa modeli głównie budowli Zabrza pochodzących z Muzeum Produkcji Zapałek w Częstochowie. Modele wykonali: Oswald Górecki, Stanisław Haręska i Anatol Karoń.

</doc>
<doc id="1568255" url="https://pl.wikipedia.org/wiki?curid=1568255" title="Olaf B. Bjoernstad">
Olaf B. Bjoernstad



</doc>
<doc id="1568261" url="https://pl.wikipedia.org/wiki?curid=1568261" title="Naturopatia">
Naturopatia

Naturopatia – zbiór pseudonaukowych twierdzeń, idei lub praktyk zaliczanych do paramedycyny, których wspólnym założeniem jest domniemana zdolność organizmu do samoleczenia. Ideologia i metody naturopatii bazują nie na medycynie opartej na dowodach, lecz na diecie i innych praktykach określanych jako „naturalne” lub „nieinwazyjne”, które często nie znajdują naukowego uzasadnienia i mogą prowadzić do fałszywej diagnozy oraz działań nieskutkujących poprawą stanu zdrowia ani wyleczeniem.
Naturopatia budzi kontrowersje, ponieważ neguje sens stosowania praktyk medycznych zgodnych ze współczesną wiedzą, w tym wykonywania rzetelnych badań diagnostycznych, stosowania leków, szczepionek i operacji chirurgicznych. Zamiast tego, część praktyk opartych na naturopatii koncentruje się na metodach diagnoz i działań pseudomedycznych, co do których brak jest uznanych dowodów, że są skuteczne lub że przynoszą pozytywny rezultat w postaci poprawy stanu zdrowia.
W przypadku szeregu metod wykorzystywanych przez naturoterapię wiadomo, że są nieskuteczne, np. diagnoza irydologiczna, refleksologia. W przypadku innych wyniki są niejednoznaczne, np. diatermia, która nie leczy chorób, znajduje zastosowanie w łagodzeniu bólu lub medycynie sportowej, a niektóre elementy terapii określanych jako „naturopatyczne” przynoszą efekty korzystne dla zdrowia człowieka, np. stosowanie diet odchudzających, abstynencja (zmniejsza ryzyko chorób serca) czy masaże (redukują stres).

</doc>
<doc id="1568267" url="https://pl.wikipedia.org/wiki?curid=1568267" title="Youssef Saad Kamel">
Youssef Saad Kamel

Youssef Saad Kamel (ur. 29 marca 1983 w Naroku jako Gregory Konchellah) – reprezentujący Bahrajn kenijski lekkoatleta, dwukrotny medalista mistrzostw świata.
Najczęściej występuje na dystansie 800 metrów, osiągając wiele wartościowych wyników :
Największy sukces w karierze odniósł jednak w biegu na 1500 metrów zdobywając w 2009 złoty medal rozegranych w Berlinie mistrzostw świata.
Ojcem Kamela - Billy Konchellah jest dwukrotnym mistrzem świata w biegu na 800 metrów.

</doc>
<doc id="1568268" url="https://pl.wikipedia.org/wiki?curid=1568268" title="Yusuf Saad Kamel">
Yusuf Saad Kamel



</doc>
<doc id="1568270" url="https://pl.wikipedia.org/wiki?curid=1568270" title="Save Your Kisses for Me">
Save Your Kisses for Me

Save Your Kisses for Me – utwór autorstwa Lee Sheridena, członka zespołu Brotherhood of Man, który napisał go w sierpniu 1974 roku. Była to zwycięska piosenka na Konkursie Piosenki Eurowizji w roku 1976, zaśpiewana przez reprezentantów Wielkiej Brytanii – zespół Brotherhood of Man. Muzyka i słowa: Tony Hiller, Lee Sheriden i Martin Lee.

</doc>
<doc id="1568275" url="https://pl.wikipedia.org/wiki?curid=1568275" title="NVLD">
NVLD



</doc>
<doc id="1568279" url="https://pl.wikipedia.org/wiki?curid=1568279" title="Dunajewo">
Dunajewo

Dunajewo (lit. "Dunojevas") – jezioro na Pojezierzu Wschodniosuwalskim, położone na granicy polsko-litewskiej. Polska część jeziora leży w gminie Wiżajny, w powiecie suwalskim, w woj. podlaskim, a część litewska w rejonie wyłkowyskim. Jest to graniczne jezioro wysunięte najbardziej na północ Suwalszczyzny.
Dunajewo ma wydłużony kształt w kierunku północno-wschodnim. Do Polski należy południowa mniejsza część jeziora o powierzchni 7,10 ha (dane gminy Wiżajny), a północna część należąca do Litwy obejmuje obszar 18,1 ha.
Do północnego brzegu Dunajewa przylega obszar zalesiony. Na południe od jeziora leży wieś Stankuny.

</doc>
<doc id="1568302" url="https://pl.wikipedia.org/wiki?curid=1568302" title="Guzikowcy">
Guzikowcy

Guzikowcy () – czeski komediodramat (według innych klasyfikacji czarna komedia) z 1997 roku, w reżyserii Petra Zelenki. Został nagrodzony czterema Czeskimi Lwami, w tym za najlepszy film, scenariusz i reżyserię. 
Opis fabuły.
Film składa się z sześciu wątków opowiadających odrębne historie, które jednak zazębiają się w miarę rozwoju akcji. Pierwsza dzieje się w Japonii w 1945 roku. Opowiada o amerykańskich pilotach mających zrzucić bombę atomową na miasto Kokura, którzy ze względu na złą pogodę w ostatniej chwili otrzymują dyspozycję zmiany celu na Hiroszimę. W tym samym czasie nieświadomi niczego trzej mieszkańcy Kokury toczą dysputę nad tym, iż język japoński pozbawiony jest przekleństw. Głównym bohaterem drugiej opowieści jest taksówkarz jeżdżący na nocnej zmianie po ulicach Pragi i spotykający dość oryginalnych klientów. Najpierw wiezie parę ludzi, którzy mogą uprawiać seks tylko podczas jazdy samochodem. Później wsiada do niego mężczyzna chcący nakryć żonę „na gorącym uczynku” na zdradzie.
Trzeci wątek opowiada o parze narzeczonych tuż przed ślubem, którzy (jak sądzą) są świadkami samobójstwa na torach. Po upojnej nocy w klubie zderzają się na drodze z pewnym pedantycznym psychiatrą. W czwartej części poznajemy rodziców owych narzeczonych, którzy umówili się na spotkanie, aby poznać się, zanim ich dzieci się pobiorą. Bohaterem piątego wątku jest domniemany samobójca z części trzeciej, który okazuje się gnębionym przez żonę bezrobotnym, kładącym się pod pociąg w celu plucia na niego, ale w sposób niezagrażający jego życiu. W szóstej części cztery dziewczynki bawiąc się w seans spirytystyczny wywołują ducha amerykańskiego lotnika, który zrzucił bombę na Hiroszimę. 
Obsada.
i inni
Dystrybucja w Polsce.
Film trafił do polskich kin 30 września 2005 roku, prawie osiem lat po swojej premierze w Czechach, na fali zainteresowania czeskim kinem, jaka przetaczała się wówczas wśród polskiej publiczności. Choć został wyprodukowany w 1997 roku, został nominowany do Polskiej Nagrody Filmowej za rok 2005 (w kategorii najlepszy film europejski), ponieważ decydująca była tu data polskiej premiery. Obecnie jest także dostępny na polskim rynku na DVD.

</doc>
<doc id="1568303" url="https://pl.wikipedia.org/wiki?curid=1568303" title="Copiapo">
Copiapo



</doc>
<doc id="1568309" url="https://pl.wikipedia.org/wiki?curid=1568309" title="San Rafael (Argentyna)">
San Rafael (Argentyna)



</doc>
<doc id="1568313" url="https://pl.wikipedia.org/wiki?curid=1568313" title="GKrellM">
GKrellM

GKrellM ("GNU Krell Monitors") – program monitorujący takie parametry systemu operacyjnego jak wykorzystanie procesora, uruchomione procesy, zużycie pamięci, I/O dysku twardego i karty sieciowej. Dostępnych jest wiele wtyczek jak np. monitorowanie temperatury, poczty, monitorowania sieci P2P, informacje o pogodzie oraz sterowanie odtwarzaczem muzyki. GKrellM został napisany przy użyciu biblioteki GTK+ dzięki czemu bez problemu można go uruchomić na wielu systemach operacyjnych.
Dostępnych jest wiele skórek do zmiany wyglądu programu. Pakiet programu dostępny jest w większości popularnych dystrybucji systemu Linux.

</doc>
<doc id="1568315" url="https://pl.wikipedia.org/wiki?curid=1568315" title="Szyk bojowy">
Szyk bojowy

Szyk (niem. "Schick") – celowy porządek ustawienia żołnierzy, ewentualnie oddziałów wojskowych.

</doc>
<doc id="1568317" url="https://pl.wikipedia.org/wiki?curid=1568317" title="Tuligłowy (obwód lwowski)">
Tuligłowy (obwód lwowski)

Tuligłowy (ukr. Тулиголове, "Tułyhołowe") – wieś na Ukrainie, w obwodzie lwowskim, w rejonie gródeckim, do 1945 w Polsce, w województwie lwowskim, w powiecie rudeckim, w gminie Komarno. Pod okupacją niemiecką w Polsce siedziba wiejskiej gminy Tuligłowy.
Tuligłowy leżą 14 km od Rudek i 5 km od Komarna.
Historia.
Wieś została założona w 1524 i była zamieszkana w przez Polaków. "Słownik geograficzny Królestwa Polskiego" podaje, że w 1800 ludność Tuligłów stanowili Polacy (1907 os.), Niemcy (7 os.) i Rusini (1 os.).
W 1772, w wyniku I rozbioru Polski wieś znalazła się pod władzą Austrii i do 1918 wchodziła w skład autonomicznego Królestwa Galicji i Lodomerii.
W latach 1917-1919 znalazła się na terenie podległym Zachodnioukraińskiej Republiki Ludowej.
Po odzyskaniu przez Polskę niepodległości Tuligłowy od 1918 (do 1945) administracyjnie należały do powiatu rudeckiego w województwie lwowskim w gminie Komarno (II RP).
Przed wojną mieszkało tu 3,5 tysiąca osób.
We wrześniu 1939 do Tuligłów wkroczyły oddziały Armii Czerwonej. Cały ten obszar został włączony do Ukraińskiej Socjalistycznej Republiki Radzieckiej.
Od wybuchu wojny ZSRR-III Rzesza (lipiec 1941) wieś została zajęta przez wojska niemieckie po czym przyłączona do Generalnego Gubernatorstwa.
W 1944 r. do Tuligłów ponownie wkroczyły oddziały Armii Czerwonej. W roku 1945 we wsi rozpoczęto masowe wysiedlenia Polaków.
Większość przesiedlanych osób, razem ze swoim proboszczem ks. Antonim Baszakiem (1889-1969), osiedlona została w Łozinie i w Bierzycach (woj. dolnośląskie).
Od 1991 Tuligłowy znajdują się na terenie niepodległego państwa Ukraina.

</doc>
<doc id="1568321" url="https://pl.wikipedia.org/wiki?curid=1568321" title="Okolicznik stopnia i miary">
Okolicznik stopnia i miary

Okolicznik stopnia i miary (liczebnikowy) – rodzaj okolicznika pełniący funkcję podrzędną w grupie orzeczenia (podobnie jak dopełnienie). Zazwyczaj określa czasownik, ale może być również określnikiem przymiotnika lub przysłówka. Tworzy z wyrazem określanym związek na zasadzie przynależności (nigdy nie tworzy związku rządu i zgody).
Historia pojęcia.
Okolicznik stopnia i miary bywa rozumiany łącznie (np. u Janiny Labochy), rozłącznie (B. Bartnicka i H. Satkiewicz), bądź wymienia się go tylko jako okolicznik miary (tak jest u Zenona Klemensiewicza). Najczęściej jednak następuje połączenie tych dwóch okoliczników w jedną nazwę – okolicznika stopnia i miary.
Cechy.
Ogranicza on podstawę pod względem ilościowym, długości, szerokości, ciężaru, objętości, powierzchni, natężenia, rozciągłości w czasie itp.
Może występować jako:
W dwóch ostatnich przykładach podstawy wszystkich, codziennie określają (zawężają) okoliczniki: prócz, oprócz.
O okolicznik stopnia i miary pytamy: "jak dużo? jak daleko? jak bardzo? w jakim stopniu? jak często? jak szeroko? jak głęboko? z jakim natężeniem? ile?"

</doc>
<doc id="1568323" url="https://pl.wikipedia.org/wiki?curid=1568323" title="Masaż leczniczy">
Masaż leczniczy

Masaż leczniczy – masaż polegający na wykorzystywaniu dotyku w celu wywołania uczucia odprężenia i dobrego samopoczucia. Istnieje wiele technik tego masażu, wszystkie jednak polegają na stosowaniu systematycznych ruchów nacierania, głaskania, uciskania, ugniatania lub mocnego oklepywania skóry, mięśni lub stawów. Można go łączyć z innymi zabiegami leczniczymi tj. aromaterapią czy hydroterapią.
Masaż leczniczy opiera się na technikach masażu klasycznego.
Stosuje się go dla złagodzenia sztywności, napięcia i bólu mięśni (zalecany szczególnie sportowcom dla rozluźnienia mięśni przed zawodami, a po zawodach - dla złagodzenia bólu po wysiłku fizycznym), migrenowego i napięciowego bólu głowy oraz bólu lędźwiowo-krzyżowego, dla ogólnego odprężenia, dla przezwyciężenia stresu. Masaż leczniczy może usuwać skurcze nóg. Masowanie pleców i ramion pomaga kobietom w bólach porodowych.
Zwykle masaż leczniczy polega na rozluźnianiu mięśni oraz łagodzeniu napięcia psychicznego, a to przynosi ulgę i uczucie odprężenia. Ten rodzaj masażu zwiększa dopływ krwi do masowanego miejsca, co przyspiesza proces leczenia.

</doc>
<doc id="1568326" url="https://pl.wikipedia.org/wiki?curid=1568326" title="Naim">
Naim

naim – multikomunikator internetowy napisany przez Daniela Reeda w języku C. Obsługuje takie protokoły jak IRC, AIM, ICQ oraz lily (CMC). Nie posiada interfejsu graficznego, można go więc uruchomić jedynie w trybie konsolowym, używa także biblioteki ncurses. Jest wolnym oprogramowaniem dostępnym na licencji GNU GPL.

</doc>
<doc id="1568327" url="https://pl.wikipedia.org/wiki?curid=1568327" title="Bless Its Pointed Little Head">
Bless Its Pointed Little Head

Bless Its Pointed Little Head – piąty album płytowy amerykańskiego zespołu rockowego Jefferson Airplane wydany w 1969 roku, zawierający nagrania koncertowe zarejestrowane w klubach Fillmore East i Fillmore West.

</doc>
<doc id="1568334" url="https://pl.wikipedia.org/wiki?curid=1568334" title="Izotropia">
Izotropia



</doc>
<doc id="1568336" url="https://pl.wikipedia.org/wiki?curid=1568336" title="Trina Michaels">
Trina Michaels

Trina Michaels (ur. 13 stycznia 1983 w San Francisco) – amerykańska aktorka i reżyserka filmów pornograficznych. Występowała także jako Trina.
Kariera.
Urodziła się w San Francisco w stanie Kalifornia. Na początku swojej kariery pracowała jako agentka ubezpieczeniowa i kelnerka. 
Wraz z występem w reklamie napoju alkoholowego Hpnotiq po raz pierwszy miała styczność z ludźmi z branży pornograficznej. Trina szybko się zainteresowała pracą w przemyśle pornograficznym i wkrótce podpisała kontrakt z jedną z agencji z Los Angeles. Zadebiutowała na ekranie w 2004 roku w filmie "Jack’s Playground #19". Dobre recenzję filmu sprawiły, że Trina dostała kolejne propozycje filmowe. Zagrała w ponad 300 produkcjach, grając głównie w scenach seksu analnego oraz podwójnej penetracji. W latach 2008-2013 pracowała dla Kink.com w scenach BDSM z Jamesem Deenem, Markiem Davisem, Stevem Holmesem, Marco Banderasem, Johnem Strongiem, Anthonym Rosano, Randym Spearsem, Jackiem Hammerem, Mattem Williamsem, Cydem Blackem, Sashą Grey, Annie Cruz, Isis Love, Amber Rayne, Audrey Rose, Amber Keen, Claire Dames, Ashley Fires, Ariel X, Dee Williams, Sabriną fox, Cherry Torn, Holly Hearts, Harmony Rose, Hollie Stevens, Bellą Rossi, Daphne Rosen, Dia Zervą, Tią Ling, Gia DiMarco, Christiną Carter i Raine Degrey.
W wysokobudżetowej produkcji Digital Playground "Piraci" ("Pirates", 2005) pojawiła się jako prostytutka w Różowych Kulach Armatnich. 
Wystąpiła też w serii "Exposed", której producentem jest MTV i w programie Howarda Sterna (2007).
Trina jest zagorzałą fanką wrestlingu. Jako menedżerka reprezentowała zawodników pochodzących z większości federacji wrestlingu, a także dla prywatnych kompanii zajmujących się tym sportem.

</doc>
<doc id="1568339" url="https://pl.wikipedia.org/wiki?curid=1568339" title="Maratecoara formosa">
Maratecoara formosa

Maratecoara formosa – gatunek ryby z rodziny strumieniakowatych. Występuje w dorzeczu Tocantins w Ameryce Południowej. Osiąga do 5 cm długości.

</doc>
<doc id="1568341" url="https://pl.wikipedia.org/wiki?curid=1568341" title="Program Fast Track Actions">
Program Fast Track Actions

Program Fast Track Actions - program przyjęty przez Komisję Europejską w dniu 17 kwietnia 2008; liderem programu jest Riccardo Petrella; program przedstawia propozycje zmian w prawie unijnym, które ograniczają zbędne obciążenia administracyjne dla prowadzenia przez przedsiębiorców działalności gospodarczej; program ma na celu obniżenie kosztów działalności przedsiębiorstw i usprawnienie ich funkcjonowania.
Głównymi założeniami programu są:

</doc>
<doc id="1568342" url="https://pl.wikipedia.org/wiki?curid=1568342" title="Confiteor (esej)">
Confiteor (esej)

Confiteor – esej Stanisława Przybyszewskiego o roli artysty sformułowany w programowym artykule i ogłoszony na łamach krakowskiego czasopisma „Życie” w 1899. Stał się manifestem polskiego modernizmu. Sformułował jako pierwszy w Polsce hasło "sztuka dla sztuki".

</doc>
<doc id="1568345" url="https://pl.wikipedia.org/wiki?curid=1568345" title="Confiteor">
Confiteor



</doc>
<doc id="1568347" url="https://pl.wikipedia.org/wiki?curid=1568347" title="Confiteor (manifest)">
Confiteor (manifest)



</doc>
<doc id="1568350" url="https://pl.wikipedia.org/wiki?curid=1568350" title="Wewnątrzwspólnotowa transakcja trójstronna">
Wewnątrzwspólnotowa transakcja trójstronna

Wewnątrzwspólnotowa transakcja trójstronna – transakcja, w której są spełnione łącznie następujące warunki:

</doc>
<doc id="1568351" url="https://pl.wikipedia.org/wiki?curid=1568351" title="Radar rozpoznania artyleryjskiego">
Radar rozpoznania artyleryjskiego

Radar rozpoznania artyleryjskiego – radar przeznaczony do śledzenia toru ruchu pocisków artyleryjskich, pocisków rakietowych, moździerzowych, lokalizacji miejsca ich wystrzelenia oraz punktu ich upadku.

</doc>
<doc id="1568353" url="https://pl.wikipedia.org/wiki?curid=1568353" title="Radar artyleryjski">
Radar artyleryjski



</doc>
<doc id="1568363" url="https://pl.wikipedia.org/wiki?curid=1568363" title="Wojna chłopska w Luksemburgu">
Wojna chłopska w Luksemburgu

Wojna chłopska w Luksemburgu (Klöppelkrieg, Klëppelkrich) − konflikt narodowowyzwoleńczy z 1798 roku, toczony przez mieszkańców zachodniego regionu Eifel przeciwko Francuzom, którzy nakładali na ludność wysokie podatki, zmuszali chłopów do wstępowania do armii francuskiej oraz zamykali kościoły. 
Przeciwnikiem Francuzów byli chłopi nieposiadający doświadczenia militarnego ani odpowiedniej broni, których zwano "Klöppelkrieger" (ceglarzami bądź pałkarzami). Ludzie ci dysponowali własnoręcznie wykonanymi flintami, widłami, stępionymi kosami czy drewnianymi pałkami. Słowo "klöppel" pochodzi od frankońskiego słowa Klëppel (pałka). 
29 października dwutysięczna armia powstańcza zamierzała zablokować Francuzom marsz na miasto Luksemburg. Plan ten upadł jednak w okolicy Hosingen, gdzie powstańcy mieli dostrzec wyłaniające się o zmierzchu oddziały przeciwnika. W rzeczywistości grupą tą okazał się oddział żandarmów, których ruchliwość przypominała pochód całej armii. 
Po odkomenderowaniu 110 francuskich żołnierzy do Arzfeld, w rejonie tym zebrało się około 500 powstańców, którzy zamierzali zaatakować Francuzów. 30 października w okolicy Arzfeld doszło do bitwy, w wyniku której śmierć poniosło 7 francuskich żołnierzy i 33 powstańców. 32 kolejnych dostało się do niewoli francuskiej. Większość z nich została stracona w roku 1799 w mieście Luksemburg. 
Dzisiaj w okolicy kościoła w Arzfeld znajduje się pomnik, postawiony tutaj w roku 1908 dla uczczenia powstania. Podobny monument znajduje się w wioskach Dahnen oraz Daleiden, gdzie ofiarą Francuzów padła większość chłopów. Pomniki poświęcone powstańcom postawiono także w Clerf oraz Luksemburgu. 
Powstanie wybuchło także w innych prowincjach niderlandzkich (Flandria, Brabancja), a liczba ofiar w tych rejonach liczona była w tysiącach (tzw. Boerenkrijg). 

</doc>
<doc id="1568366" url="https://pl.wikipedia.org/wiki?curid=1568366" title="Sprawiedliwość pionowa">
Sprawiedliwość pionowa

Sprawiedliwość pionowa- zagadnienie z zakresu redystrybucji dochodów oparte na fundamentalnej zasadzie sprawiedliwości. Wymaga ona by osoby znajdujące się w różnym położeniu były traktowane odmiennie. 
Do źródeł różnic w dochodach jednostek zaliczamy:
Sprawiedliwość pionową realizuje się np. za pomocą progresywnego opodatkowania.
Zagadnieniami sprawiedliwości pionowej i poziomej zajmował się szerzej A. B. Atkinson i J. E. Stiglitz.

</doc>
<doc id="1568371" url="https://pl.wikipedia.org/wiki?curid=1568371" title="Sugar Labs">
Sugar Labs

Sugar Labs - organizacja non-profit, której misją jest rozwijanie, dystrybucja i wsparcie środowiska graficznego Sugar. Wspiera ona społeczność nauczycieli i twórców oprogramowania chcących rozbudowywać platformę.
Sugar jest projektem społecznościowym. Dostępny jest na zasadach licencji GNU General Public License ("GPL"), więc jest darmowy dla każdego kto chce go używać lub rozwijać.
Sugar Labs uzyskało członkostwo w "Software Freedom Conservancy", organizacji składającej się z projektów wolnego (od "wolność") oprogramowania (FLOSS). Jako oficjalny sponsor projektu zapewnia ona obsługę finansową i administracyjną, jednak nie angażuje się w techniczne i artystyczne decyzje.

</doc>
<doc id="1568376" url="https://pl.wikipedia.org/wiki?curid=1568376" title="Plac Zgody w Szczecinie">
Plac Zgody w Szczecinie

Plac Zgody (do 1945 r.: "Bismarckplatz") – jeden z głównych placów szczecińskiej dzielnicy Śródmieście.
Na placu krzyżują się następujące ulice: aleja Wojska Polskiego, ulica Księcia Bogusława X, Bohaterów Getta Warszawskiego i Edmunda Bałuki.
Historia.
Plac powstawał do końca lat 80. XIX w i w 1880 r. otrzymał nazwę "Bismarck Platz" obowiązującą do 1945. Zabudowa placu składała się wtedy z czterokondygnacyjnych czynszowych kamienic.
W wyniku działań wojennych (II wojna światowa) zachodnią stronę placu w 1944 r. zbombardowano, a jego zabudowa została zniszczona.
Bezpośrednio po wojnie nosił nazwę "placu Zgody". W dniu 1 marca 1950 r. przemianowany na "plac Przyjaźni Polsko-Radzieckiej". Do swojej pierwotnej, powojennej nazwy plac powrócił wkrótce po przemianach ustrojowych w 1989 r. W 1973 r. zlikwidowano linię tramwajową przebiegającą przez plac, zaś w miejscu zniszczonych kamienic w latach 80. XX w. wzniesiono nowe budynki mieszkalne oraz pawilony handlowe.

</doc>
<doc id="1568384" url="https://pl.wikipedia.org/wiki?curid=1568384" title="Seniorat (renta emisyjna)">
Seniorat (renta emisyjna)

Seniorat (senioraż, renta emisyjna, renta mennicza) – dochód z tytułu emisji pieniądza przez bank centralny, który posiada monopol na produkcję środków pieniężnych.
Seniorat zwykły.
W czasach produkcji pieniądza opartego na kruszcu, seniorat był różnicą między ceną monet oferowanych przez mennicę (będącą zwykle pod nadzorem władcy) a wartością kruszcu w tych monetach. Seniorat taki po odjęciu kosztów funkcjonowania mennicy był dochodem władcy.
W czasach współczesnych seniorat jest źródłem przychodów publicznych (zwłaszcza w okresie wysokiej inflacji) i finansuje deficyt budżetowy w sposób bezpośredni lub pośrednio przez inwestycje na rynku pieniężnym. Finansowanie bezpośrednie oznacza, że Ministerstwo Finansów wystawia czek na bank centralny, zaciągając bezpośrednio pożyczkę i kreując tym samym bazę monetarną. Taki sam efekt uzyskuje się, kiedy bank centralny kupuje krótkoterminowe weksle skarbowe.
Seniorat monetarny.
Seniorat monetarny najprościej może być opisany równaniem:
sM = M/P, gdzie M to podaż pieniądza, a P – poziom cen
Poszerzone pojęcie senioratu (Neumann, 1996) obejmuje seniorat monetarny oraz dochody banku z oprocentowania aktywów poza długiem rządowym (przy założeniu, że polityka fiskalna odpowiedzialna jest za ustalanie poziomu i obsługę długu oprocentowanego sektora rządowego, natomiast polityka monetarna ustala wielkość długu nieoprocentowanego i wielkość aktywów sektora rządowego).
Dochody z senioratu mogą być użyte na finansowanie bieżących wydatków rządu i banku centralnego, bądź na akumulację aktywów sektora rządowego (jeśli bank centralny wykorzystuje swoje dochody do zmniejszenia zadłużenia rządu wobec sektora prywatnego i zagranicy).
W latach 1948-1980 dochody z senioratu stanowiły średnio ok. 1% PKB w krajach rozwiniętych i o niskiej inflacji, ok. 2% PKB w krajach europejskich o wyższej inflacji (Grecja i Portugalia), od 2% do 3% PKB w krajach rozwijających się, powyżej 5% w Argentynie, Chile i Urugwaju (King i Plosser).

</doc>
<doc id="1568386" url="https://pl.wikipedia.org/wiki?curid=1568386" title="Neven Bell">
Neven Bell



</doc>
<doc id="1568402" url="https://pl.wikipedia.org/wiki?curid=1568402" title="Yoshito Ōkubo">
Yoshito Ōkubo

 - japoński piłkarz występujący na pozycji napastnika, zawodnik Júbilo Iwata. Były reprezentant Japonii.
Życiorys.
Kariera klubowa.
Od 2001 był zawodnikiem japońskich klubów: Cerezo Osaka, Vissel Kobe, Kawasaki Frontale i F.C. Tokyo, hiszpańskiego RCD Mallorca oraz niemieckiego VfL Wolfsburg.
16 lipca 2018 podpisał kontrakt z japońskim klubem Júbilo Iwata, umowa trwała do 31 stycznia 2020.
Kariera reprezentacyjna.
Był reprezentantem Japonii w kategorii wiekowej U-23.
W seniorskiej reprezentacji Japonii zadebiutował 31 maja 2003 na stadionie olimpijskim w Tokio (Tokio, Japonia) w meczu towarzyskim przeciwko reprezentacji Korei Południowej.

</doc>
<doc id="1568403" url="https://pl.wikipedia.org/wiki?curid=1568403" title="Mirosław Ośko">
Mirosław Ośko

Mirosław Ośko (ur. 17 kwietnia 1988 w Olsztynie) – polski piłkarz ręczny, grający na pozycji rozgrywającego. Zawodnik Travelandu Olsztyn, w sezonie 2008/2009 wypożyczony do zespołu MKS Jurand Ciechanów.
Swoją karierę sportową rozpoczął w klubie UKS Szczypiorniak Olsztyn. W sezonach 2005/2006 oraz 2006/2007 był zawodnikiem MKS Truso Elbląg, z którym zdobył Wicemistrzostwo Polski Juniorów w 2006 roku. Od lipca 2007 roku jest zawodnikiem Travelandu Olsztyn. Od września 2007 roku do stycznia 2008 był wypożyczony do zespołu AZS UWM Szczypiorniak Olsztyn. Aktualnie, od stycznia 2008, reprezentuje barwy 1. ligowego Juranda Ciechanów.

</doc>
<doc id="1568405" url="https://pl.wikipedia.org/wiki?curid=1568405" title="Stefania Płaskowiecka-Nodari">
Stefania Płaskowiecka-Nodari

Stefania Płaskowiecka-Nodari (ur. 15 lutego 1892 w Warszawie, zm. 17 lutego 1973 w Rio de Janeiro), działaczka polonijna w Brazylii.
Kształciła się w Warszawskiej Szkole Baletowej i przez kilkanaście lat występowała jako tancerka na wielu scenach świata wraz z zespołem Anny Pawłowej. W czasie jednej z podroży artystycznych poznała przemysłowca włoskiego osiadłego w Buenos Aires, Lincolna Nodari. 25 sierpnia 1923 wyszła za niego za mąż.
Od 1939 małżonkowie mieszkali na stałe w Brazylii. W atmosferze napięcia wojennego Stefania Płaskowiecka-Nodari rychło włączyła się do działalności charytatywnej i społecznej w środowisku polskim, przeznaczając do dyspozycji polskich uchodźców dom w mieście Niterói koło Rio de Janeiro. Zapewniała w nim utrzymanie dla kilkudziesięciu rodzin. Od 1942 należała do Towarzystwa "Polônia" w Rio de Janeiro oraz do Koła Polek; w tej ostatniej organizacji przez ponad 20 lat sprawowała funkcję prezeski (potem nadano jej tytuł prezeski honorowej). Jako działaczka Polskiego Czerwonego Krzyża i jego brazylijskiego odpowiednika organizowała wysyłkę paczek dla jeńców wojennych w Europie.
Po II wojnie światowej wspierała finansowo ośrodki katolickie w Polsce, m.in. Zakład dla Niewidomych w Laskach, Zakład Sióstr Niepokalanek w Szymanowie, Zakład św. Wincentego a Paulo w Pruszkowie. Dom i przyległy teren w Niterói przekazała siostrom felicjankom na planowaną szkołę i przytułek dla kobiet. Po przekształceniu Koła Polek w Koło Dobroczynne Pań Polsko-Brazylijskich (w styczniu 1967) ofiarowała na jego potrzeby teren 4500 metrów kwadratowych wraz z budynkami w Rio de Janeiro. W maju 1941 ufundowała w kościele św. Pawła w Rio de Janeiro witraż z wizerunkiem Matki Boskiej Częstochowskiej.
Za swoją wieloletnią działalność Stefania Płaskowiecka-Nodari obdarzona została tytułem członka honorowego Towarzystwa "Polônia" (3 kwietnia 1943) oraz członka dożywotniego Polskiego Czerwonego Krzyża. Otrzymała także szereg odznaczeń, m.in. Krzyż Komandorski Orderu Odrodzenia Polski nadany przez rząd emigracyjny w Londynie (3 maja 1947), Srebrny Medal Zasługi Brazylijskiego Czerwonego Krzyża (w październiku 1949), order papieski Pro Ecclesia et Pontifice (w marcu 1951).
Zmarła 17 lutego 1973, pochowana została w grobowcu rodzinnym na cmentarzu św. Jana Chrzciciela w Rio de Janeiro (obok matki i męża).

</doc>
<doc id="1568410" url="https://pl.wikipedia.org/wiki?curid=1568410" title="MCDD">
MCDD



</doc>
<doc id="1568414" url="https://pl.wikipedia.org/wiki?curid=1568414" title="MCDD (ujednoznacznienie)">
MCDD (ujednoznacznienie)



</doc>
<doc id="1568415" url="https://pl.wikipedia.org/wiki?curid=1568415" title="Brezylka brazylijska">
Brezylka brazylijska

Brezylka brazylijska ("Caesalpinia brasiliensis") – gatunek drzewa z rodziny bobowatych ("Fabaceae") z podrodziny brezylkowych ("Caesalpinioideae"). Drzewo rosnące w strefie tropikalnej na terenach od Antyli po Brazylię.
Morfologia.
Drzewo o liściach naprzeciwległych posiada drobne kwiaty w kolorze żółtym. kielich 5-dzielny, korona 5-płatkowa z 10 pręcikami w dolnej partii lekko owłosionymi i 1 słupkiem. Owocem tej rośliny jest jednonasienny strąk.
Zastosowanie.
Drzewo dostarcza cennego drewna używanego do produkcji mebli (tzw. drewno brezylkowe lub pod nazwą fernambuko lub pernambuko). Dostarcza również czerwonego barwnika o nazwie brazylina. Był on już wykorzystywany w czasach kolonialnych, gdzie dla wzrostu pozyskania rdzenia tego drzewa i zaczęto wykorzystywać niewolników spośród schwytanej ludności tubylczej. Barwnik ten był używany do barwienia tkanin oraz do produkcji atramentu i lakieru.
Znaczenie w kulturze.
Od nazwy portugalskiej nazwy tego drzewa (oraz innych z jego podrodziny) "paubrasilia" pochodzi nazwa kraju Brazylia. Drzewo podpalało się od dołu, korowało a następnie pocięte na kawałki wysyłało do Europy. Handel drewnem był objęty ścisłym królewskim monopolem.

</doc>
<doc id="1568416" url="https://pl.wikipedia.org/wiki?curid=1568416" title="Urban Discotheque">
Urban Discotheque

Urban Discotheque – drugi album studyjny polskiej grupy muzycznej Jamal. Wydawnictwo ukazało się 3 października 2008 roku nakładem wytwórni muzycznej EMI Music Poland. Nagrania dotarły do 29. miejsca listy OLiS. Piosenka "Pull Up" została wykorzystana w grze .
Lista utworów.
Opracowano na podstawie materiału źródłowego.

</doc>
<doc id="1568417" url="https://pl.wikipedia.org/wiki?curid=1568417" title="Caesalpinia brasiliensis">
Caesalpinia brasiliensis



</doc>
<doc id="1568420" url="https://pl.wikipedia.org/wiki?curid=1568420" title="Mass Effect 2">
Mass Effect 2

Mass Effect 2 – fabularna gra akcji stworzona przez BioWare, wydana przez Electronic Arts w styczniu 2010 roku na platformy Microsoft Windows i Xbox 360, a rok później na konsolę PlayStation 3. Stanowi drugą część trylogii "Mass Effect". Akcja rozgrywa się w XXII wieku w Drodze Mlecznej, gdzie ludzkości zagraża insektoidalna rasa Obcych znanych jako Zbieracze. Gracz wciela się w postać komandora Sheparda, elitarnego żołnierza sił ziemskich, który w celu pokonania zagrożenia musi skompletować oddział gotowy wziąć udział w misji samobójczej. Wczytując zapis z pierwszej części gracz może kształtować fabułę "Mass Effect 2" na wiele sposobów.
BioWare wprowadziło w grze kilka zmian względem pierwszej części, w tym rozwijając ją pod względem przedstawiciela gatunku strzelanek trzecioosobowych, dodając m.in. ograniczoną ilość amunicji i regenerujące się automatycznie zdrowie. W odróżnieniu od "Mass Effect", druga część kładzie większy nacisk na różnorodność zadań pobocznych. Ścieżkę dźwiękową ponownie skomponował Jack Wall, tworząc mroczniejsze i bardziej dojrzałe kompozycje, mające oddać nastrój gry. W okresie od stycznia 2010 do maja 2011 roku gra doczekała się szeregu dodatków – począwszy od pakietów dodatkowych strojów i uzbrojenia, po zadania fabularne, w tym m.in. "Nadzorca", "Lair of the Shadow Broker" i "Arrival".
Gra okazała się sukcesem komercyjnym, zebrała również bardzo pozytywne recenzje. W zależności od platformy, średnia ocen wynosi od 93 do 96 procent. Krytycy chwalili wiele aspektów gry, przede wszystkim duży wpływ gracza na kształtowanie fabuły, stylistykę i system walki. Niektórzy stwierdzili jednak, że w porównaniu z częścią pierwszą rozgrywka została zbyt uproszczona. "Mass Effect 2" otrzymał wiele nagród, w tym m.in. nagrodę Akademii Sztuk i Nauk Interaktywnych i tytuł gry roku przyznany przez Brytyjską Akademię Sztuk Filmowych i Telewizyjnych. W 2012 roku ukazał się "Mass Effect 3", stanowiący zwieńczenie trylogii.
Rozgrywka.
"Mass Effect 2" jest jednoosobową fabularną grą akcji z perspektywą trzecią osoby, w której gracz wciela się w postać komandora Sheparda. Płeć, wygląd, przebieg służby wojskowej, wyszkolenie bojowe i imię postaci określane są na początku gry. Jeśli gracz dysponuje zapisem stworzonym po ukończeniu pierwszej części, może wczytać go do "Mass Effect 2", dzięki czemu wybory i decyzje podjęte w poprzedniczce znajdą odzwierciedlenie w kontynuacji. Wczytanie stanu gry przenosi również wygląd, poziom i klasę postaci, na starcie zapewnia również kilka bonusów. Gracze niedysponujący zapisem mogą stworzyć nowego bohatera, rozgrywając fabułę w sposób kanoniczny i wybierając jedną spośród sześciu dostępnych klas – żołnierza, szturmowca, inżyniera, adepta, strażnika lub szpiega. Każda klasa dysponuje innym zestawem mocy i umiejętności w posługiwaniu się bronią. Przykładowo szturmowiec specjalizuje się w walce na bliskim dystansie i korzystaniu ze strzelb, podczas gdy szpieg polega na skradaniu się i karabinach snajperskich.
Na świat "Mass Effect 2" składa się mapa galaktyki, którą gracz może przemierzać w celu znajdowania i wykonywania zadań. Większość z nich polega na walce, jednak część wymaga wchodzenia w interakcje z postaciami niezależnymi zamieszkującymi dane miejsce. W miarę postępów w grze odblokowywane są nowe lokacje, dostępni stają się również nowi członkowie drużyny. Punkty doświadczenia zdobywa się za wykonywanie zadań. Po zdobyciu odpowiedniej ilości punktów postać awansuje na wyższy poziom i nagradzana jest punktami drużyny, które można przeznaczyć na ulepszenie mocy zarówno Sheparda, jak i jego towarzyszy. Moce, z których każda posiada cztery poziomy, pozwalają ulepszać zdolności bojowe postaci. Odblokowanie każdego poziomu mocy kosztuje tyle punktów akcji, co wartość danego poziomu – pierwszy poziom odblokować można posiadając jeden punkt, z kolei na odblokowanie wszystkich czterech potrzeba w sumie dziesięciu punktów. Po osiągnięciu czwartego poziomu gracz decyduje, na jakie ulepszenie mocy chce się zdecydować, wybierając jeden z dwóch dostępnych wariantów.
Głównym środkiem transportu Sheparda jest statek kosmiczny SSV Normandia, służący również za centrum operacyjne. Na pokładzie statku postać może wchodzić w interakcje z innymi członkami załogi, dostosowywać pancerze, podróżować do licznych układów planetarnych i skanować planety w poszukiwaniu surowców naturalnych, pozwalających odblokować rozmaite ulepszenia, takie jak wzmocnienie obrażeń od broni, zwiększenie ilości zdrowia czy modyfikacje statku. Dodatkowe ulepszenia, wyposażenie czy dekoracje statku kupować można w sklepach na zamieszkiwanych planetach.
Walka.
Walka w "Mass Effect 2" polega na współpracy drużynowej – w trakcie walki Sheparda wspierać może maksymalnie dwóch towarzyszy. Gracz sprawuje bezpośrednią kontrolę nad Shepardem, podczas gdy towarzysze sterowani są przez sztuczną inteligencję. Walki mają miejsce w czasie rzeczywistym, jednak w dowolnym momencie można skorzystać z aktywnej pauzy, pozwalającej wybrać cele do ostrzału bądź zmienić moce Sheparda lub towarzyszy. Pole walki przedstawione jest zza ramienia bohatera. Silny nacisk położony został na korzystanie z osłon terenowych i unikanie przyjmowania obrażeń. Gracz może wydawać również polecenia towarzyszom, np. nakazać ukryć się za określoną osłoną terenową czy ostrzeliwać wskazanego przeciwnika.
W przeciwieństwie do "Mass Effect", w którym broń przegrzewała się im dłużej prowadzono ostrzał, w "Mass Effect 2" bronie wyposażone są w pochłaniacze ciepła, których przegrzanie uniemożliwia korzystanie z broni i wymusza konieczność ich wymiany. Shepard i jego drużyna chronieni są przez tarcze pochłaniające część obrażeń – po zużyciu się tarczy, kolejne obrażenia skutkują zmniejszaniem się ilości punktów życia. Zarówno tarcze, jak i zdrowie regenerują się automatycznie gdy postać przez chwilę nie otrzymuje obrażeń. Gracz może ocucać poległych sprzymierzeńców dzięki mocy „jedność”, jednak śmierć Sheparda równoznaczna jest z wczytaniem ostatniego stanu zapisu lub punktu kontrolnego.
Wszyscy wrogowie chronieni są przez zdrowie, tarcze, pancerze i bariery bądź kombinację wymienionych. Każdy rodzaj ochrony ma swoje słabe strony, przykładowo pancerz podatny jest na moce takie jak „spalenie”, która powoli spala przeciwnika, i bronie o niskiej szybkostrzelności, jak karabiny snajperskie i ciężkie pistolety, z kolei tarcze podatne są na moce takie jak „przeciążenie” i broń szybkostrzelną, np. pistolety maszynowe i karabiny szturmowe. Z barier korzystają głównie bossowie, podatni na określone moce i bronie. Po usunięciu tarcz, pancerza lub bariery, postać może użyć na przeciwniku mocy takiej jak np. „rzut”, która tymczasowo unosi go w powietrze i unieruchamia. Inne moce wykorzystać można do chwilowego wzmocnienia postaci, np. „przypływ adrenaliny” aktywuje spowolnienie czasu, umożliwiając dokładniejsze celowanie. Korzystanie z mocy nie wymaga many, po ich użyciu trzeba jednak odczekać określoną ilość czasu, aby móc użyć jej ponownie.
System dialogów i moralności.
W trakcie rozmów wyświetlane jest okrągłe menu nazywane kołem dialogowym, na którym zamieszczone są możliwe opcje dialogowe. Odpowiedzi po lewej stronie koła przeważnie zawierają opcje pozwalające zgłębić omawiany temat, z kolei po prawej pozwalają na szybsze zakończenie rozmowy i uzyskanie jedynie podstawowych informacji. Wybranie opcji z górnej ćwiartki koła oznacza odpowiedź grzeczniejszą, z kolei dolnej bardziej agresywną i wrogą. Wybory dialogowe wpływają na to, jak inne postaci postrzegają bohatera, na nagrody otrzymywane za wykonywanie zadań, możliwość otrzymania zniżek w sklepach, możliwość nawiązania romansu oraz moralność Sheparda.
Moralność mierzona jest w punktach idealisty (urok) i renegata (zastraszenie). Im więcej punktów na danej ścieżce, tym większa jest szansa na pojawienie się specjalnych opcji dialogowych, mogących mieć znaczący wpływ na fabułę gry. Przykładowo, posiadając odpowiednio dużo punktów idealisty bądź renegata, możliwe jest załagodzenie konfliktów pomiędzy członkami załogi – jeśli postać nie posiada ich odpowiednio dużo, rozwiązanie sporu jest niemożliwe, wskutek czego jedna osoba opuszcza załogę. Moralność postaci ma również wpływ na wynik finałowej walki, która zakończyć może się śmiercią Sheparda i wszystkich jego towarzyszy, przeżyciem Sheparda i wszystkich jego towarzyszy bądź tylko śmiercią określonych towarzyszy. Ilość punktów renegata bądź idealisty wpływa również na możliwość pojawienia się podczas rozmów odpowiedniej ikonki, pozwalającej zakończyć rozmowę wykonaniem odpowiedniej czynności, np. wyrzuceniem rozmówcy przez okno.
Opis.
Miejsce akcji.
Akcja "Mass Effect 2" osadzona jest w Drodze Mlecznej w XXII wieku, kiedy możliwe są podróże pomiędzy układami planetarnymi. Umożliwia je system urządzeń zwanych przekaźnikami masy, wedle powszechnej opinii zbudowanych przez wymarłą rasę obcych znaną jako proteanie. Kontrolę nad sporą częścią galaktyki sprawuje złożona z przedstawicieli czterech najbardziej znaczących ras Rada Cytadali, dbająca również o przestrzeganie prawa wśród ras zrzeszonych w Cytadeli: ludzi, asari, salarian i turian. W grze występują również przedstawiciele innych ras, takich jak kroganie, drelle, quarianie czy wrogo nastawione gethy – syntetyczna rasy stworzona przez quarian.
Armia gethów podjęła próbę otwarcia portalu umożliwiającego dostanie się do galaktyki rasie syntetyczno-organicznych statków kosmicznych znanych jako Żniwiarze, którzy co pięćdziesiąt tysięcy lat unicestwiają wszelkie życie organiczne w galaktyce. Chociaż dzięki działaniom Sheparda udało się temu zapobiec, galaktyczna społeczność żyje w niepokoju, obawiając się możliwości kolejnej inwazji. W międzyczasie skrajnie proludzka organizacja Cerberus, uważająca, że ludzkość zasługuje na odgrywanie w galaktycznej społeczności znacznie większej roli, stara się doprowadzić do wyniesienia rasy ludzkiej korzystając ze wszelkich dostępnych metod, w tym eksperymentów biologicznych, aktów terroryzmu, sabotaży i zabójstw. Rada Cytadeli uznaje Cerberusa za organizację terrorystyczną i rozpoczyna ściganie jego agentów.
Postaci.
Głównym bohaterem gry jest komandor Shepard (Mark Meer / Jennifer Hale w wersji angielskiej, Agnieszka Kunikowska / Łukasz Nowicki w wersji polskiej), elitarny ludzki żołnierz pełniący funkcję kapitana okrętów SSV Normandia i Normandia SR-2. W skład drużyny Sheparda wchodzą przedstawicielka Cerberusa Miranda Lawson (Yvonne Strahovski / Anna Sztejner), agent Cerberusa Jacob Taylor (Adam Lazarre-White / Mikołaj Klimek), salariański naukowiec Mordin Solus (Michael Beattie / Zbigniew Suszyński), turiański bojownik Garrus Vakarian (Brandon Keener / Błażej Wójcik), ludzka przestępczyni Jack (Courtenay Taylor / Sonia Bohosiewicz), genetycznie zmodyfikowany krogański żołnierz Grunt (Steve Blum / Krzysztof Banaszyk), quariańska technik Tali’Zorah (Liz Sroka / Monika Kwiatkowska), drellski zabójca Thane Krios (Keythe Farley / Jerzy Dominik), egzekutorka asari Samara (Maggie Baird / Agnieszka Matysiak) lub jej córka, seryjna zabójczyni Morinth Morinth (Natalia Cigliuti / Monika Pikuła) i platforma gethów Legion (D.C. Douglas / Andrzej Butruk). Dwoje dodatkowych towarzyszy – łowca nagród Zaeed Massani (Robin Sachs / Paweł Szczesny) i mistrzyni złodziejska Kasumi Gotō (Kym Lane / Barbara Kałużna) – staje się dostępnych po nabyciu dodatków "Zaeed: Cena zemsty" i "Kasumi: Skradzione wspomnienia". Wśród głównych bohaterów znajdują się również pilot Normandii Jeff „Joker” Moreau (Seth Green / Krzysztof Szczerbiński), przywódca Cerberusa znany jako Człowiek Iluzja (Martin Sheen / Mirosław Zbrojewicz) i EDI (Tricia Helfer / Joanna Jeżewska) – sztuczna inteligencja Normandii SR-2.
Produkcja.
Gra stworzona została przez studio BioWare i wyreżyserowana przez Casey’ego Hudsona, który sprawował pieczę również nad pierwszą częścią. Prace nad "Mass Effect 2" rozpoczęły się na początku 2008 roku, niedługo po premierze pierwszej części na platformie Microsoft Windows. Przed przystąpieniem do właściwego etapu produkcji gry, BioWare stworzyło listę celów do osiągnięcia, bazującą na opiniach fanów, recenzentów i pracowników studia. Głównym celem deweloperów było „stworzenie doświadczenia, które w mniejszym stopniu będzie grą, a w większym doświadczeniem”. W przeciwieństwie do "Mass Effect", w którym skupiono się przede wszystkim na głównym wątku fabularnym, podczas tworzenia drugiej części studio zwróciło większą uwagę na fabułę wątków pobocznych. Założeniem studia było, aby historie poboczne dostarczały takich samych wrażeń jak główny wątek fabularny, dlatego zdecydowano się wprowadzić rozwiązanie polegające na rekrutowaniu członków drużyny i pozyskiwaniu ich lojalności, aby mogli przeżyć misję samobójczą. W jednym z wywiadów Hudson stwierdził: „Zabawne jest to, jak wielu ludzi twierdzi, że poza gromadzeniem załogi, stworzeniem drużyny i przygotowaniem jej do misji w grze nie ma żadnej fabuły. Tyle że jest w niej fabuła”.
W pierwszych etapach produkcji głównym celem projektantów było wyłącznie dopracowanie elementów charakterystycznych dla strzelanek – dopiero po zakończeniu prac nad nimi zaczęto pracować nad elementami RPG. Według Christiny Norman, głównej projektantki: „Chcieliśmy, żeby walka była bardziej satysfakcjonująca, co już na samym początku wymaga dopracowania broni. Mówiąc krótko, wyjęliśmy RPG ze strzelanki”. Jako że BioWare nie tworzyło wcześniej strzelanek, zespół spędził około trzech miesięcy sprawdzając, jak sprawdzi się walka, kiedy za bazę przyjmie się pierwszy "Mass Effect". Norman wyjaśniła, że twórcy chcieli, aby każda broń posiadała swoją własną osobowość, zaznaczając, że w finalnej wersji znalazło się dziewiętnaście rodzajów broni i sto osiem modyfikacji do nich. Początkowo nie planowano wprowadzać do gry ograniczonej ilości amunicji, rozwiązanie takie zastosowano jednak jako opcję do rozważenia podczas wczesnych testów. Ostatecznie deweloperzy stwierdzili, że w ich odczuciu poprawia ono wrażenia płynące z walki.
BioWare chciało stworzyć grę, która w większym stopniu polegała będzie na korzystaniu z broni i osłon terenowych oraz rozgrywce w czasie rzeczywistym. Jak wyjaśnia Norman, ciągłe pauzowanie gry w celu wybrania mocy odbijało się negatywnie na intensywności walk, dlatego deweloperzy dodali więcej możliwych do wykorzystania w czasie rzeczywistym opcji pozwalających przypisać różne umiejętności na kontrolerze. Zdecydowano się również na wprowadzenie systemu regeneracji zdrowia, aby gracze nie musieli być uzależnieni od apteczek. Norman zaznaczyła, że celem twórców nie było całkowite uproszczenie elementów RPG, a jedynie uczynienie ich bardziej przystępnymi. Jak wyjaśniła, pierwsza część oferowała „zbyt wiele umiejętności awansu, które nie zostały odpowiednio opisane, dlatego nie do końca wiadomo było, jaki będą miały wpływ na grę. W "Mass Effect 2" zmniejszyliśmy ilość umiejętności, ale zostały one lepiej opisane”. Zamierzeniem deweloperów było stworzenie całkowicie odmiennego stylu gry dla każdej klasy, „nawet jeśli miałoby oznaczać to częściowe ograniczenie wyborów”. We wczesnej wersji mocny można było używać po sobie, co zdaniem twórców „było głupie i zbytnio ułatwiało grę”, dlatego ich użycie zbalansowano poprzez ujednolicony czas ładowania.
Jednym z najbardziej krytykowanych elementów "Mass Effect" – tak przez graczy, jak i recenzentów – był ekwipunek, dlatego jednym z głównych zmartwień podczas prac nad drugą częścią było jego poprawienie. W założeniach ekwipunek miał być wygodny w użyciu, a jednocześnie być dostępny dla wielu postaci. W tym celu Norman przejrzała systemy ekwipunku stosowane w różnych grach RPG, jednak żaden z nich nie zdałby egzaminu w przypadku tylu postaci. Ostatecznie deweloperzy zdecydowali się na wprowadzenie zunifikowanego systemu, w którym postać może korzystać z broni bez konieczności zabierania jej komuś innemu. Jak wyjaśnia Norman, ekwipunek w "Mass Effect 2" jest „tak prosty, że dla niektórych nie jest to nawet system ekwipunku”. W celu ułatwienia graczom zadania oceny, jakie zagrożenie stanowi nowy przeciwnik, wprowadzony został system różnych pasków zdrowia, pozwalających ocenić mocne i słabe strony wrogów. W trakcie dewelopingu ośmiokrotnie zmieniano HUD.
W marcu 2009 roku w studiu Electronic Arts w Montrealu nad grą zaczął pracować nowy zespół deweloperów, składający się z około trzydziestu osób, spośród których część pracowała nad pierwszą częścią. W nagraniach dialogów wzięło udział 90 aktorów (w polskiej wersji 75), podkładających głosy pod 546 postaci, wypowiadających ponad 25 tysięcy linii dialogowych. Nagrania dialogów do drugiej części zajęły dwukrotnie więcej czasu niż do "Mass Effect". Według Hudsona, znaczący negatywny wpływ na produkcję gry miały dwa czynniki. Pierwszym z nich był trwający od 2007 roku kryzys finansowy, który przyczynił się do zmniejszenia budżetu, deweloperzy postawili sobie jednak za cel zrealizować wszystkie zamierzone cele. Kolejnym była epidemia wirusa H1N1 w 2009 roku, w wyniku której w ostatnich miesiącach prac nad grą wielu członków zespołu było chorych. Mimo tych czynników, Hudson ocenił produkcję gry pozytywnie – „na czas, nie przekroczyliśmy budżetu, osiągnęliśmy zamierzone cele”.
W ostatnich miesiącach produkcji, podobnie jak w przypadku prac nad pierwszą częścią, specjalny zespół BioWare pracował nad dostosowaniem animacji ust do lokalnych wersji dubbingowych – polskiej, włoskiej, hiszpańskiej, niemieckiej i francuskiej.
Wersje na komputery osobiste i Xboksa 360 powstawały w tym samym czasie. Według Grega Zeschuka, byłego wiceprezesa BioWare, „nasza filozofia zakłada dopieścić każdą wersję, żeby gracze mieli inny punkt wyjścia, inny interfejs, inne sterowanie, ale wszystko działa dobrze”. Wydana rok później wersja przeznaczona na konsolę PlayStation 3 używa zmodyfikowanego silnika Unreal Engine 3, który wykorzystany został również do stworzenia "Mass Effect 3" na wszystkich platformach. W wersji na konsolę Sony nieznacznie poprawiono modele postaci. Sterowanie zostało dostosowane do kontrolera PlayStation 3, dodano jednak możliwość przełączenia się na obłożenie przycisków z kontrolera Xboksa 360.
Marketing i sprzedaż.
Pierwsza oficjalna zapowiedź "Mass Effect 2" miała miejsce 17 marca 2009 roku podczas Game Developers Conference, gdzie zaprezentowano "teaser trailer" informujący, że Shepard „zginie w akcji”. Zapowiedź potwierdziła również, że gra zostanie wydana zarówno na komputery osobiste, jak i Xboksa 360. W czerwcu 2009 roku "Mass Effect 2" zaprezentowany został na Electronic Entertainment Expo, podczas którego przedstawiono nowe funkcje i grywalną wersję demonstracyjną, która potwierdziła, że Shepard będzie grywalną postacią, może jednak zginąć w finale gry. Premiera zapowiedziana została na 16 października 2009 roku. W przypadku zamówienia gry u określonych sprzedawców, gracze mogli otrzymać unikalne przedmioty, takie jak bronie i pancerze. Dodatkowe elementy wyposażenia można było otrzymać również dzięki kodom ze specjalnie oznaczonych produktów marki Dr Pepper (jeden z trzech unikalnych hełmów) i zarejestrowaniu kopii " (unikalny pancerz). Na kilka miesięcy przed premierą BioWare rozpoczęło udostępnianie w Internecie zwiastunów prezentujących umiejętności poszczególnych klas, których narratorem była Norman.
W Ameryce Północnej gra trafiła do sprzedaży 26 stycznia 2010 (w Europie trzy dni później) w wielu wydaniach. Obok standardowego wydania, dostępne było również wydanie kolekcjonerskie i cyfrowa edycja specjalna. Wersja kolekcjonerska wydana została w innym opakowaniu, zawierającym steelbook, artbook, dodatkową zawartość do gry, płytę DVD z materiałami z produkcji i pierwszy numer komiksu ". W ciągu pierwszego tygodnia na całym świecie do sprzedawców trafiły ponad dwa miliony egzemplarzy gry. Chociaż "Mass Effect 2" wydany został pod koniec miesiąca, z wynikiem 572,1000 sprzedanych egzemplarzy był drugą najlepiej sprzedającą się grą stycznia, wyprzedzoną jedynie przez "New Super Mario Bros. Wii".
17 sierpnia 2010 roku BioWare zapowiedziało, że w produkcji znajduje się wersja gry przeznaczona na konsolę PlayStation 3. Do sprzedaży trafiła ona 18 stycznia 2011 roku w Ameryce Północnej, a 21 stycznia 2011 w Europie. W przeciwieństwie do wersji na komputery osobiste i Xboksa 360, wydanych na dwóch płytach DVD, wersja na konsolę Microsoftu wydana została na płycie Blu-ray. 10% wszystkich egzemplarzy gry sprzedanych na PlayStation 3 pobrana została z PlayStation Network. W kwietniu 2011 roku poinformowano, że obie części na całym świecie rozeszły się w ponad siedmiu milionach kopii. W 2012 roku na komputery osobiste, Xboksa 360 i PlayStation 3 wydano "Mass Effect Trilogy" – kompilację zawierającą wszystkie trzy części trylogii wraz z wybranymi dodatkami.
Do każdego nowego egzemplarza gry dołączana była karta z jednorazowym kodem pozwalającym aktywować usługę Sieci Cerberusa, z której można było pobierać dodatkową zawartość. Gracze, którzy nabyli używany egzemplarz gry, chcąc korzystać z Sieci Cerberusa musieli osobno nabyć kod do usługi. Ograniczenie takie wprowadzone zostało przez wydawcę w celu walki z rynkiem używanych gier, ponieważ firmy takie jak GameStop pozwalały na odsprzedanie używanych egzemplarzy, które następnie z małą zniżką sprzedawane były kolejnemu nabywcy – pieniądze ze sprzedaży używanego egzemplarza trafiały na konto sklepu, jednak wydawca nie miał z nich żadnego zysku. Fernando Melo, dyrektor ds. sieciowych BioWare, wyjawił, że 11% wszystkich dodatków do "Mass Effect 2" pobranych zostało z Sieci Cerberusa. Taka polityka spotkała się z niezadowoleniem części społeczności fanowskiej uważającej, że zawartość do pobrania sprzedawana jest po zawyżonych cenach, a praktyki takie tylko zachęcają deweloperów do wycinania zawartości z kolejnych gier i sprzedawania ich w formie dodatków.
Błędy techniczne.
Niedługo po premierze gry okazało się, że użyta w niej czcionka została sformatowana w sposób, który utrudniał jej odczytanie na telewizorach standardowej rozdzielczości. Przedstawiciele BioWare odpowiedzieli, że był to „wybór projektantów, a nie błąd”. Mark Barlet, przewodniczący The AbleGamers Foundation walczącej o to, aby gry komputerowe były bardziej przystępne dla niepełnosprawnych stwierdził, że „nie tylko rozmiar czcionki w "Mass Effect 2" stanowi problem, jest nim również kolor tekstu”. Po przeanalizowaniu kolejnych skarg, BioWare wydało oświadczenie, wedle którego „na niektórych telewizorach standardowej rozdzielczości mniejszy tekst w "Mass Effect 2" może być trudny do przeczytania”, stwierdzając, że studio nie było w stanie rozwiązać problemu w formie aktualizacji. Zapewniono jednak, że zostanie to wzięte pod uwagę podczas produkcji kolejnych gier studia.
Wśród innych problemów technicznych znalazły się awarie, tymczasowe zawieszanie się programu i długie czasy wczytywania lokacji na jednordzeniowych komputerach, zostały one jednak rozwiązane dzięki stosownej łatce. Wydana została również druga łatka, zmniejszający czas potrzebny do zdobycia ulepszeń, naprawiająca sporadyczne problemy z wczytywaniem i zapisywaniem gry oraz inne pomniejsze błędy. 21 lutego 2011 roku wydana została łatka poprawiająca błędy występujące na konsoli PlayStation 3, w tym m.in. uszkadzanie plików zapisu po nieoczekiwanych awariach gry, błędy w systemie walki oraz zawieszenia.
Zawartość do pobrania.
W okresie od stycznia 2010 do maja 2011 roku gra wspierana była zestawami zawartości do pobrania – od dodatkowych strojów dla postaci, po nowe misje fabularne. Do najważniejszych dodatków należą "Lair of the Shadow Broker" i "Arrival", mające duże znaczenie dla fabuły całej trylogii. W "Lair of the Shadow Broker" Shepard pomaga Liarze T’Soni, byłemu członkowi swojej drużyny, znaleźć informacje o Handlarzu Cieni, zajmującym się sprzedażą informacji. W "Arrival" bohater bada dowody nt. inwazji Żniwiarzy, co stanowi wstęp do fabuły "Mass Effect 3". Wśród innych dodatków rozwijających fabułę znajdują się "Zaeed: Cena zemsty", "Kasumi: Skradzione wspomnienia" i "Nadzorca", dodające pięć nowych misji.
W przeciwieństwie do wydań na komputery osobiste i Xboksa 360, podstawowe wydanie gry na PlayStation 3 zawiera "Nadzorcę", "Skradzione wspomnienia", "Cenę zemsty" i "Lair of the Shadow Broker". Ponieważ pierwsza część nie została wydana na konsolę Sony, z myślą o jej posiadaczach BioWare wydało również interaktywny komiks "Mass Effect: Geneza", streszczający wydarzenia z "Mass Effect" i pozwalający dokonać najważniejszych wyborów, na podstawie których generowany był zapis gry. 17 maja 2011 roku "Geneza" została wydana również na komputerach osobistych i Xboksie 360, jednak w formie płatnego dodatku. Zawartość do pobrania do "Mass Effect 2" została pozytywnie oceniona przez krytyków, zaś niektóre dodatki nominowane zostały w kategorii „Najlepsze DLC” do Spike Video Game Awards.
DLC w Polsce.
W lipcu 2010 roku koncern Electronic Arts poinformował, że dodatek "Lair of Shadow Broker" nie będzie dostępny w Polsce, Czechach, na Słowacji oraz na Węgrzech. Brak wsparcia dla DLC uzasadniony został lakoniczną informacją o „problemach technicznych”. Dodatek niedostępny jest dla posiadaczy polskich wersji przeznaczonych na Xboksa 360, aczkolwiek gracze pecetowi mogą go pobrać po ustawieniu w serwisie społecznościowym EA angielskiego interfejsu. 2 listopada 2010 roku wydany został fanowski patch, umożliwiający instalację dodatku na polską wersję językową oraz oferujący polskie napisy.
Dnia 19 marca 2011 roku Electronic Arts poinformowało, że aby zagrać w dodatek "Arrival", posiadacze PC będą musieli pobrać anglojęzyczne wydanie "Mass Effect 2" za darmo z EA Store, ponieważ DLC nie jest kompatybilne z polską wersją gry. Właściciele gry w wersji na PlayStation 3, wydanej w Polsce w wersji angielskiej, bez problemu ściągną DLC, które jest kompatybilne z edycją gry dostępną na polskim rynku. Wersja dodatku dostępna na Xbox Live nie jest kompatybilna z polską wersją na konsolę Microsoftu. 15 maja 2011 roku wydany został fanowski patch, umożliwiający instalację dodatku na polską wersję językową oraz oferujący polskie napisy.
"Genesis", interaktywny komiks przybliżający wydarzenia z pierwszej części gry, nie jest kompatybilny z polską wersją.
Kontynuacja.
Seria "Mass Effect" od samego początku planowana była jako trylogia. Prace nad "Mass Effect 3" rozpoczęły się niedługo po premierze drugiej części. Gra wydana została 6 marca 2012 roku na komputery osobiste, Xboksa 360 i PlayStation 3, z kolei 18 listopada pojawiła się wersja na konsolę Wii U. Akcja gry rozpoczyna się na Ziemi, kiedy komandor Shepard odbywa karę uziemienia za zniszczenie rodzinnego układu batarian w dodatku "Arrival". Wpływ na rozwój fabuły mają decyzje podjęte przez gracza w "Mass Effect" i "Mass Effect 2", jeśli jednak Shepard zginął w finale drugiej części, niemożliwe jest zaimportowanie postaci do "Mass Effect 3". BioWare oświadczyło, że gra kończy historię Sheparda, a kolejne odsłony serii osadzone będą w innych realiach. W przeciwieństwie do poprzednich części, w "Mass Effect 3" dostępny jest również sieciowy tryb kooperacji. Gra spotkała się z pozytywnym odbiorem recenzentów, wzbudziła spore kontrowersje wśród fanów.
Ścieżka dźwiękowa.
Ścieżka dźwiękowa do gry, "Mass Effect 2: Original Videogame Score", skomponowana została przez Jacka Walla, Sama Hulicka, Davida Katesa i Jimmy’ego Hinsona. Wydana została 19 stycznia 2010 roku nakładem wydawnictwa Electronic Arts. Składa się na nią trzydzieści siedem utworów zamieszczonych na dwóch płytach CD.
Dubbing.
Lista aktorów podkładających głosy:
Polska wersja dubbingowa spotkała się z mieszanym przyjęciem. Recenzenci i gracze chwalili dobrze dobrane i odegrane postaci drugoplanowe, z ich uznaniem nie spotkali się jednak Łukasz Nowicki i Agnieszka Kunikowska udzielający głosu Shepardowi. W plebiscycie Decybele 2010 zorganizowanym przez serwis DubScore.pl, polska wersja zdobyła dwa wyróżnienia redakcji – najlepsza żeńska rola drugoplanowa dla Sonii Bohosiewicz (Jack) i najlepsza postać nieludzka dla Zbigniewa Suszyńskiego (Mordin Solus) – oraz dwa wyróżnienia czytelników – najlepsza żeńska rola drugoplanowa (Bohosiewicz) i najlepsza męska rola drugoplanowa dla Mirosława Zbrojewicza (Człowiek Iluzja).

</doc>
<doc id="1568425" url="https://pl.wikipedia.org/wiki?curid=1568425" title="Janusz Połom">
Janusz Połom

Janusz Połom (ur. 16 października 1950 w Toruniu, zm. 23 października 2020 w Olsztynie) – polski operator filmowy, reżyser, fotografik, poeta, wykładowca na polskich i zagranicznych uczelniach oraz były dziekan w łódzkiej Szkole Filmowej.
W 1975 roku ukończył łódzką Szkołę Filmową, a w 1977 roku obronił dyplom. W latach 1974–1986 był wykładowcą, a w latach 1981–1984 dziekanem Wydziału Operatorskiego i Realizacji Telewizyjnej tejże uczelni. Po wyjeździe do Meksyku w 1984 roku pracował w stołecznej Narodowej Szkole Filmowej. Od 1986 roku przebywał w Kanadzie, gdzie wykładał fotografię filmową na Université du Québec w Montrealu (UQÀM). Po powrocie do Polski w 2001 roku zamieszkał w rodzinnej posiadłości w Unieszewie. Następnie obronił doktorat w łódzkiej Szkole Filmowej oraz podjął pracę jako adiunkt na Wydziale Sztuki Uniwersytetu Warmińsko-Mazurskiego. Uczył fotografii i multimediów.
W latach 1971–1976 należał do Warsztatu Formy Filmowej, grupy artystycznej działającej przy łódzkiej Szkole Filmowej. W czasie swojej pracy twórczej zajmował się m.in. fotografią, pisaniem scenariuszy filmowych, poezją. Fotografie swojego autorstwa pokazywał w czasie wernisaży w Polsce, Kanadzie, Francji oraz Meksyku. W 1981 roku uczestniczył w prestiżowym francuskim festiwalu artystycznym Biennale de Paris. Dwa lata później, także we Francji, jego prace pokazane zostały na wystawie polskiej sztuki XX wieku "Presences Polonaises" w Centre Georges Pompidou w Paryżu. Za swoje filmowe dokonania wielokrotnie nagradzany był na prestiżowych festiwalach.
Jego prace znajdują się m.in. w Muzeum Sztuki w Łodzi, National Gallery w Ottawie, Muzeum im. Octavio Paz'a "Centro Nacional de las Artes" w Meksyku.
Pochowany w Śliwicach.

</doc>
<doc id="1568427" url="https://pl.wikipedia.org/wiki?curid=1568427" title="Adam Czarliński">
Adam Czarliński



</doc>
<doc id="1568428" url="https://pl.wikipedia.org/wiki?curid=1568428" title="Kultura ceramiki wielowałeczkowej">
Kultura ceramiki wielowałeczkowej

Kultura ceramiki wielowałeczkowej – kultura archeologiczna wczesnej epoki brązu. Jej nazwa pochodzi od nalepianych na naczynia wałków-listewek.
Geneza.
Kultura ta ukształtowała się w wyniku presji jakie wywierała kultura Sintašta-Arkaim na obszary europejskiego lasostepu znajdujące się dotąd w środowisku kultury grobów katakumbowych. W wyniku owej presji wykształciła się warstwa arystokracji plemiennej, używającej lekkich wozów o zaprzęgu konnym. 
Chronologia i obszar występowania.
Kultura ceramiki wielowałeczkowej przypada według lat kalibrowanych na okres 2100/2000–1750 p.n.e. Zajmowała ona tereny leśno-stepowe położone pomiędzy Donem a Prutem. Najwięcej stanowisk odkryto jednak na obszarze środkowego i dolnego dorzecza Dniepru, a także na Półwyspie Kerczeńskim. Znane jest także pojedyncze odkrycie grobu ciałopalnego wyposażonego w naczynie charakterystyczne dla omawianej jednostki taksonomicznej w południowo-wschodniej Białorusi.
Gospodarka.
Gospodarka początkowo była oparta na hodowli w typie pasterskim, jednak z czasem coraz większego znaczenia nabierało rolnictwo, a ponadto rozwinięte było także rybołówstwo. Wśród hodowanych zwierząt najwięcej było bydła rogatego, następnie owiec lub kóz, mniej zaś świń. Dużą rolę odgrywały również konie, których używano w zaprzęgach, a także do jazdy wierzchem. Na stanowiskach archeologicznych tej kultury znajdowano również sporo kości psów.
Osadnictwo i budownictwo.
Kultura ceramiki wielowałeczkowej znana jest głównie z osiedli. Charakterystyczne są wschodnie typy budownictwa, a bardzo duży wpływ na nie miała kultura Sintašta-Arkaim. Osady tej kultury były wykorzystywane przez stosunkowo krótki czas, chociaż w późniejszym okresie nastąpiła stabilizacja osadnictwa. Silnie umocnione grody obronne-twierdze odkryte zostały na stanowiskach w miejscowościach Livencovka i Karatajevo. W budownictwie występują jamy ziemiankowe oraz domy naziemne ze ścianami wylepionymi gliną.
Obrządek pogrzebowy.
Cmentarzyska kultury ceramiki wielowałeczkowej są rzadsze od osiedli. Wśród pochówków dominowały kurhany. Najczęściej wkopywano się w starsze, istniejące już kopce. Pod koniec trwania omawianej jednostki zaczęły pojawiać się także groby płaskie. Zmarłych chowano w pozycji skurczonej, zazwyczaj z ubogim wyposażeniem. W niektórych grobach występuje ochra.
Inwentarz.
Ceramika tej kultury charakteryzuje się występowaniem będących dla niej eponimem wielu równoległych poziomych wałków-listewek. Ponadto występował także ornament geometryczny oraz dołki palcowe na wałkach. Wyraźnie podkreślona była tektonika naczyń, których poszczególne części były często tworzone osobno. Charakterystyczna jest także domieszka piasku, kwarcu i muszli. 
W odlewnictwie i metalurgii charakterystyczna była typowa dla tych obszarów zależność od ośrodków północnokaukaskich. Rozwinięta była wytwórczość kamienna i krzemienna. W skład inwentarza stanowisk kultury ceramiki wielowałeczkowej wpisane są kamienne topory, krzemienne noże, skrobacze, ostrza sztyletów, groty strzał i zbrojniki do sierpów. Spotyka się także wyroby z kości i rogu, wśród nich typowe kościane pobocznice.
Zanik.
W XVIII wieku p.n.e. nastąpiła presja ugrupowań ze strefy uralsko-wołżańskiej, co doprowadziło do załamania się ośrodków północnokaukaskich i zepchnięcia w kierunku zachodnim ludności kultury ceramiki wielowałeczkowej, a to spowodowało jej kres. Nadejście nowej ludności nie było procesem pokojowym, o czym świadczą pozostałości tysięcy krzemiennych grocików w murach osad obronnych omawianej kultury. Na obszarach dotąd przez nią zajmowanych pojawiła się kultura grobów zrębowych.
Istnieją przypuszczenia iż wypierani przez ludność kultury grobów zrębowych twórcy kultury ceramiki wielowałeczkowej mogli przesunąć się na Bałkany mając wpływ na powstanie kultury mykeńskiej.

</doc>
<doc id="1568433" url="https://pl.wikipedia.org/wiki?curid=1568433" title="Kingsley Baird">
Kingsley Baird

Kingsley Baird – artysta nowozelandzki, mieszkający w Wellington. Jego głównym dziełem jest Grób nieznanego żołnierza w Wellington (ang. Tomb of the Unknown Warrior) znajdujący się w National War Memorial of New Zealand. Ponadto jest architektem jest Te Korowai Rangimarie – Cloak of Peace ulokowany w Nagasaki Peace Park.
Jego dzieła – głównie rzeźby, skupiają się na tematyce historycznej, nierzadko wspominają ważne i warte wspomnienia momenty w historii Nowej Zelandii. Jego dzieła łączą ze sobą motywy krajobrazów, instalacji, sztuki wideo i malarstwa. Jest projektantem Australia-New Zealand Memorial w stolicy Australii, Canberze.
Jest absolwentem sztuki Uniwersytetu Wiktorii w Wellington, studiował również na uniwersytecie RMIT w Melbourne. Nadal tworzy, wykłada na Massey University w Wellington.

</doc>
<doc id="1568434" url="https://pl.wikipedia.org/wiki?curid=1568434" title="Port lotniczy Owen Roberts">
Port lotniczy Owen Roberts

Port lotniczy Owen Roberts – największy port lotniczy Kajmanów, zlokalizowany na wyspie Wielki Kajman – w miejscowości George Town.

</doc>
<doc id="1568435" url="https://pl.wikipedia.org/wiki?curid=1568435" title="Plac Żołnierza Polskiego w Szczecinie">
Plac Żołnierza Polskiego w Szczecinie

Plac Żołnierza Polskiego – jeden z głównych placów Szczecina, znajdujący się na północnej granicy Starego Miasta. Plac posiada kształt wydłużonego prostokąta, do niego dochodzą aleja Papieża Jana Pawła II (dawna al. Jedności Narodowej), aleja Wyzwolenia i aleja Niepodległości, ul. Tkacka, ul. Staromłyńska, Trasa Zamkowa im. Piotra Zaremby oraz ul. Matejki (Plac Hołdu Pruskiego).
Historia.
Plac powstawał w 1725. Zabudowa placu składała się wtedy z wielu reprezentacyjnych budowli ówczesnego Szczecina, odbywały też się tu liczne parady i inne uroczystości związane z życiem miasta. Plac nosił oficjalną nazwę "Königs Platz", ale zwano go też "Białym Placem Parad" (niem. "Weiße Parade Platz"). Do 1945 na placu znajdował się pomnik dłuta Karla Hilgersa ukazujący cesarza niemieckiego Wilhelma I na koniu odsłonięty 1 listopada 1894.
W wyniku działań wojennych (II wojna światowa) część placu w 1944 zbombardowano. Zniszczeniu uległa m.in. kamienica zwana Szarym Zamkiem.
W 1959 na placu ustawiono tablicę z okazji 25-lecia powstania harcerstwa polskiego w Szczecinie.

</doc>
<doc id="1568443" url="https://pl.wikipedia.org/wiki?curid=1568443" title="Transmitter North Hessary Tor">
Transmitter North Hessary Tor

Transmitter North Hessary Tor – maszt radiowy postawiony w południowo-zachodniej części Wielkiej Brytanii w hrabstwie Devon. Ma 196,7 metra wysokości. Stoi na wzgórzu o wysokości 313,8 metra co daje sumaryczną wysokość 510,5 metra. Początkowo zbudowany był dla zapewnienia pokrycia sygnałem telewizyjnym południowo-zachodniej części półwyspu Wielkiej Brytanii. Dzisiaj główną funkcją masztu jest transmisja sygnału stacji radiowych.

</doc>
<doc id="1568445" url="https://pl.wikipedia.org/wiki?curid=1568445" title="The Worst of Jefferson Airplane">
The Worst of Jefferson Airplane

The Worst of Jefferson Airplane – jest to pierwsza kompilacja utworów zespołu rockowego Jefferson Airplane. 
Zawiera dwa utwory powszechnie uznane za hymny epoki rocka psychodelicznego ("White Rabbit" i "Somebody to Love"), służy jako przykład początkowej twórczości zespołu Jefferson Airplane.

</doc>
<doc id="1568447" url="https://pl.wikipedia.org/wiki?curid=1568447" title="Port lotniczy Clayton J. Lloyd">
Port lotniczy Clayton J. Lloyd

Port lotniczy Clayton J. Lloyd – jedyny port lotniczy Anguilli, zlokalizowany w stolicy – The Valley.

</doc>
<doc id="1568449" url="https://pl.wikipedia.org/wiki?curid=1568449" title="Anethum graveolens">
Anethum graveolens



</doc>
<doc id="1568450" url="https://pl.wikipedia.org/wiki?curid=1568450" title="Formuła Dassonville">
Formuła Dassonville

Formuła Dassonville – podstawowa zasada handlowa, wygenerowana na podstawie orzeczenia Trybunału Sprawiedliwości Wspólnot Europejskich z 1974 roku, zakazująca podejmowania przez państwo kroków mogących służyć ilościowemu ograniczaniu importu.
Sprawa Dassonville.
W 1974 roku Trybunał Sprawiedliwości Wspólnot Europejskich wydał orzeczenie w sprawie firmy Dassonville, od francuskiego pośrednika sprowadzającej z Wielkiej Brytanii szkocką whisky. Ze względu na fakt, iż firma Dassonville nie dysponowała odpowiednimi certyfikatami świadczącymi o autentyczności alkoholu, sąd belgijski wydał wyrok o łamaniu prawa przez firmę wobec niemożności potwierdzenia kraju źródłowego towaru. Trybunał Sprawiedliwości uniewinnił jednak przedsiębiorców zgodnie z sugestiami obrony, iż wymóg posiadania podobnego certyfikatu stanowi ograniczenie wolnego przepływu towarów pomiędzy państwami członkowskimi. Orzeczenie to stało się kanwą powstania jednej z najbardziej podstawowych zasad handlowych, do której swą politykę gospodarczą dostosować muszą państwa członkowskie struktur europejskich.
Założenia formuły.
Zgodnie z brzmieniem orzeczenia Trybunału niedozwolonym jest każde działanie państwa członkowskiego mogące w sposób pośredni lub bezpośredni, rzeczywiście lub nawet tylko potencjalnie ograniczać import w ujęciu ilościowym. Podobna zasada służyć ma zapobieżeniu funkcjonowania ukrytego protekcjonizmu oraz usprawnić handel wewnątrz struktur europejskich. Formuła ta dotyczy jednakże tylko i wyłącznie środków podejmowanych przez struktury państwowe.
Formuła Dassonville ma odzwierciedlenie w Traktacie ustanawiającym Wspólnotę Europejską – artykuł 28 TWE zakłada, iż "Ograniczenia ilościowe w przywozie oraz wszelkie środki o skutku równoważnym są zakazane między Państwami Członkowskimi." Wyjątkami od tego zapisu są jedynie zagadnienia dotyczące:

</doc>
<doc id="1568453" url="https://pl.wikipedia.org/wiki?curid=1568453" title="Zupa pokrzywowa">
Zupa pokrzywowa

Zupa pokrzywowa – tradycyjna zupa przygotowywana z pokrzywy. Zupę z pokrzywy spożywa się głównie wiosną i wczesnym latem, kiedy zbiera się młode pąki pokrzywy. Obecnie zupa z pokrzywy jest najczęściej spożywana w Skandynawii, Iranie, Irlandii, Europie Wschodniej i na Bałkanach, z regionalnymi różnicami w przepisach; jednak historycznie konsumpcja pokrzywy była bardziej rozpowszechniona.
Historia.
Gulasz z pokrzyw był zjadany przez mieszkańców Wielkiej Brytanii w epoce brązu, 3000 lat temu. Spożywanie młodej pokrzywy w średniowiecznej Europie było stosowane w medycynie, głównie jako środek moczopędny oraz w leczeniu bólu stawów i zapalenia stawów, cukrzycy, trądziku, niedokrwistości, kataru siennego oraz jako oczyszczacz krwi. Różne plemiona rdzennych Amerykanów od wieków używały pokrzywy, w tym Lakota używający korzenia na ból żołądka, Odżibwejowie używający duszonych liści na problemy skórne i do walki z dyzenterią, Potawatomi używali korzeni do obniżania gorączki, a Winebagowie na objawy alergii.
Wiadomo, że pokrzywa ma wysoką wartość odżywczą, zawiera wapń, magnez, żelazo oraz witaminy A i B. Od dawna jednym z łatwych sposobów spożywania pokrzywy jest zupa lub herbata, ponieważ wrząca woda zapobiega kłuciu pokrzywy.
Odmiany regionalne.
W przepisach na zupę pokrzywową istnieją różnice regionalne i kulturowe.
Skandynawia.
Finlandia.
W fińskim średniowiecznym mieście Porvoo jedną z lokalnych tradycyjnych potraw jest zupa z pokrzyw i ryb 
Szwecja.
Typowy szwedzki przepis na zupę pokrzywową (nässelsoppa) obejmuje najpierw blanszowanie pokrzyw, a następnie odcedzenie ich z płynu. Płyn jest następnie ponownie odcedzany, aby usunąć z niego brud (kawałki piasku lub żwiru). Następnie robi się zasmażkę z masła i mąki, na którą wlewa się „wodę pokrzywową” (wodę, w której blanszowano pokrzywy). Pokrzywy zaś są bardzo drobno siekane lub przecierane razem z innymi składnikami, które zazwyczaj obejmują szczypiorek (albo czosnek niedźwiedzi lub czosnek pospolity) oraz trybulę lub koper włoski. Posiekane lub zmiksowane pokrzywy i zioła są następnie wrzucane do wody pokrzywowej, doprowadzane do wrzenia, a potem gotowane na wolnym ogniu przez kilka minut. Zupa jest zwykle podawana z jajkami na twardo lub crème fraîche, a czasami z jajkami w koszulce.
Rdzenni Amerykanie.
Indiańskie składniki na zupę z pokrzywy i dyni to pokrzywy, lokalnej dyni żołędziowej, bulionu, czosnku, cebuli i oleju. Dynia jest krojona, pozbawiana ziaren i pieczona. W osobnym garnku cebulę i czosnek podsmaża się do uzyskania przezroczystości, a następnie dodaje się dynię i świeże pokrzywy (które można również wcześniej ugotować). Wszystko razem gotuje się w garnku przez 20 minut, a potem blenduje.
Iran.
Istnieje przepis na zupę pokrzywową z prowincji Mazandaran w Iranie. W skład tego przepisu wchodzą różne składniki, jednak wszystkie przepisy zawierają pokrzywę, czosnek, cebulę , ciecierzycę, kurkumę, ryż, soczewicę, warzywa, olej i pastę z granatów lub melasę z granatów. Opcjonalne składniki mogą obejmować inne rodzaje fasoli (fasola pinto, fasola fava), buraki, dynia piżmowa, inne rodzaje zieleniny (lokalne północnoirańskie zioła zolang i anarijeh , szpinak, por perski, kolendra). Woda, w której gotuje się pokrzywy do przygotowania zupy jest przechowywana i używana jako herbata do picia do celów leczniczych.
Irlandia.
Przepis na irlandzką zupę z pokrzywy zawiera pokrzywy, ziemniaki, śmietanę, por, cebulę, masło i bulion. Zazwyczaj zupa pokrzywowa w tradycyjnej irlandzkiej kulturze jest spożywana późną wiosną (kwiecień i maj) i wiąże się z oczyszczaniem krwi, redukcją wysypek, „trzymaniem reumatyzmu z dala [od człowieka]” oraz dodaje witaminy do diety.
Grecy pontyjscy.
Grecy pontyjscy robią zupę pokrzywową z porem, cebulą, kaszą bulgur, czosnkiem i ostrą papryką. W języku pontyjskim zupa nazywa się "kinteata".
Włochy.
We Włoszech zupa podawana jest najczęściej z makaronem i dodatkiem pomidora.
Europa Wschodnia.
Ukraina.
Ukraińska zupa z pokrzywy (zielony barszcz). Przepisy zawierają cebulę, marchew, ziemniaki, koperek i pokrzywę; często dodaje się kapustę w celu zwiększenia wartości odżywczej. Zupa może być wegetariańska lub gotowana z bulionem mięsnym, a zupa z ukraińskiej pokrzywy podawana jest z pokrojonym jajkiem na twardo i łyżką śmietany. Jest zwykle gotowana ze świeżą pokrzywą późną wiosną. Ukraińska zupa pokrzywowa jest odmianą zupy szczawiowej.

</doc>
<doc id="1568457" url="https://pl.wikipedia.org/wiki?curid=1568457" title="Mysz aniołek">
Mysz aniołek

Mysz aniołek (ang. "Angelmouse", 1999-2000) – brytyjski serial animowany. Od 10 lutego 2009 roku emitowany był w Polsce na kanale MiniMini.
Opis fabuły.
Mała myszka aniołek została wysłana na ziemię, aby nieść pomoc wszystkim potrzebującym. Mieszka razem z grupą przyjaciół: Dziobakiem, Kurczakiem, Królikiem, Petunią, Misiem, Panią Słoniową i Małą Słoninką. Wszyscy towarzyszą jej w przygodach i pomagają w trudnej, odpowiedzialnej pracy.
Wersja polska.
Opracowanie wersji polskiej: PAANFILM STUDIO WARSZAWA
Reżyseria: Ewa Złotowska
Dialogi: Anna Wichlińska-Kacprzak
Dźwięk i montaż: Michał Skarżyński
Kierownictwo produkcji: Lidia Masiak
Śpiewał: Wojciech Paszkowski
Wystąpili:
i inni
Lektor: Mirosław Utta

</doc>
<doc id="1568461" url="https://pl.wikipedia.org/wiki?curid=1568461" title="Subwersja (gender)">
Subwersja (gender)

Subwersja (ang. subversion) – w studiach genderowo-queerowych: zachowanie lub postawa, która przeczy normatywnym zapatrywaniom na płeć, role płciowe i seksualność.
Pionierka teorii odmienności, Judith Butler, zdefiniowała subwersję jako "cytowanie języka wbrew jego pierwotnej wersji". "Język", w tym znaczeniu, jest synonimem zakodowanych kulturowo przekonań, natomiast "cytowanie" to odwoływanie się do nich. Według badaczki, wszystkie kategorie tożsamościowe związane z genderem są wtórne względem naszych działań, postaw, oczekiwań. Wprowadzając pojęcie performatywności płci, pokazuje, że ich pierwotność i naturalność jest iluzją i że są one nieustannie konstruowane podczas ich powtarzania i podporządkowywania się im.
Subwersja, wykorzystując mechanizm konstrukcji genderu, wprowadza do kultury nowe wątki, tworząc alternatywne kategorie tożsamościowe (zob. proliferacja (gender)), jednocześnie dekonstruując i denaturalizując zastane, opresywne kategorie. Ich opresywność polega zarówno na androcentryzmie wynikającym z dwubiegunowości i hierarchiczności rodzajów (uderzającym w kobiety) jak i na homofobii, wiążącej się z deprecjacją homoseksualizmu i heteronormatywnością (co uderza w mniejszości seksualne).
Najbardziej znanym przykładem subwersji w języku jest zmiana znaczenia angielskiego słowa "queer" (z ang. "dziwak", "odmieniec"), które było obelgą stosowaną przez homofobów. W latach 90. XX w. stało się samookreśleniem mniejszości seksualnych oraz wszystkich innych osób, które odmawiają reprodukcji opresywnej normatywności. Jednocześnie, słowa "queer" zaczęli używać także działacze na rzecz LGBT, naukowcy, filozofowie i teoretycy kultury. Reinterpretacja jego znaczenia spowodowała, że przestało być ono obelgą, konstruując afirmatywną kategorię tożsamościową. 
W sferze zachowań subwersja uwidacznia się np. w przedstawieniach drag queens i drag kings, którzy, występując w przebraniach niezgodnych z ich płcią biologiczną, jednocześnie demaskują i podważają mechanizmy płci kulturowej, ukazując, że to, co powszechnie uznawane jest za naturalne, jest tylko wcześniej wytworzoną i znaturalizowaną norma społeczną. W gender subwersja służy do ukazania, iż antagoniczne wzorce płciowe są wytworem kultury, a więc – jak twierdzi Butler – np. "słowa "mężczyzna" i "męskie" mogą równie dobrze oznaczać ciało kobiety jak i mężczyzny – i na odwrót". Zdemaskowanie poprzez subwersję faktu, że normy te są tylko konstrukcją kulturową, miałoby pozwolić uwolnić się od narzucanego przez nie dychotomicznego podziału płci, nieodpowiedniego, gdyż ideały płciowe są tylko ideałami, więc nikt nie jest w stanie ich wiernie powtórzyć.

</doc>
<doc id="1568462" url="https://pl.wikipedia.org/wiki?curid=1568462" title="Port lotniczy John A. Osborne">
Port lotniczy John A. Osborne

Port lotniczy John A. Osborne – jedyny port lotniczy Montserratu – brytyjskiej posiadłości na Karaibach.

</doc>
<doc id="1568472" url="https://pl.wikipedia.org/wiki?curid=1568472" title="Park legnicki">
Park legnicki



</doc>
<doc id="1568476" url="https://pl.wikipedia.org/wiki?curid=1568476" title="Port lotniczy JAGS McCartney">
Port lotniczy JAGS McCartney

Port lotniczy JAGS McCartney – największy port lotniczy Turks i Caicos, zlokalizowany na wyspie Wielki Turk w miejscowości Cockburn Town.

</doc>
<doc id="1568489" url="https://pl.wikipedia.org/wiki?curid=1568489" title="Dojrzała osobowość">
Dojrzała osobowość

Dojrzałość – w odniesieniu do psychiki, rozumiana jest jako etap ukształtowania osobowości człowieka, a więc właściwego dla niego zespołu cech psychicznych, świadczących o jego indywidualności, która pozwala na formułowanie sądów i podejmowanie decyzji.
Dojrzała osobowość jest pojęciem z dziedziny psychologii humanistycznej i dotyczy harmonii psychicznej człowieka z samym sobą i jego otoczeniem. Twórcą hasła jest Gordon Allport.
Na dojrzałą osobowość składa się:

</doc>
<doc id="1568491" url="https://pl.wikipedia.org/wiki?curid=1568491" title="Filipczański Wierch">
Filipczański Wierch

Filipczański Wierch – szczyt reglowy w polskich Tatrach Wysokich.
Wznosi się na wysokość 1223 m n.p.m. i stanowi zakończenie grzbietu biegnącego na północny wschód z Zadniej Kopy Sołtysiej (1420 m) w grupie Kop Sołtysich. Jest od niej oddzielony szerokim siodłem Przysłopu Filipczańskiego, poniżej którego grzbiet rozdziela się na dwa. W zachodnim ramieniu za Niżnią Filipczańską Przełęczą (1199 m) znajduje się Filipczański Wierch, natomiast w północno-zachodnim – Łężny Wierch. Zalesiony masyw Filipczańskiego Wierchu wypiętrza się nad doliną Filipką, rozdzielając jej główną część od lewobocznego odgałęzienia – Żlebu za Skałką.
Spod wierzchołka opada na południe kilkudziesięciometrowej wysokości dolomitowa ściana skalna, a w pobliżu znajduje się siedem jaskiń, m.in. Grota Filipczańska nad Mostkiem, Szczelina za Paśnikiem, Jaskinia Filipczańska Niżnia i Grota Filipczańska Wyżnia. Szczyt nie jest udostępniony dla turystów, jego jasne urwiska górujące nad doliną Filipką można jednak obserwować np. z pobliskiej Rusinowej Polany, przez którą prowadzi zielony szlak turystyczny z Wierchporońca do schroniska „Murowaniec”.

</doc>
<doc id="1568492" url="https://pl.wikipedia.org/wiki?curid=1568492" title="Long John Silver">
Long John Silver

Long John Silver – jest to ostatni album studyjny zespołu rockowego Jefferson Airplane, aż do 1989 roku. Został nagrany w 1972 r.

</doc>
<doc id="1568494" url="https://pl.wikipedia.org/wiki?curid=1568494" title="Monofunduszowość">
Monofunduszowość

Monofunduszowość – jedna z zasad w zakresie finansowania programów operacyjnych Unii Europejskiej. Zgodnie z jej założeniami jeden określony program operacyjny musi być finansowany przy pomocy środków z jednego tylko funduszu strukturalnego. Zasada ta obowiązuje na mocy Rozporządzenia Rady (WE) nr 1083/2006 z dnia 11 lipca 2006 r., w którym dokonano rewizji trybu korzystania ze wsparcia Europejskiego Funduszu Rozwoju Regionalnego, Funduszu Spójności i Europejskiego Funduszu Społecznego.
Zasada monofunduszowości charakteryzuje się jednak pewnymi odstępstwami, wśród których szczególną uwagę zwrócić należy na tzw. cross-financing.

</doc>
<doc id="1568498" url="https://pl.wikipedia.org/wiki?curid=1568498" title="Bank drzew">
Bank drzew

Bank drzew – korpus, w którym każde zdanie zostało sparsowane. Struktura zdania jest zazwyczaj reprezentowana w postaci drzewa – stąd też pochodzi nazwa. Zdania w banku powinny być autentyczne, nie zaś spreparowane sztucznie.
Banki drzew mogą być tworzone ręcznie, gdzie lingwiści oznaczają każde zdanie strukturą syntaktyczną, lub półautomatycznie, gdzie analizator składniowy oznacza każde zdanie, a lingwiści sprawdzają i ewentualnie je poprawiają. W praktyce budowa banku drzew jest zadaniem bardzo pracochłonnym i może zająć wiele lat.
Bank drzew jest językowym zasobem, który dostarcza przypisów do języka naturalnego na różnych poziomach strukturalnych: na poziomie słowa, frazy, zdania, a czasami także na poziomie struktury funkcja-argument.
Zastosowania banków drzew.
Banki drzew mogą służyć między innymi do analizy zjawisk syntaktycznych i do testowania parserów. Na jego podstawie można analizować częstość występowania różnych form gramatycznych, a także odkrywać nowe.
Można wymienić kilka różnych podejść do zastosowań banków drzew:
Mimo że twórcy większości banków drzew deklarują, że ich banki drzew będą używane do prawie wszystkich wymienionych wyżej celów, głęboka analiza pokazuje, że jest to wyjątkowo trudne, jeśli nie niemożliwe.
Polski Bank Drzew.
Obecnie polski bank drzew jest w trakcie tworzenia. Jego tworzeniem zajmuje się Instytut Podstaw Informatyki PAN. Zakończenie projektu planowane jest na 2011 rok.

</doc>
<doc id="1568502" url="https://pl.wikipedia.org/wiki?curid=1568502" title="Indyjska Organizacja Badań Kosmicznych">
Indyjska Organizacja Badań Kosmicznych

Indyjska Organizacja Badań Kosmicznych ("Bhāratīya Antariksh Anusandhān Sangaṭn"), ISRO ("Isarō") – indyjska państwowa agencja kosmiczna. Jej siedziba mieści się w Bangalore, zatrudnia ok. 20 tysięcy pracowników, z budżetem ok. 65 mld rupii indyjskich (ok. 1,3 mld USD według kursu z października 2008 roku). Zadaniem ISRO jest rozwój technologii związanych z Kosmosem oraz ich wykorzystanie do rozwoju Indii. Poza wynoszeniem satelitów indyjskich, ISRO oferuje również innym krajom swoje usługi w zakresie wynoszenia ładunków na orbitę. Wykorzystywane są do tych celów rakiety nośne: PSLV (Polar Satellite Launch Vehicle) do wynoszenia na orbity polarne oraz GSLV (Geosynchronous Satellite Launch Vehicle) do wynoszenia na orbity geostacjonarne.
Historia badań kosmosu w Indiach.
Indyjskie doświadczenia w zakresie technik rakietowych sięgają czasów starożytnych. Rakiety były wykorzystane militarnie już w 1804 roku podczas wojny przeciwko Brytyjczykom, z inspiracji Williama Congreve, wynalazcy rakiet-poprzedników współczesnych rakiet artyleryjskich. Gdy w 1947 roku Indie wyzwoliły się spod brytyjskiego zwierzchnictwa, indyjscy naukowcy i politycy mieli świadomość potencjału tkwiącego w technikach rakietowych, zarówno w zastosowaniach militarnych, jak i badawczych.
1960–1970.
Twórcą indyjskiego programu kosmicznego był Vikram Sarabhai, uważany za wizjonera nauki, jak i za bohatera narodowego. Po wysłaniu w 1957 roku przez ZSRR na orbitę wokółziemską sztucznego satelity Sputnik 1, uświadomił on sobie potencjał, jaki tkwił w sztucznych satelitach. Pierwszy indyjski premier, Jawaharlal Nehru, który w rozwoju naukowym widział ważną część przyszłości Indii, w 1961 roku podporządkował badania kosmiczne indyjskiemu Ministerstwu Energii Atomowej. Minister Homi Bhabha, twórca indyjskiego programu atomowego, utworzył w 1962 roku indyjski Narodowy Komitet ds. Badań Kosmicznych, którego przewodniczącym został właśnie Vikram Sarabhai.
Prace te kontynuował indyjski program Rohini, w ramach którego dokonywano startów rakiet sondażowych o większych rozmiarach i stopniu złożoności. Program kosmiczny został rozszerzony i umiejscowiony w odrębnym ministerstwie, oddzielonym od Ministerstwa Energii Atomowej. 15 sierpnia 1969 roku, z programu INCOSPAR realizowanego w ramach Ministerstwa Energii Atomowej utworzono Indyjską Organizację Badań Kosmicznych (ISRO), działającą pod Narodowym Komitetem ds. Badań Kosmicznych. Ostatecznie w czerwcu 1972 roku utworzono Ministerstwo ds. Kosmosu.
1970–1980.
W latach 60. Sarabhai brał udział we wczesnych pracach studyjnych prowadzonych z NASA, dotyczących możliwości zastosowania sztucznych satelitów do bezpośrednich transmisji telewizyjnych. Dostrzegając korzyści z wykorzystania satelitów, ISRO przystąpiła do zaprojektowania i wyprodukowania własnych, niewielkich rakiet nośnych zdolnych do wynoszenia obiektów na orbitę Ziemi, celem zgromadzenia odpowiednich doświadczeń przed przystąpieniem do prac nad większymi rakietami nośnymi. Bazując na wcześniejszych indyjskich doświadczeniach z silnikami rakietowymi na stałe materiały pędne, ISRO zdecydowała o budowie rakiet Satellite Launch Vehicle (SLV) wraz z odpowiednią infrastrukturą. Wzorowano się na amerykańskich, czterostopniowych rakietach Scout.
W pierwszym okresie Indie skoncentrowały się na praktycznych wykorzystaniach sztucznych satelitów, takich jak pomiary teledetekcyjne oraz łączność. Odłożono na razie załogowe programy kosmiczne czy automatyczne badania przestrzeni kosmicznej. Satelita Aryabhata został wyniesiony na orbitę w 1975 roku przez radziecką rakietę Kosmos 3M z kosmodromu Kapustin Jar.
W 1979 roku Indie rakieta SLV była gotowa do startu z nowego indyjskiego kosmodromu Satish Dhawan. Pierwsza próba startu w 1979 roku zakończyła się jednak porażką z powodu awarii drugiego stopnia. Problem ten zdołano rozwiązać do 1980 roku, kiedy rakieta SLV pomyślnie umieściła na orbicie satelitę Rohini.
1980–1990.
W ślad za sukcesem rakiety SLV, ISRO rozpoczęła prace nad konstrukcją większej rakiety nośnej, która byłaby w stanie wynosić na orbity biegunowe satelity o rozmiarach umożliwiających ich większe praktyczne zastosowania. Podjęto wkrótce prace nad nową rakieta nośną Polar Satellite Launch Vehicle (PSLV). Rakieta łączyła zalety dotychczas używanych technologii ze stałym napędem, z nowymi silnikami na napęd ciekły. Jednocześnie ISRO zdecydowała o pracach nad mniejszą rakietą Augmented Satellite Launch Vehicle (ASLV), opartą na wcześniejszej SLV, która mogłaby służyć do testowania nowych technologii rozwijanych w ramach prac nad PSLV. Pierwsze testy ASLV przeprowadzone w 1987 roku zakończyły się niepowodzeniem, podobnie jak w 1988 roku. Mimo to prace nad ASLV okazały się bardzo przydatne.
1990–2000.
Pierwszy pomyślny start rakiety nośnej ASLV odbył się w 1992 roku. Rakieta spełniła swoje zadanie. W 1993 roku miał odbyć się pierwszy start docelowej rakiety PLSV, jednak zakończył się on porażką. Pierwszy pomyślny start PSLV odbył się w 1994 roku. Odtąd rakieta nośna PSLV stała się prawdziwym koniem pociągowym indyjskiej astronautyki, umieszczając na orbitach zarówno satelity teledetekcyjne jak i komunikacyjne, tworząc największą w świecie sieć łącznościową, zarazem dostarczając cennych informacji dla indyjskiego przemysłu i rolnictwa. W późniejszym okresie rakieta była ciągle modernizowana.
Gdy Rosyjska Agencja Kosmiczna Glavkosmos zatrzymała transfer swych technologii do Indii, ISRO zrezygnowała z prac nad napędem ciekłym opartych na rosyjskich technologiach, kupując z Rosji gotowe silniki, a równocześnie podjęła własne prace nad podobnymi silnikami. Silniki te zastosowano w rakietach nośnych GSLV-II.
2000–2010.
Pierwszy start rakiety nośnej Geosynchronous Satellite Launch Vehicle (GLSV) – najpotężniejszej wówczas indyjskiej rakiety – odbył się w 2001 roku. Indyjskie silniki na napęd ciekły dla górnego stopnia GSLV przetestowano w 2007 roku. ISRO analizując efektywność rakiety GSLV dla swoich potrzeb w pierwszej dekadzie XXI w., postanowiła skonstruować nową, większą rakietę nośną Geosynchronous Satellite Launch Vehicle Mk III (GSLV-III). Koncepcja tej rakiety nie nawiązuje do poprzednich GSLV-I/II, lecz opiera się na konstrukcji z głównym stopniem na napęd ciekły oraz dwoma silnikami pomocniczymi na paliwo stałe. Przypomina pod tym względem Ariane 5 i inne współczesne rakiety. Będzie w stanie wynieść na orbitę ładunek odpowiadający masą kapsule załogowej. Pierwszy start przewidziany był na 2009 roku, jednak uległ on znacznemu opóźnieniu. Ostatecznie pierwszy suborbitalny testowy lot tej rakiety odbył się w 2014 roku, a kolejny – orbitalny – w 2017 roku.
Projekt Avatar RLV ma na celu skonstruowanie rakiety nośnej wielokrotnego użytku (reusable launch vehicle - RLV). Ma ona stanowić niskokosztowy system służący umieszczaniu na orbicie niewielkich satelitów, wykorzystywanych również komercyjnie. Zmniejszony demonstrator miał startować w 2008 roku. ISRO już obecnie ma swoje miejsce na rynku wynoszenia ładunków na orbitę. M.in. umieszczono na orbicie izraelskiego satelitę szpiegowskiego TecSAR, również izraelskiego Tauvex-II i małego indonezyjskiego CARTOSAT-2.
W listopadzie 2007 roku ISRO pomyślnie przetestowała w swoim ośrodku w Mahendragiri własny silnik na paliwo ciekłe, który będzie stosowany w górnym stopniu rakiety GSLV. Próby w locie miały odbyć się w 2008 roku.
22 października 2008 roku Indie pomyślnie wyniosły w kosmos swój pierwszy bezzałogowy próbnik Księżyca Chandrayaan-1, za pomocą rakiety PSLV. Próbnik został umieszczony na orbicie wokółksiężycowej, skąd prowadzi bardzo szczegółowe badania powierzchni Księżyca, przede wszystkim pod kątem zbadania jego zasobów. Na mocy porozumienia z NASA, w próbniku zostały zainstalowane również amerykańskie urządzenia pomiarowe.
Po roku 2010.
5 listopada 2013 roku wystartowała sonda Mars Orbiter Mission – pierwsza indyjska misja międzyplanetarna. 24 września 2014 roku osiągnęła orbitę Marsa, zaś Indie stały się pierwszym państwem w historii, które umieściło statek na orbicie Marsa w pierwszej próbie.
18 grudnia 2014 odbył się pierwszy testowy lot suborbitalny rakiety GSLV Mark III zakończony powodzeniem. Górny człon rakiety zamiast paliwa wypełniony był ciekłym azotem, natomiast ładunkiem był prototyp kapsuły załogowej (CARE), który wykonał udaną próbę ponownego wejścia w atmosferę i wodowania na powierzchni oceanu.
28 września 2015 roku na orbitę wyniesiono ASTROSAT – pierwsze indyjskie obserwatorium kosmiczne.
Pierwszy lot orbitalny GSLV Mk3 odbył się 5 czerwca 2017, rakieta wyniosła na orbitę indyjskiego satelitę telekomunikacyjnego GSAT-19E.
Zamierzenia.
ISRO planuje realizację drugiej automatycznej misji księżycowej, nazwanej Chandrayaan-2. Częścią misji ma być lądowanie na Księżycu w 2018 roku automatycznego pojazdu. W 2007 roku podpisano porozumienie w sprawie tej misji z Rosyjską Agencją Kosmiczną, według którego ISRO przejęło odpowiedzialność przede wszystkim za orbiter, zaś Roskosmos za lądownik i pojazd. Znaczne opóźnienia strony rosyjskiej doprowadziły do zerwania współpracy i podjęcia przez Indie decyzji o przeprowadzeniu misji samodzielnie.
ISRO również planuje podjęcie w przyszłej dekadzie załogowej eksploracji kosmosu. Niektóre niezbędne technologie są już rozwijane. Planowane są również badania Słońca; są już zaawansowane prace projektowe sondy Aditya do badań korony słonecznej.
ISRO będzie wynosić na orbitę europejskie i rosyjskie satelity różnych programów, m.in. Agile i GLONASS - serię satelitów nawigacyjnych. W grudniu 2005 roku, podczas dorocznego spotkania indyjsko-rosyjskiego w Moskwie, podpisano porozumienia o wspólnych pracach nad serią GLONASS-K, która będzie wynoszona indyjskimi rakietami. ISRO planuje też wyniesienie w ciągu kilku najbliższych lat obiektów RISAT, ASTROSAT, oraz serii OCEANSAT, INSAT, CARTOSAT i GSAT. Zaawansowany technologicznie satelita obserwacji Ziemi CARTOSAT-3 będzie mógł dokonywać obserwacji z rozdzielczością 0,30 m.
Misje załogowe.
Temat samodzielnego kosmicznego programu załogowego zaistniał w 2006 roku w formie propozycji zaprojektowania i wyniesienia na orbitę indyjskiego załogowego pojazdu kosmicznego - dwuosobowej kapsuły - do 2015 roku. Rakietą nośną byłby następca Geosynchronous Satellite Launch Vehicle (GSLV-Mk II). Pierwszym krokiem w tym kierunku było wyniesienie na orbitę 600-kg kapsuły Space Capsule Recovery Experiment (SRE) rakietą Polar Satellite Launch Vehicle (PSLV), i bezpieczne sprowadzenie jej na Ziemię po 12-dniowym locie. W ten sposób wykazano umiejętność opracowania materiałów żaroodpornych, niezbędnych do powrotu kapsuły na Ziemię.
ISRO planuje przeprowadzenie pierwszego lotu załogowego w 2021 roku. Wcześniej, w 2013 r. miał się odbyć lot dwóch hinduskich astronautów na rosyjskim Sojuzie, został on jednak anulowany z powodów finansowych.
Misja słoneczna "Aditya".
ISRO pracuje nad koncepcją misji Aditya. W 2008 roku ogłoszono, że misja została zaaprobowana.
Obserwacje Ziemi, projekt "Bhuvan".
ISRO zamierza w ramach tego projektu wykonać mapy całej Ziemi, które będą dostępne publicznie stanowiąc konkurencję dla Google Earth.
Kosmodromy.
ISRO obsługuje trzy kosmodromy: 
Shriharikota jest używana do startów wielostopniowych rakiet i wynoszenia satelitów. Kosmodrom dysponuje dwoma wyrzutniami, co umożliwia przeprowadzanie do sześciu startów rocznie. Pozostałe dwa kosmodromy są wykorzystywane do rakiet sondujących i małych rakiet jednostopniowych.

</doc>
<doc id="1568503" url="https://pl.wikipedia.org/wiki?curid=1568503" title="Osiedle Dąbrówki">
Osiedle Dąbrówki

Osiedle Dąbrówki w Wodzisławiu Śląskim- osiedle wybudowane na wzór osiedla we Francji, przez Spółdzielnie Mieszkaniową ROW w latach osiemdziesiątych XX wieku. Zabudowa osiedla to niskie bloki o nieregularnym kształcie pokryte czerwonym spadzistym dachem. Osiedle posiada w pełni zabezpieczone ogródki i pomieszczenia techniczne na narzędzia. Do osiedla należy także ZSB przy ul. Pszowskiej. Osiedle administracyjnie należy do dzielnicy Trzy Wzgórza.
W pobliżu osiedla znajduje się park rozrywki Trzy Wzgórza.

</doc>
<doc id="1568506" url="https://pl.wikipedia.org/wiki?curid=1568506" title="Samjama">
Samjama



</doc>
<doc id="1568509" url="https://pl.wikipedia.org/wiki?curid=1568509" title="Subwersja">
Subwersja



</doc>
<doc id="1568510" url="https://pl.wikipedia.org/wiki?curid=1568510" title="Angikuni">
Angikuni

Angikuni (Anjikuni) – jedno z kilku jezior położonych wzdłuż rzeki Kazan w północnej Kanadzie na terytorium Nunavut. Na południe od jeziora Angikuni znajduje się jezioro Ennadai, na północ jezioro Yathkyed. Jezioro leży w obszarze prekambryjskich skał wulkanicznych.
Pierwszy Europejczyk.
W 1948 roku, kanadyjski badacz Farley Mowat, podczas swojej podróży przybył na jezioro Angikuni. Tutaj, na terytorium Indian Inuit, odkrył kopiec nagrobny charakterystyczny dla regionalnej kultury. W kopcu znajdowało się drewniane pudełko z przyrządami ciesielskimi. Mowat podejrzewał, iż pierwotnym właścicielem mógł być inny badacz europejski, Samuel Hearne, który przybył tu w roku 1770. Pomnik natomiast, mógł zostać zbudowany przez Francisa Croziera w 1848 roku podczas nieudanej ekspedycji poszukującej Przejścia Północno-Zachodniego prowadzonej przez Johna Franklina.
Tajemnicze zniknięcie.
W 1930 roku reporter z The Pas (Manitoba) doniósł, iż mała wioska Inuitów, leżąca nad jeziorem zniknęła. Osada służyła myśliwym futer za bazę. Traper Joe Labelle (LaBelle) 10 stycznia 1930 roku, odwiedzając wioskę znalazł ją opuszczoną, jednakże ślady jakie zastał wskazywały, iż zniknięcie mieszkańców nastąpiło nagle. Na miejscu zastał zamarznięty pokarm nad paleniskiem, niedokończone koszule z igłami, broń myśliwską oraz siedem martwych psów. Wszystkie groby przodków plemienia zostały rozkopane, a zwłoki zniknęły. Zagadkowe zaginięcie Labelle zgłosił miejscowej policji. Poszukiwania zaginionych mieszkańców nie przyniosły sukcesu. Dwa tysiące lub 30 mieszkańców według innych źródeł, mężczyzn, kobiet i dzieci nigdy nie odnaleziono.
Po zniknięciu osady pojawiło się wiele teorii. Zwolennicy teorii UFO twierdzą, iż wioska została porwana przez przybyszów z innej planety. Według kanadyjskiej policji konnej historia zaginięcia jest nieprawdziwa, a istnienie tak dużej osady na tej szerokości geograficznej było mało prawdopodobne.

</doc>
<doc id="1568511" url="https://pl.wikipedia.org/wiki?curid=1568511" title="Klinika Psychiatrii we Wrocławiu">
Klinika Psychiatrii we Wrocławiu

Klinika psychiatryczna we Wrocławiu powstała w 1876 roku w Szpitalu Wszystkich Świętych (niem. Allerheiligen-Hospital, później Szpital Wojewódzki im. J. Babińskiego przy pl. Jana Pawła II 8), a jej kierownikiem został profesor nadzwyczajny psychiatrii Heinrich Neumann, wcześniej prymariusz oddziału psychiatrycznego. 
Następcą zmarłego w 1884 roku Neumanna był jego uczeń, Carl Wernicke. Współpracownikami Wernickego byli m.in. Karl Heilbronner i Hugo Liepmann. Za jego kadencji przeniesiono klinikę do nowego budynku. Wernicke uzasadniał potrzebę wybudowania nowej siedziby dla kliniki trzykrotnym wzrostem zachorowalności na choroby umysłowe w latach 1872-83, przy przyroście liczby mieszkańców o około 40%. Projekt szpitala przedstawił w 1881 roku ówczesny miejski radca budowlany architekt Johann Robert Mende, zmodyfikował go już w czasie realizacji jego następca Richard Plüddemann. Nowo wybudowany zakład leczniczy mieścił się na Przedmieściu Odrzańskim, przy Einbaumstrasse 25, dziś ul. Kraszewskiego 25. Budowa trwała od kwietnia 1885 do listopada 1888. W 1889 roku powstała dodatkowo poliklinika dla nerwowo chorych, odzwierciedlając przekonanie Wernickego o nierozerwalności neurologii i psychiatrii. 
Następcą Wernickego był Karl Bonhoeffer. W latach 1900-07 działalność kliniki uległa zawieszeniu, z powodu konfliktu między środowiskiem naukowym a władzami miasta. W 1904 roku Wernicke został powołany na katedrę Uniwersytetu w Halle.
W kwietniu 1907 roku Klinika Psychiatryczna została przeniesiona do nowego budynku przy Auenstrasse 42 a (ul. O. Bujwida 42) i połączona z kliniką chorób nerwowych. Bonhoeffer również traktował neurologię i psychiatrię nierozłącznie, w tradycji Griesingera i Wernickego. Kadencja Bonhoeffera trwała do 1912 roku, po Bonhoefferze katedrę objął Alois Alzheimer.
Następcą Alzheimera był od 1916 do 1921 Oswald Bumke, a po nim Robert Wollenberg (od 1921 do 1930). Kolejnymi kierownikami byli w latach 1930-38 Johannes Lange i Werner Villinger, od 1938 do 1945. 
Stary budynek w czasie wojny uległ zniszczeniu, stąd przeniesiono ją do starej siedziby przy Kraszewskiego; otwarcie nastąpiło w maju 1946. Dziś w budynku tym mieści się Katedra i Klinika Hematologii i Chorób Rozrostowych Dzieci. 
Od 1950 roku jest to Klinika Psychiatrii przy Akademii Medycznej we Wrocławiu. Pierwszym kierownikiem kliniki psychiatrycznej był Adrian Demianowski, od 1955 do 1958 Stanisław Świerczek, od 1960 Maria Demianowska, od 1964 roku Adam Bukowczyk, po nim Augustyn Wasik, Od 1991 do 2016 Andrzej Kiejna. Od 2016 kierownikiem Katedry i Kliniki Psychiatrii jest Joanna Rymaszewska.

</doc>
<doc id="1568514" url="https://pl.wikipedia.org/wiki?curid=1568514" title="Płonąca żyrafa (obraz)">
Płonąca żyrafa (obraz)

Płonąca żyrafa – obraz olejny hiszpańskiego malarza surrealisty Salvadora Dalego.
Opis obrazu.
Obraz jest niewielki, wtłoczony w ciasne ramy. Na pierwszym planie znajduje się irracjonalna postać kobiety umiejscowiona na zalanym niebieskim światłem pustkowiu. Kościste ciało oblepione cienką tkaniną wydaje się znajdować w stanie rozkładu, z jej pleców wystają dziwne maczugi o fallicznym kształcie podparte inwalidzkimi kulami. Wyciągnięte ręce o pozbawionych skóry dłoniach szukają oparcia w przestrzeni. Z ciała kobiety wystają półotwarte, puste szuflady.
Na drugim planie, w głębi pustkowia stoi inna żeńska postać zbliżona wyglądem do pierwszej. Z jej pleców również wystaje szereg tajemniczych maczug, a z głowy wyrastają jarzące się gałęzie. W prawej ręce kobieta ma czerwoną szarfę, uniesioną do góry jakby na znak zwycięstwa.
Tytułowa płonąca żyrafa stoi na dalszym planie z lewej strony, płomienie unoszące się z jej ciała rzucają długie cienie, które podkreślają niesamowitość sceny i jałowość krajobrazu. Obok obojętnej na płomienie żyrafy znajduje się jeszcze jedna niewielka postać, która podobnie jak pozostałe zdaje się nie zauważać tego, co wokół nich się dzieje.
Interpretacja.
Obraz "Płonąca żyrafa" reprezentuje typową dla surrealizmu próbę zgłębienia najciemniejszych obszarów podświadomości człowieka. Dzieło jest niejednoznaczne, a interpretacja treści może przebiegać wielowarstwowo. Przedstawione istoty ulegają procesowi destrukcji, który może oznaczać nietrwałość ludzkiego życia, fascynację śmiercią czy też typowe dla autora przekonanie, że cywilizacja ludzka osiągnęła stadium upadku i rozpadu. Demoniczne maczugi wystające z pleców żeńskich postaci podparte są inwalidzkimi kulami, które są częstym rekwizytem w twórczości artysty. Dali jako dziecko miał erotyczne fantazje związane z kulami i stanowiły one dla niego swoisty fetysz. Pozbawiony roślinności krajobraz nawiązuje do faktycznych krajobrazów północnej Hiszpanii, a wystające z ciała pierwszoplanowej postaci szuflady są oczywistym nawiązaniem do freudowskiej psychoanalizy.
Według krytyka Williama Rubina Dalí uporczywie i przesadnie doszukuje się w głębi własnej podświadomości męskich obaw przed "kastracją, impotencją, onanizmem czy nawet koprofilią". Sam twórca mówił o "upiornym seksapilu rozczłonkowanych kobiet" i widział w swoich obrazach alegorię psychoanalizy. Pisał: "z jakąż narcystyczną satysfakcją wyczuwamy niezliczone wonie, jakie wydobywają się z naszych szuflad czy tajemnych schowków", a swoją żyrafę nazwał "męskim, kosmicznym potworem apokalipsy".
Nawiązania.
W 1958 Stanisław Grochowiak w tomiku "Menuet z pogrzebaczem" wydał wiersz będący interpretacją obrazu Salvadora Dalego. Wiersz uznawany jest za czołowy utwór nurtu turpistycznego.

</doc>
<doc id="1568519" url="https://pl.wikipedia.org/wiki?curid=1568519" title="Mourad Benhamida">
Mourad Benhamida

Mourad Benhamida (ur. 18 stycznia 1986 w Villeurbanne) - francuski piłkarz pochodzenia tunezyjskiego. Występujący na pozycji obrońcy w Club Africain.
Kariera.
Szkolił się w sekcjach młodzieżowych w Olympique Lyon.
W kwietniu 2006 prezes Olympique Lyon Jean-Michel Aulas poinformował, że Benhamida podpisze roczny profesjonalny kontrakt z klubem.
Od 2007 występował w Montpellier HSC, debiutował w meczu z FC Libourne, wygranym 3-1. 17 sierpnia 2007 strzelił swoją pierwszą bramkę wobec Troyes AC, wygrywając 3:0.
W latach 2011-2012 grał w zespole Lyon Duchère.
Od 2012 jest zawodnikiem Club Africain, kontrakt podpisał na cztery lata.

</doc>
<doc id="1568520" url="https://pl.wikipedia.org/wiki?curid=1568520" title="Zdeněk Adamec">
Zdeněk Adamec

Zdeněk Adamec (ur. 9 stycznia 1956) – lekkoatleta specjalizujący się w rzucie oszczepem, który w latach 80. XX wieku reprezentował Czechosłowację.
Dwukrotnie brał udział w mistrzostwach świata – Helsinki 1983 (7. miejsce w finale z rezultatem 81,30) i Rzym 1987 (33. miejsce w kwalifikacjach z rezultatem 70,72). Wielokrotny reprezentant Czechosłowacji w meczach międzypaństwowych. Rekord życiowy: 92,94 (25 maja 1985, Praga).

</doc>
<doc id="1568521" url="https://pl.wikipedia.org/wiki?curid=1568521" title="Eugeniusz Chmielewski">
Eugeniusz Chmielewski

Eugeniusz Chmielewski (ur. 22 listopada 1930 w Grudziądzu, zm. 11 marca 2008 tamże) – technik mechanik, grudziądzki historyk-regionalista. 
Syn Juliana Chmielewskiego, bankowca i Leokadii z d. Hinz, księgowej. Ojciec, zmobilizowany w 1939 r. jako porucznik rezerwy, był więźniem obozu w Starobielsku i został zamordowany w Charkowie. 
Eugeniusz Chmielewski w 1951 ukończył Liceum Mechaniczne. W latach 1951-1955 otrzymał nakaz pracy w Fabryce Wyrobów Metalowych w Kraśniku. Po powrocie do Grudziądza, 1955-1991 był zatrudniony jako konstruktor i kierownik Pracowni Prototypowo-Badawczej w Pomorskiej Odlewni i Emalierni (POiE). 
Był członkiem zarządu Grudziądzkiego Towarzystwa Kultury (GTK), należał do rady redakcyjnej "Kalendarza Grudziądzkiego". Był też współzałożycielem (1986), sekretarzem, a następnie przewodniczącym Koła Miłośników Dziejów Grudziądza (KMDG) przy GTK, gdzie był współredaktorem biuletynu "Grudziądz", ponadto działał m.in. w PTTK. Opublikował szereg artykułów historycznych, dotyczących m.in. infrastruktury technicznej Grudziądza (w tym komunikacji miejskiej), wygłosił szereg prelekcji o tej tematyce. Był bibliofilem, kolekcjonował ekslibrisy i pamiątki historyczne związane z Grudziądzem.
Pochowany na cmentarzu przy ul. Cmentarnej.

</doc>
<doc id="1568524" url="https://pl.wikipedia.org/wiki?curid=1568524" title="Chiński daktyl">
Chiński daktyl



</doc>
<doc id="1568525" url="https://pl.wikipedia.org/wiki?curid=1568525" title="Parafia Zmartwychwstania Pańskiego w Białymstoku (rzymskokatolicka)">
Parafia Zmartwychwstania Pańskiego w Białymstoku (rzymskokatolicka)

Parafia pw. Zmartwychwstania Pańskiego w Białymstoku – rzymskokatolicka parafia należąca do dekanatu Białystok - Bacieczki, archidiecezji białostockiej, metropolii białostockiej. Siedziba parafii znajduje się na os. Wysoki Stoczek
Historia.
Parafia pod wezwaniem Zmartwychwstania Pańskiego w Białymstoku została erygowana 24 czerwca 1990 roku przez biskupa Edwarda Kisiela, administratora archidiecezji wileńskiej w Białymstoku. Proboszczem nowej parafii został mianowany ks. prał. Tadeusz Krawczenko, prokurator Archidiecezjalnego Wyższego Seminarium Duchownego w Białymstoku i budowniczy białostockiego seminarium, a uprzednio także kościoła parafialnego w Narewce. Pierwszą świątynią parafii pod wezwaniem Zmartwychwstania Pańskiego został drewniany kościół na cmentarzu św. Rocha przy ul. Antoniuk Fabryczny, który zbudowano w roku 1946, a rozbudowany w 1990 roku.
Abp Wojciech Ziemba, metropolita białostocki, swoim dekretem z 27 czerwca 2005 roku (dekret wszedł w życie 1 lipca 2005 roku) erygował nową parafię pw. Wszystkich Świętych, wyłaniając jej teren z części parafii pod wezwaniem Zmartwychwstania Pańskiego i parafii pod wezwaniem św. Kazimierza Królewicza. Pierwszym proboszczem nowej parafii został mianowany ks. prał. Tadeusz Krawczenko, natomiast proboszczem parafii pod wezwaniem Zmartwychwstania Pańskiego został ks. dr prał. Stanisław Hołodok.
Kościół parafialny.
Kościół parafialny pw. Zmartwychwstania Pańskiego zbudowano w latach 1991-1996 według projektu arch. mgr. inż. Michała Bałasza. W zamiarach ideowych nowy kościół dla tej parafii miał upamiętniać wszystkich Polaków poległych z rąk najeźdźców. Dlatego też w kościele zostali upamiętnieni trzej kapłani archidiecezji wileńskiej zamordowani przez hitlerowców, dzisiaj już błogosławieni: Władysław Maćkowiak, Stanisław Pyrtek i Mieczysław Bohatkiewicz. Jako wzór architektoniczny miała posłużyć nieistniejąca już świątynia pobazyliańska z Berezwecza (dawne województwo wileńskie, obecnie Białoruś), będąca wyśmienitym przykładem architektury z kręgu baroku wileńskiego. 
Wspólnoty parafialne.
Przy parafii swoją działalność prowadzą: Apostolstwo Dobrej Śmierci oraz Wspólnota dla Intronizacji Najświętszego Serca Pana Jezusa.

</doc>
<doc id="1568526" url="https://pl.wikipedia.org/wiki?curid=1568526" title="Hipoperfuzja">
Hipoperfuzja

Hipoperfuzja - zmniejszony przepływ krwi przez tkankę lub narząd. Może prowadzić to do upośledzenia wymiany substancji pomiędzy krwią a komórkami, w tym glukozy oraz tlenu. Niedobór tlenu jest przyczyną przejścia na metabolizm beztlenowy, prowadzący do obniżenia pH w miejscach objętych hipoperfuzją. Nasilona hipoperfuzja może prowadzić do martwicy oraz niewydolności danego narządu. W przypadku hipoperfuzji pęcherzyków płucnych zostaje utrudniona wymiana gazów oddechowych pomiędzy powietrzem oddechowym a krwią, co może być przyczyną niewydolności oddechowej.

</doc>
<doc id="1568531" url="https://pl.wikipedia.org/wiki?curid=1568531" title="Średnia skocznia narciarska">
Średnia skocznia narciarska

Średnia skocznia narciarska – skocznia narciarska, której wielkość (HS) to 50–84 metrów, natomiast punkt konstrukcyjny wynosi 45–74 metrów. Termin skocznia średnia jest niekiedy (niepoprawnie) używany zamiennie z terminem skocznia normalna.
W Polsce istnieją cztery czynne średnie skocznie narciarskie. Są to Skalite i Biła w Szczyrku, Mała Krokiew w Zakopanem oraz skocznia w Wiśle-Łabajowie.

</doc>
<doc id="1568532" url="https://pl.wikipedia.org/wiki?curid=1568532" title="Dobreprogramy.pl">
Dobreprogramy.pl



</doc>
<doc id="1568538" url="https://pl.wikipedia.org/wiki?curid=1568538" title="Znamię słupka">
Znamię słupka



</doc>
<doc id="1568542" url="https://pl.wikipedia.org/wiki?curid=1568542" title="Gothard Jan Tyzenhauz (biskup)">
Gothard Jan Tyzenhauz (biskup)

Gothard Jan Tyzenhauz lub Tyzenhaus herbu Bawół (niem. "Gotthard Johann von Tiesenhausen"; zm. 1669) – biskup rzymskokatolicki.
Życiorys.
Biskup tytularny metoneński i sufragan wileński w latach 1661-1668, biskup smoleński od 1668.

</doc>
<doc id="1568543" url="https://pl.wikipedia.org/wiki?curid=1568543" title="Cross-financing">
Cross-financing

Cross-financing – jedno z odstępstw od zasady monofunduszowości, umożliwiające tzw. elastyczne finansowanie jednofunduszowych programów operacyjnych Unii Europejskiej. 
Założenia mechanizmu.
Mechanizm "cross-financing", wprowadzony na potrzeby realizacji programów na okres 2007–2013, jest odpowiedzią na ogólną rezygnację z zasady finansowania programów operacyjnych z więcej niż jednego funduszu. Zakłada on dopuszczenie finansowania poszczególnych projektów, ich części lub grup projektów, objętych wsparciem danego funduszu, przy pomocy środków innego funduszu. Mechanizm "cross-financing" umożliwia w ten sposób bardziej płynny i naturalny podział środków służących finansowaniu europejskich programów operacyjnych. Warunkiem stosowania podobnego odstępstwa pozostaje jednak priorytetowość finansowanego zagadnienia oraz jego bezwzględny związek z projektem i powodzeniem jego realizacji. Środki "drugiego funduszu" udostępniane w ramach "cross-financing" objęte są równocześnie limitem 10% wartości dofinansowania.
Przykłady.
Do szczególnie często zaznaczanych przykładów wykorzystania mechanizmu "cross-financing" zalicza się pomoc w zakresie "Europejskiej współpracy terytorialnej", gdzie umożliwiono transfer do 15% środków finansowych jednego komponentu do innego. Podobnie, szkolenia wymagane na przykład do realizacji celów projektu inwestycyjnego dotowane są przez Europejski Fundusz Rozwoju Regionalnego, mimo iż zwykle zagadnienia te podlegają Europejskiemu Funduszowi Społecznemu.
Podobnie jak zasada monofunduszowości, regulacje dotyczące mechanizmu "cross-financing" zawarte zostały w Rozporządzeniu Rady (WE) nr 1083/2006 z dnia 11 lipca 2006 roku.

</doc>
<doc id="1568547" url="https://pl.wikipedia.org/wiki?curid=1568547" title="Karl Kuczmierczyk">
Karl Kuczmierczyk

Karl Kuczmierczyk (Kuszmierczyk) (ur. 1924, zm. ?) – zbrodniarz hitlerowski, członek załogi obozu koncentracyjnego Dachau i SS-Rottenführer.
Obywatel austriacki. W latach 1938–1939 należał do Hitlerjugend. W październiku 1942 wstąpił do Wehrmachtu., skąd we wrześniu 1944 przeniesiono go do Waffen-SS. Wówczas też rozpoczął służbę w kompleksie Dachau jako strażnik w podobozie "Kaufering", gdzie przebywał do września 1944. Następnie Kuczmierczyk był również strażnikiem kolejno w podobozach "Landshut" (do lutego 1945) i "Augsburg-Pfersee" (do kwietnia 1945). Oprócz tego eskortował więźniów w grudniu 1944 (500 więźniów przeniesiono wówczas z "Kaufering" do "Landshut") i lutym 1945 (150 więźniów przetransportowano z "Landshut" do obozu głównego Dachau).
Kuczmierczyk został osądzony za swoje zbrodnie w procesie załogi Dachau (US vs. Karl Kuczmierczyk) przez amerykański Trybunał Wojskowy w Dachau 16 maja 1947. Udowodniono mu zakatowanie na śmierć dwóch więźniów narodowości polskiej i znęcanie się nad innymi w podobozie Landshut. Oskarżonego skazano na karę śmierci przez powieszenie, którą jednak w wyniku rewizji wyroku zamieniono następnie na dożywotnie pozbawienie wolności.

</doc>
<doc id="1568549" url="https://pl.wikipedia.org/wiki?curid=1568549" title="Tetraboran sodu">
Tetraboran sodu

Tetraboran sodu, pot. boraks, – nieorganiczny związek chemiczny, sól sodowa kwasu borowego. Tworzy bezbarwne kryształy rozpuszczalne w wodzie. Powoli ogrzewany traci wodę krystaliczną, w temperaturze 300–400 °C przechodzi w sól bezwodną. Barwi płomień na zielono. Występuje w przyrodzie jako minerał boraks rodzimy () oraz częściowo odwodnione tinkalkonit i kernit.
Zastosowania.
Stosowany jako odczynnik, np. do wytwarzania pereł boraksowych, jako środek ułatwiający lutowanie.
Najważniejszym zastosowaniem przemysłowym boraksu jest produkcja szkła, szkliw, ceramiki i wełny szklanej oraz wytwarzania nadboranu sodu (), wykorzystywanego w dużych ilościach, zwłaszcza w Europie, jako wybielacz w detergentach. Ponadto jest stosowany m.in. jako topnik do spawania i lutowania oraz składnik nawozów. W gospodarstwach domowych jest wykorzystywany np. do zwalczania insektów, środek czyszczący, dezynfekujący i odwaniający.
Sproszkowanego boraksu używa się również w taksydermii poprzez wcieranie go w skórę i kości wypychanego zwierzęcia celem zakonserwowania ich. W przeciwieństwie do arszeniku, używanego niegdyś do konserwacji wypchanych zwierząt, boraks nie jest drażniący dla skóry.

</doc>
<doc id="1568552" url="https://pl.wikipedia.org/wiki?curid=1568552" title="Wielki krążownik">
Wielki krążownik

Wielki krążownik (krążownik najcięższy) – nieliczna klasa ciężkich okrętów artyleryjskich, o wielkości pośredniej pomiędzy krążownikami a pancernikami. Podczas I wojny światowej należały do niej tylko brytyjskie okręty typu "Courageous". Mimo prowadzenia prac projektowych w różnych państwach, jedynymi późniejszymi tak klasyfikowanymi okrętami były dwie amerykańskie jednostki typu "Alaska" z okresu II wojny światowej.
Klasa wielkich krążowników była nietypowa i nieliczna. Pierwszymi i przez dłuższy czas jedynymi okrętami tego rodzaju były brytyjskie krążowniki typu "Courageous", powstałe podczas I wojny światowej do zwalczania lekkich krążowników i wspierania planowanego desantu na Bałtyku. Klasyfikowano je jako "wielkie krążowniki lekkie" (ang. "large light cruiser"), chociaż od ówczesnych krążowników lekkich były ponad trzykrotnie większe. Były tylko nieco mniejsze i słabsze od istniejącej wówczas klasy krążowników liniowych. Jednostki te okazały się jednak nieudane i przebudowano je następnie na lotniskowce.
Dopiero w drugiej połowie lat 30. XX wieku rozpoczęto ponownie na świecie prace koncepcyjne nad okrętami pośredniej wielkości między pancernikami a krążownikami. Stanowiły one nawiązanie do koncepcji nieistniejących już jako odrębna klasa krążowników liniowych – okrętów silniejszych od krążowników, a słabszych, lecz szybszych od pancerników. Część autorów nazywa wręcz wielkie krążowniki krążownikami liniowymi, lecz mimo podobieństw, przede wszystkim inna była ich rola. W odróżnieniu od krążowników liniowych, przeznaczeniem nowych wielkich krążowników było zwalczanie krążowników ciężkich i ewentualnie podobnych sobie okrętów, natomiast nie miały one w założeniu ścierać się z pancernikami. Krążowniki liniowe miały natomiast działać wespół z pancernikami w składzie floty liniowej, jako jej szybsze skrzydło (aczkolwiek I wojna światowa wykazała ich zbyt małą odporność do tej roli).
Obie klasy – wielkich krążowników i krążowników liniowych, miały podobną wielkość i uzbrojenie, a ich wspólną cechą było względnie słabe opancerzenie, nie chroniące przed artylerią pancerników, a nawet okrętów swojej klasy. O ile jednak krążowniki liniowe nie odbiegały wielkością od współczesnych im pancerników i miały jedynie nieco słabsze uzbrojenie, to wielkie krążowniki były już znacząco mniejsze od nowo projektowanych pancerników, a uzbrojenie większości projektów było znacznie słabsze od pancerników.
Budowa wielkich krążowników na świecie.
Jedynymi zbudowanymi nowymi wielkimi krążownikami okazały się dwie amerykańskie jednostki typu "Alaska", które wodowano w 1941 i weszły do służby w 1944. Okręty te miały wyporność standardową 29 800 t., uzbrojenie główne z 9 dział kalibru 305 mm, prędkość 33 węzły i opancerzenie burt do 229 mm. W USA dla celów ich klasyfikacji wprowadzono nową klasę wielkich krążowników (ang. "large cruisers"). Z budowy dalszych czterech zaplanowanych jednostek zrezygnowano, z czego tylko jedna została rozpoczęta.
Drugim i ostatnim państwem, które rozpoczęło budowę wielkich krążowników, był ZSRR. W 1939 rozpoczęto tam budowę dwóch okrętów projektu 69 "Kronsztad" – "Kronsztad" i "Sewastopol", których jednak nie ukończono, ani nie wodowano z powodu wybuchu wojny. Według pierwotnych planów miały mieć wyporność standardową 35 200 t, uzbrojenie w 9 dział 305 mm, pancerz burtowy do 230 mm i prędkość 33 w. Jako ich potencjalnych przeciwników rozpatrywano także niemieckie szybkie pancerniki typu "Scharnhorst" i francuskie "Dunkerque". Według ostatecznego projektu 69I zakładano uzbrojenie ich w 6 importowanych z Niemiec dział 380 mm, przy obniżeniu prędkości do 31 w.
Po wojnie powrócono w ZSRR do koncepcji wielkich krążowników, rozpoczynając w latach 1951-1952 budowę trzech okrętów projektu 82 ("Stalingrad"), z których "Stalingrad" nawet wodowano, lecz w 1953 budowę ich anulowano. Miały one mieć wyporność standardową 36 500 t., uzbrojenie w 9 dział 305 mm, pancerz burtowy do 200 mm i prędkość 34 w. Okręty obu opisanych typów były określane w ZSRR jako ciężkie krążowniki ("tjażołyje kriejsera"), lecz nie należy ich utożsamiać z klasą krążowników ciężkich.
Oprócz tych państw, wielkie krążowniki projektowano w Niemczech (typ O z uzbrojeniem z 6 dział 380 mm, przewidywany do działań rajderskich i walk z krążownikami eskorty konwojów), Japonii (typy B-64 i B-65 z uzbrojeniem z 9 dział 310 mm, projektowane jako odpowiedź na typ "Alaska") i Holandii (typ 1047 z uzbrojeniem z 9 dział 283 mm, do walki z japońskimi krążownikami ciężkimi). Jednakże, w żadnym z państw budowy ich nie rozpoczęto.
Charakterystyki i ocena ogólna.
Uważa się, że koncepcja klasy wielkich krążowników była nieudana, gdyż mimo dużych rozmiarów i wysokich kosztów budowy uzyskano okręty o bardzo ograniczonej przydatności.
Większość projektowanych na świecie wielkich krążowników miała wyporność standardową 28-32 000 ton, przez co ich wielkość zbliżała się do mniejszych spośród pancerników budowanych w latach 30., jak niemieckiego typu "Scharnhorst" i francuskiego "Dunkerque". Radzieckie okręty miały być jeszcze większe (35-36 000 t), dorównując wielkością pancernikom budowanym pod rządami traktatu londyńskiego z 1936. Mimo tego wszystkie projektowane wielkie krążowniki ustępowały pancernikom tego okresu pod względem opancerzenia i ogólnie odporności na ciosy, a także uzbrojenia (nawet słabsze pancerniki typów "Scharnhorst" i "Dunkerque", przy ogólnie porównywalnym uzbrojeniu posiadały lepsze opancerzenie). Z kolei nowo budowane w latach 30. pancerniki, generacji tzw. szybkich pancerników, jedynie nieznacznie ustępowały projektowanym okrętom prędkością (ok. 2-3 węzły). W efekcie, wielkie krążowniki miałyby niewielkie szanse w przypadku starcia z nowymi pancernikami, jeśli nie powiodłaby im się ucieczka z powodu małej przewagi prędkości.
Słabym punktem jedynych zbudowanych krążowników tej klasy typu "Alaska" była ponadto słaba bierna ochrona przeciw torpedom. Ponadto dzieliły one wspólną słabość dużych okrętów artyleryjskich ujawnioną podczas II wojny światowej w postaci wrażliwości na ataki lotnictwa.
Umiarkowana przydatność okrętów tej klasy stała się jedną z przyczyn zaniechania ich budowy. Zupełnie nieprzydatne na powojennym nowoczesnym polu walki byłyby radzieckie okręty projektu 82, dlatego też z nich zrezygnowano.

</doc>
<doc id="1568553" url="https://pl.wikipedia.org/wiki?curid=1568553" title="Wojna rosyjsko-turecka 1828-1829">
Wojna rosyjsko-turecka 1828-1829



</doc>
<doc id="1568554" url="https://pl.wikipedia.org/wiki?curid=1568554" title="Powierzchnia ekwipotencjalna (oceanografia)">
Powierzchnia ekwipotencjalna (oceanografia)



</doc>
<doc id="1568557" url="https://pl.wikipedia.org/wiki?curid=1568557" title="Kralovec">
Kralovec



</doc>
<doc id="1568558" url="https://pl.wikipedia.org/wiki?curid=1568558" title="Powierzchnia ekwipotencjalna">
Powierzchnia ekwipotencjalna

Powierzchnia ekwipotencjalna, powierzchnia równego potencjału – powierzchnia w polu potencjalnym, której wszystkie punkty mają jednakowy potencjał tego pola. Powierzchnie potencjalne określa się dla wszystkich pól potencjalnych np. pola elektrostatycznego lub pola grawitacyjnego. Powierzchnie ekwipotencjalne są w każdym punkcie pola prostopadłe do wektora pola (np. do wektora pola elektrycznego lub siły grawitacji), czyli także do linii natężenia pola. W geodezji i oceanografii jest to powierzchnia, która jest wszędzie pozioma, to znaczy w każdym punkcie tej powierzchni jej normalna (prosta prostopadła do stycznej) pokrywa się z kierunkiem pionu.
W przypadku pola centralnego, np. pola elektrycznego ładunku punktowego czy pola grawitacyjnego masy punktowej, powierzchnie stałego potencjału są współśrodkowymi sferami, natomiast w przypadku pola jednorodnego, np. pola elektrycznego między okładkami kondensatora, są to równoległe płaszczyzny.
Geoida jest powierzchnią ekwipotencjalną, na której potencjał siły ciężkości Ziemi jest stały, równy potencjałowi siły ciężkości na średnim poziomie mórz otwartych i przedłużoną umownie pod powierzchnią lądów.

</doc>
<doc id="1568561" url="https://pl.wikipedia.org/wiki?curid=1568561" title="Przejście graniczne Lubawka-Královec">
Przejście graniczne Lubawka-Královec



</doc>
<doc id="1568562" url="https://pl.wikipedia.org/wiki?curid=1568562" title="Edwin Brzostowski">
Edwin Brzostowski

Edwin Brzostowski (ur. 28 kwietnia 1924 w Korytowie, zm. 24 grudnia 1997 w Grudziądzu) – grudziądzki działacz kulturalny.
Syn Stanisława Brzostowskiego, listonosza, i Elżbiety z d. Fierek. Ukończył średnią Szkołę Budowy Maszyn w Grudziądzu. W latach 1952–1981 był zatrudniony w Pomorskiej Odlewni i Emalierni, gdzie pracował jako konstruktor, kierownik inwestycji, kierownik techniczny, samodzielny kontroler jakości i specjalista do spraw inwestycji.
Był działaczem Komisji Społecznych Opiekunów Zabytków przy Oddziale PTTK i Towarzystwa Opieki nad Zabytkami. W 1986 był współorganizatorem i przewodniczącym Koła Miłośnikow Dziejów Grudziądza (KMDG) i członkiem zarządu Grudziądzkiego Towarzystwa Kultury, opublikował liczne artykuły na temat historii miasta, był bibliofilem i kolekcjonerem ekslibrisów.

</doc>
<doc id="1568564" url="https://pl.wikipedia.org/wiki?curid=1568564" title="Apelatiwum">
Apelatiwum



</doc>
<doc id="1568569" url="https://pl.wikipedia.org/wiki?curid=1568569" title="Palamone">
Palamone

Luís Bento Palamone (lub Luiz Bento Palamone) (ur. 21 marca 1898, zm. 22 października 1970 w São Paulo) - piłkarz brazylijski znany jako Palamone lub Luiz Palamone, środkowy obrońca.
Urodzony w leżącym w stanie São Paulo mieście Araraquara Palamone karierę piłkarską rozpoczął w miejscowym klubie o nazwie "Araraquara". Jeszcze w tym samym roku przeniósł się do klubu Mackenzie São Paulo.
Jako piłkarz klubu Mackenzie wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Palamone nie zagrał jednak w żadnym meczu. Zaraz po turnieju przeszedł do klubu Botafogo FR, w którym występował do 1924 roku.
Jako gracz Botafogo wziął udział w turnieju Copa América 1922, gdzie Brazylia po raz drugi została mistrzem Ameryki Południowej. Palamone zagrał we wszystkich pięciu meczach - z Chile, Paragwajem, Urugwajem, Argentyną i decydującym o mistrzostwie barażu z Paragwajem.

</doc>
<doc id="1568571" url="https://pl.wikipedia.org/wiki?curid=1568571" title="Larry Carlton">
Larry Carlton

Larry Carlton, właśc. Larry Eugene Carlton (ur. 2 marca 1948 w Torrance) – amerykański gitarzysta wykonujący instrumentalny pop, rock i jazz fusion. Zdobywca 3 nagród Grammy, w tym za temat muzyczny z serialu "Hill Street Blues".

</doc>
<doc id="1568572" url="https://pl.wikipedia.org/wiki?curid=1568572" title="Luís Bento Palamone">
Luís Bento Palamone



</doc>
<doc id="1568573" url="https://pl.wikipedia.org/wiki?curid=1568573" title="Leonardo Lourenço Bastos">
Leonardo Lourenço Bastos

Léo, właśc. Leonardo Lourenço Bastos (ur. 6 lipca 1975 w Rio de Janeiro) – brazylijski piłkarz grający na pozycji lewego obrońcy.
Kariera klubowa.
Karierę piłkarską Léo rozpoczął w klubie Americano Campos wywodzącym się z miasta Campos dos Goytacazes. W 1996 roku zadebiutował w barwach pierwszej drużyny, a w 1997 przeszedł do União São João z Araras, leżącym w stanie São Paulo. W União São João grał do 1998 roku, a w 1999 przeszedł do SE Palmeiras, jednak w drużynie prowadzonej wówczas przez Luiza Felipe Scolariego rozegrał zaledwie jedno spotkanie i w 2000 roku odszedł do Santos FC. W barwach Santosu stał się podstawowym zawodnikiem, a w 2002 roku wywalczył mistrzostwo Brazylii. W 2003 roku dotarł do finału mistrzostw Brazylii, a także finału Copa Libertadores, w którym drużyna „Peixe” okazała się gorsza od Club Atlético Boca Juniors. Mistrzostwo Brazylii Leonardo zdobył także w 2004 roku, a w Santosie występował do lata 2005 roku. Łącznie dla tego klubu rozegrał 201 spotkań i zdobył 9 goli.
Latem 2005 roku Léo przeszedł za 250 tysięcy euro do portugalskiej Benfiki. W klubie z Lizbony zadebiutował 18 września w wygranym 4:0 meczu z União Leiria. W Benfice stworzył linię obrony wraz z rodakami Luisão oraz Andersonem. W 2006 roku zajął z Benfiką 3. miejsce w portugalskiej lidze. Podobnie było w 2007 roku, a w 2008 Benfica była dopiero 4. w lidze. Obecnie Léo walczy o miejsce w składzie z Portugalczykiem Jorge Ribeiro.
Kariera reprezentacyjna.
W reprezentacji Brazylii Léo zadebiutował 31 maja 2001 roku w wygranym 2:0 meczu z Kamerunem, rozegranym w ramach Pucharu Konfederacji 2001. Z Brazylią zajął 4. miejsce na tym turnieju. Z kolei w 2005 roku wystąpił w Pucharze Konfederacji 2005, który Brazylia wygrała, dzięki zwycięstwu 4:1 w finale nad Argentyną. Do 2005 roku Léo rozegrał 16 spotkań w drużynie „Canarinhos”.

</doc>
<doc id="1568574" url="https://pl.wikipedia.org/wiki?curid=1568574" title="Jewgienij Gołowin">
Jewgienij Gołowin

Jewgienij Aleksandrowicz Gołowin, ros. "Евгений Александрович Головин" (ur. 1782, zm. 1858) – rosyjski generał piechoty od 1839, generał-adiutant, generał-gubernator inflancki, estoński i kurlandzki od 1845. W latach 1836–1837 przewodniczył w zastępstwie namiestnika Radzie Stanu Królestwa Kongresowego, w latach 1834–1837 był członkiem Rady Administracyjnej.
Służbę rozpoczął w 1797. W 1805 został ranny w czasie bitwy pod Austerlitz. Brał udział w VII wojnie rosyjsko-tureckiej. Wziął udział w bitwie pod Lützen w 1813. Mianowany generałem-majorem. W 1814 uczestniczył we wzięciu Paryża. Od 1826 generał-adiutant. Uczestnik VIII wojny rosyjsko-tureckiej. Dowodził 26 Dywizją Piechoty Imperium Rosyjskiego w czasie tłumienia powstania listopadowego w 1831. Dowódca Wydzielonego Korpusu Kaukaskiego w latach 1837–1842.

</doc>
<doc id="1568575" url="https://pl.wikipedia.org/wiki?curid=1568575" title="Bob Roggy">
Bob Roggy

Bob Roggy (ur. 6 sierpnia 1956 w New Jersey, zm. 30 sierpnia 1986 w Houston) – amerykański lekkoatleta specjalizujący się w rzucie oszczepem.
29 sierpnia 1982 uzyskał w Stuttgarcie wynik 95,80 - był to wówczas najlepszy wynik sezonu. Rezultat ten jest piątym w historii rzutu oszczepem (stary model). Sportowiec zginął tragicznie w sierpniu 1986 roku. Po jego śmierci Holmdel High School - szkoła, której był absolwentem - zaczęła fundować rokrocznie stypendium imienia oszczepnika dla najlepszych sportowców uczelni. Od 1988 organizowane są międzynarodowe zawody sportowe o memoriał Boba Roggy. 

</doc>
<doc id="1568576" url="https://pl.wikipedia.org/wiki?curid=1568576" title="Robert Roggy">
Robert Roggy



</doc>
<doc id="1568577" url="https://pl.wikipedia.org/wiki?curid=1568577" title="Luiz Palamone">
Luiz Palamone



</doc>
<doc id="1568581" url="https://pl.wikipedia.org/wiki?curid=1568581" title="Hanna Długoszewska-Nadratowska">
Hanna Długoszewska-Nadratowska

Hanna Długoszewska-Nadratowska (ur. 10 lutego 1959 w Makowie Mazowieckim) – mgr wychowania plastycznego, muzeolog.
Absolwentka Państwowego Liceum Sztuk Plastycznych w Warszawie, Państwowej Wyższej Szkoły Sztuk Plastycznych w Gdańsku i Podyplomowego Studium Muzeologicznego w Sekcji Historii Sztuki Uniwersytetu Jagiellońskiego. Instruktorka plastyki w Wojewódzkim Domu Kultury w Ciechanowie w latach 1979-1984, we wrześniu 1984 r. rozpoczęła pracę w Muzeum Okręgowym w Ciechanowie (dziś Muzeum Szlachty Mazowieckiej). Od 1992 r. jest dyrektorem tej placówki. Uhonorowana m.in. Srebrnym Krzyżem Zasługi i odznaką "Zasłużony Działacz Kultury".

</doc>
<doc id="1568583" url="https://pl.wikipedia.org/wiki?curid=1568583" title="Luiz Bento Palamone">
Luiz Bento Palamone



</doc>
<doc id="1568585" url="https://pl.wikipedia.org/wiki?curid=1568585" title="Carl Heilbronner">
Carl Heilbronner



</doc>
<doc id="1568587" url="https://pl.wikipedia.org/wiki?curid=1568587" title="Frank Tudor">
Frank Tudor

Frank Tudor (właśc. Francis Tudor; ur. 29 stycznia 1866 w Williamstown, zm. 10 stycznia 1922 w Richmond) – australijski polityk, w latach 1916-1921 przywódca Australijskiej Partii Pracy (ALP) i zarazem lider opozycji.
Życiorys.
Jako bardzo młody człowiek pracował we młynie i fabryce butów, ale ostatecznie został specjalistą w zakresie produkcji kapeluszy. W latach 90. XIX wieku przebywał w Wielkiej Brytanii, gdzie nadal pracował w branży kapeluszniczej, a na dodatek zaangażował się w działalność związków zawodowych. 
Po powrocie do Australii również tam stał się prominentnym działaczem związkowym, a w 1901 uzyskał mandat w pierwszych po powstaniu Związku Australijskiego wyborach do federalnej Izby Reprezentantów z ramienia ALP. W latach 1908-1916 czterokrotnie pełnił urząd ministra handlu i ceł w gabinetach kierowanych przez Andrew Fishera i Billy'ego Hughesa.
W 1916 ustąpił z rządu, ponieważ nie zgadzał się na wprowadzenie przymusowego poboru do wojska, za czym opowiadał się premier. W tym samym roku w ALP doszło do wewnętrznego podziału, zaś Hughes wraz z grupą rozłamowców wszedł w skład Nacjonalistycznej Partii Australii. W 1917 Tudor został nowym przywódcą ALP, a tym samym liderem opozycji. W okresie jego kierownictwa partia dwukrotnie - w 1917 i 1919 - przegrywała w wyborach. Przewodził ALP aż do swej śmierci, stając się jej pierwszym liderem, który zmarł w czasie swej kadencji. Był też pierwszą w historii Australii osobą, która choć była federalnym liderem opozycji, nigdy nie została premierem.

</doc>
<doc id="1568590" url="https://pl.wikipedia.org/wiki?curid=1568590" title="Hanna Nadratowska">
Hanna Nadratowska



</doc>
<doc id="1568594" url="https://pl.wikipedia.org/wiki?curid=1568594" title="Shalë">
Shalë

Shalë (t. Shala) – rzeka w północnej Albanii, prawy dopływ Drinu w zlewisku Morza Adriatyckiego. Długość – 35 km, powierzchnia zlewni – 269 km², średni przepływ – 33,7 m³/s.
Shalë wypływa na wysokości około 950 m n.p.m. w głębokiej dolinie dzielącej szczyty Maja Radohimës (2568 m n.p.m.), Maja e Popljuces (2578 m n.p.m.) i Maja Jezercës (2694 m n.p.m.) w centralnej części Gór Północnoalbańskich. W początkowym odcinku nosi nazwę "Theth". Płynie na południe i koło wsi Majën e Radohinës na wysokości 175 m n.p.m. uchodzi do zbiornika wodnego "Koman" na Drinie. Na całej długości rzeka górska, płynąca wąską V-kształtną doliną. W szerszych odcinkach doliny leżą wsie Theth i Nicaj-Shala. Mała elektrownia wodna koło Theth, warunki do kajakarstwa ekstremalnego.

</doc>
<doc id="1568595" url="https://pl.wikipedia.org/wiki?curid=1568595" title="Kościół św. Jerzego w Mirocinie Górnym">
Kościół św. Jerzego w Mirocinie Górnym

Kościół pw. św. Jerzego w Mirocinie Górnym – kościół parafialny parafii pw. św. Jerzego w Mirocinie Górnym, dekanatu Kożuchów, diecezji zielonogórsko–gorzowskiej, zlokalizowany w Mirocinie Górnym w gminie Kożuchów, w powiecie nowosolskim, w województwie lubuskim.
Historia.
Kościół powstał w XIV w. Parafia wzmiankowana w 1352 roku. W XV wieku przebudowany, m.in. dobudowano kaplice, kruchtę oraz wieżę. Wieża w dolnej partii czworoboczna, wzmacniana szkarpami, w górnej części sześcioboczna, nakryta dachem namiotowym. Na drugiej kondygnacji umieszczono dzwon z 1479 roku. Wnętrze nakryte sklepieniami: kolebkowym, kolebkowo–krzyżowym i sieciowym. Warto zwrócić uwagę na polichromię odsłoniętą w 1957 roku przedstawiającą sceny z życia Chrystusa i Marii, drewnianą rzeźbę „Ukrzyżowanie” (XIV/XV w.) oraz płaskorzeźba „Wielka rodzina św. Anny” (XVI w.). Drzwi wejściowe zdobione są gotyckimi okuciami. Kościół otoczony jest murem z XV w., w którym umieszczono bramę wejściową.
Odpust w kościele – 23 kwietnia.
Proboszczem parafii jest ksiądz Antoni Bołbot (od 1 sierpnia 2018 roku).

</doc>
<doc id="1568602" url="https://pl.wikipedia.org/wiki?curid=1568602" title="Dieter Baumann">
Dieter Baumann

Dieter Baumann (ur. 9 lutego 1965) – niemiecki lekkoatleta, długodystansowiec.

</doc>
<doc id="1568603" url="https://pl.wikipedia.org/wiki?curid=1568603" title="Feliks Błocki">
Feliks Błocki

Feliks Błocki (ur. 18 listopada 1905 w Żurawnie, zm. 10 kwietnia 1975 w Warszawie) - profesor, inżynier elektryk, specjalista w dziedzinie telekomunikacji.
Życiorys.
Ukończył gimnazjum w Złoczowie i wstąpił na Politechnikę Lwowską, gdzie w 1931 otrzymał dyplom inżyniera elektryka. Po dyplomie został asystentem w Katedrze Fizyki i po awansie na adiunkta pracował w laboratorium teletechnicznym, jednocześnie podejmując pracę w Dyrekcji Telefonii i Telegrafów we Lwowie na stanowisku specjalisty. Okres II wojny światowej przepracował w podrzędnych jednostkach Politechniki Lwowskiej.
W 1945 rozpoczął pracę na Politechnice Warszawskiej, a w 1955 otrzymał tytuł profesora nadzwyczajnego. Na Politechnice kierował Katedrą Teletransmisyjnych Urządzeń Przewodowych, gdzie opracowano pierwsze w Polsce urządzenie telefonii 12-krotnej. Pracował także w Instytucie Łączności, gdzie kierował pracami nad opracowaniem tranzystorowego traktu liniowego dla telefonii wielokrotnej oraz opracowaniem telefonii czasowej o modulacji kodowej (PCM). W 1971 przeszedł na emeryturę.
Feliks Błocki był dwa razy laureatem Nagrody Państwowej II stopnia w 1964 i 1974 roku oraz tytułu Mistrz Techniki Polskiej w 1973 roku dla siebie i zespołu. Był autorem wielu publikacji w prasie technicznej, współautorem książki "Systemy wielokrotne w telekomunikacji" oraz skryptu "Telefoniczne systemy wielokrotne o podziale czasowym". Został odznaczony m.in. Krzyżem Kawalerskim (1965) i Oficerskim (1971) Orderu Odrodzenia Polski, Medalem Komisji Edukacji Narodowej (1974), Złotą Odznaką Honorową Stowarzyszenia Elektryków Polskich (1974).
Został pochowany na cmentarzu Powązkowskim (kwatera 126-2-8). 

</doc>
<doc id="1568606" url="https://pl.wikipedia.org/wiki?curid=1568606" title="Władajska reka">
Władajska reka

Władajska reka (bułg. "Владайска река") – rzeka w zachodniej Bułgarii, lewy dopływ Iskyru w zlewisku Morza Czarnego. Długość - 23 km. 
Wypływa w górach Witosza, płynie na północ, przepływa przez Sofię i uchodzi do Iskyru.

</doc>
<doc id="1568617" url="https://pl.wikipedia.org/wiki?curid=1568617" title="Ernest Faltz">
Ernest Faltz

Ernest Faltz (ur. 1779 – zm. 1855) – urzędnik. 
Służbę publiczną rozpoczął w sądownictwie pruskim w 1797. Kontynuował ją w Księstwie Warszawskim i Królestwie Kongresowym. W 1820 został deputowanym na Sejm z cyrkułu Kalisza. Wybierany do Sejmów 1825 i 1830 roku. Po wybuchu powstania listopadowego wyjechał za granicę. 20 czerwca 1831 skreślony ze składu sejmowego. Od 1828 był radcą Konsystorza Wyznań Ewangelickich, w 1832 został jego prezesem z ramienia wyznania ewangelicko-reformowanego. W 1833 mianowany członkiem Rady Stanu. W 1841 został członkiem warszawskich departamentów Senatu Rządzącego, w 1843 został prezesem IX departamentu.
Pochowany na cmentarzu ewangelicko-reformowanym w Warszawie (kwatera E-2-1).

</doc>
<doc id="1568620" url="https://pl.wikipedia.org/wiki?curid=1568620" title="Smorczewscy herbu Rawicz">
Smorczewscy herbu Rawicz

Smorczewscy.
Polski ród szlachecki herbu Rawicz; wyznania rzymskokatolickiego. Nazwisko wzięli od miejscowości Smorczewo (parafia Ostrożany) w ziemi drohickiej dawnego województwa podlaskiego, gdzie wzmiankowani w 1458 w osobie Grzegorza (Archiwum Narodowe Białoruskie w Mińsku, księga ziemska drohicka z lat 1456–1499).
Już w XVI w. mocno rozrodzeni w ziemi drohickiej, w przeważającej większości stawali się drobna szlachtą. Licznie reprezentowani wśród szlachty powiatu drohickiego w dniu 14 maja 1569 i następnych podczas składania przysięgi na wierność Koronie polskiej po inkorporacji Podlasia przed aktem Unii Lubelskiej. Występują w aktach ziemskich drohickich od XV w. Piastowali drobne urzędy ziemskie w ziemi drohickiej oraz byli elektorami królów polskich z tej ziemi w 1669 i 1674.
Wywody szlacheckie.
Wywód genealogiczny przed Deputacją Szlachecką Obwodu Białostockiego 22 listopada 1822. Późniejsze legitymacje przed Heroldią Cesarstwa Rosyjskiego w guberni grodzieńskiej dla poszczególnych gałęzi rodów (m.in. z Minczewa i Runic oraz Zajęcznik) z wpisaniem odpowiednio do części I lub VI księgi szlacheckiej oraz w guberni wołyńskiej w latach 1834–1852 z umieszczeniem w części I księgi szlacheckiej. Legitymacja szlachecka przed Heroldią Królestwa Polskiego w latach 1839–1840. Tylko nieliczni przedstawiciele tego rodu zdołali po 1831 przeprowadzić wywód szlachectwa przed Heroldią Cesarstwa Rosyjskiego z wpisaniem do ksiąg szlachty guberni grodzieńskiej. Reszta członków rodu została przeważnie zakwalifikowana przez władze rosyjskie do kategorii „jednodworców” względnie jako mieszczan.
Hrabiowie Smorczewscy.
Medard Franciszek Adolf Smorczewski otrzymał od papieża Leona XIII dla siebie i swoich synów: Jana i Feliksa dziedziczny papieski tytuł hrabiowski (comes romanus), przekazywalny na zasadzie primogenitury (dyplom datowany Rzym 17 maja 1892).
Dobra ziemskie Smorczewskich.
W ziemi drohickiej poszczególni przedstawiciele rodu dziedziczyli wraz z upływem wieków coraz drobniejsze części w parafii Drohiczyn, Grodzisk, Ostrożany, Perlejewo i Śledzianów oraz Winna, na terenie
miejscowości Chechłów (Chechłowo), Kosianka Stara, Koski Falki, Obniż (Obniże), Sady i Smorczewo. W XIX w. większymi majątkami w posiadaniu poszczególnych gałęzi rodów były jedynie Chrołowice, Kułaki, Minczewo, Runice, Sieniewice oraz Zajączkowo, recte Zajęczniki (do pocz. XX w.).
Na terenie Lubelszczyzny w rękach przeważnie gałęzi obdarzonej później tytułem hrabiowskim znalazły się następujące dobra: Antonin i Terenin, w pow. chełmskim, Hruszów, Stryjów (do 1944), Tarnogóra (do 1944), Wierzchowiny i Żdżanne (do 1944), w pow. krasnostawskim oraz Stronibaby w pow. złoczowskim (1938–1944).

</doc>
<doc id="1568625" url="https://pl.wikipedia.org/wiki?curid=1568625" title="Linówko (Pojezierze Ińskie)">
Linówko (Pojezierze Ińskie)

Linówko – jezioro na Pojezierzu Ińskim, położone w gminie Ińsko, w powiecie stargardzkim, w woj. zachodniopomorskim. 
Według danych gminy Ińsko powierzchnia zbiornika wynosi 31,2 ha, jednak inne źródło podaje 40,39 ha.
Maksymalna głębokość jeziora wynosi 3,7 m.
W typologii rybackiej Linówko jest jeziorem linowo-szczupakowym. W jeziorze dominuje płoć, a gatunkami towarzyszącymi są lin i szczupak. 
Las otacza południowy brzeg, natomiast nad północnym brzegiem leży wieś Linówko. Około 0,6 km na północny wschód od Linówka rozpoczyna się jezioro Ińsko, nad którym leży miasto Ińsko. 
Na południowo-wschodnim brzegu jeziora opodal drogi do Koziej Góry znajduje się głaz granitowy o średnicy 1,1 m.

</doc>
<doc id="1568629" url="https://pl.wikipedia.org/wiki?curid=1568629" title="Soryū">
Soryū



</doc>
<doc id="1568636" url="https://pl.wikipedia.org/wiki?curid=1568636" title="GKS Wesoła">
GKS Wesoła



</doc>
<doc id="1568637" url="https://pl.wikipedia.org/wiki?curid=1568637" title="PCU New Mexico (SSN-779)">
PCU New Mexico (SSN-779)



</doc>
<doc id="1568653" url="https://pl.wikipedia.org/wiki?curid=1568653" title="Picagli">
Picagli

Antônio Picagli (21 kwietnia 1893 - 12 października 1978) - piłkarz brazylijski znany jako Picagli, pomocnik.
Urodzony w São Paulo Picagli karierę piłkarską rozpoczął w 1910 roku w klubie Ruggerone São Paulo, w którym grał do 1912 roku. W 1913 roku został graczem klubu Germânia São Paulo, a rok później grał już w Internacional São Paulo. W 1916 na krótko wrócił do Ruggerone by jeszcze w tym samym roku przywdziać barwy klubu Palestra Itália, w którym grał do 1922 roku.
Jako piłkarz klubu Palestra Itália wziął udział w turnieju Copa América 1917, gdzie Brazylia zajęła trzecie miejsce. Picagli zagrał tylko w jednym meczu - z Urugwajem.
Wciąż jako gracz klubu Palestra Itália był w kadrze reprezentacji podczas turnieju Copa América 1919, gdzie Brazylia zdobyła mistrzostwo Ameryki Południowej. Picagli nie wystąpił w żadnym meczu.
W 1920 Picagli wraz z klubem Palestra Itália zdobył jedyny w swej karierze tytuł mistrza stanu São Paulo.
Łącznie w latach 1917-1919 Picagli rozegrał w reprezentacji Brazylii 2 mecze.

</doc>
<doc id="1568655" url="https://pl.wikipedia.org/wiki?curid=1568655" title="Antônio Picagli">
Antônio Picagli



</doc>
<doc id="1568656" url="https://pl.wikipedia.org/wiki?curid=1568656" title="Antonio Picagli">
Antonio Picagli



</doc>
<doc id="1568658" url="https://pl.wikipedia.org/wiki?curid=1568658" title="Acer shirasawanum">
Acer shirasawanum



</doc>
<doc id="1568659" url="https://pl.wikipedia.org/wiki?curid=1568659" title="Acer sieboldianum">
Acer sieboldianum



</doc>
<doc id="1568660" url="https://pl.wikipedia.org/wiki?curid=1568660" title="Acer rufinerve">
Acer rufinerve



</doc>
<doc id="1568661" url="https://pl.wikipedia.org/wiki?curid=1568661" title="Acer crataegifolium">
Acer crataegifolium



</doc>
<doc id="1568662" url="https://pl.wikipedia.org/wiki?curid=1568662" title="Acer diabolicum">
Acer diabolicum



</doc>
<doc id="1568664" url="https://pl.wikipedia.org/wiki?curid=1568664" title="Acer henryi">
Acer henryi



</doc>
<doc id="1568665" url="https://pl.wikipedia.org/wiki?curid=1568665" title="Archaeopteryx">
Archaeopteryx

Archaeopteryx – rodzaj późnojurajskego teropoda z rodziny Archaeopterygidae. "Archaeopteryx" był średnich rozmiarów zwierzęciem wielkości kruka. Miał czteropalczastą stopę, z których pierwszy palec był przeciwstawny pozostałym. Przednia kończyna była trójpalczasta, ogon kostny zbudowany z wielu kręgów, długi i prosty. "Archaeopteryx" miał zęby, a na palcach skrzydeł pazury.
Powszechnie uznawany jest za „pierwszego ptaka” – większość analiz wskazuje na jego przynależność do Avialae (czyli grupy obejmującej zwierzęta bliżej spokrewnione ze współczesnymi ptakami niż z deinonychozaurami), choć według niektórych Archaeopterygidae są deinonychozaurami, i tym samym są bliżej spokrewnione z dromeozaurami i troodontami niż ze współczesnymi ptakami.
Wszystkie odkryte dotąd skamieniałości archeopteryksów pochodzą z okresu 150,8–145,5 mln lat temu (tyton, późna jura).
Opis.
Archeopteryks żył przed 150 mln lat i obecnie znany jest z nielicznych skamieniałości, zwłaszcza w wapieniach z okolic miejscowości Solnhofen w Bawarii. Miał ok. 45 cm długości. Jego odkrycie było paleontologiczną sensacją, bowiem w swej budowie łączy zarówno cechy gadów (np. uzębienie), jak i ptaków (np. pióra), a przez to jest dowodem ewolucji, jako tak zwana forma pośrednia. Przypuszczalnie potrafiły aktywnie latać, jednak nie jest to pewne. Dokładne przebadanie szkieletów wykazało, że pomagały im w tym lotki obecne na tylnych kończynach, podobnie jak u niektórych deinonychozaurów. Podobnie jak deinonychozaury, "Archaeopteryx" miał również powiększony drugi palec stopy (u deinonychozaurów był zakończony długim zakrzywionym szponem). Jedna z koncepcji dotyczących odżywiania się archeopteryksa mówi, że prowadził on nadmorski tryb życia i żywił się wyrzuconymi na brzeg rybami oraz chwytał owady niesione przez wiatr ku morzu. Przypuszczalnie wiatr niekiedy zwiewał archeopteryksy na głębsze wody, gdzie tonęły, co tłumaczyłoby znakomite zachowanie większości szczątków.
Ubarwienie.
Analiza kształtu melanosomów odkrytych w piórze pokrywy pierwszego rzędu wskazuje, że za życia noszącego je zwierzęcia pióro to było czarno ubarwione. Intensywna melanizacja zapewniałaby strukturalne korzyści piórom archeopteryksa podczas pierwszych etapów ewolucji lotu dinozaurów.
Paleobiologia.
"Archaeopteryx" wykazywał wiele prymitywnych cech bardziej bazalnych celurozaurów, takich jak obecność zębów i długiego kostnego ogona, miał jednak asymetryczne pióra na skrzydłach i ogonie, a ich rozmieszczenie było podobne, jak u współczesnych ptaków, co sugeruje, że był przynajmniej w pewnym stopniu zdolny do lotu. Analiza odlewu puszki mózgowej i ucha wewnętrznego dowodzi, że dominującym zmysłem archeopteryksa był wzrok, a rejony mózgu odpowiedzialne za wzrok i orientację w przestrzeni były rozwinięte podobnie, jak u współczesnych ptaków. Według analizy Patricio Alonso i współpracowników "Archaeopteryx" miał zaawansowane neurologiczne oraz anatomiczne przystosowania do lotu. U archeopteryksa nieobecny był Wulst – część mózgowia o szczególnym znaczeniu dla przetwarzania bodźców zmysłowych.
Trzon kości udowej archeopteryksa, podobnie jak u bazalnego dromeozauryda "Mahakala" składa się niemal wyłącznie z włókien równoległych z podłużnie zorientowanymi kanałami naczyniowymi. Kanały te są ciasno ułożone – porowatość wynosi 0,68%. Odkrycie, że kości długie archeopteryksa były zbudowane z wolno rosnących, typowych dla gadów włókien równoległych było nieoczekiwane, gdyż spodziewano się dobrze unaczynionej kości grubowłóknistej. Pod względem fizjologii "Archaeopteryx" nie różnił się jednak od nieptasich dinozaurów. Analizy histologiczne sugerują, że dojrzałość somatyczną osiągał nie wcześniej niż po 970 dniach. Masę nowo wyklutego pisklęcia oszacowano na 43 g, zaś osobnika dorosłego – na około 895 g.
Taksonomia.
Znanych jest obecnie kilkanaście skamieniałości:
Z powodu długiej i intensywnej historii badań, dla tych skamieniałości utworzono wiele nazw (synonimów) i wyodrębniono szereg odrębnych gatunków a nawet rodzajów.
Używano między innymi następujących nazw:
Szkielet archeopteryksa tak bardzo przypomina szkielet nieptasiego teropoda, że okaz z Solnhofen początkowo uznano za należący do kompsognata.
Sprawa taksonomii rodzaju wciąż jest kwestią sporną. Mayr i współpracownicy (2007) za ważne i faktycznie odrębne uznali przynajmniej dwa gatunki: "A. lithographica" (okazy: 2, 4, 5, 6) opisywane jako ("A. crassipes", "A. macrura", "A. oweni", "A. recurva") oraz "A. siemensii" (okazy: 3, 8, 11). W 2001 roku Andrzej Elżanowski zaklasyfikował okaz z Solnhofen do osobnego gatunku "Wellnhoferia grandis", wskazując na krótszy ogon i nieco odmienną budowę kończyn. W niektórych publikacjach wspierano hipotezę o odrębności okazu z Solnhofen od innych archeopteryksów, podczas gdy w innych sugerowano, że różnice pomiędzy okazami są jedynie efektem zmienności osobniczej i wszystkie skamieniałości należą do gatunku "Archaeopteryx lithographica". Foth i Rauhut (2017) przenieśli gatunek "A. crassipes" (którego holotypem jest tzw. egzemplarz z Haarlemu) do odrębnego rodzaju "Ostromia", uznanego przez nich za bliskiego krewnego anchiornisa. Kundrát i współpracownicy (2019) opisali nowy gatunek "Archaeopteryx albersdoerferi" na podstawie okazu odkrytego w osadach formacji Mörnsheim w Bawarii.

</doc>
<doc id="1568666" url="https://pl.wikipedia.org/wiki?curid=1568666" title="Archeopteryks">
Archeopteryks



</doc>
<doc id="1568668" url="https://pl.wikipedia.org/wiki?curid=1568668" title="Dźwięki słyszalne">
Dźwięki słyszalne



</doc>
<doc id="1568669" url="https://pl.wikipedia.org/wiki?curid=1568669" title="Dźwięk">
Dźwięk

Dźwięk – wrażenie słuchowe, spowodowane falą akustyczną rozchodzącą się w ośrodku sprężystym (ciele stałym, cieczy, gazie). Częstotliwości fal, które są słyszalne dla człowieka, zawarte są w paśmie między wartościami granicznymi od ok. 16 Hz do ok. 20 kHz.
Dźwięki słyszalne.
Używa się też terminu dźwięki słyszalne – na określenie dźwięków z zakresu częstotliwości i natężeń, które rejestruje człowiek, dla odróżnienia od dźwięków zbyt cichych bądź zbyt niskich (bliskie infradźwięki) lub zbyt wysokich (na pograniczu ultradźwięków), by mogły być zarejestrowane przez ucho przeciętnego człowieka.
Człowiek, jak i inne zwierzęta, odbiera dźwięki słyszalne poprzez zmysł nazywany słuchem, którego narządem są uszy. Natężenie dźwięku można wyrazić w postaci powierzchniowej gęstości mocy fali akustycznej w (W/m²), jednak powszechniejsze i wygodniejsze jest podawanie wartości poziomu natężenia dźwięku, czyli we względnej skali logarytmicznej, której jednostką jest decybel. Jeszcze inną skalą, która uwzględnia fizjologię ludzkiego ucha, jest skala głośności mierzonej w fonach.
Dźwięki słyszalne przez poszczególnych ludzi mogą różnić się zarówno w zakresie częstotliwości, jak i głośności. Regułą jest, że wraz z wiekiem zakres częstotliwości się zawęża (dotyczy to szczególnie częstotliwości wysokich) oraz podnosi się dolna granica poziomu głośności słyszanych dźwięków. Zjawisko niedosłuchu dotyka ostatnio coraz częściej również młodych ludzi z powodu powszechnego użycia słuchawek dousznych.
Istoty żywe przetwarzają dźwięki w określony sposób. Pierwszy etap to rejestracja wartości ciśnienia w funkcji czasu. Następnie dźwięk jest analizowany – wydzielany jest ton podstawowy (decydujący o słyszanej wysokości dźwięku) i wyższe składowe harmoniczne, których amplitudy decydują o barwie dźwięku. Analiza taka jest możliwa, ponieważ każdą, dowolnie skomplikowaną falę można rozłożyć na składowe sinusoidalne. Z matematycznego punktu widzenia operacja taka nazywa się transformacją Fouriera. Gdy dźwięk składa się z wielu składowych, każdej składowej można przypisać określone parametry – amplitudę, fazę oraz częstotliwość. Następnie uzyskane wartości amplitudy są poddawane logarytmowaniu (zgodnie z prawem Webera-Fechnera), dzięki czemu słabe dźwięki są tak samo rozróżnialne jak silne. W efekcie mózg uzyskuje strumień danych, który reprezentuje najważniejsze cechy dźwięku (głośność, wysokość, barwę). Człowiek używa tej metody do rozpoznawania mowy, mimo występowania silnych zakłóceń (np. rozmowa w tłumie).
Inne przejawy fali akustycznej.
Drgania akustyczne, których częstotliwość jest tak mała, że nie są słyszalne przez przeciętnego zdrowego człowieka nazywamy infradźwiękami (niższe niż 16 Hz), zaś te których częstotliwość jest większa od granicznej, również niesłyszalne przez ludzi, nazywamy ultradźwiękami (wyższe od 20 kHz).
Dźwięk, jako rozprzestrzeniające się zaburzenia, może rozchodzić się tylko w ośrodkach sprężystych jako fala dźwiękowa.
Historia rejestracji dźwięku.
Pierwszego zapisu dźwięku dokonał w 1860 roku Édouard-Léon Scott de Martinville. Jego fonautograf nie był zaprojektowany do odtwarzania dźwięku, ale zachowały się zapisy archiwalne pierwszych rejestracji odczytane i odtworzone w 2008 roku.
Pierwszego zapisu dźwięku za pomocą urządzenia zwanego fonografem, mogącego także odtwarzać dźwięk, dokonał w 1877 r. Amerykanin Thomas Alva Edison. Pobudzona do drgań dźwiękiem membrana przekazywała drgania do igły żłobiącej śrubowy rowek w cynowej folii nałożonej na obracający się wałek. Ponowne przejście igły wzdłuż wyrytych na wałku rowków umożliwiało wprawienie w ruch innej membrany i przekazanie drgań w tubę głosową, tym samym odtwarzając dźwięk.
Obecnie, na podstawie wiedzy o właściwościach słuchu, stało się możliwe zaprojektowanie cyfrowych formatów rejestracji dźwięku jak MP3, AAC, WAV, FLAC, umożliwiających zapis dźwięku w formie zajmującej mniej miejsca na nośnikach cyfrowych.
Cechy dźwięku.
Do podstawowych cech dźwięku zalicza się:
Cechy te związane są ściśle z odpowiednimi parametrami fali akustycznej.

</doc>
<doc id="1568681" url="https://pl.wikipedia.org/wiki?curid=1568681" title="Hasta la vista">
Hasta la vista



</doc>
<doc id="1568682" url="https://pl.wikipedia.org/wiki?curid=1568682" title="John Philip Holland">
John Philip Holland

John Philip Holland (ga. "Seán Pilib Ó Maolchalann", ur. 29 lutego 1840, zm. 12 sierpnia 1914) – konstruktor i wynalazca pochodzenia irlandzkiego, jeden z pionierów konstrukcji okrętów podwodnych, który wspólnie z Edmundem Zalinskim zbudował pierwszy okręt podwodny formalnie wcielony do U.S. Navy oraz pierwszy okręt podwodny Royal Navy o nazwie "Holland 1", zbudowany w 1901 roku.
Młodość.
Był jednym z czterech synów matki-Irlandki Máire Ní Scannláin i ojca-Anglika Johna Hollanda. Przyszedł na świat w Liscannor w hrabstwie Clare, w Irlandii, a angielskiego nauczył się dopiero w lokalnej szkole z językiem wykładowym angielskim oraz – od roku 1858 – na kursach Kongregacji Christian Brothers w miejscowości Ennistymon. Holland, wobec kłopotów ze zdrowiem, opuścił Christian Brothers w roku 1873.
Wraz z bratem Mícheálem działał w IRB, poprzedniczce IRA. Mícheál wprowadził go do tajnej organizacji rewolucyjnej, gdzie Holland przedstawił plan budowy małego okrętu podwodnej, która mogłaby być przetransportowana na pokładzie statku handlowego w pobliże niespodziewającego się niczego brytyjskiego okrętu i – po zwodowaniu – zaatakować go.
Konstruktor okrętów podwodnych.
Holland wyemigrował do Stanów Zjednoczonych w roku 1873. Podjął początkowo pracę w firmie konstrukcyjnej, ale wkrótce został nauczycielem w Szkole Katolickiej św. Jana w Paterson, w stanie New Jersey. W roku 1875 przedstawił swój pierwszy projekt okrętu podwodnego komisji zakupów U.S. Navy, ale projekt został odrzucony jako niepraktyczny. Amerykanie Irlandzkiego pochodzenia, skupieni w organizacji prorewolucyjnej Fenian nie zapomnieli o nim jednak i starali się finansować prace badawcze Hollanda tak, by mógł zrezygnować z posady nauczyciela. W roku 1881 zwodowany został okręt podwodny "Fenian Ram", ale wkrótce potem doszło do gwałtownego zerwania wszelkich kontaktów Hollanda z Fenianami, głównie w związku z kłopotami finansowymi wewnątrz organizacji Fenian oraz pomiędzy Fenianami a Hollandem. Fenianie ukradli obydwa pierwsze okręty Holland I oraz Fenian Ram i przetransportowali je do New Haven w stanie Connecticut
Holland stale pracował nad poprawieniem konstrukcji swych eksperymentalnych okrętów podwodnych, aż wreszcie, 17 maja 1897 roku, zwodował pierwszy udany okręt zbudowany za prywatne pieniądze. Okręt ten mógł pokonywać w zanurzeniu znaczne dystanse i jako pierwszy wyposażony był w osobne silniki elektryczne do napędzania śrub pod wodą oraz benzynowe do użycia przy pływaniu nawodnym. Został zakupiony – po przeprowadzeniu dokładnych testów – przez US Navy (11 kwietnia 1900) i wcielony do służby 12 października tegoż roku jako USS Holland (SS-1). Sześć dalszych okrętów tego typu zostało zamówionych i zbudowanych pod kierownictwem Arthura Buscha, głównego konstruktora stoczni "Crescent" w Elizabeth, tej samej, w której powstał USS Holland (SS-1)..
Projekt "USS Holland" został zaadaptowany również przez innych, w tym Royal Navy, która rozpoczęła budowę okrętów podwodnych typu „Holland” i Japońską Cesarską Marynarkę Wojenną, która przyjęła zmodyfikowaną wersję podstawowego projektu dla budowy swych pierwszych pięciu okrętów podwodnych. Okręty te były o co najmniej trzy metry dłuższe od prototypu. Te japońskie okręty były również budowane przez Arthura Buscha, tym razem w stoczni "Fore River Ship and Engine Company" w Quincy.
John Philip Holland zbudował także prototypy okrętów "Holland II" i "Holland III". Prototyp czwartego okrętu znanego też jako "Zalinski Boat" był wynikiem współpracy Hollanda z wynalazcą Edmundem Zalinskim; konstrukcja ta została uzbrojona między innymi w opracowane przez Zalinskiego pneumatyczne działo torpedowe.
Poświęciwszy 57 z 74 lat swego życia budowie okrętów podwodnych, John Philip Holland zmarł w sierpniu 1914 roku w Newark.

</doc>
<doc id="1568683" url="https://pl.wikipedia.org/wiki?curid=1568683" title="John Holland">
John Holland

Imię i nazwisko John Holland nosili lub noszą m.in.:

</doc>
<doc id="1568685" url="https://pl.wikipedia.org/wiki?curid=1568685" title="Wifredo Lam">
Wifredo Lam

Wifredo Lam, właśc. Wifredo Oscar de la Concepción Lam y Castilla (ur. 8 grudnia 1902 w Sagua La Grande na Kubie, zm. 11 września 1982 w Paryżu) – jeden z czołowych malarzy XX wieku, uważany za prekursora metysażu w sztukach plastycznych (hiszp. "mestizaje plástico"). Większość swojego życia spędził w Europie. Stworzył własny styl malarstwa, będący unikatową syntezą nowoczesnych środków wyrazu, elementów kultur afrykańskich i latynoamerykańskiej oraz pozostałych kultur, w których żył. Wprowadził do sztuki nowoczesnej elementy kultury afrokubańskiej.
Życiorys.
Urodził się w 1902, w kubańskiej prowincji Villa Clara, w Sagua La Grande. Jego ojciec był chińskim imigrantem, matka Mulatką pochodzenia afrykańskiego i hiszpańskiego. Studiował w szkole plastycznej w Hawanie. Po otrzymaniu w 1923 stypendium wypłynął do Hiszpanii, gdzie kontynuował studia malarskie w Prado u Fernando Alvareza de Sotomayora i dogłębnie zapoznał się z malarstwem europejskim, spędzając wiele godzin w muzeach i na wystawach. Odkrył surrealizm i malarstwo Picassa. W 1929 ożenił się z Ewą Piriz. W 1931 żona i ich mały synek zmarli na gruźlicę. Lam przeżywał okres ogromnego cierpienia. Podczas wojny domowej brał udział w obronie Madrytu po stronie republikanów.
W 1938 przybył do Paryża z listem polecającym do Picassa. Pablo Picasso i André Breton wprowadzili go w kręgi awangardy paryskiej, do której należeli między innymi Georges Braque, Fernand Léger, Joan Miró, Michel Leiris, Tristan Tzara, Pierre Mabille. W 1939 odbyła się pierwsza indywidualna wystawa Lama w Paryżu, w galerii Pierre’a Loeba, w Nowym Jorku z kolei w galerii Perls wspólna wystawa Picassa i Lama.
W 1940, kiedy armia Hitlera wkracza do Paryża, Lam – uciekając przed niemiecką okupacją do strefy nieokupowanej – przedostał się do Marsylii, gdzie wcześniej przybyło wielu z jego przyjaciół, dokąd dotarła też Helena Holzer, partnerka Lama od 1939. Villa Air Bel, gdzie mieszkał André Breton, stała się centrum regularnych spotkań, twórczej działalności i eksperymentów surrealistów (oprócz Bretona, jego żony Jacqueline, Lama i Heleny, bywali tam m.in. Brauner, Dominguez, Hérold, André Masson, a później również Marcel Duchamp i Max Ernst). Lam powiedział później: „Byłem pod wielkim wrażeniem wymiaru poetyckiego ... walki o twórczość ... pracowaliśmy w grupie przez prawie rok.” Na prośbę Bretona, Lam zilustrował jego wiersz " Fata Morgana", skonfiskowany zaraz przez rząd Vichy. Pod koniec pobytu Lama w Marsylii, jego dwa gwasze kupuje Peggy Guggenheim. W marcu 1941 Lam i Helena Holzer wraz z grupą około trzystu artystów i intelektualistów (w tym Andre Breton, Claude Lévi-Strauss), opuścili Francję statkiem, który płynął na Martynikę. Ponieważ nie udało mu się uzyskać wizy meksykańskiej, Lam podjął decyzję powrotu na Kubę. Kiedy statek zatrzymał się na Martynice, Lam spotkał poetę, Aimé Césaire, twórcę pojęcia i współtwórcę ruchu literacko-politycznego négritude. Zawarta między malarzem i poetą przyjaźń przetrwała całe życie.
Kiedy statek przypłynął na Kubę, Lam był wstrząśnięty tym, co widzi, a 18 lat nieobecności dodało jego spojrzeniu ostrości. Przeszłość kolonialna – wciąż bardzo żywa, dyskryminacja potomków niewolników, bieda i degradacja ich kultury sprawiły wrażenie, że znalazł się w piekle. Aby przeżyć to piekło, musiał w swoich obrazach dać wyraz temu, co widzi i co czuje. "Zdecydowałem, że moje malarstwo nie będzie odpowiednikiem pseudo-kubańskiej muzyki z nocnych klubów. Odmówiłem malowania cza-czy. Z całego serca pragnąłem namalować dramat mojego kraju, ale poprzez wyrażenie ducha murzyńskiego, piękna sztuk plastycznych czarnych. W ten sposób mógłbym zadziałać jak koń trojański, który wydobędzie z siebie fantastyczne postaci o mocy zaskoczenia, zaniepokojenia snów wyzyskiwaczy. Wiedziałem, że może mnie nie zrozumieć ani człowiek z ulicy ani inni. Ale prawdziwy obraz ma moc poruszenia wyobraźni, nawet jeśli nie stanie się to od razu".
Interesował się afrokubańskimi rytuałami i ceremoniami, w towarzystwie etnografki Lydii Cabrera i innych znajomych, często brał w nich udział. Podczas czteromiesięcznego pobytu na Haiti uczestniczył w ceremoniach Voodoo wraz z André Breton. Jego malarstwo przeszło radykalną transformację. Powrót do świata dzieciństwa, ponowne zetknięcie z kulturą afrokubańską i tropikalną przyrodą, w połączeniu z wpływem, jaki wywarł na niego wcześniej kubizm i surrealizm (przede wszystkim jako nauczyciele wolności w twórczości), spowodowały narodziny niepowtarzalnego malarstwa, którego nie da się zakwalifikować do żadnego stylu. Na obrazach pojawiały się hybrydalne figury w ciągłej przemianie między postaciami ludzkimi, zwierzęcymi, demonicznymi, roślinnymi, wśród elementów religii afrokubańskiej i na tle tropikalnej przyrody. Jednak malarstwo Lama nigdy nie było ani nawet nie otarło się o malarstwo dydaktyczne. Kompozycje wykraczają poza ograniczenia pojedynczej kultury czy cywilizacji. Ich źródłem jest raczej "wspólny zbiór obrazów i postaci, które człowiek tworzy od zarania dziejów próbując zgłębić swoje człowieczeństwo i duchowość".
Najsłynniejszy obraz Lama, "Dżungla", pochodzi z 1943. Pokazany w 1944 w Nowym Jorku wywołał skandal. Rok później zakupiło go MOMA (Museum of Modern Art w Nowym Jorku). Lam od 1942 roku wystawiał regularnie na Kubie i w Nowym Jorku. Wkrótce również na Haiti, we Francji, Szwecji, Anglii, Meksyku, w Moskwie i Pradze. Pisały o nim prestiżowe międzynarodowe czasopisma o sztuce. W 1946 roku podczas pobytu w Nowym Jorku spędzał czas z Marcelem Duchampem, Isamu Nogutchi, Arshile Gorkym, Johnem Cage'em, Yves’em Tanguy. Styl jego malarstwa ewoluował, pojawiło się w nim więcej symboli ezoterycznych.
W 1951 Lam rozwiódł się z Heleną Holzer (którą poślubił w 1944). W 1952 zdecydował się zamieszkać w Paryżu. Do końca życia regularnie odwiedzał Kubę. W roku 1955 spotkał szwedzką artystkę Lou Laurin, którą poślubił w 1960 roku i z którą miał trzech synów. W 1958 na zaproszenie Asgera Jorna przybył do Albissoli, małego miasta na wybrzeżu liguryjskim we Włoszech, gdzie mieszkało lub spędzało lato wielu artystów (m.in. Lucio Fontana, Piero Manzoni, Enrico Baj) i które kipiało od działań artystycznych. Kupił w Albissoli dom, gdzie spędzał większość czasu każdego roku.
Wzrosła jego sława międzynarodowa. W latach 50. postaci na jego obrazach nabrały bardziej geometrycznych kształtów, stały się bardziej abstrakcyjne, pojawiła się również "femme-cheval" ("kobieta-koń"), hybrydalna postać zainspirowana ceremoniami voodoo, podczas których zachowanie osoby opanowanej przez ducha przypomina ruchy konia. W latach sześćdziesiątych kończyny postaci z obrazów wydłużyły się, postaci zajmowały często całe płótno, zamieniając się, jak nazwał to Alain Jouffroy, w "kosmicznych akrobatów". Tło obrazów ujednoliciło się. W 1959 Lam został zaproszony i wziął udział w documenta 2, a w roku 1964 w documenta 3. W 1964 Lam otrzymał Międzynarodową Nagrodę Guggenheima. W 1972 jego prace zostały pokazane na Biennale w Wenecji. W latach 70. malował mniejsze i bardziej kolorowe obrazy, często przesycone ironią i poczuciem humoru.
Od lat 60. Lam poświęcał się coraz intensywniej grafice. Był współautorem wielu "beau livres" – portfolio, zawierających teksty poetów lub pisarzy (m.in. Artaud, Césaire, Jouffroy, Márquez) zilustrowane przez Lama. W latach 70. zajmował się też intensywnie ceramiką. Tworzył przede wszystkim talerze i wazy, będące jednocześnie rzeźbami. Nadawał im często tytuły odnoszące się do religii kubańskich i haitańskich.
Lam zmarł 11 września 1982 w Paryżu. Był już wtedy uznanym i sławnym malarzem, któremu zorganizowano na świecie ponad 100 wystaw. Po pogrzebie w Paryżu, jego prochy spoczęły, po oficjalnych ceremoniach, w Hawanie.
W Polsce miał wystawy indywidualne w Muzeum Sztuki w Łodzi w 1968 oraz w Galerii Krzysztofory i w Galerii Sztuki Latynoamerykańskiej w Krakowie w roku 1985, oraz brał udział w wystawach zbiorowych w Warszawie, Krakowie, Lublinie, Wrocławiu i kilku innych miastach w latach: 1959, 1971 i 1988.

</doc>
<doc id="1568686" url="https://pl.wikipedia.org/wiki?curid=1568686" title="Wiszniewice">
Wiszniewice



</doc>
<doc id="1568687" url="https://pl.wikipedia.org/wiki?curid=1568687" title="Wiszniowice">
Wiszniowice



</doc>
<doc id="1568688" url="https://pl.wikipedia.org/wiki?curid=1568688" title="Bogdan Grzejszczak">
Bogdan Grzejszczak

Bogdan Marek Grzejszczak (ur. 2 czerwca 1950 w Piotrkowie Trybunalskim) – polski lekkoatleta sprinter, olimpijczyk z Montrealu 1976.
Kariera.
Wychowanek Piotrcovii, później był zawodnikiem Górnika Zabrze. Jest absolwentem AWF w Poznaniu.
Na igrzyskach olimpijskich w Montrealu w 1976 zajął 6. miejsce w finale biegu na 200 metrów, a w sztafecie 4 × 100 metrów był czwarty (razem z nim biegli Andrzej Świerczyński, Marian Woronin i Zenon Licznerski).
Był brązowym medalistą europejskich igrzysk juniorów z 1968 z Lipska w sztafecie 4 × 100 metrów. Startował w tej konkurencji również w finale Pucharu Europy w 1975 w Nicei (5. miejsce). Czterokrotnie ustanawiał rekordy Polski w sztafecie 4 × 100 metrów (reprezentacyjnej i klubowej). Wystąpił w 6 meczach międzypaństwowych (bez zwycięstw indywidualnych).
Był mistrzem Polski na 200 metrów w 1975 i w sztafecie 4 × 100 metrów w 1976, wicemistrzem na 100 metrów w 1974 i w sztafecie 4 × 100 metrów w 1980, brązowym medalistą na 100 metrów w 1976 i na 200 metrów w 1974 i 1976.

</doc>
<doc id="1568689" url="https://pl.wikipedia.org/wiki?curid=1568689" title="K-148 Orenburg">
K-148 Orenburg

K-148 Orenburg – radziecki, a następnie rosyjski, atomowy okręt podwodny projektu "949A" (seria: Antej, kod NATO: "Oscar II"), skonstruowany do przenoszenia pocisków manewrujących (SSGN). "Orenburg" jest okrętem wiodącym projektu jednych z największych okrętów podwodnych świata, przeznaczonych do zwalczania amerykańskich okrętów nawodnych, zwłaszcza zaś działających w ramach grup uderzeniowych (LGU) lotniskowców.
Budowa tego okrętu rozpoczęła się w 1982 roku, zwodowano go w roku 1985 w następnym zaś roku przyjęto go do służby w radzieckiej flocie północnej, gdzie służył pod nazwami "Krasnodar" oraz "Wołogda", aby ostatecznie przyjąć nazwę K-148 "Orenburg". Dalsze losy tego okrętu nie są jasne, prawdopodobnie jednak uległ uszkodzeniu w roku 1998.

</doc>
<doc id="1568691" url="https://pl.wikipedia.org/wiki?curid=1568691" title="Wilfredo Lam">
Wilfredo Lam



</doc>
<doc id="1568693" url="https://pl.wikipedia.org/wiki?curid=1568693" title="Solar Flares Burn for You">
Solar Flares Burn for You

Solar Flares Burn for You – album kompilacyjny Roberta Wyatta wydany w 2003 r. i zawierający utwory nagrane w latach 1972, 1973, 1974.
Historia i charakter albumu.
Album ten jest bardzo różnorodnym zestawem utworów Wyatta nagranych w latach 70. XX wieku i w roku 2003. Właściwie żadna z tych kompozycji nie była przygotowywana z myślą o wydaniu. Część z nich można traktować jako szkice przeznaczone do późniejszego rozwinięcia.
Oprócz szkiców na albumie znajdują się także dość eksperymentalne nagrania przygotowane z Hugh Hopperem, muzyka do filmu i inne wersje utworów.
Kompozycje będące szkicami mają charakter minimalistyczny. Dotyczy to zwłaszcza takich piosenek jak "Alifib", "Soup Song" oraz "Sea Song". Porównanie ich z wersjami ostatecznymi, które znalazły się na płytach, wcale nie świadczy na korzyść wersji ostatecznych. Wyróżnia się zwłaszcza ponadośmiominutowa wersja "Sea Song" z fortepianowym akompaniamentem.

</doc>
<doc id="1568697" url="https://pl.wikipedia.org/wiki?curid=1568697" title="Sołka">
Sołka

Sołka () – struga, prawobrzeżny dopływ Liwny o długości 16,6 km. Na dużym odcinku zmeliorowana i uregulowana. . Jej źródła znajdują się na terenie obwodu kaliningradzkiego (nazwa rosyjska – "Zolnaja"). Przepływa koło wsi Momajny, Piskorze, Solkieniki oraz Solkiennickiego Lasu. Uchodzi do rzeki Liwnej we wsi Silginy, powyżej mostu. W odcinku ujściowym przypomina kanał – ze względu na wcześniejsze uregulowanie i płynie przez zalewane wiosna łąki.

</doc>
<doc id="1568699" url="https://pl.wikipedia.org/wiki?curid=1568699" title="Rawa (dopływ Gubra)">
Rawa (dopływ Gubra)

Rawa ("Struga Rawa") – struga, prawobrzeżny dopływ Gubra o długości 12,16 km. Jej źródła znajdują się w okolicach wsi Stara Różanka (po zachodniej stronie). Przepływa przez Kiemławki Wielkie, Podławki i we wsi Garbno wpada do rzeki Guber. Zasilana jest dwoma prawobrzeżnymi i dwoma lewobrzeżnymi strumieniami. Na całej swojej długości Rawa przepływa przez tereny otwarte o rolniczym charakterze.

</doc>
<doc id="1568700" url="https://pl.wikipedia.org/wiki?curid=1568700" title="Mamłak">
Mamłak

Mamłak – struga, prawobrzeżny dopływ Gubra o długości 14,15 km. Jej źródła znajdują się tuż przy granicy z obwodem kaliningradzkim, powyżej wsi Lipica. Poza odcinkiem źródłowym, przepływa przez tereny otwarte, rolnicze i podmokłe, zmeliorowane łąki. Przepływa przez wsie: Lipica, Dzietrzychowo, Majmławki, Lwowiec. Tuż za Lwowcem uchodzi do Gubra, przed mostem na drodze Lwowiec-Marłuty.

</doc>
<doc id="1568706" url="https://pl.wikipedia.org/wiki?curid=1568706" title="Zamek w Talcy">
Zamek w Talcy

Zamek w Talcy () – zamek we Francji, w miejscowości Talcy, w departamencie Loir-et-Cher. Zaliczany do zamków nad Loarą.
Historia.
Oryginalnie zamek został zbudowany na początku XV wieku przez Bernarda Salvatiego florenckiego bankiera rodziny Medicich. Zamieszkał on na zamku 8 listopada 1517 roku.
Opis zamku.
Zamek posiada renesansową fasadę. Nad bramą wjazdową znajduje się wielka kwadratowa wieża, po obu bokach posiada dwie wieżyczki zbudowane na sześciokątnym planie. Wewnątrz dziedziniec zdobi studnia z krytą łupkiem kopułą. Interesującym zabytkiem jest również gołębnik posiadający 1500 otworów gniazdowych.

</doc>
<doc id="1568718" url="https://pl.wikipedia.org/wiki?curid=1568718" title="Powiat Północno-zachodnia Meklemburgia">
Powiat Północno-zachodnia Meklemburgia



</doc>
<doc id="1568721" url="https://pl.wikipedia.org/wiki?curid=1568721" title="Jezioro Tymawskie">
Jezioro Tymawskie



</doc>
<doc id="1568723" url="https://pl.wikipedia.org/wiki?curid=1568723" title="Allen Vigneron">
Allen Vigneron

Allen Henry Vigneron (ur. 21 października 1948 w Mount Clemens) – amerykański duchowny katolicki, arcybiskup Detroit od 2009.
Życiorys.
Był najstarszy z sześciorga dzieci Elwina i Bernardine. W 1962 rozpoczął naukę w seminarium NSJ w Detroit. Po ukończeniu szkoły wyjechał na dalsze studia do Rzymu. Tam kształcił się na Papieskim Uniwersytecie Gregoriańskim i mieszkał w Kolegium Amerykańskim. W 1974 powrócił do rodzinnego kraju. Święcenia kapłańskie otrzymał 26 lipca 1975 w kościele św. Klemensa Rzymskiego w Detroit z rąk kardynała Johna Deardena. W następnym roku powrócił do Rzymu, by kontynuować naukę. Uzyskał licencjat z teologii. W 1979 został skierowany na dalsze studia na Katolickim Uniwersytecie w Waszyngtonie, gdzie pięć lat później uzyskał tytuł doktorski. W 1985 powrócił do Detroit jako wykładowca filozofii i teologii. W latach 1991–1994 pracował w Sekretariacie Stanu w Watykanie, po czym znowu powrócił do Detroit jako rektor Seminarium NSJ.
12 czerwca 1996 otrzymał nominację na biskupa pomocniczego Detroit ze stolicą tytularną "Sault Sainte Marie in Michigan". Sakry biskupiej udzielił mu kardynał Adam Maida. Jako biskup kontynuował kierowanie archidiecezjalnym seminarium, był też odpowiedzialny za jeden z regionów diecezji.
10 stycznia 2003 został koadiutorem biskupa Oakland. Sukcesję przejął 1 października tego samego roku.
5 stycznia 2009 został mianowany arcybiskupem Detroit jako następca kardynała Maidy, który ustąpił z funkcji ze względu na wiek. Ingres odbył się 28 stycznia.

</doc>
<doc id="1568724" url="https://pl.wikipedia.org/wiki?curid=1568724" title="Kormoran skromny">
Kormoran skromny

Kormoran skromny ("Microcarbo niger") – gatunek ptaka z rodziny kormoranów (Phalacrocoracidae). Zamieszkuje Pakistan, Indie, Sri Lankę oraz Azję Południowo-Wschodnią aż po Jawę.

</doc>
<doc id="1568727" url="https://pl.wikipedia.org/wiki?curid=1568727" title="Ohonua">
Ohonua



</doc>
<doc id="1568728" url="https://pl.wikipedia.org/wiki?curid=1568728" title="Kormoran koroniasty">
Kormoran koroniasty

Kormoran koroniasty ("Microcarbo coronatus") – gatunek ptaka z rodziny kormoranów (Phalacrocoracidae), zamieszkujący wybrzeża Afryki Południowej. Nie jest zagrożony.
Systematyka.
Takson ten jako pierwszy opisał Johan August Wahlberg w 1855 roku pod nazwą "Graculus coronatus". Jako miejsce typowe wskazał Possession Island (u wybrzeży Namibii). Obecnie gatunek umieszczany jest w rodzaju "Microcarbo". Dawniej kormoran koroniasty bywał często uznawany za podgatunek kormorana etiopskiego ("M. africanus"). Nie wyróżnia się podgatunków.
Morfologia.
Długość ciała około 54 cm; masa ciała samców 710–880 g, samic 670–780 g. Niemal całe upierzenie lśniąco czarne, na czole długi, stroszony czub; w okresie tokowania dziób przybiera barwę czerwoną.
Zasięg występowania.
Kormoran koroniasty zamieszkuje wybrzeża południowo-zachodniej Afryki od centralnej Namibii do południowo-zachodniej Południowej Afryki (Przylądek Igielny).
Ekologia.
Ptak ten występuje na skalistych wybrzeżach i przybrzeżnych wyspach. Nie był odnotowywany na wodach oddalonych o ponad 10 km od brzegu i dalej niż 100 m w głąb lądu. Jest w dużej mierze gatunkiem osiadłym.
Kormoran koroniasty gniazduje zwykle w mieszanych, niezbyt dużych koloniach ptaków morskich. Składanie jaj ma miejsce przez cały rok, ale szczyt lęgów przypada na późną wiosnę i lato – pomiędzy listopadem i styczniem. Stanowiska lęgowe znajdują się na osłoniętych miejscach na skałach i klifach, na krzewach, niewielkich drzewach, skupiskach wyrzuconych na brzeg wodorostów, a także konstrukcjach stworzonych przez człowieka, takich jak pomosty, stare budynki, wraki statków czy platformy budowane w celu pozyskiwania guana. Gniazdo zbudowane jest głównie z wodorostów i patyków, wyścielone drobniejszym materiałem; często używane jest przez kilka lat z rzędu. W zniesieniu zwykle 2–3 jaja (czasami do pięciu), zazwyczaj przeżywają dwa pisklęta. Po opuszczeniu gniazda młode przebywają w „żłobkach” w pobliżu kolonii.
W skład pożywienia wchodzą w ogromnej większości ryby, zwłaszcza z rodzin klinkowatych (Clinidae), igliczniowatych (Syngnathidae) i babkowatych (Gobiidae). Skład diety uzupełniają krewetki i równonogi.
Status.
W Czerwonej księdze gatunków zagrożonych Międzynarodowej Unii Ochrony Przyrody kormoran koroniasty od 2021 roku zaliczany jest do kategorii LC (najmniejszej troski); wcześniej klasyfikowany był jako gatunek bliski zagrożenia (NT). W 2021 roku liczebność populacji w oparciu o liczenia w terenie szacowano na 4324 dorosłe osobniki. Wiadomo, że liczebność populacji fluktuuje, ale jej długoterminowy trend uznawany jest za stabilny.

</doc>
<doc id="1568730" url="https://pl.wikipedia.org/wiki?curid=1568730" title="Bachiariusz">
Bachiariusz

Bachiariusz (IV/V wiek) – hiszpański mnich i pisarz. Żył w Galicji. Oskarżany o pryscylianizm został prawdopodobnie potępiony przez biskupów Betyki. Papież Innocenty I zaprosił go do Rzymu, by zapoznać się z jego doktryną. Wtedy też napisał "Książeczkę o wierze". Oczyszczony z zarzutów wrócił do Hiszpanii, skąd wkrótce uciekł przed Wandalami i kilka lat później umarł.
Poza wspomnianą "Książeczką o wierze" jest autorem "Listu do Januarego" oraz pisma "O upadłym", dedykowanego pewnemu mnichowi diakonowi, który utrzymywał kontakty seksualne z zakonnicą. Jeden z badaczy - G. Morin przypisywał Bachiariuszowi autorstwo dwóch listów z rękopisu z St. Gallen 190, w których widać wpływy pryscylilanizmu.

</doc>
<doc id="1568733" url="https://pl.wikipedia.org/wiki?curid=1568733" title="Klemens Mielczarek">
Klemens Mielczarek

Klemens Mielczarek (ur. 17 października 1920 w Lublinie, zm. 2 stycznia 2006 w Warszawie) – polski aktor teatralny i filmowy.
Na scenie debiutował w 1946 roku w Częstochowie, później był przeważnie aktorem scen warszawskich. W filmie występował już przed II wojną światową. Dwukrotnie był odznaczany za zasługi dla Warszawy: pierwszy raz w 1967 uhonorowany został Odznaką honorową „Za Zasługi dla Warszawy”, drugi raz w 1996 roku Nagrodą Miasta Stołecznego Warszawy.
Klemens Mielczarek pochowany został na Starych Powązkach w Warszawie.

</doc>
<doc id="1568736" url="https://pl.wikipedia.org/wiki?curid=1568736" title="P-800 Oniks">
P-800 Oniks

P-800 Oniks (3M55, Jachont) (ros. П-800 Оникс, Яхонт, kod NATO: SS-N-26 Strobile) – rosyjski przeciwokrętowy odrzutowy ponaddźwiękowy pocisk manewrujący wystrzeliwany z wyrzutni lądowych, pokładu samolotu, okrętów nawodnych lub podwodnych. P-800 w zaopatrzonej w specjalną kapsułę wersji przeznaczonej dla okrętów podwodnych nosi oznaczenie "P-800 Bolid". W eksportowej wersji nosi nazwę Jachont (rosyjskie określenie korundów np. szafir).
Pod koniec zimnej wojny w Związku Radzieckim rozpoczęto prace nad nowymi taktycznymi pociskami manewrującymi, przeznaczonymi do zwalczania celów nawodnych. W rezultacie tych prac powstał m.in. pocisk P-800 Oniks o charakterystyce lotu "sea-skimming", wystrzeliwany z wyrzutni lądowych, powietrznych oraz morskich, w tym z pokładu zanurzonego okrętu podwodnego. Po wystrzeleniu, za pomocą specjalnej kapsuły w wersji dla okrętów podwodnych, P-800 porusza się z prędkością ponaddźwiękową od 2 do 2,5 Ma. Pocisk ten posiada stosunkowo niewielką głowicę o masie 300 (200) kg, lecz jej efektywność zwiększa duża energia kinetyczna szybkiego pocisku. Pocisk ma dwuczłonowy system napędowy składającego się z rakietowego silnika startowego na paliwo stałe oraz marszowego silnika strumieniowego. Ten ostatni rozpoczyna pracę po zakończeniu pracy silnika rakietowego, pozwalając pociskowi utrzymać nadaną przez silnik startowy prędkość. Zasięg pocisku uzależniony jest od założonego pułapu lotu, wynosząc 120 km na niskim pułapie oraz do 300 km przy wysokim.
Pociski te przeznaczone są do zastąpienia starszych pocisków P-270 Moskit, prawdopodobnie także P-700 Granit. Rozwinięciem Oniksa jest rosyjsko-indyjski pocisk BrahMos.
W 2007 roku Rosja podpisała umowę o sprzedaży systemów nadbrzeżnych Bastion-P z pociskami P-800 Jachont i w 2011 roku dostarczona były według nieoficjalnych informacji połowa zamówienia – dwa kompleksy (z czterema samobieżnymi wyrzutniami każdy) i 36 pocisków.
Pocisku Oniks użyły SZ FR 15.11.2016 r. przeciwko bazie uzurpatorskiego państwa islamskiego w Syrii. Wystrzelono go ze stacjonującego w Syrii kompleksu Bastion-P w cel lądowy. To działanie dowiodło zdolności ataku celów lądowych, a nie tylko nawodnych.
W 2019 r. producent przekazał WMF RF 3 kompleksy dywizjonowe K-300P (12 wyrzutni) i 55 P-800.

</doc>
<doc id="1568737" url="https://pl.wikipedia.org/wiki?curid=1568737" title="Potencja (filozofia)">
Potencja (filozofia)

Potencja (gr. "dýnamis", "δύναμις"; łac. "potentia" − zdolność, możność) - w filozofii Arystotelesa, obok pojęcia aktu (łac. "actus"), składnik każdego bytu. Każdy byt składa się z możności i aktu. Możność jest elementem biernym, aktualizowanym (konkretyzowanym) przez akt. Analiza potencji i aktu zawarta jest w "Księdze Θ" "Metafizyki"
Możność jest podstawą zmiany (ruchu) i określa sposób w jaki zmiana jest możliwa. W myśli Arystotelesa materia jest czystą możnością. Dzięki formie, która ją aktualizuje, powstaje rzeczywisty przedmiot. 
Pojęcie potencji zostało przejęte przez arystotelizm i metafizykę klasyczną. Było rozwijane szczególnie przez Tomasza z Akwinu, Plotyna, Dunsa Szkota i Franciszka Suareza.

</doc>
<doc id="1568749" url="https://pl.wikipedia.org/wiki?curid=1568749" title="Tembetary Ypane">
Tembetary Ypane



</doc>
<doc id="1568750" url="https://pl.wikipedia.org/wiki?curid=1568750" title="Juventus Turyn (mecze w europejskich pucharach)">
Juventus Turyn (mecze w europejskich pucharach)



</doc>
<doc id="1568752" url="https://pl.wikipedia.org/wiki?curid=1568752" title="Powiat Północna Saksonia">
Powiat Północna Saksonia



</doc>
<doc id="1568756" url="https://pl.wikipedia.org/wiki?curid=1568756" title="Numeracja rachunku bankowego">
Numeracja rachunku bankowego

Numeracja rachunków bankowych – standard określający sposób tworzenia numeru rachunku bankowego stanowiącego jednoznaczny identyfikator rachunku klienta w transakcjach płatniczych.
Numeracja rachunków bankowych w Polsce.
W polskim systemie bankowym na poziomie krajowym funkcjonuje obecnie standard numeracji rachunków bankowych zgodny z opracowaną przez NBP Polską Normą NRB, tj. Numer Rachunku Bankowego (PN-F 01102: "grudzień 2000 Bankowość i pokrewne usługi finansowe Numer Rachunku Bankowego (NRB) – Elementy i zasady tworzenia".). Standard NRB jest jedynym obowiązującym w transakcjach płatniczych na poziomie krajowym standardem numeracji rachunków bankowych. Od 2011 roku NRB jest wystarczającym identyfikatorem stron transakcji. Zgodnie z Polską Normą NRB (PN-F 01102, grudzień 2000) zapis Numeru Rachunku Bankowego w środowisku elektronicznym ma następującą postać:
gdzie:
NRB w środowisku elektronicznym stanowi ciąg o stałej liczbie znaków – 26 cyfr, nie oddzielonych separatorem ani spacją. W formie papierowej NRB należy zapisywać oddzielając pojedynczą spacją liczbę kontrolną od pozostałych elementów, które z kolei należy oddzielać pojedynczą spacją co cztery znaki.
Krajowy numer rachunku bankowego oparty na NRB jest podstawą do wygenerowania numeru rachunku bankowego zgodnego z IBAN (tj. "International Bank Account Number"), czyli standardową numeracją rachunku bankowego obowiązującą obecnie w międzynarodowych transakcjach płatniczych. Norma IBAN została wypracowana przez Europejski Komitet Standardów Bankowych (ECBS) oraz Międzynarodową Organizację Normalizacyjną ISO (ISO 13616:2003 "Banking and related financial services -- International bank account number (IBAN)").
NRB pozbawiony pierwszych dwóch cyfr (tj. liczby kontrolnej) stanowi Podstawowy Numer Rachunku Bankowego tzw. BBAN ("Basic Account Number"). BBAN jest to 8 cyfrowy numer rozliczeniowy jednostki organizacyjnej banku i 16 cyfrowy numer porządkowy rachunku, zgodny z NRB.
NRB, rozszerzony o kod literowy identyfikujący kraj według normy ISO stanowi IBAN (w przypadku Polski ten kod to PL).
Identyfikator banku definiują cyfry od 3 do 6 numeru rachunku bankowego. W przypadku banków komercyjnych czwartą cyfrą jest zawsze 0. Zestawienie identyfikatorów poszczególnych banków komercyjnych działających na terenie Polski:

</doc>
<doc id="1568761" url="https://pl.wikipedia.org/wiki?curid=1568761" title="Mebrahtom Keflezighi">
Mebrahtom Keflezighi

Mebrahtom Keflezighi (ur. 5 maja 1975) – erytrejski lekkoatleta startujący w barwach Stanów Zjednoczonych.

</doc>
<doc id="1568762" url="https://pl.wikipedia.org/wiki?curid=1568762" title="Struktura drugorzędowa białka">
Struktura drugorzędowa białka

Struktura drugorzędowa białka – jeden z poziomów organizacji cząsteczki białka, który opisuje jej budowę. Określa się tu sposób przestrzennego ułożenia łańcuchów polipeptydowych białek na skutek powstawania wewnątrzcząsteczkowych wiązań wodorowych przede wszystkim między atomami tlenu grup peptydowych i atomami wodoru innych grup peptydowych. Łańcuchy polipeptydowe białek mogą układać się w kształt:
Do zobrazowania struktury drugorzędowej używa się w modelu wstęgowym charakterystycznych strzałek (dla harmonijki beta) oraz helis (dla helisy alfa).

</doc>
<doc id="1568765" url="https://pl.wikipedia.org/wiki?curid=1568765" title="Karl Harrer">
Karl Harrer

Karl Harrer (ur. 8 października 1890, zm. 5 września 1926 w Monachium) – niemiecki dziennikarz sportowy i polityk, w 1919 należał do grona założycieli Niemieckiej Partii Robotniczej ("DAP"), która rok później przekształciła się w NSDAP. 
Był członkiem okultystycznego Towarzystwa Thule, które wyznaczyło mu misję założenia politycznego kółka dyskusyjnego dla robotników ("Politischer Arbeiterzirkel"). Zadanie to wykonał wspólnie ze ślusarzem Antonem Drexlerem w listopadzie 1918 roku. 
Kilkudziesięciu członków kółka weszło następnie w skład powołanej 5 stycznia 1919 partii DAP. Do kierownictwa partii – oprócz Harrera i Drexlera – weszli Gottfried Feder i Dietrich Eckart, a Harrer został przewodniczącym partii. Jednakże jego wizja prowadzenia tajnej działalności ugrupowania nie zgadzała się z planami Adolfa Hitlera. Hitler chciał organizować masowe imprezy polityczne, Harrer był przeciwny takiej strategii, chciał by DAP było raczej klubem dyskusyjnym dla wtajemniczonych. Do końca 1919 rywalizacja między nimi zaostrzyła się. Harrer oskarżał Hitlera o megalomanię. Ostatecznie zdecydował się zrezygnować ze wszystkich stanowisk partyjnych. Na skutek nacisku Hitlera 5 stycznia 1920 opuścił szeregi NSDAP. Kierownictwo objął dotychczasowy wiceprezes Drexler, a w 1921 sam Hitler.

</doc>
<doc id="1568766" url="https://pl.wikipedia.org/wiki?curid=1568766" title="Hythe (Kent)">
Hythe (Kent)

Hythe - miasto w Wielkiej Brytanii, w Anglii, w regionie South East England, w hrabstwie Kent, w dystrykcie Folkestone and Hythe.

</doc>
<doc id="1568769" url="https://pl.wikipedia.org/wiki?curid=1568769" title="Oprocentowanie rachunku bankowego">
Oprocentowanie rachunku bankowego

Oprocentowanie rachunku bankowego – wysokość odsetek, jaka przysługuje właścicielowi rachunku za udostępnienie bankowi swoich pieniędzy.
Oprocentowanie rachunku podawane jest w skali roku (a naliczane zgodnie z rzeczywistym okresem deponowania środków w banku).

</doc>
<doc id="1568770" url="https://pl.wikipedia.org/wiki?curid=1568770" title="Powiat rudawski">
Powiat rudawski



</doc>
<doc id="1568771" url="https://pl.wikipedia.org/wiki?curid=1568771" title="Zatrzymanie krążenia">
Zatrzymanie krążenia



</doc>
<doc id="1568772" url="https://pl.wikipedia.org/wiki?curid=1568772" title="Igrce">
Igrce

Igrce – widowiska średniowieczne.
Miały charakter ludyczny, czyli zabawny, daleki od spraw religii, bliski życia codziennego i spraw doczesnych. Prezentowane pod gołym niebem, zwykle podczas jarmarku przez wędrownych artystów o rozmaitych umiejętnościach: akrobatów, grajków, śpiewaków, mimów i żartownisiów. O tego typie teatru wiemy tylko ze źródeł przekazu ustnego, literacką wizję takich występów dał Wacław Berent w powieści historycznej "Żywe kamienie" z 1918 roku.

</doc>
<doc id="1568775" url="https://pl.wikipedia.org/wiki?curid=1568775" title="Powiat Środkowa Saksonia">
Powiat Środkowa Saksonia



</doc>
<doc id="1568778" url="https://pl.wikipedia.org/wiki?curid=1568778" title="Powiat Szwajcaria Saksońska-Wschodnie Rudawy">
Powiat Szwajcaria Saksońska-Wschodnie Rudawy



</doc>
<doc id="1568779" url="https://pl.wikipedia.org/wiki?curid=1568779" title="Amble">
Amble

Amble – miasto leżące w obrębie civil parish Amble By the Sea w hrabstwie Northumberland, w regionie North East England, w Anglii. W 2011 roku civil parish liczyła 6025 mieszkańców.

</doc>
<doc id="1568781" url="https://pl.wikipedia.org/wiki?curid=1568781" title="Wide-field Infrared Survey Explorer">
Wide-field Infrared Survey Explorer

Wide-field Infrared Survey Explorer (WISE) – pracujący w zakresie podczerwieni teleskop kosmiczny należący do NASA, który został wyniesiony w kosmos 14 grudnia 2009 roku.
WISE to 40-centymetrowy teleskop schłodzony do –257 °C. Satelita, na pokładzie którego znajduje się WISE, został umieszczony 525 km nad powierzchnią Ziemi na kołowej orbicie okołobiegunowej.
Teleskop WISE wykonał ponad 2,7 milionów zdjęć, każde z nich pokrywające pole widzenia 47 minut kątowych. Zdjęcia zostały wykonane w podczerwieni – na pokładzie znajdują się cztery detektory podczerwieni pracujące na długościach fali 3,3, 4,7, 12 i 23 mikrometrów.
W październiku 2010, po wypełnieniu głównego celu misji, uległ wyczerpaniu czynnik chłodzący instrumenty teleskopu. Dwa z czterech detektorów mogły jednak działać dalej i wykorzystano je do kontynuacji misji pod nazwą NEOWISE – poszukiwania kolejnych planetoid i komet oraz do ukończenia kompletnego skanu głównego pasa planetoid. Teleskop zakończył działalność 1 lutego 2011 i został wprowadzony w stan uśpienia. We wrześniu 2013 satelita został ponownie włączony i pod nazwą NEOWISE kontynuuje poszukiwanie obiektów bliskich Ziemi (NEO) oraz badania odkrytych wcześniej planetoid – potencjalnych celów przyszłych misji kosmicznych. Pierwszą planetoidę po ponownym włączeniu odkrył 29 grudnia 2013, była to 2013 YP139.
Odkrycia.
Dzięki programowi WISE udało się odkryć niewidzialne w inny sposób brązowe karły o bardzo niskich temperaturach powierzchni. WISE był w stanie wykryć obiekty o temperaturze do –73 °C. Według teorii powstawania brązowych karłów dwie trzecie gwiazd znajdujących się w naszym najbliższym sąsiedztwie to właśnie obiekty tego typu, które nie zostały jeszcze odkryte. Naukowcy mają nadzieję (analiza zebranych danych wciąż trwa) na odkrycie brązowego karła, znajdującego się bliżej Ziemi niż dotychczas znana najbliższa gwiazda Proxima Centauri.
Dzięki zdjęciom wykonanym w ramach programu WISE (i jego drugiej części NEOWISE), do lutego 2011 odkryto 20 komet, ponad 33 tys. planetoid pasa głównego oraz 134 obiekty bliskie Ziemi (NEO).
27 lipca 2011 poinformowano o odkryciu (na podstawie danych uzyskanych z WISE) pierwszej planetoidy trojańskiej na orbicie Ziemi o średnicy 300 m, oznaczonej .
23 sierpnia 2011 poinformowano o odkryciu nowego typu gwiazd – brązowych karłów typu widmowego Y, będących najchłodniejszymi obiektami typu gwiazdowego. Z około dwustu odkrytych do tej pory przez WISE brązowych karłów, 13 jest typu Y, a jeden z najchłodniejszych z nich, nazwany WISE 1828+2650 ma temperaturę poniżej 25 °C.

</doc>
<doc id="1568786" url="https://pl.wikipedia.org/wiki?curid=1568786" title="Kesgrave">
Kesgrave

Kesgrave - miasto i civil parish w Wielkiej Brytanii, w Anglii, w regionie East of England, w hrabstwie Suffolk, w dystrykcie East Suffolk. W 2011 roku civil parish liczyła 14 168 mieszkańców. Kesgrave jest wspomniana w Domesday Book (1086) jako "Gressegrava".

</doc>
<doc id="1568790" url="https://pl.wikipedia.org/wiki?curid=1568790" title="Bytyń (gmina)">
Bytyń (gmina)

Bytyń – dawna gmina wiejska istniejąca na Lubelszczyźnie w XIX wieku. Siedzibą gminy był Bytyń.
Gmina Bytyń wymieniona jest jako jedna z gmin powiatu włodawskiego guberni siedleckiej (stan na rok 1879). Gmina miała 15 999 mórg obszaru i liczyła w 1893 roku 2870 mieszkańców. Składała się z miejscowości: Bytyń, Kossyń, Macoszyn-Mały, Macoszyn-Wielki, Majdan, Mszanka, Rożniewka, Siedliszcze, Stulno, Uhrusk, Uhruska Wola, Zastawie i Zezulka.
Była to najdalej na południe wysunięta gmina guberni siedleckiej.
Brak informacji o dacie likwidacji gminy, lecz w wykazie z 1921 roku gmina jest już zniesiona a jej obszar należy do gminy Sobibór.

</doc>
<doc id="1568791" url="https://pl.wikipedia.org/wiki?curid=1568791" title="Einar Vilhjálmsson">
Einar Vilhjálmsson

Einar Vilhjálmsson (ur. 1 czerwca 1960 w Reykjaviku) – islandzki lekkoatleta specjalizujący się w rzucie oszczepem.
Trzykrotny uczestnik igrzysk olimpijskich: Los Angeles 1984, Seul 1988 i Barcelona 1992. W 1983 roku zajął czwarte miejsce podczas rozgrywanej w Edmonton uniwersjady. Rekord życiowy: 86,80 (30 sierpnia 1992, Reykjavik), wynik ten jest aktualnym rekordem Islandii.
Syn trójskoczka, medalisty olimpijskiego, Vilhjálmura Einarssona.
We wrześniu 2014 został wybrany na prezesa islandzkiego związku lekkoatletycznego.

</doc>
<doc id="1568797" url="https://pl.wikipedia.org/wiki?curid=1568797" title="Pentti Sinersaari">
Pentti Sinersaari

Pentti Sinersaari (ur. 5 października 1956 w Elimäki) - fiński lekkoatleta specjalizujący się w rzucie oszczepem. 27 stycznia 1979 w nowozelandzkim Auckland uzyskał wynik 93,84. Był to wówczas najlepszy wynik w sezonie. Szósty zawodnik igrzysk olimpijskich w Moskwie (1980).

</doc>
<doc id="1568798" url="https://pl.wikipedia.org/wiki?curid=1568798" title="Trzy stele Seta">
Trzy stele Seta

Trzy stele Seta – gnostycki utwór z Nag Hammadi (NHC VII,5). Pismo to ma pochodzenia setiańskie, zawiera treści platońskie i neoplatońskie, brak elementów chrześcijańskich. Ma formę apokalipsy i zawiera trzy hymny adresowane do postaci gnostyckiego świata.

</doc>
<doc id="1568800" url="https://pl.wikipedia.org/wiki?curid=1568800" title="Wymój (jezioro)">
Wymój (jezioro)

Wymój (Jezioro Wymojskie) – jezioro położone w województwie warmińsko-mazurskim, w powiecie olsztyńskim, w gminie Stawiguda, na Pojezierzu Olsztyńskim, w pobliżu wsi Wymój oraz osady Zezuj.
Jezioro o powierzchni 44,375 ha otoczone jest lasem i łąkami. Brzegi jeziora są przeważnie wysokie, miejscami strome (szczególnie zachodnie), natomiast krańce zbiornika południowy i północny - niskie i podmokłe. Zachodni i wschodni brzeg jest porośnięty borem sosnowym. Linia brzegowa zbiornika jest mało urozmaicona. Brzegi są w małym stopniu porośnięte roślinnością wynurzoną. Jezioro Wymój jest akwenem rekreacyjnym (na wschodnim brzegu zlokalizowana jest sieć 31 domków letniskowych), a pod względem gospodarczym przedstawia typ linowo-szczupakowy.

</doc>
<doc id="1568801" url="https://pl.wikipedia.org/wiki?curid=1568801" title="Billy Konchellah">
Billy Konchellah

Billy Konchellah (ur. 20 października 1961 w Kilgoris) – kenijski lekkoatleta, dwukrotny mistrz świata na 800 metrów.
Sukcesy (wszystkie w biegu na 800 metrów).
Po zakończeniu kariery popadł w konflikt z prawem, w 2005 został skazany przez fiński sąd na 2,5 roku więzienia za gwałt, wykorzystywanie seksualne nieletnich oraz narkotyki.
Jego brat – Patrick Konchellah oraz syn – Youssef Saad Kamel również odnoszą liczne sukcesy na 800 metrów.

</doc>
<doc id="1568802" url="https://pl.wikipedia.org/wiki?curid=1568802" title="Okolicznik miary">
Okolicznik miary



</doc>
<doc id="1568803" url="https://pl.wikipedia.org/wiki?curid=1568803" title="HAT-P-11 b">
HAT-P-11 b

HAT-P-11 b (także Kepler-3 b) – planeta pozasłoneczna położona w gwiazdozbiorze Łabędzia, oddalona o 124 ± 4 lat świetlnych (38 ± 1,3 parseków) od Ziemi. Planeta ma wielkość i masę porównywalną do Neptuna, ale temperatura powierzchni (górnego poziomu atmosfery) jest szacowana na ok. 600°C. Znajduje się ona w polu obserwacji sondy Kepler.

</doc>
<doc id="1568806" url="https://pl.wikipedia.org/wiki?curid=1568806" title="Okolicznik stopnia">
Okolicznik stopnia



</doc>
<doc id="1568807" url="https://pl.wikipedia.org/wiki?curid=1568807" title="Sarąg">
Sarąg

Sarąg – jezioro położone na wschód od Ostródy w gminie Gietrzwałd, powiat olsztyński, województwo warmińsko-mazurskie na Pojezierzu Olsztyńskim, na obrzeżu wsi Makruty (na południe od jeziora) oraz osady Guzowy Młyn i Gromel. Jezioro otoczone jest lasami i małymi fragmentami krajobrazu otwartego (południowy brzeg przy wsi Makruty).

</doc>
<doc id="1568809" url="https://pl.wikipedia.org/wiki?curid=1568809" title="Franciszek Piaścik">
Franciszek Piaścik

Franciszek Piaścik (ur. 7 grudnia 1902 w Mątwicy, zm. 7 stycznia 2001) – polski architekt, dziekan Wydziału Architektury Politechniki Warszawskiej, absolwent łomżyńskiego gimnazjum.
Życiorys.
Syn Floriana i Anny z Serwatków. Uważał się za Kurpia. Rodzina Piaścików przybyła do Mątwicy z okolic Dobrego Lasu.
Uczył się w Gimnazjum im. Tadeusza Kościuszki w Łomży. W 1915, kiedy zaczęła się niemiecka okupacja, wstąpił do harcerstwa. W 1917 drużyna nawiązała kontakt z Polską Organizacją Wojskową, do której Piaścik dołączył. Brał udział w wojnie polsko-bolszewickiej, m.in. w walkach pod Radzyminem. W październiku 1920 pod Słuckiem został ciężko ranny w nogę. Latem 1922 jako inwalida został zdemobilizowany i wrócił do nauki w gimnazjum. W 1923 uzyskał maturę. Przez cały czas nauki w gimnazjum należał do harcerstwa, pełnił funkcję drużynowego.
Studiował na Wydziale Architektury Politechniki Warszawskiej, w 1927 został tam asystentem. W 1930 uzyskał dyplom magistra inżyniera, a następnie uzupełniał wiedzę na uczelniach w Czechosłowacji, Danii, Niemczech i Szwecji. W 1935 uzyskał stopień doktora nauk technicznych, zaś w 1941 podczas tajnego nauczania tytuł docenta.
Od 1935 należał do Centralnego Związku Młodzieży „Siew”. Podczas II wojny światowej kierował Wydziałem Odbudowy Wsi w Departamencie Robót Publicznych i Odbudowy Delegatury Rządu na Kraj. Uczestniczył w konspiracyjnym nauczaniu.
Po zakończeniu wojny powrócił do pracy naukowo-dydaktycznej. Od 1945 był kierownikiem Katedry Budownictwa Wiejskiego na Politechnice Warszawskiej. W 1946 został powołany na stanowisko naczelnego komisarza odbudowy wsi, w tym samym roku został profesorem nadzwyczajnym, a w 1962 profesorem zwyczajnym na Politechnice Warszawskiej. W latach 1957–1958 i 1966–1972 był dziekanem Wydziału Architektury. W 1957 organizował i kierował Studium Podyplomowym Architektury i Planowania Wsi, w latach 1960–1966 przewodniczył Sekcji Architektury i Planowania Wsi Komitetu Architektury i Urbanistyki Polskiej Akademii Nauk. W 1971 został dyrektorem Instytutu Architektury i Planowania Wsi, w 1973 przeszedł na emeryturę.
W latach 1945–1946 należał do Stronnictwa Ludowego, od 1957 Zjednoczonego Stronnictwa Ludowego. W 1945 roku był radnym Rady Narodowej Miasta Stołecznego Warszawy.
W 1939 wraz z Ludwikiem Krzywickim i ks. Władysławem Skierkowskim brał udział w reaktywacji Związku Puszczańskiego. W 1958 współorganizował I Zjazd Wychowanków i Nauczycieli Szkół Łomżyńskich. W latach 1959–1963 kierował „Studiami nad organizacją Regionu Kurpiowskiego”, współpracując z architektami, rolnikami, ekonomistami, leśnikami i geografami. Na początku lat 80. XX wieku współinicjował powołanie Drużyny Weteranów Harcerzy Ziemi Łomżyńskiej.
Projektował głównie budownictwo wiejskie oraz zajmował się planowaniem przestrzennym wsi. Zaprojektował letnisko Żarki. Pracował dla kurii biskupiej w Łomży. W drugiej połowie lat 30. XX wieku zaprojektował kompleks budynków do przechowywania i przetwórstwa owoców z sadów w okolicy Łomży. Zrealizowana część projektu sprawdziła się, ale nie przetrwała II wojny światowej.
Publikował prace o charakterze historycznym i teoretycznym.
Został pochowany na cmentarzu parafialnym w Nowogrodzie k. Łomży.
Z żoną Barbarą miał córki Elżbietę i Marię.
Upamiętnienie.
W 2016 Związek Kurpiów apelował o nazwanie ulic we wsiach i miastach na terenie regionu nazwiskami ważnych dla Kurpiów postaci historycznych, wśród nich Piaścika. Patronuje ulicy w Nowogrodzie.
W setną rocznicę jego urodzin i prawie w pierwszą rocznicę śmierci w gmachu Politechniki Warszawskiej odsłonięto tablicę go upamiętniającą.

</doc>
<doc id="1568810" url="https://pl.wikipedia.org/wiki?curid=1568810" title="Letnia Uniwersjada 1983">
Letnia Uniwersjada 1983

12. Letnia Uniwersjada – międzynarodowe zawody sportowców – studentów, które odbyły się w kanadyjskim mieście Edmonton. Impreza została zorganizowana między 1, a 12 lipca. W uniwersjadzie wzięło udział 2400 zawodników z 73 krajów. Nad organizacją zawodów czuwała FISU.

</doc>
<doc id="1568811" url="https://pl.wikipedia.org/wiki?curid=1568811" title="Wilhelm V">
Wilhelm V



</doc>
<doc id="1568814" url="https://pl.wikipedia.org/wiki?curid=1568814" title="John Ngugi">
John Ngugi

John Ngugi (ur. 10 maja 1962) – kenijski lekkoatleta, mistrz olimpijski w biegu na 5000 metrów z 1988.

</doc>
<doc id="1568819" url="https://pl.wikipedia.org/wiki?curid=1568819" title="Łaźnica">
Łaźnica



</doc>
<doc id="1568828" url="https://pl.wikipedia.org/wiki?curid=1568828" title="Eduard Zeller">
Eduard Zeller

Eduard Zeller (ur. 22 stycznia 1814 w Kleinbottwar, zm. 19 marca 1908 w Stuttgarcie) − niemiecki teolog i filozof. 
Życie.
W 1832 ukończył studium teologiczne w Maulbronn, a następnie udał się na studia z teologii i filozofii na Uniwersytecie w Tybindze, które ukończył w 1836. Pracował jako privatdozent w Tybindze (1840), jako profesor teologii na Uniwersytecie Berneńskim (1847-1849) i Marburgu (1849-1862). W latach 1862-1872 był profesorem filozofii na Uniwersytecie w Heidelbergu, a w latach 1872-1895 w Berlinie. 
Teologia i filozofia.
Jako teolog, należał do młodszej szkoły tybińskiej i zakładał jej pismo "Theologischen Jahrbücher" (1842-1857).
W zakresie filozofii, początkowo był zwolennikiem Hegla, a następnie zwrócił się ku filozofii Kanta. Jest ważną postacią dla powstania neokantyzmu. 22 października 1862 otworzył swoje wykłady na Uniwersytecie w Heidelbergu wykładem "Über Bedeutung und Aufgabe der Erkenntniss-Theorie", który wkrótce opublikowano. Jako pierwszy używał tu pojęcia "teoria poznania" ("Erkenntnisstheorie", początkowo zapisywane jako "Erkenntniss-Theorie"), na oznaczenie dyscypliny badającej podstawy metodologiczne i epistemologiczne filozofii i nauki. Wykład skrytykowany został przez Karla Micheleta, który określił Zellera mianem "neokantyzsty". Zeller zaliczany jest do grona wczesnych neokantystów, lub filozofów zapowiadających ten nurt. 
Zeller jest znany również ze swoich prac z zakresu historii filozofii.

</doc>
<doc id="1568829" url="https://pl.wikipedia.org/wiki?curid=1568829" title="Tomasz (kardynał S. Vitale)">
Tomasz (kardynał S. Vitale)

Tomasz (zm. w październiku 1146) – kardynał.
O jego życiu przed nominacją kardynalską wiadomo tylko tyle, że uzyskał tytuł magistra. W historiografii od XVI wieku jest podawane, że był członkiem mediolańskiej kongregacji kanoników regularnych S. Maria de Crescenzago, nie ma jednak na to dowodów w źródłach mu współczesnych. Do Świętego Kolegium powołał go papież Innocenty II prawdopodobnie w marcu 1140 roku. Między 16 kwietnia 1140 a 3 marca 1141 podpisywał bulle papieskie jako diakon Świętego Kościoła Rzymskiego, a między 11 kwietnia 1141 a 16 czerwca 1145 jako kardynał prezbiter S. Vitale. Uczestniczył w papieskich elekcjach 1143, 1144 i 1145. W 1145-1146 był legatem papieskim w Niemczech.

</doc>
<doc id="1568833" url="https://pl.wikipedia.org/wiki?curid=1568833" title="Błękitny potok">
Błękitny potok

Błękitny potok (ros. Голубой поток, ang. "Blue Stream") – gazociąg biegnący po dnie Morza Czarnego, którym jest dostarczany gaz ziemny z Rosji do Turcji. Utworzony został przez spółkę joint venture rosyjskiego Gazpromu oraz włoskiej spółki Eni.
W 2009 rozważano budowę drugiej nitki gazociągu.

</doc>
<doc id="1568839" url="https://pl.wikipedia.org/wiki?curid=1568839" title="Błękitny Potok">
Błękitny Potok



</doc>
<doc id="1568840" url="https://pl.wikipedia.org/wiki?curid=1568840" title="Allison Beckford">
Allison Beckford

Allison Beckford (ur. 8 maja 1979) - jamajska lekkoatletka, sprinterka i płotkarka.

</doc>
<doc id="1568842" url="https://pl.wikipedia.org/wiki?curid=1568842" title="Regulice Górne">
Regulice Górne

Regulice Górne – nieczynny przystanek kolejowy w Regulicach, w województwie małopolskim, w Polsce. Znajduje się tu 1 peron.

</doc>
<doc id="1568843" url="https://pl.wikipedia.org/wiki?curid=1568843" title="Laska marszałkowska (wojsko)">
Laska marszałkowska (wojsko)

Laska marszałkowska – atrybut stopnia marszałka lub feldmarszałka w armiach prawie wszystkich krajów oprócz Polski, gdzie oznaką godności jest buława, i byłego ZSRR, gdzie używano Gwiazdy Marszałkowskiej jako oznaczenia stopnia.
Zarys historii.
Używana tylko przy wielkich uroczystościach wojskowa laska marszałkowska wywodzi się najprawdopodobniej od kunsztownie ozdobionego kija marszałków dworu, symbolu ich urzędu, noszonego przez nich przy wspanialszych procesjach dworskich, a jako atrybut stopnia wojskowego pojawia się pierwszy raz w Królestwie Francji przy nadaniu przez króla Franciszka II rangi marszałkowskiej ks. Franciszkowi de Montmorency (1559). Wręczając mu laskę król – formalny głównodowodzący – zaznaczał pozycję marszałka jako faktycznego najwyższego wodza i szefa sądownictwa wojskowego, posiadającego prawo życia i śmierci nad podwładnymi. Nadawane do końca monarchii burbońskiej laski marszałkowskie nazywano "bâton fleurdelisé", były pokryte błękitnym aksamitem lub safianem ze złotymi ornamentami w kształcie fleur-de-lis – heraldycznych lilii francuskich – i wysadzane drogimi kamieniami. Po wprowadzeniu stopnia Marszałka Francji przez Napoleona laski marszałkowskie (wielkości 30-40 cm) ozdabiano ornamentami w kształcie złotych pszczół heraldycznych, jednego z symboli I Cesarstwa Francuskiego (Napoleon III wprowadził zamiast nich orły napoleońskie, a III Republika Francuska złote gwiazdy. Błękitny kolor laski pozostał). Od Napoleona ma pochodzić znane powiedzenie: "Tout soldat français porte dans sa giberne le bâton de maréchal de France" (""Każdy żołnierz francuski nosi w swym tornistrze laskę marszałka Francji", czyli może awansować z szeregowca na marszałka")).
W Świętym Cesarstwie Rzymskim nadawano tytuł marszałkowski do 1806, ale wygląd laski marszałkowskiej nie był ustalony. Przodkiem jej była używana już od XVI wieku laska komendanta.
W Królestwie Prus wprowadzono laskę marszałkowską dopiero w roku 1852. Była ozdobiona na przemian złotymi koronami królewskimi i orłami pruskimi. W innych państwach niemieckich Cesarstwa Niemieckiego używano wielu lokalnych odmian laski marszałkowskiej.
Jednolitą "wielką" laskę marszałkowską - czerwoną dla wojsk lądowych, jasnoniebieską dla sił powietrznych i ciemnoniebieską dla marynarki wojennej wprowadzono w Niemczech dopiero za czasów III Rzeszy. Oprócz niej istniała wprowadzona już w 1901 "mniejsza laska" (niem. "Interimsfeldmarschallstab;" noszona na co dzień), podobna do szpicruty, za czasów monarchii ozdobiona na głowicy koroną królewską, w czasach nazizmu ornamentem w kształcie ananasa. Laski marszałkowskie w III Rzeszy były ozdobione nazistowskimi orłami i podobiznami Krzyża Żelaznego. Przypominająca lunetę laska wielkiego admirała (niem. "Grossadmiral") pokryta była ponadto ornamentami w kształcie kotwicy, a laska marszałka sił powietrznych czarnymi krzyżami belkowymi Luftwaffe.
Po nominacji Hermanna Göringa na marszałka Rzeszy (niem. "Reichsmarschall") wykonano dla niego z białej kości słoniowej specjalny model laski, przyozdobiony złotymi nazistowskimi orłami, czarnymi krzyżami belkowymi i podobiznami Krzyża Żelaznego.
Wprowadzone w 1736 laski marszałkowskie Wielkiej Brytanii były pokryte czerwonym aksamitem i ozdobione ornamentami w kształcie złotych lwów brytyjskich, na głowicy ze św. Jerzym zabijającym smoka.
W ZSRR, posiadającym największą liczbę marszałków na świecie, laski marszałkowskie nie istniały, zamiast nich używano gwiazdy marszałkowskiej noszonej na mundurze.
Także obecny tytuł Marszałek Federacji Rosyjskiej oznaczany jest (przy większych paradach) Gwiazdą Marszałkowską noszoną jako odznaka na uniformie.

</doc>
<doc id="1568854" url="https://pl.wikipedia.org/wiki?curid=1568854" title="Marcin Berdyszak">
Marcin Berdyszak

Marcin Berdyszak (ur. 6 listopada 1964 w Poznaniu) – polski artysta współczesny, zajmujący się instalacją i realizacjami multimedialnymi, profesor sztuk plastycznych, rektor Uniwersytetu Artystycznego w Poznaniu w latach 2008–2016.
Życiorys.
Studiował w Państwowej Wyższej Szkole Sztuk Plastycznych w Poznaniu (1983–1988). Uzyskał dyplomy z malarstwa w pracowni profesora Włodzimierza Dudkowiaka oraz z rzeźby w pracowni profesora Macieja Szańkowskiego. W 1989 został pracownikiem Akademii Sztuk Pięknych w Poznaniu. W 2005 otrzymał tytuł naukowy profesora sztuk plastycznych. Zajął się prowadzeniem pracowni warsztatów twórczości edukacyjnej na Wydziale Edukacji Artystycznej i (wraz z ojcem Janem Berdyszakiem) pracowni rzeźby i działań przestrzennych. W latach 1999–2002 był prodziekanem Wydziału Edukacji Artystycznej ASP w Poznaniu, od 2002 prorektorem ds. studenckich i współpracy z zagranicą. W 2008 objął stanowisko rektora tej uczelni przekształconej w 2010 w Uniwersytet Artystyczny. W 2012 wybrany na kolejną kadencję. Był także profesorem zwyczajnym w Instytucie Wzornictwa Politechniki Koszalińskiej.
Uczestniczył w licznych wystawach zbiorowych i indywidualnych, zarówno w Polsce (m.in. w Galerii Grodzkiej w Lublinie w 1992, Galerii ON w Poznaniu w 1995 i w 1999, Międzynarodowym Centrum Sztuki w Poznaniu w 1997, Galerii nad Wisłą w Toruniu w 1993 i w 1996, CSW Zamek Ujazdowski w Warszawie w 1997 i w 2001, BWA we Wrocławiu w 1999), jak i poza granicami kraju (Słowacja, Niemcy, USA, Finlandia i Meksyk).
Syn Jana Berdyszaka.

</doc>
<doc id="1568859" url="https://pl.wikipedia.org/wiki?curid=1568859" title="Port lotniczy Szalif">
Port lotniczy Szalif

Port lotniczy Szalif (IATA: CFK, ICAO: DAOI) – port lotniczy położony w Szalif, w prowincji Asz-Szalif, w Algierii.

</doc>
<doc id="1568861" url="https://pl.wikipedia.org/wiki?curid=1568861" title="Sanktuarium Matki Bożej Wychowawczyni w Czarnej">
Sanktuarium Matki Bożej Wychowawczyni w Czarnej

Sanktuarium Matki Bożej Wychowawczyni w Czarnej – sanktuarium położone w Czarnej w powiecie koneckim w województwie świętokrzyskim. Związane jest z kultem Maryi, która zgodnie z legendą ukazała się mieszkańcom pracującym przy wypalaniu węgla drzewnego i wytopie rudy żelaza na przełomie XVI i XVII wieku.
Sanktuarium.
Skutkiem objawienia Maryjnego przełomu XVI i XVII wieku było wybudowanie w miejscu cudu małej kapliczki i umieszczenie w jej wnętrzu cudami słynącego wizerunku Matki Boskiej z Dzieciątkiem. W 1763 roku hrabina Izabela Małachowska z Humienieckich ufundowała kościół, który w 1919 roku stał się kościołem parafialnym. W 1971 r. bp Diecezji Sandomierskiej Piotr Gołębiowski powierzył opiekę nad sanktuarium księżom pallotynom.
Obraz.
Malowany na płótnie obraz został wykonany na wzór rzymskiego „Salus Populi Romani” (Ocalenie Ludu Rzymskiego). W 1990 roku obraz został poddany renowacji. Korony dla cudownego obrazu zostały pobłogosławione przez Jana Pawła II 4 czerwca 1991 r. w Radomiu, podczas jego czwartej wizyty w Polsce. Koronacja obrazu miała miejsce 5 września 1999 r.

</doc>
<doc id="1568863" url="https://pl.wikipedia.org/wiki?curid=1568863" title="Uhrynów Stary">
Uhrynów Stary

 
Uhrynów Stary (ukr. Старий Угринів, "Staryj Uhryniw") – wieś na Ukrainie, w obwodzie iwanofrankiwskim, w rejonie kałuskim. Liczy około 1000 mieszkańców.
Wieś została założona w 1447 roku.
We wsi urodzili się członkowie Organizacji Ukraińskich Nacjonalistów (OUN): Wasyl, Ołeksandr i Stepan Bandera, oraz poseł na Sejm Krajowy Galicji Łazar Wynnyczuk.
We wsi znajduje się zbudowany z inicjatywy samorządowych władz ukraińskich pomnik Stepana Bandery oraz muzeum poświęcone jego postaci.

</doc>
<doc id="1568865" url="https://pl.wikipedia.org/wiki?curid=1568865" title="Cafe pod Minogą (film)">
Cafe pod Minogą (film)

Cafe Pod Minogą – polska komedia obyczajowa z 1959 roku, na podstawie powieści Stefana „Wiecha” Wiecheckiego pod tytułem "Cafe bar pod Minogą".
Plenery: Warszawa (Stare Miasto, Targówek, ul. Myśliwiecka, ul. Solec, ul. Tykocińska).
Fabuła.
W trakcie okupacji niemieckiej warszawscy taksówkarze usiłują zawładnąć majątkiem egzotycznego dyplomaty. Urzędnik uciekł tuż przed wybuchem wojny, pozostawiając pod podłogą swej willi pieniądze.

</doc>
<doc id="1568866" url="https://pl.wikipedia.org/wiki?curid=1568866" title="Józef Malewski">
Józef Malewski

Józef Gabriel Malewski (ur. 16 marca 1875 w Skierniewicach, zm. 10 lipca 1929 w Olkuszu) – lekarz weterynarii, generał brygady Wojska Polskiego.
Życiorys.
Był synem Edwarda i Marii z Radzimińskich. Ukończył Gimnazjum Filologiczne w Siedlcach i Instytut Weterynaryjny w Warszawie. Dyplom lekarza weterynarii uzyskał w 1898 r.
9 grudnia 1914 powołany został do Armii Imperium Rosyjskiego. W czasie I wojny światowej był komendantem szpitala koni oraz pełnił służbę w Dowództwie Frontu Zachodniego. Od 15 lutego do 1 kwietnia 1918 r. służył w I Korpusie Polskim w Rosji. W czerwcu tego roku przyjęty został do Polskiej Siły Zbrojnej i mianowany naczelnym lekarzem weterynarii oraz referentem w Inspektoracie Wyszkolenia.
W latach 1918-1927 pełnił służbę w Ministerstwie Spraw Wojskowych, kierując pracami służby weterynaryjnej Wojska Polskiego i zajmując kolejno stanowiska:
Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia 1927 został przeniesiony w stan spoczynku. Zamieszkał w Olkuszu i tam zmarł 10 lipca 1929.
Józef Malewski był żonaty z Mitkowską. Miał dwoje dzieci: Halinę (1903) i Stanisława (1905).

</doc>
<doc id="1568867" url="https://pl.wikipedia.org/wiki?curid=1568867" title="Czachówek Górny">
Czachówek Górny

Czachówek Górny – przystanek osobowy PKP Polskich Linii Kolejowych w Bronisławowie, w gminie Prażmów, w powiecie piaseczyńskim, w województwie mazowieckim, w Polsce. Znajduje się niedaleko miejscowości Czachówek, która położona jest w gminie Góra Kalwaria.
W roku 2017 stacja obsługiwała 20–49 pasażerów na dobę.
Przystanek został zmodernizowany w roku 2017. W miejsce starego peronu wyspowego powstały dwa nowe, jednokrawędziowe, 200-metrowe. Pojawiły się nowe ławki, wiaty, zegary, oświetlenie i nagłośnienie. Przystosowano również do obsługi osób o ograniczonej mobilności.
Dojazd.
Do przystanku można się dostać linią L30 (niekursującą w soboty i święta), wysiadając na przystanku "Czachówek-Las". Dawniej do przystanku można było dostać się, przesiadając się na przystanku Czachówek Środkowy.
Połączenia.
Ze stacji można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1568868" url="https://pl.wikipedia.org/wiki?curid=1568868" title="Air Sunshine">
Air Sunshine

Air Sunshine – amerykańska linia lotnicza z siedzibą w Fort Lauderdale, w stanie Floryda. Oferuje regularne i czarterowe połączenia do znanych kurortów na Karaibach.
Flota.
Przewoźnik dysponuje również samolotami typu Cessna 402C.

</doc>
<doc id="1568869" url="https://pl.wikipedia.org/wiki?curid=1568869" title="Cafe &quot;Pod Minogą&quot;">
Cafe &quot;Pod Minogą&quot;



</doc>
<doc id="1568873" url="https://pl.wikipedia.org/wiki?curid=1568873" title="Struktura funkcyjna">
Struktura funkcyjna

Struktura funkcyjna.
Struktura funkcyjna - należy tutaj zwrócić uwagę, że wielu autorów nie rozróżnia w terminologii struktury funkcyjnej od funkcjonalnej lub używa nazwy "funkcjonalna" dla obu tych różnych klasyfikacyjnie struktur.
Jest to jedna ze struktur organizacyjnych. Jej cechą jest grupowanie komórek organizacyjnych według ich funkcji.
Taki sposób wyodrębnienia komórek jest tradycyjnie i najczęściej stosowany. Posiada standardowe, dokładnie opisane metody zarządzania, łatwość w pozyskiwaniu i szkoleniu kadr. Wymaga koordynacji pomiędzy komórkami, które mają tendencję do autonomizacji, ponieważ nie są odpowiedzialne za główny cel przedsiębiorstwa, to jest za zyski .

</doc>
<doc id="1568876" url="https://pl.wikipedia.org/wiki?curid=1568876" title="Milbertshofen">
Milbertshofen

Milbertshofen - stacja metra w Monachium, na linii U2. Stacja została otwarta 20 listopada 1993.

</doc>
<doc id="1568881" url="https://pl.wikipedia.org/wiki?curid=1568881" title="Scheidplatz">
Scheidplatz

Scheidplatz - stacja metra w Monachium, na linii U2 i U3. Stacja została otwarta 8 maja 1972.

</doc>
<doc id="1568883" url="https://pl.wikipedia.org/wiki?curid=1568883" title="Luke Kirby (aktor)">
Luke Kirby (aktor)

Luke Kirby (ur. 21 czerwca 1978 w Hamilton) – kanadyjski aktor.
Urodził się w Hamilton w kanadyjskiej prowincji Ontario, jako syn dwójki amerykańskich emigrantów. Jego matka pochodzi z Brooklynu w Nowym Jorku, a ojciec dojrzewał wzdłuż wschodniego wybrzeża. Rodzice artysty wyemigrowali z Nowego Jorku do Kanady w 1974 roku. Kirby studiował w National Theatre School of Canada. Jako aktor zadebiutował w 2001 roku drugoplanową rolą w kanadyjskim dramacie młodzieżowym "Zagubione" (oryg. "Lost and Delirious"). Był dwukrotnie nominowany do nagrody Gemini w 2005 roku; zdobył też nominację do Canadian Comedy Award w roku 2004. W 2007 roku otrzymał rolę w sztuce "Defender of the Faith", przedstawianej w jednym z nowojorskich teatrów. Zagrał w popularnych filmach kinowych, m.in. "" (2002) i "Prawo ciążenia" ("Labor Pains", 2009). W 2019 otrzymał nagrodę Emmy za rolę Lenny'ego Bruce'a w serialu Wspaniała pani Maisel w kategorii "Najlepszy aktor gościnny w serialu komediowym"

</doc>
<doc id="1568886" url="https://pl.wikipedia.org/wiki?curid=1568886" title="Czachówek Południowy">
Czachówek Południowy

Czachówek Południowy – stacja kolejowa PKP Polskich Linii Kolejowych zlokalizowana w Gabryelinie, w gminie Prażmów, w powiecie piaseczyńskim, w województwie mazowieckim, w Polsce. Znajduje się niedaleko miejscowości Czachówek, która położona jest w gminie Góra Kalwaria. Jest to stacja końcowa niektórych pociągów podmiejskich z Warszawy.
W 2017 roku zakończyła się modernizacja etapu LOT A (Warszawa Okęcie – Czachówek Płd.). W jej wyniku na stacji powstały dwa zupełnie nowe, 200-metrowe perony wyspowe połączone podziemnym przejściem. Wyremontowane zostało torowisko. Stacja posiada oświetlenie, wiaty, zegary oraz nagłośnienie. Przystosowana jest również do obsługi osób niepełnosprawnych.
W roku 2018 stacja obsługiwała 700–1000 pasażerów na dobę.
Dojazd.
Do stacji Czachówek Południowy można się dostać linią L19 (niekursującą w soboty i święta), wysiadając na przystanku "Akacjowa" lub jadąc linią L30 (niekursującą w soboty i święta), wysiadając na przystanku "Czachówek-Szkoła".
Połączenia.
Ze stacji można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1568889" url="https://pl.wikipedia.org/wiki?curid=1568889" title="Ulica Piękna w Białymstoku">
Ulica Piękna w Białymstoku

Ulica Piękna – reprezentacyjna ulica Centrum Białegostoku, biegnąca od ul. Legionowej do ronda majora harcmistrza Bronisława Jastrzębskiego (zbieg ulic: Pięknej, Józefa Marjańskiego, Młynowej i Sienny Rynek).
Otoczenie.
Przy ulicy Pięknej znajdują się m.in.:
Przy dzisiejszej ulicy Pięknej 3 w Białymstoku w roku 1820 została zbudowana synagoga zwana Piaskower, która została rozebrana w 1890, a w roku 1893 na jej miejscu wzniesiono nową, murowaną synagogę. W budynku funkcjonowała szkoła religijna "Talmud Tora". Podczas II wojny światowej hitlerowcy zdewastowali synagogę, a po zakończeniu wojny w budynku mieścił się ośrodek gminy żydowskiej, następnie od 1948 Towarzystwo Społeczno-Kulturalne Żydów w Polsce. Budynek został opuszczony w 1968 roku. Po remoncie działało w nim Biuro Papierów Akcydensowych i dom kultury. Po pożarze gmachu w 1989 roku odremontowała go firma Wersal Podlaski i umieściła w nim biura. W budynku mieści się siedziba Białostockiego Towarzystwa Esperantystów. &lt;br&gt;W czerwcu 2008 r. Synagoga Piaskower została jednym z punktów otwartego Szlaku Dziedzictwa Żydowskiego w Białymstoku opracowanego przez grupę doktorantów i studentów UwB oraz wolontariuszy Fundacji Uniwersytetu w Białymstoku.

</doc>
<doc id="1568893" url="https://pl.wikipedia.org/wiki?curid=1568893" title="Kilka dni września">
Kilka dni września

Kilka dni września - dramat nakręcony w 2006 roku, wspólna produkcja Francji, Portugalii i Włoch. Film jest debiutem reżyserskim Argentyńczyka, scenarzysty Santiago Amigoreny. "Kilka dni września" to połączenie filmu szpiegowskiego i dramatu psychologicznego, nasyconego sporą dawką czarnego humoru.
Fabuła.
Akcja filmu rozpoczyna się kilka dni przed zamachem na WTC 11 września 2001 roku. Francuska agentka, Irene (Juliette Binoche) chce doprowadzić do spotkania Elliota (Nick Nolte) tajnego agenta CIA, z jego porzuconą przed dziesięciu laty córką - Orlando (Sara Forestier). Niestety w niewytłumaczony sposób znika. Irene wraz z adoptowanym synem Eliota - Davidem (Tom Riley) starają się umożliwić to spotkanie. Napotykają wiele trudności, przede wszystkim muszą uporać się z międzynarodową siatką szpiegowską. W końcu wszyscy spotykają się 10 września 2001 roku, ale nie wiadomo, czy wszyscy przeżyją kolejny dzień.

</doc>
<doc id="1568899" url="https://pl.wikipedia.org/wiki?curid=1568899" title="Aphelocheiridae">
Aphelocheiridae

Aphelocheiridae – rodzina wodnych pluskwiaków różnoskrzydłych (Heteroptera). Takson monotypowy z rodzajem – "Aphelocheirus". W Polsce występuje jeden, pospolity gatunek, płaszczak "Aphelocheirus aestivalis" – sprawnie i szybko pływający mieszkaniec szybko płynących, niewielkich rzek (reofil). Unika górskich potoków. Ma charakterystyczne, czarne ubarwienie grzbietowej części ciała i skrzydła zredukowane do niewielkich płytek na grzbiecie. Jest drapieżnikiem polującym na rozmaite wodne bezkręgowce i wysysającym je przy pomocy kłująco-ssącego aparatu gębowego. Dorosłe osobniki osiągają ok. 15 mm długości.

</doc>
<doc id="1568901" url="https://pl.wikipedia.org/wiki?curid=1568901" title="Thomas Ian Nicholas">
Thomas Ian Nicholas

Thomas Ian Nicholas (ur. 10 lipca 1980 w Las Vegas w stanie Nevada) – amerykański aktor, piosenkarz, muzyk, producent, reżyser, scenarzysta, nominowany do Nagrody Młodych Artystów.
Życiorys.
Urodził się w Las Vegas w Nevadzie jako syn Marli Karen Nicholas, administratorki szkolnej oraz tancerki. Ma szóstkę rodzeństwa, m.in. starszego brata, Tima Scarne, który jest DJ-em.
Zaczął zajmować się aktorstwem w wieku sześciu lat. W 1993 wystąpił w głównej roli, jako Phil Brickman, w filmie Daniela Sterna "Debiutant roku" ("Rookie of the Year"). W połowie lat dziewięćdziesiątych był jednym z popularniejszych amerykańskich aktorów dziecięcych. W 1999 otrzymał rolę Kevina Myersa w komedii "American Pie" ("American Pie"), którą powtórzył również w sequelach filmu: "American Pie 2" (2001) oraz ' ("American Wedding", 2003). Wystąpił jako Frank Sinatra Jr. w filmie stacji Showtime pt. "Stealing Sinatra" oraz jako Bill Woodlake w horrorze '. Od czternastego roku życia gra na gitarze. 15 stycznia 2008 wydany został jego debiutancki, jedenastoutworowy album "Without Warning".

</doc>
<doc id="1568904" url="https://pl.wikipedia.org/wiki?curid=1568904" title="Tim Forsyth">
Tim Forsyth

Tim Forsyth (ur. 17 sierpnia 1973) – australijski lekkoatleta, skoczek wzwyż, medalista Igrzysk olimpijskich i Mistrzostw świata.

</doc>
<doc id="1568917" url="https://pl.wikipedia.org/wiki?curid=1568917" title="Wiener Neustadt Hauptbahnhof">
Wiener Neustadt Hauptbahnhof

Wiener Neustadt Hauptbahnhof – stacja kolejowa w Wiener Neustadt, w kraju związkowym Dolna Austria, w Austrii. Dziennie obsługuje około 700 pociągów i 25 000 pasażerów. Jest jednym z największych węzłów kolejowych w Austrii. Łączą się tu linie kolejowe m.in. z Wiednia, Bruck an der Mur i Mattersburga.
Stacja w latach 1997 - 2003 została gruntownie przebudowana, jest również punktem wyjściowym większości autobusów miejskich. Bezpośrednio w budynku dworca jest oddział poczty.
Hala dworcowa.
W hali dworca znajdują się Okay-Shop, kasy biletowe ÖBB i poczekalnia. Ponadto istnieją automaty biletowe i miejsce z darmowymi codziennymi gazetami.
Perony.
Stacja posiada 5 peronów i 10 torów. (1-9, 21). 21 tor obsługuje pociągi w kierunku Mattersburga, 1 dla linii Pottendorf, 2 tor dla Aspang i Schneebergbahn, z toru 3 i 4 głównie korzystają pociągi IC z Südbahn,a tory 5, 6 i 7 służą dla pozostałych pociągów Südbahn (np. pociągów regionalnych, REX) i tory 8 i 9 obsługują pociągi do innych kierunków linii oddziału. Wszystkie perony odbudowie od 2003 r. do osiągnięcia bez barier. Bezpośrednio ze stacji, aby wygodnie przejść na perony znajduje się przejście podziemne pomiędzy nimi. Bardzo uczęszczane tory 3 i 4 na Südbahn posiadają zejście ze schodami ruchomymi.

</doc>
<doc id="1568926" url="https://pl.wikipedia.org/wiki?curid=1568926" title="Hakl">
Hakl

Hakl (arab. حقل = "Haql") – miasto w północno-zachodniej Arabii Saudyjskiej w prowincji Tabuk. Zlokalizowane jest na wschodnim wybrzeżu Zatoki Akaba Morza Czerwonego, na południe od granicy z Jordanią (ok. 30 km na południe od Akaby). W 2010 roku liczyło niecałe 26 tys. mieszkańców.
W pobliżu miasta znajdują się dziewicze rafy koralowe. Z miasta rozciąga się panorama na saudyjskie, jordańskie, izraelskie i egipskie wybrzeże Morza Czerwonego.

</doc>
<doc id="1568931" url="https://pl.wikipedia.org/wiki?curid=1568931" title="Wszystko czego pragniesz">
Wszystko czego pragniesz

Wszystko, czego pragniesz ("Everything You Want") – amerykańska komedia romantyczna z 2005 roku w reżyserii Ryana Little’a.
Fabuła.
Lekka komedia romantyczna. Pokazuje nam, że w życiu nie można mieć wszystkiego i ciągle musimy podejmować decyzje, które mają wpływ na dalsze życie. Główna bohaterka Abby artystka i karierowiczka, staje nagle przed problemem wyboru miłości swojego życia. Waha się między obecnym chłopakiem Sy'em a nowo poznanym kuzynem przyjaciółki – Quinnem (Nick Zano).

</doc>
<doc id="1568935" url="https://pl.wikipedia.org/wiki?curid=1568935" title="Ismael Kirui">
Ismael Kirui

Ismael Kirui (ur. 20 lutego 1975) – kenijski lekkoatleta, dwukrotny mistrz świata na 5000 metrów.
Rekordy życiowe.
Starszym bratem Kiruiego jest inny utytułowany kenijski długodystansowiec Richard Chelimo.

</doc>
<doc id="1568937" url="https://pl.wikipedia.org/wiki?curid=1568937" title="Plac Katyński w Białymstoku">
Plac Katyński w Białymstoku

 Plac Katyński – plac w Białymstoku, znajdujący się na pograniczu osiedli Mickiewicza i Piaski. Jego nazwa upamiętnia zbrodnię katyńską. 
W Białymstoku w latach 30. XX wieku podjęto próbę upamiętnienia twórcy esperanto Ludwika Zamenhofa. W dniu 12 sierpnia 1931 miała miejsce uroczystość wmurowania kamienia węgielnego pod budowę pomnika w kształcie Wieży Babel, który miał być usytuowany na tym placu. Projekt nigdy nie został zrealizowany.
Układ.
Plac położony jest w miejscu przecięcia ulic: Świętojańskiej, Podleśnej, 11 Listopada i Marii Skłodowskiej-Curie. Plac otacza jezdnia tworząc rondo (dwupasmowe).
Otoczenie.
W pobliżu placu znajduje się budynek Filharmonii Podlaskiej, park Konstytucji 3 Maja, park Planty i Wojewódzki Szpital Zespolony.
Komunikacja miejska.
W pobliżu Placu Katyńskiego zlokalizowany jest przystanek autobusów komunikacji miejskiej, przy którym zatrzymują się autobusy linii nr: 8, 10, 17, 26.

</doc>
<doc id="1568942" url="https://pl.wikipedia.org/wiki?curid=1568942" title="Equisetum fluviatile">
Equisetum fluviatile



</doc>
<doc id="1568945" url="https://pl.wikipedia.org/wiki?curid=1568945" title="Equisetum sylvaticum">
Equisetum sylvaticum



</doc>
<doc id="1568946" url="https://pl.wikipedia.org/wiki?curid=1568946" title="Equisetum pratense">
Equisetum pratense



</doc>
<doc id="1568947" url="https://pl.wikipedia.org/wiki?curid=1568947" title="Johannes Mario Simmel">
Johannes Mario Simmel

Johannes Mario Simmel (ur. 7 kwietnia 1924, zm. 1 stycznia 2009 w Lucernie) – austriacki pisarz.
Urodził się w Wiedniu, wychowywał się w Austrii i Wielkiej Brytanii. Z wykształcenia był chemikiem, po wojnie pracował jako tłumacz amerykańskich sił okupacyjnych w Austrii, w tym okresie zaczął publikować pierwsze powieści. Od 1950 pracował także jako reporter. Jego najpopularniejsza powieść „Nie zawsze musi być kawior” wydana w 1959 rozeszła się w liczbie 30 milionów egzemplarzy, na jej podstawie powstał także film. Był autorem wielu scenariuszy filmowych, wiele filmów powstało także na bazie jego powieści. Dwa filmy reżyserował Robert Siodmak.
Po polsku ukazały się również inne książki Simmela: „Afera Niny B.”, „W matni”, „Odpowie ci wiatr” i „Tej wiosny skowronek zaśpiewa po raz ostatni”, „Taniec na linie”.

</doc>
<doc id="1568948" url="https://pl.wikipedia.org/wiki?curid=1568948" title="Wasyl Dołgoruki">
Wasyl Dołgoruki



</doc>
<doc id="1568949" url="https://pl.wikipedia.org/wiki?curid=1568949" title="Wasyl Łukicz Dołgoruki">
Wasyl Łukicz Dołgoruki



</doc>
<doc id="1568950" url="https://pl.wikipedia.org/wiki?curid=1568950" title="Live at Wembley (album Meat Loafa)">
Live at Wembley (album Meat Loafa)

Live at Wembley – album koncertowy Meat Loafa wydany w październiku 1977.

</doc>
<doc id="1568951" url="https://pl.wikipedia.org/wiki?curid=1568951" title="Equisetum hyemale">
Equisetum hyemale



</doc>
<doc id="1568959" url="https://pl.wikipedia.org/wiki?curid=1568959" title="Wasyl Andriejewicz Dołgoruki">
Wasyl Andriejewicz Dołgoruki



</doc>
<doc id="1568960" url="https://pl.wikipedia.org/wiki?curid=1568960" title="Humajda">
Humajda

Humajda ("Al Ḩumayḑah") – miejscowość w północno-zachodniej Arabii Saudyjskiej w prowincji Al-Dżauf przy północnej granicy prowincji Tabuk. Zlokalizowane jest nad wschodnim wybrzeżu Zatoki Akaba Morza Czerwonego, na południe od granicy z Jordanią (ok. 40 km na południe od Akaby).
W pobliżu miasta znajdują się dziewicze rafy koralowe i Zatoka Humajda. Z miasta rozciąga się panorama na saudyjskie, jordańskie, izraelskie i egipskie wybrzeże Morza Czerwonego.

</doc>
<doc id="1568962" url="https://pl.wikipedia.org/wiki?curid=1568962" title="John Willys">
John Willys

John North Willys (ur. 25 października 1873 w Canandaigua, Ontario County, w stanie Nowy Jork, zm. 26 sierpnia 1935 w Bronx, Nowy Jork) – amerykański polityk i dyplomata, ambasador Stanów Zjednoczonych w Polsce w latach 1930–1932, pionier amerykańskiej automobilistyki.
Willys był prezesem sieci fabryk najpierw produkujących rowery, a następnie samochody – Willys-Overland. W 1897 ożenił się z Isabel Van Wie, z którą miał córkę Virginię.
Pochowany na Kensico Cemetery w Valhalla, hrabstwo Westchester.

</doc>
<doc id="1568963" url="https://pl.wikipedia.org/wiki?curid=1568963" title="Richard Chelimo">
Richard Chelimo

Richard Chelimo (ur. 21 kwietnia 1972, zm. 15 sierpnia 2001) – kenijski lekkoatleta, długodystansowiec, medalista Igrzysk olimpijskich i Mistrzostw świata.
Rekordy życiowe.
Jego młodszy brat - Ismael Kirui również odnosił liczne sukcesy na długich dystansach, był m.in. dwukrotnym mistrzem świata na 5000 metrów.
Chelimo zmarł na nowotwór mózgu w wieku 29 lat, osierocił czwórkę dzieci.

</doc>
<doc id="1568969" url="https://pl.wikipedia.org/wiki?curid=1568969" title="Wasilij Dołgorukow">
Wasilij Dołgorukow



</doc>
<doc id="1568971" url="https://pl.wikipedia.org/wiki?curid=1568971" title="Dante Ferretti">
Dante Ferretti

Dante Ferretti (ur. 26 lutego 1943 w Maceracie we Włoszech) – włoski scenograf i kostiumograf filmowy i teatralny, dekorator wnętrz. Laureat trzech Oscarów za najlepszą scenografię.
Życiorys.
W swojej karierze Ferretti pracował z wieloma znakomitymi reżyserami, zarówno amerykańskimi jak 
i europejskimi, takimi jak Pier Paolo Pasolini, Federico Fellini, Terry Gilliam, Franco Zeffirelli, Martin Scorsese, Anthony Minghella, Tim Burton.
Ferretti jest od lat 90. stałym współpracownikiem Martina Scorsese – jak dotychczas był scenografem siedmiu z jego filmów. Wcześniej długo współpracował z Pasolinim i Fellinim (przy pięciu filmach z każdym z nich).
W 2008 Ferretti zaprojektował scenografię do opery Howarda Shore'a "The Fly", wyreżyserowanej przez Davida Cronenberga, w Théâtre du Châtelet w Paryżu.
Ferretti zdobył trzy Oscary za scenografię do filmów: "Aviator" (2004)"," "" (2007) oraz "Hugo i jego wynalazek" (2011). Łącznie otrzymał 10 nominacji do Oscara: dziewięć za scenografię i jedną za kostiumy (do filmu "Kundun – życie Dalaj Lamy"). Oscara zawsze odbierał wraz z żoną Francescą Lo Schiavo, która przy jego filmach pracuje jako dekorator wnętrz. Ponadto jest laureatem czterech nagród BAFTA oraz czterech nagród włoskiego przemysłu filmowego David di Donatello.
Przewodniczył jury konkursu głównego na 62. MFF w Wenecji (2005).

</doc>
<doc id="1568972" url="https://pl.wikipedia.org/wiki?curid=1568972" title="Anilana">
Anilana

Anilana – polska nazwa włókien akrylowych; syntetyczne włókno wełnopodobne z poliakrylonitrylu (90%); używane, często w połączeniu z wełną, do wyrobu dzianin i tkanin.

</doc>
<doc id="1568975" url="https://pl.wikipedia.org/wiki?curid=1568975" title="Zamieszki w Grecji w 2008 roku">
Zamieszki w Grecji w 2008 roku



</doc>
<doc id="1568979" url="https://pl.wikipedia.org/wiki?curid=1568979" title="Okręty podwodne projektu 949A">
Okręty podwodne projektu 949A

Okręty podwodne projektu 949A (seria: Antej, NATO: Oscar II) – radzieckie, a następnie rosyjskie okręty podwodne o napędzie jądrowym, skonstruowane do zwalczania jednostek nawodnych, w tym przede wszystkim amerykańskich lotniskowców i ich grup uderzeniowych. Podstawowym uzbrojeniem okrętu projektu "949A" są wystrzeliwane ze specjalnych kontenerów umieszczonych po bokach kadłuba przeciwokrętowe pociski manewrujące P700 Granit (NATO - SS-N-19 Shipwreck) oraz torpedy kalibru 650 i 533 mm. Okręty tego typu należą do kategorii okrętów rakietowych, określanej w nomenklaturze NATO jako SSGN ("atomowe okręty podwodne, przenoszące pociski manewrujące"). Prawdopodobnie dwanaście wybudowanych jednostek tego projektu, należy do największych okrętów podwodnych świata, ustępując w tym zakresie jedynie radzieckim okrętom projektu "941" (NATO: Tajfun), oraz amerykańskim jednostkom typu "Ohio".
Jednostki "949A" stanowią rozwinięcie radzieckiego typu okrętów projektu "949". Prawdopodobnie wybudowano 12 jednostek tego projektu, którego jednostką wiodącą jest "Orenburg" noszący pierwotnie nazwę "Krasnodar", jednakże w służbie pozostaje dziś jedynie 10 okrętów. Jeden z okrętów tego typu - "Kursk", zatonął wraz z całą załogą 12 sierpnia 2000 na Morzu Barentsa.

</doc>
<doc id="1568982" url="https://pl.wikipedia.org/wiki?curid=1568982" title="Píndaro">
Píndaro

Píndaro de Carvalho Rodrigues (1 czerwca 1892 – 30 sierpnia 1965) – piłkarz brazylijski znany jako Píndaro, Píndaro de Carvalho lub Píndaro Rodrigues, prawy obrońca. Później trener.
Píndaro, choć urodził się w São Paulo, swoją karierę piłkarską rozpoczął w 1910 roku w klubie Fluminense FC. Po rozegraniu dwóch sezonów w barwach "Flu", z którym w 1911 zdobył swój pierwszy tytuł mistrza stanu Rio de Janeiro, przeniósł się w 1912 roku do klubu CR Flamengo, głównego rywala Fluminense.
W reprezentacji Brazylii zadebiutował 20 września 1914 roku w Buenos Aires, gdzie jego zespół uległ w towarzyskim meczu drużynie Argentyny 0:3. Tydzień później wziął udział w meczu o Copa Julio Roca 1914, w którym Brazylia pokonała w Buenos Aires Argentynę 1:0. W 1914 oraz w 1915 Píndaro razem z Flamengo zdobył mistrzostwo stanu.
Jako piłkarz klubu Flamengo wziął udział w turnieju Copa América 1919, gdzie Brazylia zdobyła mistrzostwo Ameryki Południowej. Píndaro zagrał we wszystkich czterech meczach – z Chile, Argentyną oraz w dwóch decydujących o mistrzostwie grach z Urugwajem.
Píndaro jeszcze dwukrotnie – w 1920 i 1921 – zdobył razem z Flamengo mistrzostwo stanu Rio de Janeiro, po czym w 1922 roku zakończył karierę piłkarską.
W latach 1914-1919 rozegrał w reprezentacji Brazylii 8 meczów.
Po zakończeniu kariery piłkarskiej został trenerem. Jest pierwszym w dziejach trenerem reprezentacji Brazylii, który kierował zespołem podczas finałów mistrzostw świata. Jednak prowadzony przez Píndaro zespół nie odniósł sukcesu w finałach pierwszych mistrzostw świata w 1930 roku, ulegając Jugosławii.
Píndaro zmarł 30 sierpnia 1965 roku w Rio de Janeiro.

</doc>
<doc id="1568984" url="https://pl.wikipedia.org/wiki?curid=1568984" title="Sułkowice (przystanek kolejowy)">
Sułkowice (przystanek kolejowy)

Sułkowice – przystanek osobowy PKP Polskich Linii Kolejowych zlokalizowany w Sułkowicach, w gminie Chynów, w powiecie grójeckim, w województwie mazowieckim, w Polsce.
Według klasyfikacji PKP ma kategorię dworca lokalnego.
W skład przystanku wchodzą dwa, jednokrawędziowe perony – 239-metrowy przy torze w kierunku Chynowa oraz 200-metrowy przy torze w kierunku Czachówka Południowego.
W roku 2017 przystanek obsługiwał 300–499 pasażerów na dobę.
Połączenia.
Z przystanku można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1568986" url="https://pl.wikipedia.org/wiki?curid=1568986" title="Cięcie poziomicowe">
Cięcie poziomicowe

Cięcie poziomicowe (warstwicowe) – znormalizowany dla danej mapy i skali odstęp pomiędzy kolejnymi warstwicami podstawowymi (zasadniczymi).
Według obowiązujących standardów technicznych w geodezji, dla mapy w skali 1:500 cięcie warstwicowe wynosi 0,5 m.

</doc>
<doc id="1568988" url="https://pl.wikipedia.org/wiki?curid=1568988" title="Floryda (zbiornik zaporowy)">
Floryda (zbiornik zaporowy)

Floryda – sztuczny zbiornik wodny na strudze Jagódka znajdujący się na obszarze Leżajska w województwie podkarpackim. Jego powierzchnia wynosi 3,3 ha. 
Wybudowany w latach 1986-1990. Pierwotnie zbiornik miał służyć jako zbiornik retencyjny i przeciwpożarowy. Zarybiany przez Koło PZW Nr 18 San w Leżajsku.

</doc>
<doc id="1568989" url="https://pl.wikipedia.org/wiki?curid=1568989" title="Magna (miasto)">
Magna (miasto)

 
Magna, Al Magnah – miasto w północno-zachodniej Arabii Saudyjskiej w prowincji Tabuk. Zlokalizowane jest na południowo-wschodnim wybrzeżu Zatoki Akaba Morza Czerwonego. W pobliżu miasta znajdują się dziewicze rafy koralowe.
Z miasta rozciąga się panorama na saudyjskie i egipskie (okolice Dahab) wybrzeże Morza Czerwonego.

</doc>
<doc id="1568994" url="https://pl.wikipedia.org/wiki?curid=1568994" title="Czasopismo motoryzacyjne">
Czasopismo motoryzacyjne

Czasopismo motoryzacyjne – rodzaj wydawnictwa poświęconego tematyce motoryzacyjnej, zawierające różnego rodzaju informacje, ciekawostki, nowości związane z przemysłem samochodowym.

</doc>
<doc id="1568995" url="https://pl.wikipedia.org/wiki?curid=1568995" title="Łódź miasto kultury">
Łódź miasto kultury

Łódź miasto kultury – polski film promocyjny zrealizowany w 2007 r. przez Małgorzatę Kamińską i Wojciecha Bruszewskiego, w oprawie muzycznej Sebastiana Kondratowicza i zespołu Elektryczny Węgorz, powstały w celu reklamowania Łodzi jako kandydata do tytułu Europejskiej Stolicy Kultury w 2016 roku. 
Film rozpoczyna się słowami:
W filmie ukazano sylwetki osób żyjących i już nieżyjących, związanych w jakiś sposób z Łodzią. Można zobaczyć takie postaci jak m.in. David Lynch, Artur Rubinstein, Jerzy Kosiński, István Szabó, Karl Dedecius, Jan A.P. Kaczmarek, Rob Krier, Władysław Reymont.
W szybko zmieniających się kadrach utrwalono obiekty związane z kulturą lub nauką, np. Muzeum Sztuki w Łodzi, Filharmonię im. Artura Rubinsteina, Łódzką Szkołę Filmową, ulicę Piotrkowską z Łódzką Aleją Gwiazd oraz fragmenty z imprez kulturalnych, które odbywają się w mieście, np. z Konkursu Złotej Nitki, Festiwalu Solistów Lalkarzy, Triennale Tkaniny, Spotkań Baletowych, Oscarów Jazzowych, Festiwalu Dialogu Czterech Kultur i Camerimage'u. 
Film jest elementem promocji skierowanej do łodzian. Produkcja ma na celu wzmocnić lokalny patriotyzm i utwierdzić mieszkańców miasta w przekonaniu, że Łódź jest miastem ciekawym, posiadającym liczne atrakcje turystyczne i kulturalne. Film "Łódź miasto kultury" jest skierowany także do odbiorcy międzynarodowego, którego film chce zachęcić do odwiedzenia miasta i skorzystania z oferty kulturalnej.
Nagrody.
Produkcja zyskała wiele nagród, jako najlepszy na świecie film turystyczny promujący miasto w 2008 roku:
X Międzynarodowy Festiwal Filmów Turystycznych Tour Film – MTT Tour Salon Poznań 2007:
VII International Film Competition The Golden City Gate – Targi ITB Berlin 2008:
II Festiwal Promocji Miast i Regionów, konkurs „Złote Formaty” Warszawa 2008: 
III Międzynarodowy Festiwal Filmów Turystycznych Płock: 
XII Document.Art – The International Festival of Touristic and Ecology Film Câmpulung-Muscel Rumunia:
XVI MEFEST – International Festival of Touristic, Ecological, Sport and Culinary Films Veliko Gradište Serbia:
I Art&amp;Tur International Tourism Film Festival Barcelos Portugalia:
International Committee of Tourism Film Festivals CIFFT Wiedeń Austria:

</doc>
<doc id="1568999" url="https://pl.wikipedia.org/wiki?curid=1568999" title="George Stevens">
George Stevens

George Cooper Stevens (ur. 18 grudnia 1904 w Oakland w stanie Kalifornia, zm. 8 marca 1975 w Lancaster w stanie Kalifornia) – jeden z czołowych reżyserów amerykańskich lat 40. i 50., a także operator i producent filmowy. Dwukrotnie, w latach 1952 i 1957, został nagrodzony statuetką Oscara dla najlepszego reżysera za filmy "Miejsce pod słońcem" (1951) i "Olbrzym" (1956).
Życiorys.
George Stevens zaczynał jako operator filmowy. W latach 20. i na początku lat 30. był autorem zdjęć do ponad 30 filmów
. Jako reżyser zadebiutował w 1930 roku filmem krótkometrażowym "Ladies Last". W kolejnych latach kręcił następne filmy krótkometrażowe, a jego pierwszym filmem pełnometrażowym była komedia "The Cohens and Kellis in Trouble" (1933). W jego filmie z 1935 roku – "Mam 19 lat" wystąpiła Katharine Hepburn, która nalegała, by wytwórnie filmowe zwróciły uwagę na tego reżysera. Za wielkie osiągnięcie sztuki filmowej lat 30. uważany jest "Lekkoduch" (1936), przedstawiający wydarzenia dziejące się za kulisami musicalu. W jego obsadzie znaleźli się m.in. Fred Astaire oraz Ginger Rogers. Trzy lata później Stevens nakręcił film "Gunga Din", wysokobudżetową produkcję przygodową.
W czasie II wojny światowej wstąpił do amerykańskiej armii, gdzie służył w United States Army Signal Corps i jako podpułkownik dowodził Special Coverage Unit, który był odpowiedzialny za dokumentację filmową działań aliantów w Europie Zachodniej w kolorze w tym lądowanie w Normandii, wyzwolenie Paryża i zdobycie Berlina. Jego czarno-biały film dokumentalny "Nazi Concentration Camps" (znany też jako" Dokument nr 2430-PS") przedstawiał nazistowskie obozy koncentracyjne na terenie III Rzeszy i kręcony był tuż po ich wyzwoleniu przez wojska amerykańskie oraz brytyjskie w 1945 roku. Film został wykorzystany jako dowód oskarżenia w procesach norymberskich oraz na późniejszym procesie Adolfa Eichmanna.
Ważnym filmem w twórczości Stevensa jest "Miejsce pod słońcem" (1951), adaptacja "Tragedii amerykańskiej" Theodore'a Dreisera wydanej w 1925 roku. Realizacja tej naturalistycznej opowieści o walce klas nie była łatwym zadaniem, gdyż reżyser nie chciał, by wątki polityczne zdominowały film, więc uwypuklił wątek tragicznej miłości.
"Jeździec znikąd" (1953) uchodzi za najbardziej klasyczny western, jaki powstał kiedykolwiek. Mimo pozornej konwencjalności film przedstawia realistyczny wizerunek Zachodu, gdzie nie brak brudu i kurzu, a śmierć jest okrutna i nie ma w sobie nic z patosu. Uważany jest za jeden z najbardziej widowiskowych filmów nakręconych przed epoką szerokiego ekranu i Dolby Stereo.
Stevens nakręcił także "Olbrzyma" (1956) – był to ostatni film, w którym wystąpił James Dean. Ostatnimi filmami Stevensa były: "Pamiętnik Anny Frank" (1959), "Opowieść wszech czasów" (1965) oraz "Jedyna gra w mieście" (1970).
Zasiadał w jury konkursu głównego na 10. MFF w Cannes (1957). 
Zmarł na zawał serca na swoim ranczo w Kalifornii 8 marca 1975 roku. Został pochowany w Forest Lawn Memorial Park znajdującym się w sąsiedztwie Hollywood Hills w Los Angeles.
Życie prywatne.
Jego pierwszą żoną była aktorka Yvonne Howell (pobrali się w 1930 roku, a w 1947 wzięli rozwód). Jego drugą żoną była Joan McTavish (od 1968 do jego śmierci). Jego syn George Stevens Jr. (ur. 1932) został producentem filmowym oraz dyrektorem American Film Institute.
Filmografia.
Wybrane filmy pełnometrażowe, których reżyserem był George Stevens:
Nagrody i nominacje.
W 1938 roku otrzymał specjalną rekomendację na festiwalu w Wenecji za film "Blond niebezpieczeństwo". Jego filmy "Miejsce pod słońcem" (1951) oraz "Pamiętnik Anny Frank" (1959) otrzymały nominacje do Złotej Palmy na festiwalu w Cannes. Dwukrotnie, w latach 1952 i 1957, nagrodzony został Oscarem dla najlepszego reżysera i otrzymał nominację do Oscara za najlepszy film za "Miejsce pod słońcem" i "Olbrzyma" (1956). W kategorii za najlepszą reżyserię zdobył także trzy nominacje do Nagrody Akademii Filmowej za filmy: "Wesoły sublokator" (1943), "Jeździec znikąd" (1953) i "Pamiętnik Anny Frank". Trzykrotnie nominowany był do Złotego Globu dla najlepszego reżysera, za filmy: "Miejsce pod słońcem", "Olbrzym" oraz "Pamiętnik Anny Frank".

</doc>
<doc id="1569000" url="https://pl.wikipedia.org/wiki?curid=1569000" title="Live Around the World">
Live Around the World

Live Around the World – album koncertowy Meat Loafa wydany w listopadzie 1996.

</doc>
<doc id="1569001" url="https://pl.wikipedia.org/wiki?curid=1569001" title="Pindaro">
Pindaro



</doc>
<doc id="1569003" url="https://pl.wikipedia.org/wiki?curid=1569003" title="Píndaro de Carvalho Rodrigues">
Píndaro de Carvalho Rodrigues



</doc>
<doc id="1569004" url="https://pl.wikipedia.org/wiki?curid=1569004" title="Píndaro de Carvalho">
Píndaro de Carvalho



</doc>
<doc id="1569007" url="https://pl.wikipedia.org/wiki?curid=1569007" title="Maurice Boitel">
Maurice Boitel

Maurice Boitel (ur. 31 lipca 1919 w Tillières-sur-Avre, zm. 11 sierpnia 2007 w Audresselles) – francuski malarz, wywodzącym się z École de Paris.
Życiorys.
Maurice Boitel, podobnie jak malarze, tacy jak Bernard Buffet, Yves Brayer, Louis Vuillermoz, Pierre-Henry, Daniel du Janerand, Jean Joyet, Gaston Sébire, Paul Collomb, Jean Monneret, Jean-Pierre Alaux i Gaëtan de Rosnay, należał do ruchu artystycznego, zwanego "La Jeune Peinture" ("Młode Malarstwo"), wywodzącego się z École de Paris.
Urodzony w Normandii, Maurice Boitel mieszkał w regionie Burgundia w Gevrey-Chambertin do 12 roku życia. Tam rozwinęło się w nim umiłowanie natury i radość życia, wyrażane w jego dziełach. Wraz z ukończeniem lat pięciu Maurice Boitel zdecydował, iż chce zostać malarzem i od tego czasu poświęcał każdą chwilę rysunkowi. Przed wstąpieniem na paryską École nationale supérieure des beaux-arts (Wyższa szkoła sztuk pięknych), do atelier Eugène’a Narbonne’a, a zaraz po jego udziale w drugiej wojnie światowej, Maurice Boitel odniósł sukcesy w szkołach Sztuk Pięknych w Boulogne-sur-Mer, Amiens. Te dwa miasta były miejscem jego pobytu przez kilka lat. Po powrocie jego rodziny do Nuits-Saint-Georges, Maurice Boitel uczył się w szkole w Dijon (atelier André Claudota).
Dzieło.
Rozwój malarza trwa niepostrzeżenie przez całe jego życie: aż do momentu swego małżeństwa w roku 1946 artysta tworzy dzieła ekspresywne i ziemiste w kolorystyce. Później, w latach 1946-1952, zwłaszcza w Algierii, używa on bardzo dużo kolorów.
Lata 1952-1965 to czas obrazów bardzo osobistych: w bardzo solidnie odrysowanych pejzażach obiekty mają jednolite barwy (farba nakładana jest na płótno szpachelką) i podkreślone są czarnymi konturami. W tym okresie malarz tworzy głównie w Paryżu i w Saint-Mandé, blisko swego miejsca zamieszkania i udaje się często niedaleko Cap Gris-Nez, gdzie maluje serię obrazów poważnych i pochmurnych, na których widnieją burze, barki na plaży, czy też ruiny pozostawione po wojnie. Maluje także postaci klownów, hodowców drobiu, marynarzy. Tworzy też portrety.
W późniejszym okresie, między 1958 i 1965 maluje każdego lata w Cadaqués (Hiszpania). Są to obrazy ciągle w tym samym stylu: uwidoczniona jest w nich struktura, lecz pojawia się również światło oraz żywe kolory Morza Śródziemnego (pejzaże, marynarze, portrety, tłumy na plaży).
Począwszy od roku 1965 jego dzieła, w dalszym ciągu oparte na strukturze, pozbawione zostają konturów. Bardzo chętnie natomiast używa Boitel akwareli – między innymi w Nicei, we Włoszech i Sancerrois. Każdego roku udaje się niedaleko Cap Gris-Nez, do Audresselles, lub do regionu Limousin, do Ambazac. Region paryski, w którym zamieszkuje, dostarcza mu także licznych inspiracji (Montmartre, Bois de Vincennes, wyspy Sekwany, Marne, Guermantes i Conches-sur-Gondoire). Poczynając od roku 1980 zauważa się w jego dziełach tendencję do malowania wyidealizowanej rzeczywistości.
Wystawy, salony i nagrody.
Po powrocie do metropolii wystawia swoje dzieła na Salonie Niezależnych, "Salon de la Jeune peinture", Salonie Jesiennym) i, nieco później, na "Salon des artistes français", "Salon du Dessin et de la Peinture à l'eau", "Salon Terre latine", "Salon de la Société nationale des Beaux-Arts" i "Salon Comparaisons". Był również członkiem komisji podczas tych dwóch ostatnich salonów.
Liczne wystawy, między innymi w Muzeach Boulogne-sur-Mer w roku 1976, w Saint-Maur w roku 1977, w Montbard w roku 1982, w Montreuil-sur-Mer roku 1993, umożliwiły mu zaprezentowanie w licznych salach retrospektyw z dużymi obrazami na których figurują kompozycje, jak i również pejzaże Francji, Włoch, Hiszpanii, Portugalii, Holandii itd.
Bibliografia.
[[Kategoria:Francuscy malarze modernizmu]]
[[Kategoria:Ludzie związani z Saint-Mandé]]
[[Kategoria:Ludzie związani z Boulogne-sur-Mer]]
[[Kategoria:Urodzeni w 1919]]
[[Kategoria:Zmarli w 2007]]

</doc>
<doc id="1569008" url="https://pl.wikipedia.org/wiki?curid=1569008" title="Dolina ślepa">
Dolina ślepa

Dolina ślepa (zamknięta) to dolina utworzona w skałach nierozpuszczalnych przylegających do skał rozpuszczalnych. Dolina ta powstaje przy współudziale procesów fluwialnych i procesów denudacyjnych w skałach nierozpuszczalnych, a rzeka, która formowała dolinę, po wpłynięciu na obszar zbudowany ze skał krasowiejących gubi swe wody i odpływa pod ziemią, dlatego dolina ślepa nie ma przedłużenia i jest zamknięta ścianą zbudowaną ze skał krasowiejących. 

</doc>
<doc id="1569009" url="https://pl.wikipedia.org/wiki?curid=1569009" title="Procesy fluwialne (procesy rzeczne)">
Procesy fluwialne (procesy rzeczne)



</doc>
<doc id="1569010" url="https://pl.wikipedia.org/wiki?curid=1569010" title="Boso (kamerling)">
Boso (kamerling)

Boso (zm. 1178) – włoski kardynał i historyk, autor żywotów papieży od 817 roku wchodzących w skład "Liber Pontificalis", kamerling Świętego Kościoła Rzymskiego.
Kwestia pochodzenia.
Według tradycyjnej historiografii kardynał Boso był z pochodzenia Anglikiem, nazywał się Boso Breakspear i był siostrzeńcem papieża Adriana IV (Nicholas Breakspear). W młodości miał wstąpić do zakonu benedyktynów w opactwie St. Alban, a do pracy w kurii papieskiej miał trafić dzięki protekcji swego krewnego Nicholasa Breakspeara, kiedy ten uzyskał nominację kardynalską w 1146.
Powyższy pogląd był akceptowany jeszcze w początkach XX wieku, jako że przemawiało za nim sporo danych pośrednich np. przyjaźń Boso z arcybiskupami Canterbury Teobaldem i Tomaszem Becketem oraz niewątpliwe zaufanie, jakim darzył go Adrian IV, niemniej w toku dalszych badań historycznych został on definitywnie obalony. W latach 50. i 60. Boso występował często jako ekspert w sprawach Toskanii i obrońca toskańskich interesów, co sugeruje raczej jego pochodzenie z tego regionu, a nie z Anglii. Z kolei jego znajomość z Teobaldem oraz Becketem została zawiązana najprawdopodobniej w latach 1143–45, kiedy w Rzymie przebywała angielska legacja z arcybiskupem Teobaldem z Canterbury na czele i młodym Tomaszem Becketem w jej składzie i niekoniecznie dowodzi jego jakichkolwiek bezpośrednich związków z Anglią. Decydującym argumentem jest jednak fakt, że Boso pojawił się w kurii papieskiej nie razem z Nicholasem Breakspearem w roku 1146 (czy też 1149), lecz już w 1135 w otoczeniu pochodzącego z Pizy kardynała Guido z SS. Cosma e Damiano. Najpewniej więc ojczyzną Boso była Toskania, choć dokładne miejsce pochodzenia pozostaje niepewne. Najwięcej poszlak wskazuje na miejscowość Loppia koło Lukki. Prawdopodobnie nie był też benedyktynem lecz członkiem kongregacji kanoników regularnych S. Maria di Reno w Bolonii.
Życiorys.
Boso około roku 1135 przeszedł na służbę do kardynała Guido Pisano, który w 1146 roku został kanclerzem św. Kościoła Rzymskiego. Prawdopodobnie dzięki jego protekcji Boso został skryptorem i notariuszem Kancelarii. Po śmierci Guido Pisano w 1149 stanął na czele Kancelarii Apostolskiej, jednak bez tytułu kanclerskiego. Występuje jako datariusz bulli papieskich między 6 listopada 1149 a 3 maja 1153. W tym czasie zaprzyjaźnił się z Nicholasem Breakspearem, biskupem Albano. Kiedy Nicholas został papieżem Adrianem IV w grudniu 1154, niemal natychmiast mianował go kamerlingiem św. Kościoła Rzymskiego. Boso rychło stał się jego najbardziej zaufanym współpracownikiem. Sprawował w jego imieniu kontrolę nad Castel Sant'Angelo w Rzymie, uzyskał też dużą władzę na terytorium całego Patrymonium św. Piotra, m.in. kontrolując kilka twierdz i mając pod swoją komendą zbrojne oddziały. W grudniu 1156 Adrian IV mianował go kardynałem diakonem Santi Cosma e Damiano, w tej roli występuje w dokumentach między 4 stycznia 1157 a 2 sierpnia 1165. Odegrał dużą rolę w trakcie podwójnej papieskiej elekcji 1159, udzielając poparcia Aleksandrowi III. Mimo to po jego wyborze utracił stanowisko kamerlinga i w latach 1159–61 przebywał w rodzinnej Toskanii jako kolektor danin papieskich. W 1162 dołączył do kurii Aleksandra III we Francji. Prawdopodobnie w grudniu 1165 uzyskał promocję do rangi kardynała-prezbitera Santa Pudenziana (po raz pierwszy poświadczony w tej godności 18 marca 1166). Jego imię po raz ostatni występuje w bulli papieskiej datowanej 29 lipca 1178; prawdopodobnie niedługo po tej dacie zmarł, być może 12 września 1178.
Historyk i hagiograf.
Kardynał Boso jest autorem żywotów papieży począwszy od śmierci Stefana V w 817 roku aż do współczesnego mu Aleksandra III, które weszły w skład "Liber Pontificalis". Jego dzieła należą do pierwszorzędnych źródeł na temat historii papiestwa w XII wieku, zwłaszcza do okresu schizmy 1159–78. Był także autorem żywotów świętych oraz kilku traktatów teologicznych. Ponadto zachowało się ponad 20 wydanych przez niego dokumentów z lat 1157–59, kiedy był kamerlingiem Kościoła, które dają wgląd w sposoby zarządzania terytoriami papieskimi w połowie XII wieku.

</doc>
<doc id="1569011" url="https://pl.wikipedia.org/wiki?curid=1569011" title="Al-Bad">
Al-Bad

Al-Bad – niewielka miejscowość w północno-zachodniej Arabii Saudyjskiej w prowincji Tabuk. Zlokalizowana jest w kotlinie położonej w wyżynnym terenie (218 m n.p.m.), ok. 25 km na wschód od wschodniego wybrzeża Zatoki Akaba będącej częścią Morza Czerwonego. Na zachód od miejscowości znajdują się dziewicze rafy koralowe, a na północny wschód od niej znajduje się szczyt Dżabal al-Lauz.

</doc>
<doc id="1569012" url="https://pl.wikipedia.org/wiki?curid=1569012" title="Píndaro Rodrigues">
Píndaro Rodrigues



</doc>
<doc id="1569014" url="https://pl.wikipedia.org/wiki?curid=1569014" title="Julija Łatynina">
Julija Łatynina

Julija Leonidowna Łatynina (ros. Юлия Леонидовна Латынина; ur. 16 czerwca 1966 w Moskwie) – rosyjska dziennikarka i pisarka, autorka powieści fantasy i sensacyjnych, których akcja toczy się we współczesnej Rosji. Pracowała w stacji radiowej Echo Moskwy i publikowała m.in. w „Nowej Gaziecie” i „The Moscow Times”.
Bibliografia.
Źródła w języku rosyjskim

</doc>
<doc id="1569018" url="https://pl.wikipedia.org/wiki?curid=1569018" title="Zbigniew Chmielewski">
Zbigniew Chmielewski

Zbigniew Chmielewski (ur. 1 grudnia 1926 w Słonimie, zm. 25 lutego 2009 w Łodzi) – polski reżyser i scenarzysta filmowy.
Życiorys.
Więzień łagrów NKWD, jako nastolatek przebywał w Norylsku w Krasnojarskim Kraju. Od 1951 roku należał do PZPR. W 1956 roku ukończył studia reżyserskie w Państwowej Wyższej Szkole Filmowej w Łodzi.
Rodzina.
Rodzice
Rodzeństwo:
Rodzeństwo cioteczne:
Żona: Jadwiga Jarmakowska
Dzieci: Marta i Krzysztof

</doc>
<doc id="1569021" url="https://pl.wikipedia.org/wiki?curid=1569021" title="Carlos Henrique Dias">
Carlos Henrique Dias

Kim, właśc. Carlos Henrique Dias (ur. 22 czerwca 1980 r. w Juiz de Fora) – brazylijski piłkarz, obecnie gracz Náutico.
Kim rozpoczynał karierę w brazylijskim pierwszoligowcu a dokładniej w Atlético Mineiro, gdzie grał w latach 2000-2003 nieźle spisując się przy okazji. Rozegrał 55 meczów strzelił 10 bramek, co sprawiło, że przeszedł (za 790 tys. euro) do klubu pochodzącego z Saudyjskiej Arabii Al-Ahli, jednak nie ma danych co do ilości jego występów, w klubie grał do 2005 r.
W 2005 Brazylijczyk podpisał kontrakt z francuskim AS Nancy, gdzie grał do 2008 r. rozgrywając zarazem 74 spotkań, strzelił w nich 11 bramek.
W 2008 przeszedł do katarskiego Al-Arabi.

</doc>
<doc id="1569024" url="https://pl.wikipedia.org/wiki?curid=1569024" title="Cinzio Capello">
Cinzio Capello

Cinzio Capello (zm. 1182) – włoski kardynał.
Pochodził prawdopodobnie z Rzymu i według inskrypcji w rzymskim kościele S. Giacomo Settignano na Zatybrzu był spokrewniony z rzymskim rodem arystokratycznym Papareschi, z którego wywodził się papież Innocenty II. Nominację kardynalską otrzymał w marcu 1158 roku od papieża Hadriana IV. Podpisywał bulle papieskie kolejno jako kardynał-diakon Świętego Kościoła Rzymskiego (19 marca 1158), kardynał-diakon S. Adriano (16 maja 1158 – 6 września 1178) i kardynał-prezbiter S. Cecilia (1 października 1178 – 18 czerwca 1182). W trakcie podwójnej elekcji w 1159 udzielił poparcia papieżowi Aleksandrowi III i następnie działał jako jego legat na Węgrzech w latach 1160-1161, razem z kardynałem Giulio z Palestriny. We wrześniu 1178 przyjął święcenia kapłańskie. Brał udział w papieskiej elekcji 1181.

</doc>
<doc id="1569027" url="https://pl.wikipedia.org/wiki?curid=1569027" title="Linia 1 metra w Barcelonie">
Linia 1 metra w Barcelonie

Linia 1 metra w Barcelonie – druga najstarsza linia metra w Barcelonie oznaczana kolorem czerwonym. Powstała w roku 1926 pod nazwą "Ferrocarril Metropolitano Transversal de Barcelona". Akcja połączenia stacji kolejowych została zainicjowana w związku z wystawą światową EXPO, która odbyła się w 1929 roku na barcelońskim wzgórzu Montjuïc (stacja Espanya). Szczególną cechą tej linii jest rozstaw szyn wynoszący 1672 mm, charakterystyczny dla naziemnej sieci kolejowej Hiszpanii. Wszystkie pozostałe linie posiadają europejski rozstaw szyn. W trakcie budowy, w roku 1924, 11 robotników zginęło wskutek zapadnięcia się ziemi pomiędzy ulicami Comte d'Urgell i Casanova.
Pierwotnie linia liczyła 6 stacji (odcinek Universitat – Sants). Linię rozbudowywano do roku 1992, kiedy to otwarto ostatnią, trzydziestą stację. Całkowita długość trasy wynosi obecnie 20,7 kilometra.
Chociaż większość trasy przebiega pod ziemią, na krótkim odcinku przed i za stacją Mercat Nou (jedną z dwóch stacji na powierzchni ziemi w Barcelonie) tory poprowadzono po powierzchni ziemi, równolegle do torów kolejowych. Linię obsługują dwie stacje techniczno-postojowe: w Santa Eulalia i Sagrera.
Na trasie linii L1 kursują pociągi klasy 4000 i 6000.
Obecnie wznowiono prace nad planowanym wydłużeniem linii L1. Od stacji Fondo miałaby być wydłużona do Badalony (gdzie będzie połączenie z linią 2); Z drugiego końca planowane jest jej przedłużenie z Hospital de Bellvitge poprzez do Sant Boi de Llobregat.

</doc>
<doc id="1569030" url="https://pl.wikipedia.org/wiki?curid=1569030" title="Jan (kardynał S. Angelo)">
Jan (kardynał S. Angelo)

Jan (zm. 1181) – kardynał diakon S. Angelo in Pescheria od września 1178, z nominacji papieża Aleksandra III. Uczestniczył w Trzecim Soborze Laterańskim w 1179. Podpisywał bulle papieskie między 30 października 1178 a 28 lipca 1181. Zmarł prawdopodobnie między 28 lipca a 15 sierpnia 1181.

</doc>
<doc id="1569033" url="https://pl.wikipedia.org/wiki?curid=1569033" title="Gieorgij Jurjew">
Gieorgij Jurjew

Gieorgij Nikołajewicz Jurjew, ros. Георгий Николаевич Юрьев (ur. ? w guberni kijowskiej, zm. prawdopodobnie jesienią 1919 w rejonie stanicy Kiemczug) – rosyjski wojskowy (pułkownik), jeden z przywódców powstania iżewsko-wotkińskiego podczas wojny domowej w Rosji.
Życiorys.
Ukończył Michajłowską Szkołę Artyleryjską w Petersburgu. Służył w stopniu sztabskapitana w 5 brygadzie artylerii. 
Brał udział w I wojnie światowej; był ranny. Po jej zakończeniu przyjechał do Wotkińska, gdzie stanął na czele tzw. Związku Frontowików. W poł. sierpnia 1918 r. był jednym z przywódców antysowieckiego powstania robotniczego w mieście. Stanął na czele Ludowo-Rewolucyjnej Armii Wotkińskiej. Od 2 września 1918 r. był szefem sztabu Ludowej Armii Kraju Prikamskiego, zaś 20 października objął jej dowództwo. Po zdobyciu przez wojska bolszewickie Wotkińska w poł. listopada, ewakuował się wraz z ocalałymi siłami powstańczymi przez rzekę Kamę na obszary zajęte przez wojska białych. Od 3 do 11 stycznia 1919 r. w stopniu pułkownika dowodził Mieszaną Dywizją Strzelecką. W marcu ponownie objął jej dowództwo już jako 15 Wotkińskiej Dywizji Strzeleckiej. Następnie został zastępcą szefa sztabu Dywizji Strzelców Morskich. Był odznaczony Orderem Św. Jerzego 4 klasy. 
Istnieją różne hipotezy mówiące o jego śmierci. Według najbardziej prawdopodobnej zginął jesienią 1919 r. podczas walk w rejonie stanicy Kiemczug. Według innych zdezerterował z wojsk białych, po czym żył pod fikcyjnym nazwiskiem albo na Syberii, albo na emigracji w Iranie. W obu wersjach miał zostać w latach 20. rozpoznany przez swojego b. podkomendnego i wydany agentom sowieckim. Jeszcze jedna wersja mówi, że został schwytany i powieszony przez bolszewików 17 lipca 1920 r. w Aczyńsku.

</doc>
<doc id="1569034" url="https://pl.wikipedia.org/wiki?curid=1569034" title="Matteo (kardynał S. Maria Nuova)">
Matteo (kardynał S. Maria Nuova)

Matteo (zm. w styczniu 1182) – kardynał diakon S. Maria Nuova od 23 września 1178, z nominacji papieża Aleksandra III. Był członkiem kongregacji kanoników regularnych San Frediano di Lucca przy kościele Santa Maria Nuova w Rzymie. W 1176 jest poświadczony jako magister i subdiakon Świętego Kościoła Rzymskiego. Podpisywał bulle papieskie między 1 października 1178 a 4 stycznia 1182. Uczestniczył w papieskiej elekcji w 1181 roku. Zmarł krótko przed 20 stycznia 1182; tego dnia papież Lucjusz III wspomniał go jako zmarłego.

</doc>
<doc id="1569046" url="https://pl.wikipedia.org/wiki?curid=1569046" title="Mathieu d’Anjou">
Mathieu d’Anjou

Mathieu d’Anjou (zm. 1182) – francuski kardynał.
Pochodził z Angers. Studiował prawdopodobnie w Paryżu, uzyskując tytuł magistra. Następnie został profesorem na Uniwersytecie Paryskim. We wrześniu 1178 papież Aleksander III mianował go kardynałem prezbiterem S. Marcelli. Uczestniczył w Trzecim Soborze Laterańskim w 1179 i papieskiej elekcji 1181. Podpisywał bulle papieskie między 2 grudnia 1178 a 6 września 1182; niedługo po tej ostatniej dacie zmarł.

</doc>
<doc id="1569048" url="https://pl.wikipedia.org/wiki?curid=1569048" title="Matti Heikkinen">
Matti Heikkinen

Matti Heikkinen (ur. 19 grudnia 1983 w Kajaani) – fiński biegacz narciarski, czterokrotny medalista mistrzostw świata, zawodnik klubu Vantaan Hiihtoseura.
Kariera.
Po raz pierwszy na arenie międzynarodowej Matti Heikkinen pojawił się podczas mistrzostw świata juniorów w Schonach w styczniu 2002 roku, gdzie zajął 38. miejsce w sprincie stylem dowolnym, a w biegu na 10 km tą samą techniką był ósmy. W Pucharze Świata zadebiutował 23 listopada 2002 roku w Kirunie, gdzie zajął 57. miejsce w biegu na 10 km stylem dowolnym. W sezonie 2002/2003 pojawił się jeszcze dwukrotnie, ale także nie zdobył punktów i nie został uwzględniony w klasyfikacji generalnej. Na mistrzostwach świata juniorów w Sollefteå zajął 42. miejsce na dystansie 30 km stylem dowolnym oraz siódme w biegu na 10 km techniką klasyczną.
Pierwsze pucharowe punkty Matti zdobył 18 grudnia 2004 roku w Ramsau, kiedy zajął 30. miejsce w biegu na 30 km stylem dowolnym. Mimo jeszcze kilku startów w zawodach pucharowych punktów więcej nie zdobył i sezon 2004/2005 ukończył na 156. pozycji. W kolejnym sezonie wystąpił tylko w jednych zawodach Pucharu Świata ponownie nie punktując. Wystąpił za to na mistrzostwach świata młodzieżowców w Kranju, gdzie był szesnasty w biegu na 15 km klasykiem i czternasty w biegu łączonym na 30 km.
Przełom w karierze Fina nastąpił w sezonie 2007/2008, który ukończył na 65. miejscu. Trzykrotnie punktował, a 2 marca 2008 roku w Lahti po raz pierwszy znalazł się w czołowej dziesiątce zawodów pucharowych, zajmując dziewiąte miejsce w biegu na 15 km stylem klasycznym. W sezonie 2008/2009 punktował już w większości swoich startów pucharowych, najlepszy wynik osiągając podczas ostatniego etapu trzeciej edycji Tour de Ski, 4 stycznia 2009 roku pod Alpe Cermis, gdzie zajął czwarte miejsce w biegu na 10 km stylem dowolnym. Cały cykl TdS ukończył na 26. pozycji. Tydzień później został wicemistrzem kraju na dystansie 15 km klasykiem i zagwarantował sobie miejsce w kadrze na mistrzostwa świata w Libercu w lutym 2009 roku. Heikkinen zdobył tam brązowy medal w biegu na 15 km stylem klasycznym, ulegając tylko Estończykowi Andrusowi Veerpalu i Czechowi Lukášowi Bauerowi. Ponadto wspólnie z Samim Jauhojärvim, Teemu Kattilakoskim i Ville Nousiainenem zdobył brązowy medal w sztafecie. Tym samym Matti zdobył indywidualny medal mistrzostw świata zanim stanął na podium zawodów pucharowych. Sezon 2008/2009 zakończył na 30. miejscu
Już w pierwszych zawodach sezonu 2009/2010 stanął na podium. Miało to miejsce 21 listopada 2009 roku w Beitostølen, gdzie zajął trzecie miejsce w biegu na 15 km stylem dowolnym. Jeszcze czterokrotnie plasował się w czołowej dziesiątce, w tym 12 grudnia 2009 roku w Davos odniósł swoje pierwsze pucharowe zwycięstwo, wygrywając kolejny bieg na 15 km techniką dowolną. W czwartej edycji TdS zajął dwunaste miejsce, punktując w sześciu z ośmiu etapów. W lutym 2010 roku brał udział w igrzyskach olimpijskich w Vancouver, ale medalu nie zdobył. Na swoim koronnym dystansie zajął dopiero 39. miejsce, a wraz z kolegami był piąty w sztafecie. W pozostałej części sezonu nie osiągnął już większych sukcesów i w klasyfikacji generalnej zajął trzynaste miejsce.
W zawodach pucharowych sezonu 2010/2011 jedyny sukces odniósł podczas czwartego etapu piątej edycji TdS, kiedy zwyciężył w biegu łączonym na 20 km. Z rywalizacji w Tour de Ski musiał się jednak wycofać przed ostatnim etapem, wobec czego nie był klasyfikowany. W pozostałych zawodach Pucharu Świata najlepszy wynik osiągnął 11 grudnia 2010 roku w Davos, gdzie był dwunasty w biegu na 15 km klasykiem. Na mistrzostwach świata w Oslo Hekkinen osiągnął największy sukces w swojej karierze zdobywając złoty medal w biegu na 15 km techniką klasyczną. Na mecie wyprzedził dwóch Norwegów: Eldara Rønninga i Martina Johnsruda Sundby'ego. Na tych samych mistrzostwach był także osiemnasty w biegu łączonym na 30 km, a razem z kolegami był czwarty w sztafecie, w której Finowie walkę o brązowy medal przegrali z Niemcami. Sezon ten zakończył na 25. miejscu. W sezonie 2011/2012 spisywał się słabiej, ostatecznie zajmując 44. miejsce w klasyfikacji generalnej. Najlepszy wynik osiągnął w ostatnim etapie szóstego Tour de Ski, gdzie w biegu na 9 km stylem dowolnym był szósty. W lutym 2013 roku brał udział w mistrzostwach świata w Val di Fiemme, zajmując między innymi dwunaste miejsce w biegu na 15 km stylem dowolnym oraz piąte w sztafecie. W 2014 roku podczas Zimowych Igrzysk Olimpijskich w Soczi najlepszy indywidualny wynik osiągnął w biegu na 50 km stylem dowolnym gdzie był 15. Poza tym warty odnotowania jest fakt wywalczenia wraz z kolegami z drużyny 6. miejsca w sztafecie 4x10 km. Rok później na mistrzostwach świata w narciarstwie klasycznym w Falun Heikkinen m.in. w biegu łączonym na 30 km był 16, a w biegu sztafetowym 4x10 km wraz z drużyną był ósmy. 25 stycznia 2015 roku po raz trzeci w karierze stanął na podium zawodów Pucharu świata w biegach narciarskich zajmując trzecią lokatę w Rybińsku w biegu łączonym na 30 km. W końcowej klasyfikacji Pucharu świata w sezonie 2014/2015 został sklasyfikowany na 20. miejscu.
Po sezonie 2018/2019 zakończył karierę.

</doc>
<doc id="1569049" url="https://pl.wikipedia.org/wiki?curid=1569049" title="Tata Indigo">
Tata Indigo

Tata Indigo – samochód osobowy, zaprezentowany po raz pierwszy na Międzynarodowym Salonie Samochodowym w Genewie w 2002. We wrześniu 2008 firma Marubeni Motors rozpoczęła import tego modelu oraz trzech innych do Polski. Auto jest oparte na modelu Tata Indica, tak więc wnętrze jest identyczne, zmianie (oprócz nadwozia) uległo zawieszenie. Przód samochodu oparty jest na wahaczach rozwidlonych i kolumnach McPhersona, zawieszenie tylne jest niezależne, 3-drążkowe z kolumnami McPhersona. Auto posiada duży bagażnik – 410 litrów, który po złożeniu tylnej kanapy powiększa się 1370 litrów (przy zachowaniu równości podłogi).
Tata Indigo oferowana jest w jednej wersji wyposażenia GLX/DLX, obejmującej: poduszki powietrzne kierowcy i pasażera, wspomaganie kierownicy, manualną klimatyzację, centralny zamek, szyby przednie i tylne sterowane elektrycznie, immobilizer silnika, lampy przeciwmgielne, układ ABS, relingi dachowe czy gniazdo zapalniczki w bagażniku.
Pierwsza generacja.
Tata Indigo – samochód osobowy segmentu B koncernu Tata Motors. Jest to Tata Indica w wersji kombi (SW) lub sedan (Marina) (w Polsce nieoferowany jest sedan).
Tata Indigo występuje z sześcioma silnikami o pojemności 1,4 (1405 cm² i 1396 cm²) o mocy:
Druga generacja.
Tata Indigo Manza – samochód osobowy produkowany na bazie Taty Indici Visty oraz Fiata Linei. Indigo Manza tymczasowo występuje w wersji sedan. Został zbudowany w nowym stylu firmy Tata Motors.

</doc>
<doc id="1569051" url="https://pl.wikipedia.org/wiki?curid=1569051" title="Tata Indigo SW">
Tata Indigo SW



</doc>
<doc id="1569054" url="https://pl.wikipedia.org/wiki?curid=1569054" title="Tata Indigo Marina">
Tata Indigo Marina



</doc>
<doc id="1569060" url="https://pl.wikipedia.org/wiki?curid=1569060" title="Teofil Łapiński">
Teofil Łapiński

Teofil Łapiński "vel" Teffik-bej (ur. 19 grudnia 1827, zm. 24 kwietnia 1886 we Lwowie) – uczestnik powstania węgierskiego, dowódca w randze generała wyprawy morskiej w czasie powstania styczniowego w 1863 roku.
Życiorys.
Kształcił się w Theresianum w Wiedniu. W 1848 roku wziął dymisję z wojska i wstąpił do Gwardii Narodowej we Lwowie. Jako dowódca baterii artylerii odbył kampanię w szeregach węgierskich wojsk powstańczych. Po stłumieniu powstania wyemigrował do Francji, gdzie związał się z obozem ks. Adama Jerzego Czartoryskiego. Wyjechał do Turcji, by dążyć tam do utworzenia polskiego oddziału posiłkowego dla Czerkiesów, który miał być rzucony do walki przeciwko Imperium Rosyjskiemu. Wstąpił do armii tureckiej. Po wybuchu wojny krymskiej przeszedł w stopniu majora do dywizji polskiej. 
Próbował utworzyć polski korpus posiłkowy dla walczących Czerkiesów. W lutym 1857 roku na czele kilkudziesięciu Polaków przybył na Kaukaz. Brał udział w walkach aż do 1859 roku. Po wybuchu powstania styczniowego stanął na czele wyprawy morskiej, której celem było dostarczenie na Litwę broni, amunicji i ochotników. 25 marca 1863 roku z Londynu wypłynął statek "Ward Jackson". W Helsingborgu, w Szwecji na pokład statku wszedł Michaił Bakunin. 30 marca w Malmö władze szwedzkie położyły sekwestr na statku, by nie zadrażniać stosunków dyplomatycznych z Rosją. 12 kwietnia na statku wybuchł pożar. By zmylić Rosjan, zakupiono nowy statek "Emilia", na który przeładowano ochotników i broń. Próbę lądowania przeprowadzono 11 czerwca na wybrzeżu pruskim w okolicach Kłajpedy. Jednak cała operacja zakończyła się niepowodzeniem i ostatecznie Szwedzi skierowali statek z powrotem do Anglii. 
Po upadku powstania był korespondentem pisma Władysława Platera "Der Weisse Adler". Był autorem studium "Der Feldzug der ungarischen Hauptarmee im 1849. Selbsterlebtes", (Hamburg 1850). Wydał dwutomową pracę o Kaukazie "Die Bergvölker des Kaukasus und ihr Freiheitskampf", (Hamburg 1862) oraz wspomnienia "Powstańcy na morzu w wyprawie na Litwę. Z pamiętników pułkownika".
W 1878 roku wrócił z emigracji do Galicji i osiadł we Lwowie.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="1569061" url="https://pl.wikipedia.org/wiki?curid=1569061" title="Roland Clara">
Roland Clara

Roland Clara (ur. 8 marca 1982 w Bruneck) – włoski biegacz narciarski, reprezentant klubu G.S. Fiamme Gialle.
Kariera.
Pierwszy raz na arenie międzynarodowej Roland Clara pojawił się w zawodach Pucharu Kontynentalnego 8 grudnia 2001 roku w Ulrichen, gdzie zajął 48. miejsce na dystansie 10 km stylem dowolnym. Nieco ponad dwa miesiące później wystartował na mistrzostwach świata juniorów w Schonach, gdzie w swoim jedynym starcie zajął 18. miejsce na dystansie 30 km techniką klasyczną.
W Pucharze Świata zadebiutował dopiero 3 lata później, 6 marca 2005 roku w fińskim Lahti, gdzie zajął 11. miejsce w biegu na 15 km stylem dowolnym. Tym samym w swoim debiucie od razu zdobył pucharowe punkty. W sezonie 2004/2005 wystartował jeszcze dwa razy, za każdym razem punktując i w efekcie zajął 70. miejsce w klasyfikacji generalnej. W kolejnym sezonie po raz pierwszy znalazł się w czołowej dziesiątce zawodów, zajmując 10. miejsce na dystansie 50 km w norweskim Oslo 11 marca 2006 roku. Jeszcze trzykrotnie zdobywał punkty, ale w klasyfikacji generalnej zajął dopiero 80. miejsce. Jak dotychczas najlepsze wyniki osiągnął w sezonie 2010/2011, kiedy to zajął 15. miejsce w klasyfikacji generalnej. Na inauguracji sezonu 2011/2012, 19 listopada 2011 roku w Sjusjøen, po raz pierwszy w karierze stanął na podium, zajmując trzecie miejsce za Szwedem Johanem Olssonem i Norwegiem Petterem Northugiem.
W 2007 roku wystartował na mistrzostwach świata w Sapporo zajmując 21. miejsce w biegu łączonym na 30 km oraz dziewiąte miejsce w sztafecie. Dwa lata później, podczas mistrzostw świata w Libercu otarł się o medal, wspólnie z Valerio Checchim, Giorgio Di Centą i Pietro Pillerem Cottrerem zajmując czwarte miejsce w sztafecie. Jego najlepszym indywidualnym wynikiem było piąte miejsce w biegu łączonym na 30 km. Najlepsze wyniki Clary na mistrzostwach w Oslo w 2011 roku to siódme miejsce w biegu łączonym oraz piąte w sztafecie. Wystartował także na igrzyskach olimpijskich w Vancouver w 2010 roku zajmując 36. miejsce na dystansie 50 km techniką klasyczną.

</doc>
<doc id="1569062" url="https://pl.wikipedia.org/wiki?curid=1569062" title="Teffik-bej">
Teffik-bej



</doc>
<doc id="1569066" url="https://pl.wikipedia.org/wiki?curid=1569066" title="Białka rybosomalne">
Białka rybosomalne

Białka rybosomalne – białka wchodzące, oprócz rybosomalnego RNA, w skład rybosomów. Biorą udział w procesie translacji. Wśród białek rybosomalnych możemy wyróżnić czynniki inicjacji translacji, czynniki elongacyjne i czynniki uwalniające oraz inne białka, pełniące funkcje regulacyjne.
Czynniki inicjacji translacji.
Inicjują rozpoczęcie translacji poprzez związanie mRNA (u eukariontów czapeczki 5' i poliadenylowanego ogonka 3'), a następnie związanie tak powstałego kompleksu z podjednostką mniejszą rybosomu.
Czynniki elongacyjne.
Odpowiadają za wiązanie kompleksów aminoacylo-tRNA z rybosomem oraz przesuwanie transkryptu (mRNA) wzdłuż rybosomu po każdym dołączeniu aminokwasu do tworzonego łańcucha peptydowego.
Czynniki uwalniające (terminacyjne).
Po napotkaniu kodonu STOP wysyłają sygnał terminacyjny do rybosomu, hydrolizują wiązanie estrowe peptydylo-tRNA i uwalniają zsyntezowane białko z rybosomu.

</doc>
<doc id="1569068" url="https://pl.wikipedia.org/wiki?curid=1569068" title="Szczekuszka malutka">
Szczekuszka malutka

Szczekuszka malutka ("Ochotona pusilla") – gatunek ssaka z rodziny szczekuszkowatych (Ochotonidae).
Zasięg występowania.
Szczekuszka malutka występuje w pasie stepów wyżyny Wielki Syrt, na południe od gór Ural i Mugodżary, na wschód do zachodniego podnóża Ałtaju w Rosji i Kazachstanie. W czasach plejstocenu zasięgiem swym obejmował również tereny zachodniej Europy. W Polsce spotykane są jego szczątki.
Taksonomia.
Gatunek po raz pierwszy naukowo opisał w 1769 roku niemiecki przyrodnik Peter Simon Pallas nadając mu nazwę "Lepus pusillus". Holotyp pochodził z sąsiedztwa Samary, w obwodzie samarskim, w Rosji.
"O. pusilla" należy do podrodzaju "Lagotona" który jest taksonem siostrzanym podrodzaju "Pika". Zgodnie z badaniami morfologicznymi, "O. pusilla" obejmuje taksony "angustifrons" i "minutus" jako młodsze synonimy. Europejskie i azjatyckie populacje były tradycyjnie uważane za odrębne podgatunki, ale zmienność morfologiczna i mtDNA nie potwierdzają istnienia dwóch odrębnych od siebie taksonów. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała 150–210 mm, długość ucha 17–22 mm, długość tylnej stopy 25–31 mm; masa ciała 95–270 g. Uszy krótkie, ciemnoo ubarwione z białym obrzeżem; ogon zredukowany. Ubarwienie w lecie szare, zimą futerko przybiera barwę jaśniejszą.
Ekologia.
Środowisko życia.
Zamieszkuje na stepach i półpustyniach gdzie wykopuje dla siebie nory z wieloma otworami wyjściowymi dla swego bezpieczeństwa.
Przebywa w pobliżu rzek i w gęstwinie zarośli. Bywała spotykana w dolinach górskich rzek na wysokości poniżej 1500 m n.p.m.
Tryb życia.
Aktywność dzienna, odżywia się roślinami i nasionami. Zapasy na okres zimowy zaczyna robić już w czerwcu.
Rozród.
Rozmnaża się dwa razy w ciągu roku, w miocie składającym się z 6-12 sztuk.

</doc>
<doc id="1569071" url="https://pl.wikipedia.org/wiki?curid=1569071" title="Ochotona pusilla">
Ochotona pusilla



</doc>
<doc id="1569082" url="https://pl.wikipedia.org/wiki?curid=1569082" title="Tata Safari">
Tata Safari

Tata Safari – samochód osobowy typu SUV koncernu Tata Motors.
Historia modelu.
Debiut pierwszej generacji miał miejsce na Delhi Auto Show w 1997 roku. W Indiach do sprzedaży wszedł w 1998 roku. Debiut drugiej generacji miał miejsce na Delhi Auto Show 2006. Trafił do sprzedaży w 2006 roku. W Wielkiej Brytanii Safari jest sprzedawane jako Tata Leisure. Jego sprzedaż również prowadzona jest poza Indiami wyłącznie w Europie. Model jest konstrukcją własną koncernu, choć ma wiele wspólnych cech z Nissanem Terrano II i Fordem Maverick. We wrześniu 2008 roku firma Marubeni Motors rozpoczęła import tego modelu oraz trzech innych do Polski.
Dane techniczne.
Wymiary [mm]
Masa [kg]
Silnik
Skrzynia biegów
Inne

</doc>
<doc id="1569083" url="https://pl.wikipedia.org/wiki?curid=1569083" title="Barakuda">
Barakuda



</doc>
<doc id="1569085" url="https://pl.wikipedia.org/wiki?curid=1569085" title="Barakudy">
Barakudy



</doc>
<doc id="1569090" url="https://pl.wikipedia.org/wiki?curid=1569090" title="81 mm moździerz M1">
81 mm moździerz M1

M1 – amerykański moździerz kalibru 81 mm, wykorzystywany podczas II wojny światowej oraz wojny koreańskiej. Pod koniec lat 50. XX wieku został zastąpiony przez moździerz M29.

</doc>
<doc id="1569097" url="https://pl.wikipedia.org/wiki?curid=1569097" title="Ron Asheton">
Ron Asheton

Ronald Frank Asheton (ur. 17 lipca 1948 w Waszyngtonie – zm. ok. 6 stycznia 2009 w Ann Arbor, Michigan) – amerykański muzyk, kompozytor i gitarzysta.
Życiorys.
Asheton urodził się w Waszyngtonie. Od piątego roku życia uczył się gry na akordeonie, zanim w wieku dziesięciu lat zainteresował się grą na gitarze basowej. W 1967 utworzył wraz z bratem Scottem (perkusja), Dave'em Alexandrem (gitara basowa) i Iggy'm Popem (wokalista) zespół The Stooges, w którym grał do 1971 jako gitarzysta. W tym czasie muzycy nagrali dla wytwórni Elektra Records dwa studyjne albumy: "The Stooges" (1969) i "Fun House" (1970). Kiedy w połowie 1970 menedżerem zespołu został John Adams, który wciągnął jego członków w nałóg narkotyczny – Ron jako jedyny z nich pozostał czysty. The Stooges w tym czasie popadli w stagnację przez co zostali usunięci z wytwórni i pozbawieni dalszej możliwości funkcjonowania.
Kiedy w 1972 z pomocą zespołowi przybył David Bowie, grupa odrodziła się w nieco zmienionym składzie: obok Iggy'ego, Scotta i Rona (który chwycił tym razem za gitarę basową) pojawił się grający na gitarze James Williamson (choć od połowy 1970 towarzyszył The Stooges na koncertach jako drugi gitarzysta). Jesienią 1972 nagrali w Londynie dla wytwórni Columbia Records trzeci album "Raw Power", który ukazał się w 1973 pod szyldem Iggy &amp; the Stooges. Rok później zespół rozpadł się, a bracia Ashetonowie przeszli do The New Order (niemający nic wspólnego z brytyjską grupą New Order). Ron występował tam do 1976 roku po czym dołączył do grupy Destroy All Monsters. Później pojawiał się w zespołach Dark Carnival i New Race. Między 1988, a 1996 wystąpił jako aktor w kilku filmach: "The Carrier" (1988, reż. Nathan J. White), "Hellmaster" (1992, reż Douglas Schulze), "Mosquito" (w Polsce znany jako "Komary") (1995, reż. Gary Jones) oraz "Frostbiter: Wrath of the Wendigo" (1996, reż. Tom Chaney)
W 2000 wraz z Mikiem Wattem (ex – Minutemen), J Mascisem (Dinosaur Jr.), Thurstonem Moore'em (Sonic Youth) oraz Markiem Armem (Mudhoney) zagrał na ścieżce dźwiękowej do filmu "Velvet Goldmine" (w Polsce znanym pt. "Idol").
W 2003 wraz ze swoim bratem Scottem wziął udział w nagranich na płytę Iggy'ego "Skull Ring" (nagrali cztery premierowe utwory), po czym niewiele później we trzech ogłosili reaktywację The Stooges (po 29 latach przerwy). Po dołączeniu basisty Mike'a Watta (zastąpił Dave'a Alexandra zmarłego w 1975) zagrali w następnych latach wiele koncertów na wszystkich kontynentach. W 2007 pod opieką producencką Steve'a Albiniego nagrali nową płytę "The Weirdness". 24 czerwca tego samego roku Ron wraz z zespołem odwiedził Polskę, gdzie wystąpili w Hali Orbita we Wrocławiu. Ostatni koncert z The Stooges zagrał w Lublanie (Słowenia) 29 września 2008.
W nocy z 5 na 6 stycznia 2009 policja odnalazła go martwego, leżącego na łóżku w jego domu w Ann Arbor. Zmarł na atak serca prawdopodobnie kilka dni wcześniej. Policję wezwał asystent Rona, który od kilku dni próbował się z nim bezskutecznie skontaktować.
Ron Asheton w rankingu "100 Greatest Guitarists of All Time" (ang. 100 najlepszych gitarzystów wszech czasów) magazynu Rolling Stone zajął 29 miejsce.

</doc>
<doc id="1569098" url="https://pl.wikipedia.org/wiki?curid=1569098" title="Drużynowe Mistrzostwa Polski na Żużlu 1983">
Drużynowe Mistrzostwa Polski na Żużlu 1983

Drużynowe Mistrzostwa Polski na Żużlu 1983 – 36. edycja drużynowych mistrzostw Polski, organizowanych przez Polski Związek Motorowy (PZMot). Zwycięzcą rozgrywek ligowych w 1983 zostali żużlowcy klubu Stali Gorzów Wielkopolski, wywalczając tym samym tytuł drużynowego mistrza Polski.
Charakterystyka rozgrywek.
Do rozgrywek ligowych przystąpiło 18 polskich drużyn żużlowych, podzielonych na pierwszą Ligę (10 zespołów) i drugą Ligę (8 zespołów). Tytułu drużynowego mistrza Polski bronił zespół Falubazu Zielona Góra, natomiast beniaminkiem w I Lidze była drużyna Motoru Lublin. Po osiemnastu kolejkach rozgrywek w I Lidze, w których każdy zespół rozgrywał mecz z pozostałymi zespołami tej Ligi, walcząc u siebie oraz na wyjeździe, pierwsze miejsce wywalczyła drużyna klubu Stali Gorzów Wielkopolski, odnosząc 15 zwycięstw oraz ponosząc 3 porażki. Do rozgrywek II Ligi klub Motoru Lublin wystawił po raz pierwszy drugą drużynę jako – Motor II Lublin. Z pierwszej Ligi do drugiej spadł zespół Motoru Lublin, a na jego miejsce awansowała drużyna ROW Rybnik, która zwyciężyła w rozgrywkach II Ligi. Ponadto w wyniku baraży 7 drużyny I Ligi i 2 drużyny II Ligi – zespół Polonii Bydgoszcz pozostał w I Lidze. 

</doc>
<doc id="1569099" url="https://pl.wikipedia.org/wiki?curid=1569099" title="Guido da Vico">
Guido da Vico



</doc>
<doc id="1569101" url="https://pl.wikipedia.org/wiki?curid=1569101" title="Forma Pfaffa">
Forma Pfaffa

Forma Pfaffa (wyrażenie Pfaffa) – rodzaj formy różniczkowej. Forma różniczkowa nosi nazwę formy Pfaffa, jeżeli jest wyrażona wzorem
gdzie formula_2 są funkcjami formula_3 zmiennych formula_4
W ogólnym przypadku forma Pfaffa nie musi być różniczką zupełną. Wynika stąd, że całka z niej zależy od drogi całkowania. W szczególności całka po drodze zamkniętej nie musi równać się formula_5
W termodynamice.
W termodynamice forma Pfaffa służy do oznaczania zmian wielkości, które nie są funkcjami parametrów stanu (nie mają różniczki zupełnej). Do takich wielkości należy ciepło i praca.

</doc>
<doc id="1569107" url="https://pl.wikipedia.org/wiki?curid=1569107" title="Panjin">
Panjin

Panjin (chiń. 盘锦; pinyin: "Pánjǐn") – miasto o statusie prefektury miejskiej w północno-wschodnich Chinach, w prowincji Liaoning, nad rzeką Liao He. W 2010 roku liczba mieszkańców miasta wynosiła 685 122. Prefektura miejska w 1999 roku liczyła 1 207 679 mieszkańców.
Geografia.
Miasto jest położone na półwyspie Liaotung, nad rzeką Liao He, która przepływa przez centrum. Panjin posiada dobrą komunikację z dużymi metropoliami – Jinzhou oraz Anshan.
Gospodarka.
Ekonomia miasta Panjin opiera się głównie na przemyśle lekkim, w skład którego wchodzi przemysł petrochemiczny oraz rafineryjny. Oprócz tego ważną częścią gospodarki miasta jest turystyka i rolnictwo.

</doc>
<doc id="1569113" url="https://pl.wikipedia.org/wiki?curid=1569113" title="One Cleveland Center">
One Cleveland Center

One Cleveland Center – wieżowiec w Cleveland, w stanie Ohio, w Stanach Zjednoczonych, o wysokości 137 m. Budynek został otwarty w 1983 i liczy 31 kondygnacji.

</doc>
<doc id="1569116" url="https://pl.wikipedia.org/wiki?curid=1569116" title="1801 California Street">
1801 California Street

1801 California Street - wieżowiec w Denver, w stanie Kolorado, w Stanach Zjednoczonych, o wysokości 225 m. Budynek został otwarty w 1982, posiada 53 kondygnacje.

</doc>
<doc id="1569117" url="https://pl.wikipedia.org/wiki?curid=1569117" title="Jasika Nicole">
Jasika Nicole

Jasika Nicole (ur. 10 kwietnia 1980 w Birmingham w Alabamie – amerykańska aktorka i ilustratorka, która grała Astrid Farnsworth w amerykańskim serialu "Fringe".

</doc>
<doc id="1569121" url="https://pl.wikipedia.org/wiki?curid=1569121" title="Johanan Aharoni">
Johanan Aharoni

Johanan Aharoni (hebr. "יוחנן אהרוני"), właśc. Johann Aronheim (ur. 7 czerwca 1919 we Frankfurcie nad Odrą, zm. 9 lutego 1976 w Tel Awiwie) – niemiecko-izraelski archeolog, publicysta.
Życiorys.
W 1933 roku wyemigrował do Palestyny. Uczęszczał do Hebrew Reali School w Hajfie, a następnie do Mikwe Jisra’el. Był współzałożycielem kibucu Allonim w Emek Jizre’el na północy kraju. Po ukończeniu studiów na Wydziale Archeologii Uniwersytetu Hebrajskiego w Jerozolimie (uczeń Benjamina Mazara), związał się z tą placówką naukową. W 1966 został profesorem. W 1968 przeniósł się do Tel Awiwu, gdzie został profesorem archeologii, przewodniczącym Wydziału Archeologii i Badania Bliskiego Wschodu i prezesem Instytutu Archeologii Uniwersytetu w Tel Awiwie.
Aharoni prowadził wykopaliska i uczestniczył w kampaniach archeologicznych w: Ramat Rachel, Tel Arad, Beer Szewa, Chasor i Lakisz. Zajmował się też szlakami karawaniarskimi na Negewie.
Publikacje.
Jest autorem licznych publikacji z zakresu archeologii Bliskiego Wschodu, w tym:

</doc>
<doc id="1569122" url="https://pl.wikipedia.org/wiki?curid=1569122" title="Torre Ejecutiva Pemex">
Torre Ejecutiva Pemex

Torre Ejecutiva Pemex – wieżowiec w mieście Meksyk o wysokości 214 m, siedziba państwowego koncernu naftowego Pemex. Budynek został otwarty w 1984, liczy 52 kondygnacje.
31 stycznia 2013 roku w wyniku wybuchu gazu w podziemiach wieżowca zginęło 37 osób zginęło, a 126 zostało rannych.

</doc>
<doc id="1569129" url="https://pl.wikipedia.org/wiki?curid=1569129" title="One Allen Center">
One Allen Center

One Allen Center – wieżowiec w Houston, w stanie Teksas, w Stanach Zjednoczonych, o wysokości 138 m. Budynek został otwarty w 1972 i liczy 34 kondygnacje.

</doc>
<doc id="1569130" url="https://pl.wikipedia.org/wiki?curid=1569130" title="Drużynowe Mistrzostwa Polski na Żużlu 1984">
Drużynowe Mistrzostwa Polski na Żużlu 1984

Drużynowe Mistrzostwa Polski na Żużlu 1984 – 37. edycja drużynowych mistrzostw Polski, organizowanych przez Polski Związek Motorowy (PZM). W sezonie 1984 po rozszerzeniu ligi, do rozgrywek pierwszej ligi przystąpiło dziesięć zespołów, natomiast w drugiej lidze walczyło siedem drużyn.
Zwycięzca najwyższej klasy rozgrywkowej (I Ligi) zostaje Drużynowym Mistrzem Polski na Żużlu w sezonie 1984. Obrońcą tytułu z poprzedniego sezonu jest Stal Gorzów. W tym sezonie pierwsze miejsce w rozgrywkach zajęła Unia Leszno, jednak na skutek decyzji GKSŻ drużyna ta została pozbawiona tytułu.
Pierwsza Liga.
"Uwaga: W meczu ostatniej kolejki Stal Rzeszów – Unia Leszno goście, prowadząc po jedenastu wyścigach 41-25, przegrali kolejne cztery po 1-5, pozwalając Stali doprowadzić do remisu 45-45 i zająć w tabeli 8. miejsce, gwarantujące pozostanie w I lidze. GKSŻ uznała zachowanie żużlowców z Leszna za niesportowe, anulowała ostatnie cztery wyścigi (utrzymany został wynik po 11 biegach) i pozbawiła Unię tytułu mistrza Polski."

</doc>
<doc id="1569131" url="https://pl.wikipedia.org/wiki?curid=1569131" title="Trzech Mędrców">
Trzech Mędrców



</doc>
<doc id="1569135" url="https://pl.wikipedia.org/wiki?curid=1569135" title="Kansas City Power &amp; Light Building">
Kansas City Power &amp; Light Building

Kansas City Power &amp; Light Building - wieżowiec w Kansas City, w stanie Missouri, w Stanach Zjednoczonych, o wysokości 145 m. Budynek został otwarty w 1931 i posiada 34 kondygnacje.

</doc>
<doc id="1569137" url="https://pl.wikipedia.org/wiki?curid=1569137" title="Coming Out Day">
Coming Out Day

Coming Out Day, Dzień coming outu – jest obchodzony corocznie 11 października.
Został ustanowiony w 1988 roku i upamiętnia marsz osób LGBT w Waszyngtonie, który odbył się rok wcześniej i zgromadził około 500 000 osób domagających się zrównania ich praw. Święto to, choć zostało ustanowione w Stanach Zjednoczonych, jest również obchodzone międzynarodowo, między innymi w takich krajach jak: Szwajcaria, Niemcy, Kanada, Irlandia i Wielka Brytania. Od 2008 roku 11 października jest Dniem Coming Outu także w Holandii.
W USA, skąd pochodzi to święto, nosi ono nazwę National Coming Out Day (Narodowy Dzień Coming Outu).
Po raz pierwszy na szerszą skalę Dzień Wychodzenia z Szafy obchodzony był w Polsce w 2009 roku.

</doc>
<doc id="1569144" url="https://pl.wikipedia.org/wiki?curid=1569144" title="Medina-Sidonia">
Medina-Sidonia

Medina-Sidonia – miasto w Hiszpanii, we wspólnocie autonomicznej Andaluzja. W 2008 roku liczyło 11 514 mieszkańców.

</doc>
<doc id="1569145" url="https://pl.wikipedia.org/wiki?curid=1569145" title="Boaz Myhill">
Boaz Myhill

Boaz Myhill, właśc. Glyn Myhill Oliver (ur. 9 listopada 1982 w Modesto) – walijski piłkarz występujący na pozycji bramkarza, reprezentant kraju.
Kariera klubowa.
Myhill urodził się w Modesto w Stanach Zjednoczonych, jako syn Amerykanina i Walijki z Llangollen. W wieku 12 lat dołączył do szkoły Aston Villa. Pierwszy profesjonalny kontrakt z Villa podpisał w listopadzie 2000. W styczniu 2002 został wypożyczony do Stoke City. Jeszcze w tym samym roku po raz drugi został wypożyczony, tym razem do Bristol City.
Myhill swoje pierwsze mecze w seniorskiej piłce zagrał jako zawodnik Bradford City. Kolejne wypożyczenia z Villa miały miejsce do Macclesfield Town (15 występów) i Stockport County (2 występy).
W grudniu 2003 Myhill został kupiony za £50,000 przez Hull City. Szybko stał się pierwszym bramkarzem w zespole i już w pierwszym sezonie zaliczył z klubem awans do Championship. Sezon 2007/2008 zakończył się awansem Hull City do Premier League, a Myhill zagrał w 43 spotkaniach sezonu. Łącznie przez 7 lat gry dla Hull 257 razy strzegł bramki "Tygrysów".
30 lipca 2010 został piłkarzem West Bromwich Albion. WBA zapłaciło za Myhilla £1.5 miliona funtów. Sezon 2011/2012 spędził na wypożyczeniu w Birmingham City. W barwach Birmingham zanotował 42 występy na poziomie Championship. Oprócz tego zagrał 5 spotkań w Lidze Europy.
W drużynie WBA spędził łącznie 9 lat, w których zagrał 63 razy. W 2019 zakończył karierę piłkarską.
Kariera reprezentacyjna.
Myhill jako nastolatek rozegrał dwa spotkania w reprezentacji Anglii U-20.
W pierwszej reprezentacji zadebiutował 26 marca 2008 w meczu przeciwko Luksemburgowi, wygranym 2:0. Podczas eliminacji do Mistrzostw Świata 2014 zagrał w sześciu spotkaniach. Ostatni mecz dla Walii rozegrał 10 września 2013 przeciwko Serbii, przegranym 0:3. Łącznie Myhill w latach 2008–2013 zagrał w 19 spotkaniach reprezentacji Walii.

</doc>
<doc id="1569148" url="https://pl.wikipedia.org/wiki?curid=1569148" title="Almendralejo">
Almendralejo

Almendralejo – miasto w Hiszpanii, we wspólnocie autonomicznej Estremadura. W 2009 liczyło 33588 mieszkańców.

</doc>
<doc id="1569153" url="https://pl.wikipedia.org/wiki?curid=1569153" title="Jerez de los Caballeros">
Jerez de los Caballeros

Jerez de los Caballeros – miasto w Hiszpanii, we wspólnocie autonomicznej Estremadura. W 2007 liczyło 9828 mieszkańców.

</doc>
<doc id="1569156" url="https://pl.wikipedia.org/wiki?curid=1569156" title="Stefcia Górska">
Stefcia Górska



</doc>
<doc id="1569161" url="https://pl.wikipedia.org/wiki?curid=1569161" title="Monzón">
Monzón

Monzón – miasto w Hiszpanii, we wspólnocie autonomicznej Aragonia. W 2014 liczyło 17 176 mieszkańców.

</doc>
<doc id="1569164" url="https://pl.wikipedia.org/wiki?curid=1569164" title="Scriptaphyosemion banforense">
Scriptaphyosemion banforense

Scriptaphyosemion banforense – gatunek ryby z rzędu karpieńcokształtnych. Występuje w Gwinei i Wybrzeżu Kości Słoniowej. Osiąga do 4,0 cm długości.

</doc>
<doc id="1569165" url="https://pl.wikipedia.org/wiki?curid=1569165" title="Almonte">
Almonte

Almonte – miasto w Hiszpanii, we wspólnocie autonomicznej Andaluzja. Według danych na rok 2020 miasto liczyło 24 507 mieszkańców, a gęstość zaludnienia wyniosła 28,52 os./km2.
Demografia.
Populacja:
Ludność według grup wiekowych na rok 2018:
Struktura płci na rok 2020:
Klimat.
Klimat jest śródziemnomorski. Średnia temperatura wynosi 19°C. Najcieplejszym miesiącem jest lipiec (30°C), a najzimniejszym miesiącem jest grudzień (9°C). Średnie opady wynoszą 815 milimetrów rocznie. Najbardziej wilgotnym miesiącem jest listopad (152 milimetrów opadów), a najbardziej suchym miesiącem jest lipiec (1 milimetr opadów). 
Miasta partnerskie.
Miastami partnerskimi Almonte są:

</doc>
<doc id="1569166" url="https://pl.wikipedia.org/wiki?curid=1569166" title="Parafia św. Jerzego w Żmigrodzie">
Parafia św. Jerzego w Żmigrodzie

Parafia św. Jerzego – parafia prawosławna w Żmigrodzie, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:

</doc>
<doc id="1569178" url="https://pl.wikipedia.org/wiki?curid=1569178" title="Próba dobutaminowa">
Próba dobutaminowa

Próba dobutaminowa (echokardiograficzna próba obciążeniowa serca z zastosowaniem dobutaminy; "stress echocardiography")) – badanie nieinwazyjne polegające na monitorowaniu pracy serca za pomocą echokardiogramu przy zmieniającym się obciążeniu tego narządu. W czasie badania podaje się dożylnie dobutaminę, lek, który wywołuje zwiększenie rzutu serca, poprawiając jego kurczliwość i w niewielkim stopniu przyspieszając akcję serca. Badanie to pozwala stwierdzić istnienie i rozległość niedokrwienia mięśnia sercowego, które pojawia się w przypadku osób chorych po podaniu dobutaminy, co zwiększa zapotrzebowanie mięśnia serca na tlen. Obecnie coraz częściej w próbach wysiłkowych stosuje się cykloergometr jako metodę bezpieczniejszą dla chorego. Próbę na cykloergometrze przeprowadza się w pozycji półleżącej w położeniu bocznym.
Przebieg.
Echokardiografia obciążeniowa jest połączeniem dwuwymiarowego badania echokardiograficznego z elektrokardiograficznym badaniem wysiłkowym, dlatego też często przedstawiona jest jako alternatywa dla próby wysiłkowej.
Próba dobutaminowa wykonywana jest w trakcie ciągłego wlewu dobutaminy przez pompę infuzyjną. Najczęściej stosowany schemat podawania leku polega na stopniowym wzroście dawki co 3 minuty, począwszy od dawki 5 µg/kg/min, zwiększanej o 10 µg/kg/min, aż do osiągnięcia maksymalnej dawki 40–50 µg/kg/min. Poza stałym monitorowaniem echokardiograficznym wskazane jest wykonywanie 12-odprowadzeniowego EKG. Wskazaniem do zakończenia badania, poza tymi jak w próbie wysiłkowej, jest osiągnięcie 85% maksymalnej przewidzianej dla wieku częstości rytmu serca, wystąpienie zaburzeń kurczliwości obejmujących co najmniej 2 z 16 segmentów. W razie braku odpowiedzi chronotropowej przy maksymalnej dawce dobutaminy podaje się dożylnie do 2 mg atropiny w dawkach frakcjonowanych. Z tego powodu przed próbą trzeba zebrać wywiad, czy chory nie cierpi na jaskrę, oraz czy nie ma znacznego przerostu prostaty z wcześniejszymi zatrzymaniami moczu.
Echokardiograficzne badanie obciążeniowe powinno być wykonywane w pomieszczeniu z dostępnym zestawem reanimacyjnym.
Cel.
Próba dobutaminowa jest badaniem mającym na celu kontrolowaną prowokację niedotlenienia mięśnia sercowego spowodowanego niedrożnością naczyń wieńcowych niewidocznych w spoczynkowym badaniu EKG i niepewnym wyniku wysiłkowego ekg. Echokardiografia obciążeniowa u chorych po zawale serca posiada wysoką wartość w ocenie żywotności określonego obszaru mięśnia sercowego oraz prognozowaniu powrotu funkcji skurczowej lewej komory u pacjentów leczonych pierwotną angioplastyką. Badanie może stanowić także uzupełnienie wyników próby wysiłkowej EKG. Badanie ma wykazać wpływ stwierdzonych zwężeń w tętnicach wieńcowych na ewentualne niedotlenienie mięśnia sercowego podczas wysiłku. Często z innymi przeprowadzonymi badaniami pozwala na rezygnację z przeprowadzenia koronarografii.

</doc>
<doc id="1569180" url="https://pl.wikipedia.org/wiki?curid=1569180" title="Puchar Świata w narciarstwie alpejskim 1998/1999">
Puchar Świata w narciarstwie alpejskim 1998/1999

Sezon 1998/1999 Pucharu Świata w narciarstwie alpejskim rozpoczął się 24 października 1998 w austriackim Sölden, a zakończył 14 marca 1999 w hiszpańskiej miejscowości Sierra Nevada. Była to 33. edycja pucharowej rywalizacji. Rozegrano 36 konkurencji dla kobiet (9 zjazdów, 9 slalomów gigantów, 8 supergigantów, 8 slalomów specjalnych oraz 2 kombinacje) i 35 konkurencji dla mężczyzn (10 zjazdów, 8 slalomów gigantów, 6 supergigantów, 9 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Norwegię i Szwajcarię.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Alexandra Meissnitzer, która zdobyła 1672 punkty, wyprzedzając Niemkę Hilde Gerg i swoją rodaczkę Renate Götschl.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Norweg Lasse Kjus, który zdobył 1465 punktów, wyprzedzając swojego rodaka Kjetila André Aamodta i Austriaka Hermanna Maiera.
W poszczególnych klasyfikacjach tryumfowali:

</doc>
<doc id="1569181" url="https://pl.wikipedia.org/wiki?curid=1569181" title="Victor McLaglen">
Victor McLaglen

Victor Andrew de Bier Everleigh McLaglen (ur. 10 grudnia 1886 w Royal Tunbridge Wells, Wielka Brytania, zm. 7 listopada 1959 w Newport Beach, USA) – brytyjski aktor filmowy, a także zawodowy bokser. Uczestnik Pierwszej wojny światowej. Laureat Oscara w 1936, w kategorii najlepszy aktor pierwszoplanowy za role w filmie "Potępieniec" (1935; reż. John Ford). W 1953 otrzymał nominację w kategorii najlepszy aktor drugoplanowy za rolę w filmie "Spokojny człowiek" (1952; reż. John Ford).
Jego syn Andrew V. McLaglen był reżyserem filmowym.

</doc>
<doc id="1569192" url="https://pl.wikipedia.org/wiki?curid=1569192" title="Gildia Aktorów Filmowych">
Gildia Aktorów Filmowych



</doc>
<doc id="1569194" url="https://pl.wikipedia.org/wiki?curid=1569194" title="Zamysłów Wodzisławski">
Zamysłów Wodzisławski

Zamysłów Wodzisławski (niem. "Zamyslau") – historyczna część Wodzisławia Śląskiego, dawna wieś, obecnie należy do dzielnicy Wilchwy.
Historia Zamysłowa.
Pierwsza wzmianka o wsi pochodzi z 1655 r. Według kroniki Henkego leżała ćwierć mili na wschód od Wodzisławia i łączyła się z Wilchwami. Wieś składała się tylko z 6 domów mieszkalnych, w których mieszkało 8 rodzin składających się z 38 osób. 
Majątek ten był przed wiekami posiadłością miasta Wodzisław, gdyż w roku 1655, po śmierci Andrzeja Plawetzkiego, mieszkańcy tego miasta skarżyli się "że od wielu lat muszą odprowadzać różnego rodzaju podatki i kontrybucje od oszacowanych 8000 talarów, chociaż wartość szacunkowa ich domów i nieruchomości wynosi tylko 3641 talary, gdyż nadwyżka 4359 talarów przypada na miejsce opustoszałe i odrębną miastu wioskę Zamysłów oraz dwa również odebrane młyny". Zamysłów był wolnym rycerskim dobrem alodialnym z małym folwarkiem, do którego należało 5 zagrodników młóckowych i 2 chałupników służebnych. Dawni właściciele tej wsi nie są znani. Stara księga chrztów wymienia tu w roku 1735 pewnego Karola Guretzkiego, w roku 1751 Franciszka Maksymiliana von Trach, 1758 roku Aleksandra von Burski.
Ze starych zabudowań nic nie zostało. Dominium według często cytowanej Matrica musiało dostarczać 7 i pół wiertela miary wodzisławskiej żyta i tyle owsa jako dziesięcinę. Mieszkańcy należeli do katolickiego kościoła oraz szkoły w Wodzisławiu i płacą renty 19 talarów, 17 groszy srebrnych, podatku gruntowego 8 talarów, 28 i pół grosza srebrnego, podatku klasowego 6 talarów, a od domów 22 grosze srebrne.
W 1954 Zamysłów wszedł w skład gromady Wilchwy, a w 1972 wraz z całą gromadą został włączony do Wodzisławia Śląskiego.
W pieczęci gminnej widać po prawej ptaka siedzącego na żołędzi wyrastającej z pnia drzewa, przed którym po lewej stronie na małym wzniesieniu siedzi wiewiórka na tylnych łapach, trzymająca przednią łapa żołądź.

</doc>
<doc id="1569195" url="https://pl.wikipedia.org/wiki?curid=1569195" title="Michał Franciszek Karpowicz">
Michał Franciszek Karpowicz

Michał Franciszek Karpowicz herbu Korab krypt.: "X. M. F. K. P. G.; X. M. F. K. P. G. i P.", (ur. 4 października 1744, zm. 5 listopada 1803) – polski duchowny katolicki, kaznodzieja, poeta, członek Zgromadzenia Misji, członek Rady Narodowej Litewskiej w 1794 roku, zastępca kierownika Wydziału Instrukcji Deputacji Centralnej Wielkiego Księstwa Litewskiego w powstaniu kościuszkowskim.
Życiorys.
Urodził się w roku 1744 w Kamieńcu (woj. brzesko-litewskie). Pierwsze nauki (1757-1761) pobierał u jezuitów w Brześciu. Święcenia kapłańskie przyjął prawdopodobnie w roku 1761. W warszawskim Zgromadzeniu Misji odbywał dalsze studia. W roku 1767 został mianowany profesorem filozofii warszawskiego seminarium świętokrzyskiego. W roku 1771 przeniesiony został do Krakowa gdzie, poza obowiązkami kaznodziejskimi, prowadził w tamtejszym seminarium wykłady teologii. W latach 1772-1774 w wileńskim seminarium diecezjalnym wykładał teologię i historię Kościoła. W roku 1774, podczas warszawskiego konwentu prowincjonalnego misjonarzy, popadł w zatarg z władzami zgromadzenia i wystąpił z klasztoru.
28 marca 1799 mianowany pierwszym w historii biskupem diecezji wigierskiej. Sakry udzielił mu bp Jan Chrzciciel Albertrandy 30 marca 1800 roku. Archidiakon smoleński, był członkiem sprzysiężenia, przygotowującego wybuch powstania kościuszkowskiego na Litwie.

</doc>
<doc id="1569196" url="https://pl.wikipedia.org/wiki?curid=1569196" title="Nagroda Stowarzyszenia Aktorów Filmowych">
Nagroda Stowarzyszenia Aktorów Filmowych



</doc>
<doc id="1569199" url="https://pl.wikipedia.org/wiki?curid=1569199" title="System informacji marketingowych">
System informacji marketingowych

System informacji marketingowych (SIM) - sformalizowany i powiązany wewnętrznie zespół osób, urządzeń oraz procedur stworzonych w celu zapewnienia uporządkowanego dopływu trafnych informacji ze źródeł wewnętrznych i zewnętrznych na potrzeby podejmowania decyzji marketingowych. To metoda ciągłego planowania, zbierania i przechowywania oraz analizy danych. 
System informacji marketingowej ułatwia podejmowanie dwóch kategorii decyzji: programowanych i nieprogramowanych. SIM powinien być okresowo weryfikowany w celu oceny wartości dostarczonych informacji i sformułowania zapotrzebowania na nowe informacje. Wyniki badań marketingowych i informacje uzyskane z systemu informacji marketingowej są względem siebie komplementarne. Ze względu na potrzebę sprawnego przetwarzania dużej liczby danych, SIM funkcjonuje zazwyczaj przy wykorzystaniu techniki komputerowej.

</doc>
<doc id="1569200" url="https://pl.wikipedia.org/wiki?curid=1569200" title="George Arliss">
George Arliss

George Arliss, właśc. George Augustus Andrews) (ur. 10 kwietnia 1868 w Londynie, zm. 5 lutego 1946 tamże) – brytyjski aktor teatralny i filmowy, laureat Oscara dla najlepszego aktora pierwszoplanowego za rolę w filmie "Disraeli" (1929; reż. Alfred E. Green).
Już w wieku 18 lat występował w przedstawieniach teatralnych na brytyjskiej prowincji, później również na londyńskim West Endzie. W 1901 wraz z trupą teatralną wyjechał na tournée do USA, gdzie został kolejne 20 lat, osiągając w 1908 roku status gwiazdy w sztuce "The Devil". Wtedy też po raz pierwszy zagrał postać XIX-wiecznego premiera Wielkiej Brytanii Benjamina Disraelego, w napisanej specjalnie dla niego sztuce "Disraeli".
Karierę filmową rozpoczął w 1921 roku, mając niemal 53 lata, niemym filmem "The Devil". Ponownie wcielił się w postać brytyjskiego premiera w nakręconym w tym samym roku filmie "Disraeli". Tę samą rolę zagrał raz jeszcze, już w dźwiękowym filmie pod tym samym tytułem z 1929 roku. W 1930 roku był nominowany do Oscara za role w dwóch filmach: "Zielona bogini" i właśnie "Disraeli". Nagrodę otrzymał tylko za udział w tym ostatnim. Był pierwszym Brytyjczykiem, który otrzymał nagrodę Akademii Filmowej dla najlepszego aktora pierwszoplanowego. W 1960 został uhonorowany gwiazdą w Hollywoodzkiej Alei Gwiazd,

</doc>
<doc id="1569206" url="https://pl.wikipedia.org/wiki?curid=1569206" title="Kościół Ducha Świętego w Staszowie">
Kościół Ducha Świętego w Staszowie

Kościół Ducha Świętego w Staszowie – kościół rzymskokatolicki pod wezwaniem Ducha Świętego ulokowany w Staszowie w diecezji sandomierskiej.
Historia.
Obecny kościół stoi w miejscu, w którym świątynie budowano od XVI w. - pomiędzy ulicami: Opatowską, Wschodnią, Ogrodową i Partyzantów.
Zbór ariański.
Pierwszą świątynię wybudował w tym miejscu jeden z właścicieli Staszowa Olbracht Łaski (syn Hieronima Łaskiego). Przyjął wiarę braci polskich (zwanych arianami) i w 1580 r. ufundował drewniany zbór, który stanął na wzgórzu przy miejskim rynku. Budynek pełnił funkcję zboru do 1596 r.
Kościół drewniany.
Pod nieobecność Olbrachta miastem zarządzał Andrzej Ciołek i jego syn Stanisław. Za ich zgodą w 1596 r. zbór przekształcono w kościół katolicki pw. Ducha Świętego. Po konsekrowaniu kościoła większość arian wyprowadziła się ze Staszowa.
Od 1685 do 1818 r. przy kościele Ducha Świętego istniała prebenda. Księża pełniący funkcję prebendarzy mieszkali przy kościele parafialnym św. Bartłomieja w Staszowie. Dopiero w 1790 r. wybudowano dla nich dom drewniany przy kościele Ducha Świętego.
W 1689 r. drewniany kościół spalił się. Wybudowano na jego miejsce nowy, także drewniany, konsekrowany 5 września 1696 r. przez ks. bp. Stanisława Szembeka. W ołtarzu głównym umieszczone zostały relikwie męczenników: św. Walentego i św. Marcelina. Kościół miał łącznie 5 ołtarzy.
Kościół murowany.
Po 238 latach kościół rozebrano i w jego miejsce w latach 1828–1833 wybudowano murowany, z białego kamienia. Fundusze na budowę pochodziły m.in. z datków hr. Zofii Potockiej, mieszkańców miasta i okolic. Kościół miał 3 ołtarze, organy, dzwony na wieży i zegar przeniesiony z wieży ratusza w 1846 r. Konsekrowany w 1848 r. przez ks. bp. Józefa Goldtmanna.
Świątynię wybudowano w stylu neoklasycznym wzdłuż osi wschód-zachód, z prezbiterium po stronie wschodniej. Ołtarz boczny z prawej strony ołtarza głównego poświęcony był patronom szewców: męczennikom Kryspinowi i Kryspinianowi. W lewym ołtarzu bocznym umieszczono obraz św. Józefa. W maju 1895 r. pożar zniszczył ołtarz boczny i sufit kościoła. W 1900 r. sprowadzono z Rzymu relikwie św. Stanisława Kostki.
Kościół powojenny.
W nocy z 8 na 9 sierpnia 1944 r. kościół został częściowo zniszczony podczas nalotu niemieckich bombowców. W 1945 r. podjęto pierwszą próbę jego odbudowy. Materiał uzyskany z rozbiórki pozostałości świątyni miał posłużyć do budowy nowej. Projekt kościoła w oparciu o poprzednie fundamenty opracował architekt Józef Jamroz. W 1948 Diecezjalna Komisja Budowlana zatwierdziła projekt do realizacji. Prace wstrzymano w 1950 r., gdyż władze państwowe nie wydały zezwolenia na budowę. Zezwolenia odmawiano przez kolejne 32 lata. Pozwolenie uzyskano w 1982 r. staraniem ówczesnego ks. proboszcza Adama Rdzanka i wikariusza ks. Henryka Kozakiewicza (późniejszego proboszcza parafii w latach 1986-2012). W sierpniu 1982 r. przystąpiono do budowy świątyni według projektu architekta Jerzego Wójcika. Kamień węgielny wmurowano 3 października 1983 r. Budowa trwała do 1996 r., kiedy to nowy kościół poświęcony został przez ks. bp. Wacława Świerzawskiego. Kościół powstał jako votum wdzięczności za uratowanie życia papieżowi Janowi Pawłowi II po zamachu 13 maja 1981 r.
15 maja 2011 r. dekretem biskupa sandomierskiego Krzysztofa Nitkiewicza kościół został wyniesiony do rangi Sanktuarium świętego Jana Pawła II.
Architektura.
Obecną świątynię wybudowano na osi północ-południe. Ma dwie kondygnacje. W świątyni górnej ołtarz skierowany jest ku północy, w dolnej ku południowi. W ołtarzu dolnej kondygnacji, która spełnia rolę kaplicy, znajduje się ikona Matki Boskiej Nieustającej Pomocy, uratowana w 1944 r. z płonącego po bombardowaniu kościoła. 
Przed kościołem znajduje się pomnik Jana Pawła II.

</doc>
<doc id="1569208" url="https://pl.wikipedia.org/wiki?curid=1569208" title="15. ceremonia wręczenia nagród Gildii Aktorów Ekranowych">
15. ceremonia wręczenia nagród Gildii Aktorów Ekranowych

15. ceremonia wręczenia nagród Gildii Aktorów Ekranowych za rok 2008, odbyła się 25 stycznia 2009 roku w Shrine Exposition Center w Los Angeles. Galę transmitowała stacja TNT. Nagrody przyznawane są za wybitne osiągnięcia w sztuce aktorskiej w minionym roku.
18 grudnia 2008 roku w Los Angeles' Pacific Design Center's Silver Screen Theater Angela Bassett i Eric McCormack ogłosili nominacje do tegorocznych nagród.
Film "Wątpliwość" przewodniczy w nominacjach do nagród za produkcje kinowe. Obraz został nominowany niemal we wszystkich dostępnych kategoriach. Jednak obraz otrzymał tylko jedną statuetkę, dla Meryl Streep. Najlepszą obsadą uznana została ta z filmu "Slumdog. Milioner z ulicy".
W kategoriach telewizyjnych prowadzą seriale "Orły z Bostonu", "Rockefeller Plaza 30", "John Adams", "Mad Men" i "Podkomisarz Brenda Johnson", które otrzymały po trzy nominacje. Bezkonkurencyjnym zwycięzcą okazał się serial "Rockefeller Plaza 30", który otrzymał wszystkie nagrody do których był nominowany.

</doc>
<doc id="1569213" url="https://pl.wikipedia.org/wiki?curid=1569213" title="Puchar Świata w narciarstwie alpejskim 1999/2000">
Puchar Świata w narciarstwie alpejskim 1999/2000

Sezon 1999/2000 Pucharu Świata w narciarstwie alpejskim rozpoczął się 30 października 1999 we francuskim Tignes, a zakończył 19 marca 2000 w włoskiej miejscowości Bormio. Była to 34. edycja pucharowej rywalizacji. Rozegrano 40 konkurencji dla kobiet (10 zjazdów, 11 slalomów gigantów, 8 supergigantów, 10 slalomów specjalnych oraz 1 kombinację) i 40 konkurencji dla mężczyzn (11 zjazdów, 9 slalomów gigantów, 7 supergigantów, 11 slalomów specjalnych oraz 2 kombinacje).
Puchar Narodów (łącznie) zdobyła reprezentacja Austrii, wyprzedzając Włochy i Szwajcarię.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Austriaczka Renate Götschl, która zdobyła 1631 punktów, wyprzedzając swoją rodaczkę Michaelę Dorfmeister i Francuzkę Régine Cavagnoud.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Austriak Hermann Maier, który zdobył 2000 punktów, wyprzedzając Norwega Kjetila André Aamodta i swojego rodaka Josefa Strobla.
W poszczególnych klasyfikacjach tryumfowali:

</doc>
<doc id="1569217" url="https://pl.wikipedia.org/wiki?curid=1569217" title="Warner Baxter">
Warner Baxter

Warner Leroy Baxter (ur. 29 marca 1889 w Columbus, zm. 7 maja 1951 w Los Angeles) – amerykański aktor filmowy. Nagrodzony Oscarem w kategorii dla najlepszego aktora pierwszoplanowego za występ w westernie "W starej Arizonie" (1929).

</doc>
<doc id="1569218" url="https://pl.wikipedia.org/wiki?curid=1569218" title="Farby proszkowe">
Farby proszkowe

Farby proszkowe – termoutwardzalne substancje na bazie polimerów służące do malowania proszkowego.
Skład farby to żywica lub mieszanina żywic w odpowiedniej proporcji, pigmenty i wypełniacze oraz dodatki uszlachetniające bądź powodujące różne efekty.
Podstawową zaletą farb proszkowych jest brak rozpuszczalnika, który musi w przypadku tradycyjnej farby odparować z powierzchni, tym samym powodując zanieczyszczenie środowiska. Bardzo ważną kwestię w farbach proszkowych stanowi przygotowanie powierzchni pod powłokę farby proszkowej.
Jako podstawowy składnik stosuje się żywice epoksydowe (na farby wewnętrzne), żywice poliestrowe (tzw. primidowe) (na farby zewnętrzne – narażone na czynniki atmosferyczne), poliuretany i silikony (farby do pracy w temperaturach do 600 °C). Stosuje się również mieszanki poliestrowo-epoksydowe (tzw. farby hybrydowe) w układach 70/30, 60/40 oraz 50/50, ostatnio pojawiły się układy 80/20.
Środki pomocnicze decydują o takich cechach farby jak rozlewność roztopionej farby, odgazowanie – zapobieganie tworzeniu pęcherzyków gazu, łatwość elektryzowania się w urządzeniach elektrokinetycznych (tribo), struktura powierzchni farby, odporność na korozję farb podkładowych, łatwość fluidyzacji.
Po pomalowaniu farbą proszkową malowane elementy są nagrzewane, w rezultacie czego farba proszkowa ulega stopieniu, w wyniku czego na jego powierzchni powstaje jednolity film polimeru.

</doc>
<doc id="1569219" url="https://pl.wikipedia.org/wiki?curid=1569219" title="Parafia św. Jerzego w Ząbkowicach Śląskich">
Parafia św. Jerzego w Ząbkowicach Śląskich

 
Parafia św. Jerzego – parafia prawosławna w Ząbkowicach Śląskich, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała w 1966. Od początku użytkuje XIV-wieczną, dawną rzymskokatolicką kaplicę szpitalną, przebudowaną w XIX w. W trakcie adaptacji obiektu do potrzeb liturgii prawosławnej (1966–1967), odkryto XIV-wieczny fresk przedstawiający św. Jerzego. W latach 1992–1995 dokonano częściowego remontu cerkwi – m.in. umocniono więźbę dachową, przebudowano ściany, wymieniono posadzkę, odnowiono wnętrze. Po kolejnym remoncie wnętrza cerkiew została konsekrowana (4 lutego 2012).
Parafia ząbkowicka liczyła początkowo 160 wiernych. Wskutek wyjazdu wielu prawosławnych w rodzinne strony (na Podkarpacie i Lubelszczyznę), w 2014 r. do parafii należało kilkanaście osób. Nabożeństwa odprawiane są co dwa tygodnie.

</doc>
<doc id="1569220" url="https://pl.wikipedia.org/wiki?curid=1569220" title="Stefan Starba-Bałuk">
Stefan Starba-Bałuk



</doc>
<doc id="1569224" url="https://pl.wikipedia.org/wiki?curid=1569224" title="Ange Édouard Poungui">
Ange Édouard Poungui

Ange Édouard Poungui (ur. 1942 w Regionie Bouenza) – kongijski polityk, minister finansów w latach 1971-1973, premier Konga w latach 1984-1989. Od 2017 roku jest senatorem wybranym z list UPADS.
Życiorys.
W grudniu 1969 roku Poungui wszedł w skład Biura Politycznego, powołanej do życia Kongijskiej Partii Pracy (PCT, "Parti congolais du Travail") i objął w jej strukturach funkcję przewodniczącego Komitetu ds. Gospodarczych, Finansowych i Społecznych. Od grudnia 1971 do sierpnia 1973 zajmował stanowisko ministra finansów. Od 7 sierpnia 1984 do 7 sierpnia 1989 pełnił funkcję premiera Konga w czasie prezydentury Denisa Sassou-Nguesso.
Po upadku rządów jednopartyjnych w Kongu w 1990, Poungui opuścił szeregi Kongijskiej Partii Pracy i został liderem nowego ugrupowania, Unii na rzecz Rozwoju Socjalnego i Demokracji (UPSD). W późniejszym czasie Poungui wstąpił do opozycyjnej Panafrykańskiego Związku na rzecz Demokracji Społecznej (UPADS, "Union Panafricaine pour la Démocratie Sociale"). W grudniu 2006 został wybrany jednym z jej 25 wiceprzewodniczących.
30 listopada 2008 Ange Edouard Poungui został wybrany kandydatem UPADS w wyborach prezydenckich w Kongu w 2009. Jego główny rywal wycofał swą kandydaturę i Poungui jako jedyny kandydat zdobył 85% głosów delegatów.
19 czerwca 2009 Sąd Konstytucyjny zakazał Poungui i innym trzem opozycyjnym kandydatom udziału w wyborach prezydenckich z powodu niespełnienia wymogów konstytucyjnych. Pongui został odsunięty od udziału w wyborach z powodu niezamieszkiwania przez okres co najmniej dwóch lat w kraju, czego wymagała konstytucja.
W wyborach parlamentarnych w 2017 roku został z list UPADS w okręgu Bouenza wybrany senatorem.

</doc>
<doc id="1569225" url="https://pl.wikipedia.org/wiki?curid=1569225" title="Parafia Przenajświętszego Sakramentu w Łowiczu">
Parafia Przenajświętszego Sakramentu w Łowiczu

Parafia Przenajświętszego Sakramentu w Łowiczu – mariawicka parafia diecezji śląsko-łódzkiej, Kościoła Starokatolickiego Mariawitów w RP. Obecnie jest to jedna z mniejszych parafii mariawickich, ale posiadająca bogate tradycje historyczne i kulturalne.
Historia.
Parafia mariawicka w Łowiczu została założona w 1908, wtedy liczyła 250 wiernych, a przewodniczył jej ks. Stanisław Siedlecki. 4 września 1910, w nowo zbudowanym kościele odbyła się konsekracja biskupia kapłanów: Romana Marii Jakuba Próchniewskiego i Leona Marii Andrzeja Gołębiowskiego. Sakry udzielił biskup Jan Maria Michał Kowalski przy współudziale biskupów Gerarda Gula i Jakuba van Thiela, w czasie konsekracji obecna była także s. Maria Franciszka Kozłowska. Kronikarze mariawiccy zliczyli ok. 20 tysięcy widzów tego wydarzenia (w ówczesnym czasie Łowicz liczył ok. 10 tys. mieszkańców); uważa się, że była to jedyna taka uroczystość mariawicka w historii, która zgromadziła tak wielu gości. W 2002 kościół wpisano do rejestru zabytków. Nabożeństwa w kościele odbywają się 3 razy w miesiącu. Od 2016 roku proboszczem parafii jest bp Michał Maria Ludwik Jabłoński, mieszkający w Woli Cyrusowej.
W Łowiczu kościół mariawicki wzniesiono w 1910 przy ówczesnej ul. Glinki (dziś Al. Henryka Sienkiewicza i róg ul. Akademickiej) według planów Jana Zaze. Budowla w stylu neogotyckim, typu bazylikowego, powstała na planie krzyża łacińskiego. Nawa główna o sklepieniu kolebkowo-krzyżowym jest znacznie wyższa niż boczne, wsparte na 8 kolumnach. Wyposażenie kościoła jest bardzo skromne. W ołtarzu głównym znajduje się Chrystus Ukrzyżowany, na prawo od ołtarza obraz Matki Boskiej Nieustającej Pomocy, po stronie lewej – ambona metalowa, koszowa z 1910. Na antepedium ołtarza (jedynego w kościele) widnieje herb Łowicza. Przed kościołem znajduje się statua Maryi Panny, stanowiąca pamiątkę konsekracji biskupiej w 1910.

</doc>
<doc id="1569226" url="https://pl.wikipedia.org/wiki?curid=1569226" title="Mongoł (film)">
Mongoł (film)



</doc>
<doc id="1569229" url="https://pl.wikipedia.org/wiki?curid=1569229" title="Andrei Stratan">
Andrei Stratan

Andrei Stratan (ur. 3 września 1966 w Kiszyniowie) – mołdawski polityk, wicepremier i minister spraw zagranicznych w latach 2004–2009.
Życiorys.
Andrei Stratan w 1988 ukończył ekonomię na Kiszyniowskim Instytucie Technicznych. W 1991 uzyskał tam tytuł doktora oraz ukończył prawo na studiach podyplomowych w Państwowym Uniwersytecie Republiki Mołdawii w Kiszyniowie.
Karierę zawodową rozpoczął w 1991 służbach celnych ZSRR. Po upadku Związku Radzieckiego, w latach 1992–2001 pracował Urzędzie Celnym Republiki Mołdawii. Od 1995 do 1999 pełnił w nim funkcję zastępcy i pierwszego zastępcy dyrektora generalnego, a od 1999 do 2002 był dyrektorem generalnym Urzędy Celnego.
W latach 2002–2003 pracował w Ministerstwie Spraw Zagranicznych. Był Narodowym Koordynatorem Paktu na rzecz Stabilności Europy Południowo-Wschodniej. 11 czerwca 2003 objął funkcję pierwszego wiceministra spraw zagranicznych.
4 lutego 2004 Andrei Stratan objął stanowisko ministra spraw zagranicznych i integracji europejskiej, a 21 grudnia 2004 został dodatkowo mianowany wicepremierem w rządzie premiera Vasile Tarleva. Swoje stanowisko zachował w marcu 2008 w nowym gabinecie premier Zinaidy Greceanîi. Stanowisko zajmował do 25 września 2009.
Andrei Stratan mówi płynnie w języku rosyjskim i angielskim, Jest żonaty, ma jedno dziecko.

</doc>
<doc id="1569231" url="https://pl.wikipedia.org/wiki?curid=1569231" title="Phalacrocorax coronatus">
Phalacrocorax coronatus



</doc>
<doc id="1569234" url="https://pl.wikipedia.org/wiki?curid=1569234" title="Zeglej spłaszczony">
Zeglej spłaszczony



</doc>
<doc id="1569235" url="https://pl.wikipedia.org/wiki?curid=1569235" title="Phalacrocorax niger">
Phalacrocorax niger



</doc>
<doc id="1569237" url="https://pl.wikipedia.org/wiki?curid=1569237" title="Zeglej cyprysowaty">
Zeglej cyprysowaty



</doc>
<doc id="1569238" url="https://pl.wikipedia.org/wiki?curid=1569238" title="Zeglej Zeillera">
Zeglej Zeillera



</doc>
<doc id="1569239" url="https://pl.wikipedia.org/wiki?curid=1569239" title="Parafia Przenajświętszego Sakramentu">
Parafia Przenajświętszego Sakramentu

Parafie pod wezwaniem Przenajświętszego Sakramentu "(występują głównie w Kościołach mariawickich)"

</doc>
<doc id="1569243" url="https://pl.wikipedia.org/wiki?curid=1569243" title="Victor Stepaniuk">
Victor Stepaniuk

Victor Stepaniuk (ur. 13 lipca 1958 w Costeşti, Rejon Ialoveni), mołdawski polityk, wicepremier Mołdawii od 16 stycznia 2008 do 25 września 2009.
Życiorys.
Victor Stepaniuk ukończył historię na Państwowym Uniwersytecie Mołdawii w Kiszyniowie. Po studiach, w latach 1975-1986 pracował jako nauczyciel języka i literatury rosyjskiej oraz nauczyciel historii. Od 1986 do 1996 pełnił funkcję dyrektora szkoły w Hansca oraz szkoły średniej Costeşti, w rejonie Ialoveni. 
Od 1996 do 2008 Stepaniuk wchodził w skład parlamentu z ramienia Partii Komunistów Republiki Mołdawii. 16 stycznia 2008 został mianowany wicepremierem w rządzie premiera Vasile Tarleva. W marcu 2008 zachował stanowisko w gabinecie premier Zinaidy Greceanîi. Urząd zajmował do 25 września 2009.
Victor Stepaniuk jest żonaty, ma troje dzieci.

</doc>
<doc id="1569249" url="https://pl.wikipedia.org/wiki?curid=1569249" title="PlayStation Store">
PlayStation Store

PlayStation Store – wirtualny sklep online dostępny dla posiadaczy konsoli Sony PlayStation 5, PlayStation 4, PlayStation 3, PlayStation Portable oraz PlayStation Vita przez usługę PlayStation Network.
PlayStation Store ma w swojej ofercie:
Dostęp do usługi można uzyskać poprzez wybranie ikony w menu XMB konsoli PS3 lub PSP. Wersja web'owa dla PSP jest dostępna przez Media Go na PC.
Do 16 maja 2008 zanotowano 170 milionów ściągnięć z PlayStation Store na całym świecie.
Dostępność.
PlayStation Store jest dostępne w wybranych krajach:

</doc>
<doc id="1569257" url="https://pl.wikipedia.org/wiki?curid=1569257" title="Brad Loree">
Brad Loree

Brad Loree, właściwie Bradley Clifford Roy Loree (ur. 5 lipca 1960 w Burnaby w prowincji Kolumbia Brytyjska) – kanadyjski aktor i statysta filmowy.

</doc>
<doc id="1569260" url="https://pl.wikipedia.org/wiki?curid=1569260" title="Parafia Podwyższenia Krzyża Świętego w Grzmiącej">
Parafia Podwyższenia Krzyża Świętego w Grzmiącej

Parafia Podwyższenia Krzyża Świętego w Grzmiącej – mariawicka parafia diecezji śląsko-łódzkiej, Kościoła Starokatolickiego Mariawitów w RP.
Siedziba parafii oraz kościół parafialny pw. Podwyższenia Krzyża Świętego znajduje się w Grzmiącej, w gminie Brzeziny, powiecie brzezińskim, województwie łódzkim. Proboszczem parafii jest kapłan Ireneusz Maria Stanisław Bankiewicz, który mieszka na stałe w Strykowie.
Obszar.
Parafia liczy około 140 rodzin mieszkających na terenie miasta Brzeziny oraz położonych w pobliskiej okolicy wiosek: Buczek, Janinów, Jaroszki, Teodorów, Tadzin, Lipiny, Polik i Grzmiąca. Obszar parafii znajduje się na terenie Krajobrazowego Parku Wzniesień Łódzkich.
Parafia posiada cmentarz wyznaniowy, położony około 200 metrów od kościoła parafialnego.
W Grzmiącej znajduje się także kaplica domowa pw. Przenajświętszego Sakramentu należąca do Kościoła Katolickiego Mariawitów. Funkcję proboszcza parafii felicjanowskiej pełniła przez wiele lat siostra Kazimiera Maria Alma Białkowska (zm. 2020).
Historia.
Kapłan Augustyn Gostyński będąc wikariuszem parafii rzymskokatolickiej w Brzezinach związał się z mariawityzmem. Po ogłoszeniu klątwy papieskiej potępiającej mariawitów z 1906, ojciec Augustyn musiał opuścić kościół w Brzezinach. Duża liczba wiernych i bliskość miasta Brzeziny spowodowały, że wybór lokalizacji padł na wieś – Grzmiącą. Budowę kościoła rozpoczęto w 1908 i trwała do 1911, a prowadził ją kapłan Kazimierz Kaczyński. Nowo wybudowany kościół został poświęcony przez ówczesnego ordynariusza diecezji łódzko-śląskiej biskupa Leona Marię Andrzeja Gołębiowskiego.
Świątynia w Grzmiącej stała się filią parafii Niesułków–Lipka. Od 1907 do 1948 proboszczem parafii był kapłan Maria Augustyn. Na stałe filią zajmowały się siostry zakonne (m.in. Justyna Romalewska). W 1948 proboszczem został kapłan Jan Siuder, placówka przestała być filią parafii w Lipce i rozpoczęła samodzielny rozwój. W 1970 przeprowadzono kapitalny remont kościoła, z jednonawowego przebudowano go w trójnawowy, zrobiono nowe sklepienie i zmieniono wystrój wewnętrzny. Pracami remontowymi kierował biskup Jan Maria Michał Sitek. W latach następnych od 1974 proboszczami parafii w Grzmiącej byli: kapłan Tadeusz Maria Ładysław Ratajczyk, kapłan Piotr Maria Grzegorz Dróżdż, kapłan Jakub Maria Szczepan Orzechowski, a od 1996 Ireneusz Maria Stanisław Bankiewicz.
Nabożeństwa.
Msze Święte i inne nabożeństwa sprawowane są w neogotyckim kościele pw. Podwyższenia Krzyża Świętego w Grzmiącej:

</doc>
<doc id="1569262" url="https://pl.wikipedia.org/wiki?curid=1569262" title="Prowadnica falowa">
Prowadnica falowa



</doc>
<doc id="1569266" url="https://pl.wikipedia.org/wiki?curid=1569266" title="Terapia wstrząsowa">
Terapia wstrząsowa



</doc>
<doc id="1569269" url="https://pl.wikipedia.org/wiki?curid=1569269" title="Franck Dja Djédjé">
Franck Dja Djédjé

Franck Dja Djédjé (ur. 2 czerwca 1986 w Abidżanie) – piłkarz z Wybrzeża Kości Słoniowej grający na pozycji napastnika.
Kariera klubowa.
Dja Djédjé urodził się w Abidżanie, a w wieku 12 lat wyemigrował do Francji. Karierę piłkarską rozpoczął w paryskim klubie SC Solitaire de Paris, ale już w wieku 13 lat podjął treningi w szkółce piłkarskiej Paris Saint-Germain. W 2003 roku był już w kadrze pierwszej drużyny, a 2 listopada tamtego roku zadebiutował w Ligue 1 w przegranym 0:1 domowym meczu z RC Lens (w 88. minucie zmienił Albańczyka Lorika Canę). W całym sezonie rozegrał jeszcze jedno spotkanie, a latem 2004 został wypożyczony do drugoligowego Stade Brestois 29. W nowym zespole swój pierwszy mecz rozegrał 6 sierpnia przeciwko AS Nancy (3:2). W 2005 roku po rozegraniu 21 meczów dla Brestu powrócił do PSG i wystąpił we dwóch meczach ligowych sezonu 2005/2006.
W 2006 roku Dja Djédjé ponownie został wypożyczony do drugoligowego zespołu, tym razem do Grenoble Foot 38. Swój debiut w Grenoble zaliczył 8 sierpnia w meczu przeciwko EA Guingamp (1:0). Zdobył 5 bramek w Ligue 1, a w 2007 roku przeszedł do Grenoble na stałe za pół miliona euro. Swoimi 10 golami przyczynił się do awansu drużyny do Ligue 1.
W styczniu 2009 roku podpisał kontrakt z RC Strasbourg. Latem tamtego roku został wypożyczony do Vannes OC, w którym rozegrał 29 meczów. Przed sezonem 2010/2011 przeszedł do beniaminka Ligue 1, AC Arles-Avignon. W nowej drużynie zadebiutował w spotkaniu z FC Sochaux-Montbéliard, w którym strzelił także pierwszego gola, a jego trafienie było pierwszą bramką klubu w historii występów we francuskiej ekstraklasie.
31 sierpnia 2012 przeniósł się do ukraińskiego Czornomorca Odessa. 3 marca 2014 roku w związku z niestabilną sytuacją na Ukrainie za obopólną zgodą kontrakt został anulowany, a już wkrótce podpisał 3-miesięczny kontrakt z norweskim Sarpsborg 08 FF. 23 lipca 2014 opuścił norweski klub a 3 września 2014 został piłkarzem Dynama Mińsk.
Kariera reprezentacyjna.
W swojej karierze Dja Djédjé występował w młodzieżowych reprezentacjach Francji w kategoriach U-17, U-18, U-19 i U-21. Z kadrą U-17 w 2003 roku został wicemistrzem Europy, a z kadrą U-19 w 2005 roku wywalczył mistrzostwo kontynentu. W 2008 roku zdecydował się reprezentować barwy Wybrzeża Kości Słoniowej i z kadrą U-23 wystąpił na Igrzyskach Olimpijskich w Pekinie.
Życie prywatne.
Jego brat, Brice, również jest piłkarzem.

</doc>
<doc id="1569270" url="https://pl.wikipedia.org/wiki?curid=1569270" title="Franck Dja Djedje">
Franck Dja Djedje



</doc>
<doc id="1569272" url="https://pl.wikipedia.org/wiki?curid=1569272" title="Parafia św. Dymitra w Starym Wołowie">
Parafia św. Dymitra w Starym Wołowie

Parafia św. Dymitra – parafia prawosławna w Starym Wołowie, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała w 1949. Od 1952 użytkuje XIX-wieczny poewangelicki kościół, przystosowany do potrzeb liturgii prawosławnej. Obecnie wspólnota jest niewielka; w 2013 liczyła 15 wiernych. Nabożeństwa odprawiane są co dwa tygodnie.

</doc>
<doc id="1569280" url="https://pl.wikipedia.org/wiki?curid=1569280" title="ITD">
ITD



</doc>
<doc id="1569281" url="https://pl.wikipedia.org/wiki?curid=1569281" title="Enoch Adeboye">
Enoch Adeboye

Enoch Adejare Adeboye (ur. 2 marca 1942 w Ifeware) – doktor filozofii, kaznodzieja zielonoświątkowy, pastor i przewodniczący zgromadzenia Odkupionego Chrześcijańskiego Kościoła Bożego.
Życiorys.
Z wykształcenia matematyk. W latach 1967-1975 był wykładowcą hydrodynamiki na Uniwersytecie w Lagos. Następnie pracował naukowo na Uniwersytecie w Ilorin. W 1984 r. porzucił pracę wykładowcy akademickiego i poświęcił się kaznodziejstwu oraz przewodnictwu Kościoła zielonoświątkowego, którego jest liderem.
Jego nawrócenie na pentekostalizm miało miejsce w latach 70. XX wieku. Początkowo był jedynie lektorem charyzmatycznego pastora Jozjasza Akindayomi, który w 1952 roku założył Odkupiony Chrześcijański Kościół Boży w Nigerii. Zajmował się dla niego tłumaczeniem kazań z języka joruba na język angielski. W 1973 roku przystąpił oficjalnie do ruchu zielonoświątkowego i w 1975 roku został ordynowany przez Jozjasza Akindayomi na pastora Odkupionego Chrześcijańskiego Kościoła Bożego.
W 1981 roku po śmierci Jozjasza Akindayomi został wybrany przewodniczącym zgromadzenia Kościoła. Rozwinął działalność misyjną swojej denominacji. Początkowo w Afryce później na innych kontynentach. Zaczął wykorzystywać w swojej działalności środki masowego przekazu.
Prowadzony przez niego Kościół w ciągu dwudziestu kilku lat rozwinął się bardzo dynamicznie. Jest jednym z największych Kościołów zielonoświątkowych na świecie. Posiada około 5 milionów wiernych, 14 tysięcy zborów i placówki misyjne w 110 krajach (m.in. w Chinach, Pakistanie i Malezji). Wydaje również magazyn "The Mandate" oraz jest właścicielem stacji telewizyjnej Open Heavens TV.
Według raportu magazynu Newsweek opublikowanego w grudniu 2008 roku, Enoch Adeboye jest obecnie jednym z pięćdziesięciu najbardziej wpływowych ludzi na świecie.

</doc>
<doc id="1569284" url="https://pl.wikipedia.org/wiki?curid=1569284" title="Spójność czasowa">
Spójność czasowa



</doc>
<doc id="1569285" url="https://pl.wikipedia.org/wiki?curid=1569285" title="Wydział Operacyjny">
Wydział Operacyjny



</doc>
<doc id="1569286" url="https://pl.wikipedia.org/wiki?curid=1569286" title="Spójność przestrzenna">
Spójność przestrzenna



</doc>
<doc id="1569289" url="https://pl.wikipedia.org/wiki?curid=1569289" title="Zgodność fazowa">
Zgodność fazowa



</doc>
<doc id="1569293" url="https://pl.wikipedia.org/wiki?curid=1569293" title="Wahadło torsyjne">
Wahadło torsyjne

Wahadło torsyjne – kątowy odpowiednik liniowego oscylatora harmonicznego. Może być zrealizowany poprzez zawieszenie krążka na nieruchomym pręcie. Skręcenie wahadła o kąt formula_1 powoduje powstanie momentu siły dążącego do przywrócenia krążka do położenia równowagi. Wahadło torsyjne jest odpowiednikiem liniowego oscylatora harmonicznego, gdyż moment siły jest proporcjonalny do wartości kąta w pierwszej potędze zgodnie z formułą:
gdzie stała formula_3 nazywana jest momentem kierującym i zależy od materiału, z którego wykonany jest pręt oraz jego długości i średnicy. Powyższe równanie jest analogiczne do prawa Hooke’a, więc możemy z niego wyprowadzić wzór na okres drgań wahadła torsyjnego poprzez zastąpienie stałej sprężystości k przez moment kierujący formula_3 oraz masę m przez moment bezwładności I krążka.
gdzie:
Przyspieszenie liniowe wahadła torsyjnego jest proporcjonalne do wartości kąta, lecz przeciwnie skierowane co do znaku. Jest to analogia przyspieszenia dla liniowego oscylatora harmonicznego:
gdzie:
Pomiar okresu wahadła torsyjnego działającego w oparciu o skręcanie drutu, pozwala na wyznaczenie modułu sprężystości materiału, z którego wykonany jest drut.
Wahadłem torsyjnym jest również balans, stosowany jako podstawowy element odmierzający czas w mechanicznych zegarkach ręcznych i kieszonkowych oraz w większości zegarów stołowych. Oś balansu obraca się na dwóch łożyskach, elementem sprężystym jest sprężyna zwana włosem. W tzw. zegarach rocznych, wymagających nakręcania tylko raz w roku, wahadło torsyjne ma postać ciężkiego metalowego pierścienia lub ozdobnych kul zawieszonych na sprężystym drucie.

</doc>
<doc id="1569295" url="https://pl.wikipedia.org/wiki?curid=1569295" title="Józef Langmajer">
Józef Langmajer

Józef Langmajer, Jozue Langmajer (ur. 1750, zm. 10 listopada 1810 w Wiedniu), lekarz węgierski, profesor Szkoły Głównej Litewskiej w Wilnie.
Studia lekarskie odbył na Uniwersytecie Wiedeńskim, na tej samej uczelni uzyskał dyplom doktora medycyny. W 1784 Marcin Poczobutt-Odlanicki, reformator Akademii Wileńskiej z ramienia Komisji Edukacji Narodowej, sprowadził go do Wilna i powierzył katedrę medycyny praktycznej. Zadaniem Langmajera było także utworzenie szpitala klinicznego, z czego nie zdołał się wywiązać – stworzył jedynie mały szpitalik w kamienicy niedaleko kościoła świętych Janów. Nie spełnił także oczekiwań jako dydaktyk, był natomiast wziętym praktykiem. Zasłużył się sprowadzeniem do Wilna wiedeńczyka Jana Andrzeja Lobenweina, późniejszego pierwszego dziekana Wydziału Lekarskiego uczelni wileńskiej.
W 1799 lub 1800 Langmajer opuścił Wilno i powrócił do Wiednia. Od 1807 był członkiem Wiedeńskiego Towarzystwa Lekarskiego.

</doc>
<doc id="1569297" url="https://pl.wikipedia.org/wiki?curid=1569297" title="Korzybiel biały">
Korzybiel biały

Korzybiel biały ("Canella winterana" (L.) Gaertner) – gatunek wiecznie zielonego drzewa z monotypowego rodzaju korzybiel ("Canella" P. Browne) z rodziny kanellowatych ("Canellaceae"). W stanie dzikim występuje na terenach Florydy w USA, na Antylach i Wyspach Bahama. 
Gatunek opisany jako "Laurus winterana" przez Karola Linneusza (Sp. Pl. 1: 371. 1753.) oraz jako "Canella alba" przez Johana Andreasa Murraya.
Zastosowanie.
Roślina przyprawowa. Z wysuszonej kory korzybiela otrzymuje się cynamon biały. Jest on przyprawą używaną głównie w Ameryce, używany też jako dodatek do likierów.

</doc>
<doc id="1569300" url="https://pl.wikipedia.org/wiki?curid=1569300" title="Canella alba">
Canella alba



</doc>
<doc id="1569303" url="https://pl.wikipedia.org/wiki?curid=1569303" title="Stolica (program informacyjny)">
Stolica (program informacyjny)



</doc>
<doc id="1569305" url="https://pl.wikipedia.org/wiki?curid=1569305" title="Doktryna Hoovera-Stimsona">
Doktryna Hoovera-Stimsona



</doc>
<doc id="1569316" url="https://pl.wikipedia.org/wiki?curid=1569316" title="Mark Dalton">
Mark Dalton

Jeremy James Sons, znany jako Mark Dalton (ur. 6 marca 1980 w Denton, w stanie Teksas) – amerykański aktor gejowskich filmów pornograficznych i fotomodel magazynów pornograficznych.
Kariera.
Był zapalonym kulturystą, mistrzem w skoku o tyczce na University of North Texas, a także piłkarzem w małej szkole chrześcijańskiej.
Karierę rozpoczął jako tancerz w wielu klubach w Miami na Florydzie. Brał udział w sesji zdjęciowej dla takich magazynów jak „Men” (lipiec 2002, grudzień 2002, styczeń 2005), „Men’s Workout” (czerwiec 2004), „Unzipped” (lipiec 2006), „Mandate” (grudzień 2004, sierpień 2005), „All Man” (marzec 2003, wrzesień 2004), „Torso” (kwiecień 2002, maj 2002, sierpień 2003, wrzesień 2004, październik 2005), „Blueboy” (październik 2005), „Dude” (grudzień 2002), „Jock” (czerwiec 2002, marzec 2003), „HX” czy „Instinct”. Pojawiał się w także erotycznych lub pornograficznych magazynach, przeznaczonych dla czytelniczek heteroseksualnych. Jego zdjęcie znalazło się na ostatniej stronie magazynu „Playgirl”. Trafił na pięćdziesiątą pozycję w kategorii „Sexiest Man Alive 2002” pośród 100 mężczyzn w plebiscycie w 2002.
W 2003 był nominowany do Grabby Award, nagrody przemysłu pornograficznego, w kategorii najlepsza wschodząca gwiazda. Współpracował z Zebem Atlasem. Jego ostatnim filmem był "Mark Meets Zeb: The Texas Two-Step" (2007).
10 kwietnia 2010 w Mesquite w Teksasie wziął udział w swoim pierwszym konkursie kulturystycznym Ronnie Coleman Classic (nazwa pochodzi od honorowego mistrza Mr. Olympia) i zdobył trzecie miejsce w kategorii waga ciężka. W sierpniu 2010 wystąpił w Europa Super Show w Dallas. W 2011 zajął drugie miejsce w konkursie kulturystycznym Ronnie Coleman Classic w wadze ciężkiej.
W lipcu 2015 zajął drugie miejsce w plebiscycie hiszpańskiego portalu 20Minutos „Najlepszy gejowski aktor porno”.
Życie prywatne.
20 lutego 2001 został zatrzymany za posiadanie narkotyków GHB, a 14 sierpnia 2002 został skazany. W 2004, jego przyjaciółka Marcy Lopez zeznała, że ją zaatakował; był pod nadzorem kuratora i sędzia skazał go na pięć lat więzienia. Po odbyciu kary trzynastu miesięcy, został warunkowo zwolniony w listopadzie 2005.
3 grudnia 2017 ożenił się z Katelyn, z którą ma córkę.

</doc>
<doc id="1569318" url="https://pl.wikipedia.org/wiki?curid=1569318" title="Boremel (gmina)">
Boremel (gmina)

Boremel – dawna gmina wiejska w powiecie dubieńskim województwa wołyńskiego II Rzeczypospolitej. Siedzibą gminy był Boremel.
Podział administracyjny.
W 1936 roku w skład gminy wchodziło 20 gromad:

</doc>
<doc id="1569320" url="https://pl.wikipedia.org/wiki?curid=1569320" title="Terry Cummings">
Terry Cummings

Robert Terrell "Terry" Cummings (ur. 15 marca 1961 w Chicago, Illinois) – amerykański koszykarz. Przez 18 sezonów grał w NBA na pozycji silnego skrzydłowego oraz okazjonalnie na pozycji centra. Jest także duchownym kościoła zielonoświątkowego.
Cummings studiował na DePaul University, gdzie w latach 1979–1982 grał w drużynie uczelnianej DePaul Blue Demons. W drafcie NBA 1982 został wybrany z drugim numerem przez San Diego Clippers. W swoim debiutanckim sezonie 1982/83 zdobywał średnio 23,7 punktu i 10,4 zbiórek na mecz. Przyczyniło się to do zdobycia nagrody NBA Rookie of the Year Award. Po kolejnym sezonie Cummings został wytransferowany do Milwaukee Bucks, gdzie cztery z pięciu sezonów, które tam spędził, zakończył ze średnią powyżej 20 punktów i 8 zbiórek na mecz. W czasie gry w tym klubie został dwukrotnie wybrany do NBA All-Star Game (sezony 1984/85 i 1988/89). Później przeniósł się do San Antonio Spurs i tam grał przez 6 lat.
W lecie 1992 Cummings nabawił się kontuzji kolana. Musiał pauzować, a po powrocie był rezerwowym. Po kontuzji przewijał się przez różne kluby, ale nigdzie nie zagrzał miejsca na dłużej. Jego kolejnymi drużynami były Seattle SuperSonics, New York Knicks, Philadelphia 76ers i Golden State Warriors, gdzie zakończył karierę po sezonie 1999/2000.
Podczas 18 sezonów kariery w NBA, Cummings zdobył 19 460 punktów; udało mu się zaliczyć 8630 zbiórek (3183 ofensywnych, 5447 defensywnych). Średnio uzyskiwał 16,4 punktu i 7,3 zbiórki na mecz. W 1183 rozegranych meczach przebywał 33 898 minut na boisku.

</doc>
<doc id="1569321" url="https://pl.wikipedia.org/wiki?curid=1569321" title="Sérgio Pereira Pires">
Sérgio Pereira Pires

Sérgio Pereira Pires (ur. 16 maja 1898, zm. ?) – piłkarz brazylijski znany jako Sérgio, Sérgio (I) lub Sérgio Pires, defensywny pomocnik.
Urodzony w São Paulo Sérgio karierę piłkarską rozpoczął w 1915 roku w klubie Paulistano São Paulo, w którym grał do 1925 roku. Razem z Paulistano pięciokrotnie zdobył mistrzostwo stanu São Paulo – w 1916, 1917, 1918, 1919 i 1921.
Jako piłkarz klubu Paulistano był w kadrze reprezentacji podczas turnieju Copa América 1919, gdzie Brazylia zdobyła mistrzostwo Ameryki Południowej. Sérgio zagrał we wszystkich czterech meczach – z Chile, Argentyną i w dwóch decydujących o mistrzostwie grach z Urugwajem.

</doc>
<doc id="1569322" url="https://pl.wikipedia.org/wiki?curid=1569322" title="Dubno (gmina w województwie wołyńskim)">
Dubno (gmina w województwie wołyńskim)

Dubno – dawna gmina wiejska w powiecie dubieńskim województwa wołyńskiego II Rzeczypospolitej. Siedzibą gminy było Dubno, które nie wchodziło w jej skład, stanowiąc odrębną gminę miejską.
Podział administracyjny.
W 1936 roku w skład gminy wchodziło 39 gromad:

</doc>
<doc id="1569325" url="https://pl.wikipedia.org/wiki?curid=1569325" title="KM Cross Lublin">
KM Cross Lublin

KM Cross Lublin – polski klub motocrossowy z siedzibą w Lublinie, mistrz Polski z roku 2008. Trenerem sekcji seniorów jest Marcin Wójcik, a szkoleniowcem szkółki juniorskiej jest Kamil Walczak.

</doc>
<doc id="1569327" url="https://pl.wikipedia.org/wiki?curid=1569327" title="Jarosławicze (gmina)">
Jarosławicze (gmina)

Jarosławicze – dawna gmina wiejska w powiecie dubieńskim województwa wołyńskiego II Rzeczypospolitej. Siedzibą gminy były Jarosławicze.
Podział administracyjny.
W 1936 roku w skład gminy wchodziło 31 gromad:

</doc>
<doc id="1569329" url="https://pl.wikipedia.org/wiki?curid=1569329" title="Papryka jagodowa">
Papryka jagodowa

Papryka jagodowa ("Capsicum baccatum") – gatunek rośliny z rodziny psiankowatych. Uprawiany głównie w Ameryce Południowej. Niektóre jej odmiany uprawiane są również w Ameryce Północnej, w Japonii i Europie
Morfologia.
Krzew rozłożysty do 1,3 m wysokości. Posiada długoogonkowe jajowate liście w kolorze jasnozielonym. Kwiaty pojedynczo osadzone. Korona kwiatowa biała z żółtymi plamkami w gardzieli. Owocem jest mięsista jagoda o gładkiej skórce i barwy żółtej, niekiedy z odcieniem czerwieni. Miąższ w smaku jest bardzo ostry.

</doc>
<doc id="1569332" url="https://pl.wikipedia.org/wiki?curid=1569332" title="Capsicum baccatum">
Capsicum baccatum



</doc>
<doc id="1569333" url="https://pl.wikipedia.org/wiki?curid=1569333" title="Kniahinin (gmina)">
Kniahinin (gmina)

Kniahinin – dawna gmina wiejska w powiecie dubieńskim województwa wołyńskiego II Rzeczypospolitej. Siedzibą gminy był Kniahinin.
Podział administracyjny.
W 1936 roku liczba gromad wynosiła 24.

</doc>
<doc id="1569336" url="https://pl.wikipedia.org/wiki?curid=1569336" title="Agistos">
Agistos



</doc>
<doc id="1569337" url="https://pl.wikipedia.org/wiki?curid=1569337" title="Parafia św. Mikołaja w Świdnicy">
Parafia św. Mikołaja w Świdnicy

Parafia św. Mikołaja – parafia prawosławna w Świdnicy, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała w 1965 r. Do czasu pozyskania dawnej ewangelickiej kaplicy cmentarnej (obecnej cerkwi parafialnej) nabożeństwa odprawiano w prywatnych mieszkaniach. W 2013 r. parafia liczyła kilkudziesięciu wiernych – Polaków, Białorusinów, Greków, Gruzinów, Łemków, Rosjan i Ukraińców.

</doc>
<doc id="1569338" url="https://pl.wikipedia.org/wiki?curid=1569338" title="Praptak">
Praptak



</doc>
<doc id="1569340" url="https://pl.wikipedia.org/wiki?curid=1569340" title="Krupiec (gmina)">
Krupiec (gmina)

Krupiec – dawna gmina wiejska w powiecie dubieńskim województwa wołyńskiego II Rzeczypospolitej. Siedzibą gminy była Rudnia Poczajowska.
Podział administracyjny.
W 1936 roku liczba gromad wynosiła 24.

</doc>
<doc id="1569341" url="https://pl.wikipedia.org/wiki?curid=1569341" title="Doug Christie">
Doug Christie

Douglas Dale Christie (ur. 9 maja 1970 w Seattle) – amerykański koszykarz, występujący na pozycji rzucającego obrońcy, po zakończeniu kariery zawodniczej trener koszykarski, obecnie asystent trenera Sacramento Kings.
Życiorys.
Zaczął grać w koszykówkę na ulicy (streetball). Później był w szkolnych drużynach Cascade Middle School, Mark Morris High School i Rainer Beach High School, a później na uczelni Pepperdine University.
Christie został wybrany z numerem 17. w drafcie 1992 przez Seattle SuperSonics, jednak ze względu na trudności nigdy tam nie zagrał i został przeniesiony do Los Angeles Lakers. W zespole z Los Angeles występował sporadycznie. W 1994 przeniósł się do New York Knicks, gdzie również rzadko miał okazję gry. Rok później, w 1995, przeniósł się do jedynej kanadyjskiej drużyny NBA – Toronto Raptors. Grał tam do roku 2000. W tym czasie zwiększył swoją skuteczność i przeważnie był kwalifikowany do podstawowego składu.
W sezonie 1996/1997 zajął drugie miejsce w głosowaniu na największy postęp sezonu NBA.
W 2000 Christie zmienił klub na Sacramento Kings. Grając u boku Chrisa Webbera był tam jednym z najlepszych zawodników grających w obronie, został nawet wybrany do drugiej piątki najlepiej broniących zawodników.
W styczniu 2005 r. przeszedł do Orlando Magic za Cuttino Mobley'a. Christie nie był zadowolony z wymiany. Po kilku meczach zagranych dla tego klubu doznał kontuzji.
11 sierpnia 2005, po operacji kostki, Magic użyli amnestii na jego kontrakcie, która została zagwarantowana w nowym CBA. Krótko potem podpisał jednoroczny kontrakt z Dallas Mavericks. Z powodu wolnego powrótu do zdrowia po operacji, Mavericks zwolnili Christiego 25 listopada 2005. W styczniu 2007 podpisał 10 dniowy kontrakt z Los Angeles Clippers. Po Weekendzie Gwiazd, podczas swojego drugiego 10-dniowego kontraktu, postanowił odejść z Clippers.
2 sierpnia 2021 został asystentem trenera Sacramento Kings.

</doc>
<doc id="1569342" url="https://pl.wikipedia.org/wiki?curid=1569342" title="Cross Lublin">
Cross Lublin



</doc>
<doc id="1569343" url="https://pl.wikipedia.org/wiki?curid=1569343" title="Klub Motorowy Cross Ekoklinkier Lublin">
Klub Motorowy Cross Ekoklinkier Lublin



</doc>
<doc id="1569344" url="https://pl.wikipedia.org/wiki?curid=1569344" title="Nierówność Schwartza">
Nierówność Schwartza



</doc>
<doc id="1569353" url="https://pl.wikipedia.org/wiki?curid=1569353" title="Odpowiedzialność posiłkowa">
Odpowiedzialność posiłkowa

Odpowiedzialność posiłkowa
jest instytucją prawa karnego skarbowego przewidującą odpowiedzialność osób trzecich za wymierzoną sprawcy przestępstwa skarbowego grzywnę i ściągnięcie równowartości pieniężnej przepadku przedmiotów. Jest to głównie odpowiedzialność majątkowa osoby trzeciej, którą może być: osoba fizyczna, osoba prawna, jednostka organizacyjna nie posiadająca osobowości prawnej, której odrębne przepisy przyznają zdolność prawną, jeżeli sprawcą czynu zabronionego jest zastępca tego podmiotu prowadzący jego sprawy jako pełnomocnik, zarządca, pracownik lub działający w jakimkolwiek innym charakterze, a zastępowany podmiot odniósł lub mógł odnieść z popełnionego czynu jakąkolwiek korzyść majątkową. Jako swoisty środek prawny jest to rodzaj zabezpieczenia interesów Skarbu Państwa na wypadek niewypłacalności sprawcy czynu zabronionego. Instytucja ta nie ma zastosowania do wykroczeń skarbowych, odnosi się tylko do przestępstw skarbowych. Tryb stosowania tej instytucji jest obligatoryjny. 

</doc>
<doc id="1569354" url="https://pl.wikipedia.org/wiki?curid=1569354" title="Malin (gmina)">
Malin (gmina)

Malin – dawna gmina wiejska w powiecie dubieńskim województwa wołyńskiego II Rzeczypospolitej. Siedzibą gminy był Malin.
W skład gminy wchodziło 37 gromad.
Podział administracyjny.
W 1936 roku liczba gromad wynosiła 37.

</doc>
<doc id="1569355" url="https://pl.wikipedia.org/wiki?curid=1569355" title="Stanisław Wosiński (lekarz)">
Stanisław Wosiński (lekarz)

Stanisław Wosiński herbu Brodzic (ur. około 1644 w Krakowie, zm. 6 stycznia 1694 tamże) – lekarz polski, profesor medycyny na Akademii Krakowskiej, burmistrz Krakowa w 1674 i 1686 roku, rajca Krakowa w latach 1674-1693.
Życiorys.
Pochodził z rodziny mieszczan krakowskich, był synem złotnika Walentego i Katarzyny z Gędzickich. Około roku 1659 rozpoczął studia na Wydziale Artium uczelni krakowskiej, w 1661 uzyskując bakalaureat, a 3 lata później magisterium i doktorat filozofii. Podjął także w roku 1664 studia na Wydziale Lekarskim, ale już po roku (styczeń 1665) wyjechał na dłuższy czas do Italii. 19 października 1666 uzyskał dyplom doktora medycyny w Padwie, przebywał w Wenecji i Neapolu, a w latach 1668-1669 odbywał praktykę lekarską w szpitalu S. Spirito in Sassia w Rzymie (łącznie spędził tam prawie 3 lata).
W roku 1669 powrócił do rodzinnego Krakowa, a w 1670 ożenił się z Anną Pestalozzi, córką kupca krakowskiego. W 1674 został członkiem Rady Miejskiej, kilkakrotnie pełnił funkcję burmistrza. Z ramienia miasta posłował na sejmy, m.in. w 1690. Otrzymał tytuł sekretarza królewskiego. W styczniu 1676 powołany został na wykładowcę Wydziału Lekarskiego Akademii Krakowskiej, gdzie powierzano mu wiele razy obowiązki dziekana (pierwszy raz w roku 1682). Przeprowadzał pierwsze w Krakowie sekcje anatomopatologiczne. Wykonywał także obowiązki lekarza przybocznego biskupów krakowskich.
Twórczość.
Ogłosił m.in. rozprawę "Quaestio medica de febre maligna" (1676), a w rękopisie pozostawił zbiory not z dziejów nauczania medycyny w Krakowie.

</doc>
<doc id="1569358" url="https://pl.wikipedia.org/wiki?curid=1569358" title="Dranse (dopływ Rodanu)">
Dranse (dopływ Rodanu)

Dranse (również Drance) (fr. "la Dranse") – rzeka w Alpach w kantonie Valais w Szwajcarii, lewobrzeżny dopływ Rodanu. Płynie na pograniczu Alp Pennińskich i grupy górskiej Mont Blanc (zaliczanej już do Alp Graickich). Jej długość wynosi ok. 44 km. Powstaje z połączenia trzech zasobnych w wodę potoków górskich: Dranse d’Entremont, Dranse de Ferret i Dranse de Bagnes. W Martigny na wysokości ok. 470 m n.p.m. uchodzi do Rodanu.
W dolinie Dranse i tworzących ją potoków zbudowano zespół zapór wodnych, elektrowni wodnych i szeregu innych budowli i instalacji hydroenergetycznych, nazywanych „Kaskadą Dranse”.

</doc>
<doc id="1569360" url="https://pl.wikipedia.org/wiki?curid=1569360" title="Himmelpfortgrund">
Himmelpfortgrund

Himmelpfortgrund – nazwa dzisiejszej części Wiednia, a dokładnie 9. dystryktu Alsergrund. Do roku 1850 była to samodzielna gmina tworząca przedmieścia Wiednia. Nazwa pochodzi od klasztoru wzniesionego tam w 1783.
W Himmelpfortgrund urodził się w roku 1797 austriacki kompozytor Franz Schubert.

</doc>
<doc id="1569361" url="https://pl.wikipedia.org/wiki?curid=1569361" title="John Schwartzman">
John Schwartzman

John Schwartzman (ur. 18 października 1960 w Los Angeles) – amerykański operator filmowy, syn Jacka Schwartzmana i przybrany syn Talii Shire. Znany ze stałej, owocnej współpracy z reżyserem Michealem Bayem.
Schwartzman ukończył w 1985 Szkołę Sztuk Filmowych na Uniwersytecie Południowej Kalifornii.

</doc>
<doc id="1569363" url="https://pl.wikipedia.org/wiki?curid=1569363" title="Moé">
Moé



</doc>
<doc id="1569365" url="https://pl.wikipedia.org/wiki?curid=1569365" title="Blaise Matuidi">
Blaise Matuidi

Blaise Matuidi (ur. 9 kwietnia 1987 w Tuluzie) – francuski piłkarz pochodzenia angolskiego, który występował na pozycji pomocnika. W grudniu 2022 roku zakończył karierę.
Kariera klubowa.
Blaise Matuidi urodził się w Tuluzie, w rodzinie pochodzenia angolańskiego. Wychowywał się w Fontenay-sous-Bois koło Paryża. Piłkarskie treningi rozpoczął w akademii piłkarskiej INF Clairefontaine, a następnie został zawodnikiem klubu US Créteil-Lusitanos. Nie zaliczył jednak debiutu w pierwszym zespole, a w 2003 roku został piłkarzem Troyes AC. 23 listopada 2004 roku zadebiutował w jego barwach w Ligue 2 w wygranym 2–1 wyjazdowym meczu przeciwko FC Gueugnon. W 2005 roku awansował z Troyes AC do Ligue 1, a po awansie klubu stał się jego podstawowym zawodnikiem. W sezonie 2005/2006 był jednym z najostrzej grających piłkarzy w Ligue 1, gdy został ukarany 11 żółtymi kartkami. W sezonie 2006/2007 spadł z Troyes AC do Ligue 2.
Latem 2007 po spadku Troyes AC Blaise Matuidi przeszedł za 4 miliony euro do AS Saint-Étienne. W nowym zespole także stał się członkiem wyjściowej jedenastki, a 11 sierpnia zaliczył swoje pierwsze spotkanie w koszulce „Zielonych”, wygrane 3–1 z Valenciennes FC. W 2008 roku zajął z AS Saint-Étienne 5. miejsce w ligowej tabeli, najwyższe w dotychczasowej karierze.
W lipcu 2011 roku przeszedł do Paris Saint-Germain F.C., gdzie ma być następcą Claude’a Makélélé na pozycji defensywnego pomocnika
W 2017 roku przeniósł się do Juventus F.C. za kwotę około 20 milionów funtów.
Kariera reprezentacyjna.
W latach 2005–2007 Matuidi rozegrał 9 spotkań w reprezentacji Francji U-19. Z kolei w latach 2007–2008 występował w reprezentacji U-21 i zaliczył 19 występów będąc jej podstawowym zawodnikiem. We wrześniu 2010 zadebiutował w pierwszej reprezentacji Francji. Wraz ze tą reprezentacją w 2018 roku w Rosji został mistrzem świata.

</doc>
<doc id="1569370" url="https://pl.wikipedia.org/wiki?curid=1569370" title="Rajd Dakar 1979">
Rajd Dakar 1979

Rajd Dakar 1979 – pierwsza edycja rajdu. Wystartował 26 grudnia 1978 z Paryża, zakończył się 14 stycznia 1979 w Dakarze. W rajdzie wystartowało 90 motocykli, 80 samochodów i 14 ciężarówek. Ostatecznie rywalizację ukończyło 24 motocykle i 50 samochodów, żadna z 14 ciężarówek nie dojechała do mety. Całkowita długość trasy wynosiła 10 000 km, w tym 3 168 km odcinków specjalnych.

</doc>
<doc id="1569372" url="https://pl.wikipedia.org/wiki?curid=1569372" title="Parafia Podwyższenia Krzyża Świętego w Częstochowie">
Parafia Podwyższenia Krzyża Świętego w Częstochowie

Parafia Podwyższenia Krzyża Świętego w Częstochowie – rzymskokatolicka parafia w Częstochowie położona w dekanacie Częstochowa – Podwyższenia Krzyża Świętego w archidiecezji częstochowskiej.
Historia.
Parafia pw. św. Rocha – została erygowana 21 czerwca 1925 roku przez biskupa włocławskiego Stanisława Zdzitowieckiego i wydzielona w całości z parafii św. Barbary. Wezwanie św. Rocha było przejęte z tytułu kościoła i cmentarza znajdującego się na tym terenie. Parafianie jednak chętniej korzystali z małego kościółka pw. Pana Jezusa Konającego przy Rynku Wieluńskim, zbudowanego w 1906 roku staraniem ks. M. Lorentowicza, który w 1925 roku został kościołem parafialnym.
1 sierpnia 1944 roku z terytorium parafii została wydzielona ekspozytura (późniejsza parafia Świętych Apostołów Piotra i Pawła) i 3 listopada 1952 roku częściowo ekspozytura (późniejsza Parafia Miłosierdzia Bożego).
Nowy kościół w stylu neorenesansowym został zbudowany w latach 1949-1956, który został poświęcony 31 stycznia 1954 roku przez bp Zdzisława Golińskiego. W 1958 roku parafia przybrała wezwanie Podwyższenia Krzyża Świętego. 12 grudnia 1972 roku z terytorium parafii została wydzielona parafia św. Franciszka z Asyżu.
W 1989 roku odnowiono wnętrze „małego” kościółka i urządzono przedpogrzebową kaplicę przy dzwonnicy, która została 14 września 1991 roku poświęcona przez bp Mirosława Kołodziejczyka pw. NMP Bolesnej.
W kościele tym odbyło się 19 września 1994 roku rozpoczęcie procesu beatyfikacyjnego Siostry Służebnicy Bożej Anieli Róży Godeckiej i 26 marca 1998 roku do specjalnie przygotowanej tam kaplicy przeniesiono jej doczesne szczątki.
14 września 1998 roku odbyła się konsekracja kościoła, której dokonał abp Stanisław Nowak. W tym też dniu otworzył kaplicę zwaną Golgotą, w której umieszczono relikwie Krzyża św. 14 września 1999 roku odbył się w kościele akt intronizacji Chrystusa Króla. W 2001 roku rozpoczęto budowę plebanii.
Terytorium.
Ulice: Augustowska, Bialska (do Okulickiego), Barona, Ciechanowska, Ewy, św. Jadwigi, św. Jana, Jasińskiego, Karkonoska, Krynicka, św. Krzysztofa, bpa Teodora Kubiny, Kujawska, Łódzka (do Okulickiego), 3 Maja, Marconiego, Mazowiecka, Mościckiego, Okulickiego, Aleja Jana Pawła II (nr 124–146), Poleska (od Bialskiej), św. Rocha (do nr 178 i 191), Rynek Wieluński, Sikorskiego, Stara, Wieluńska, Świętokrzyska, Włodawska, Wręczycka (do nr 18 i 19), Wrocławska, Wysockiego, kard. Stefana Wyszyńskiego (parzyste do 162), Zgorzelecka, Zakopiańska (parzyste).

</doc>
<doc id="1569380" url="https://pl.wikipedia.org/wiki?curid=1569380" title="PPR (firma)">
PPR (firma)



</doc>
<doc id="1569381" url="https://pl.wikipedia.org/wiki?curid=1569381" title="Kombinacja norweska na Zimowej Uniwersjadzie 2009">
Kombinacja norweska na Zimowej Uniwersjadzie 2009

Kombinacja norweska na Zimowej Uniwersjadzie 2009 odbyła się w dniach 20–24 lutego na obiekcie w Yabuli koło Harbinu.

</doc>
<doc id="1569384" url="https://pl.wikipedia.org/wiki?curid=1569384" title="Cynamonowiec wonny">
Cynamonowiec wonny

Cynamonowiec wonny, cynamonowiec chiński, cynamon chiński, kasja ("Cinnamomum cassia" (L.) J.Presl) – gatunek drzewa z rodziny wawrzynowatych ("Lauraceae"). Ojczyzną są południowe Chiny. Uprawiany jest w Azji południowo-wschodniej i południowej.
Udział w kulturze.
Wszyscy badacze roślin biblijnych są zgodni, że w "Biblii" są odniesienia do cynamonowca. W grę wchodzą dwa gatunki cynamonowca: cynamonowiec cejloński i cynamonowiec wonny. Co prawda Biblia ani razu nie wymienia gatunków cynamonowca, wiele razy jednak cytuje produkty z nich wytwarzane: cynamon i kasję. Obydwa były w czasach biblijnych sprowadzane do Ziemi Świętej. W "Księdze Ezechiela" (27,19) czytamy: „"Dan i Jawan począwszy od Uzzal drogą wymiany za twe towary dostarczały ci wyroby żelazne, cynamon i trzcinę".” Trwało to również później. W "Apokalipsie św. Jana" (18,11.13) jest tekst:: „"A kupcy ziemi płaczą i żalą się nad nią, bo ich towaru nikt już nie kupuje: ... cynamonu i wonnej maści amomum, pachnideł, olejku, kadzidła, wina, oliwy, najczystszej maki, pszenicy"”. Cynamonu i kasji używano do wytarzania oleju świętego oraz jako pachnidła.

</doc>
<doc id="1569386" url="https://pl.wikipedia.org/wiki?curid=1569386" title="Cynamonowiec chiński">
Cynamonowiec chiński



</doc>
<doc id="1569387" url="https://pl.wikipedia.org/wiki?curid=1569387" title="Cinnamomum cassia">
Cinnamomum cassia



</doc>
<doc id="1569395" url="https://pl.wikipedia.org/wiki?curid=1569395" title="Paxillus filamentosus">
Paxillus filamentosus



</doc>
<doc id="1569407" url="https://pl.wikipedia.org/wiki?curid=1569407" title="Dżabal Uwajbid">
Dżabal Uwajbid

Dżabal Uwajbid – góra o wysokości 520 m n.p.m. w muhafazie Suez w Egipcie, ok. 30 km na północny zachód od Suezu, na północ od drogi do Kairu i na południe od linii kolejowej na tej trasie.

</doc>
<doc id="1569416" url="https://pl.wikipedia.org/wiki?curid=1569416" title="Luizão">
Luizão



</doc>
<doc id="1569417" url="https://pl.wikipedia.org/wiki?curid=1569417" title="Nalot na Pearl Harbor">
Nalot na Pearl Harbor



</doc>
<doc id="1569422" url="https://pl.wikipedia.org/wiki?curid=1569422" title="Grand Golliat (szczyt)">
Grand Golliat (szczyt)

Grand Golliat (wł. "Grand Golliaz"; 3238 m n.p.m.) – szczyt w Alpach Pennińskich w masywie Grand Golliat. Szczyt wznosi się na granicy między Szwajcarią (kanton Valais) a Włochami (region Valle d'Aosta), na zachód od Wielkiej Przełęczy Św. Bernarda. Stanowi najbardziej na południe wysunięty punkt kantonu Valais.
Nazwa góry nie ma nic wspólnego z biblijnym Goliatem. W języku francuskim "Grand" oznacza „duży”. Drugi człon pochodzi od rzeczownika pospolitego "la gouille" (czyt. la guj), w innych regionach Sabaudii występującego w formie "la goille" (czyt. la goj), w dialekcie sabaudzkim języka franko-prowansalskiego (franc. "arpitan") oznaczającego kałużę, ale także mały stawek, gliniankę, wyrobisko pożwirowe wypełnione wodą itp. depresje terenowe, zalane wodą. Szereg takich stawków górskich znajduje się na włoskich stokach góry.

</doc>
<doc id="1569423" url="https://pl.wikipedia.org/wiki?curid=1569423" title="Agnieszka Skobel">
Agnieszka Skobel

Agnieszka Skobel (ur. 16 stycznia 1989 w Poznaniu) – polska koszykarka grająca na pozycjach rzucającego obrońcy (SG) lub niskiego skrzydłowego (SF). Mistrzyni (2014, 2015) i reprezentantka Polski, obecnie zawodniczka Enea AZS Politechniki Poznań.
Kariera sportowa.
Karierę sportową rozpoczęła w Olimpii Poznań, w 2003 debiutowała w I lidze w barwach MUKS Poznań, w 2007 awansowała z tą drużyną do ekstraklasy. W 2006 i 2007 została mistrzynią Polski juniorek, w 2007 i 2008 mistrzynią Polski juniorek starszych. W latach 2008-2010 reprezentował barwy INEA AZS Poznań, w latach 2010-2013 występowała w AZS PWSZ Gorzów Wielkopolski. Z gorzowskim klubem zdobyła brązowy medal mistrzostw Polski w 2011. W 2013 została zawodniczką węgierskiej drużyny węgierskiej drużyny Cegledi EKK, jednak w przerwie zimowej sezonu 2013/2014 powróciła do Polski i została zawodniczką Wisły Kraków. Z Wisłą zdobyła dwukrotnie mistrzostwo Polski (2014, 2015). W 2015 została zawodniczką MUKS Poznań.
Z reprezentacją Polski kadetek zdobyła brązowy medal mistrzostw Europy w 2005, występowała też w reprezentacji Polski juniorek i młodzieżowej reprezentacji Polski. Z reprezentacją Polski seniorek wystąpiła na mistrzostwach Europy w 2009 (11 m.), 2011 (11 m.) i 2015 (18 m.).
17 maja 2017 została zawodniczką Energi Toruń.
W maju 2022 dołączyła po raz kolejny w karierze do Enea AZS Politechniki Poznań.

</doc>
<doc id="1569427" url="https://pl.wikipedia.org/wiki?curid=1569427" title="Autosan A1112T">
Autosan A1112T

Autosan A1112T – seria autobusów turystycznych rodziny A11 produkowanych od 1999 roku przez zakłady Autosan w Sanoku. Produkowano również ich odmiany międzymiastowe.
Historia modelu.
W 1998 roku zaprezentowany został autobus Autosan A1112T.01 San, należący do nowej rodziny A11, którego produkcja seryjna rozpoczęła się rok później. Technicznie i pod względem stylistycznym jest on podobny do autobusów rodziny Autosan A10, takich jak turystyczny "Autosan A1012T Lider". Podniesiono w nim poziom podłogi o 300 mm w stosunku do Lidera, powiększając przestrzeń bagażową o 3 m3, do 8 m3. W początkowym okresie pojazd ten napędzany był silnikiem wysokoprężnym Cummins C300-20 o pojemności skokowej 8,27 dm³, osiągającym moc maksymalną 221 kW (300 KM) i spełniającym wymagania normy czystości spalin Euro 2. Nadwozie tego modelu wykonane zostało w postaci konstrukcji kratownicowej, do której wklejane są atermiczne szyby i elementy poszycia ze stali nierdzewnej. Ściany przednia i tylna wykonane są z tworzyw sztucznych, zaś pokrywy luków bagażowych z aluminium. Po wyposażeniu autokaru w dostępną w opcji toaletę chemiczna maksymalna liczba pasażerów spadła do 45. Innymi elementami dostępnymi w wyposażeniu opcjonalnym były lodówka i automat do wydawania napojów.
W 2000 roku do produkcji wprowadzony został zmodernizowany Autosan A1112T.02 San. Zmiany objęły głównie stylistykę pojazdu. Zastosowano nową wykonaną z tworzyw sztucznych ścianę przednią z szybą czołową o większej wysokości niż w podtypie ".01", dzięki czemu podwyższono przednią część dachu. Do napędu zmodernizowanego pojazdu zastosowano silnik Cummins ISM 340 E20 o mocy maksymalnej 250 kW (340 KM). Produkcję tego modelu zakończono w 2003 roku.
W 2001 roku rozpoczęto produkcję modelu Autosan A1112T.03 Ramzes w odmianach turystycznej i międzymiastowej. Był to pierwszy autobus firmy Autosan wykonany w całości ze stali nierdzewnej. Jego nadwozie było oparte na podłużnicowo–kratownicowej ramie. Stosowano w nim silnik Cummins ISMe 345-30 Euro 3 o pojemności 11,3 dm³ i mocy maksymalnej 253 kW (345 KM). Przy identycznych wymiarach zewnętrznych ma on o 1,5 m3 większą pojemność luków bagażowych, uzyskaną dzięki modernizacji konstrukcji podwozia oraz innemu układowi drzwi, z drugimi drzwiami przeniesionymi z tylnego zwisu przed drugą oś. W przedniej części nadwozia zastosowano trzyczęściowy zderzak przedni z tworzyw sztucznych, w którym zamontowano podwójne reflektory projektorowe oraz okrągłe lampy przeciwmgielne. W wersji turystycznej pomiędzy drzwiami a tylną osią umieszczono kabinę sypialną dla kierowcy. Standardowo montowano zwalniacz (retarder) ZF Intarder, który umożliwił zwiększenie masy przewożonego bagażu. Wersja Ramzes powstała w związku z zakończeniem w 2002 roku przez firmę Mercedes-Benz produkcji podwozia DC O-404F (RHD), stosowanego w modelu Autosan A404T Cezar.
W 2004 roku rozpoczęto produkcję modelu Autosan A1112T.04 Sanman, zwanego czasem również "Autosan A1112T.04 Ramzes Sanman". Zastosowano w nim podwozie MAN 18.410 HOCL (R33) oraz silnik MAN D2866 LOH29 o pojemności 11976 cm³ i mocy maksymalnej 301 kW (409 KM). W układzie przeniesienia napędu zastosowano mechaniczną skrzynię biegów ZF 8S-180. Niewielkie zmiany przeszło również nadwozie. Przednie kierunkowskazy zamontowane zostały w zderzaku, natomiast na tylnej ścianie zastosowano okrągłe lampy kierunkowskazów i świateł "Stop". Sanman otrzymał również otwierane pionowo, równolegle do ścian bocznych klapy bagażników (wyjątek stanowi pierwszy egzemplarz tego modelu). We wnętrzu pojazdu pojawiła się deska rozdzielcza firmy MAN oraz zwiększono szerokość przejścia między fotelami. Ze względu na zmianę podwozia, w tym skrócenie rozstawu osi, zmniejszyła się pojemność luków bagażowych do 8 m3 a po wyposażeniu pojazdu w toaletę chemiczną do 7 m3. W 2005 roku ze względu na brak popytu zakończono produkcję autokarów serii A11. Wznowiono ją jednak w 2007 roku.
W pierwszym kwartale 2007 roku wprowadzono do produkcji model Autosan A1112T.05 Sanman wyposażony w silnik MAN D2066 LOH04 o mocy maksymalnej 324 kW (440 KM). Wyprodukowano 2 egzemplarze tego podtypu, które obecnie eksploatowane są przez PKS Bielsko-Biała. Są to podtypy ".05.03" oraz ".06.03".
Po przerwie w produkcji jesienią 2007 roku podczas targów Transexpo 2007 w Kielcach zaprezentowano odnowiony model Ramzes. W tym prototypowym modelu "Autosan A1112T Ramzes" zastosowano silnik Renault DXi7 ACJ01 Euro 4 o mocy maksymalnej 235 kW (320 KM), współpracujący z sześciobiegową przekładnią manualną ZF 6S-1200. Nadwozie pojazdu przeszło analogiczne zmiany stylistyczne jak w modelu "Sanman". Otrzymał on zmienione ściany czołowe. W przedniej dotychczasowe prostokątne kierunkowskazy zmieniono na okrągłe i przeniesiono do zderzaka, obok reflektorów. Tylne światła typu LED w układzie pionowym również otrzymały okrągłą formę. W układzie jezdnym zastosowano tylny most napędowy firmy Meritor. Szkielet nadwozia nowej wersji jedynie w opcji jest wykonywany z nierdzewnej stali chromoniklowej. Egzemplarz targowy trafił do firmy Veolia Transport Podkarpacie z Sędziszowa Małopolskiego.
Zmodernizowane modele "Autosan A1112T Ramzes" produkowane od 2008 roku otrzymały nazwę Autosan A1012T.08 Ramzes. Zastosowano w nich 6-cylindrowe silniki Cummins ISLe4-320 Euro 4 o pojemności 8,9 dm³ i mocy maksymalnej 235,2 kW (320 KM). W układzie przeniesienia napędu zastosowano automatyczną, 6-stopniową automatyczną skrzynię biegów Allison T350R. Instalacja elektryczna została oparta na magistrali CAN-bus. Autokar standardowo wyposażono w system kontroli trakcji ESC oraz elektroniczny układ hamulcowy EBS, czyli system łączący dotychczasowe funkcje układów ABS i ASR.
Produkcja roczna rodziny wysokopodłogowych autokarów rodziny A11 wynosiła od kilku do kilkunastu sztuk. Sprzedawane były głównie na rynku krajowym. Jednak w 2004 roku, przed olimpiadą, na eksport do Grecji trafiło 6 sztuk modelu "Autosan A1112T.04 Sanman".
Wybrany w wyborach prezydenckich w Polsce w 2015 roku Andrzej Duda podczas kampanii wyborczej do maja 2015 podróżował modelem Autosan A1112T, określonym jako „DudaBus”.

</doc>
<doc id="1569434" url="https://pl.wikipedia.org/wiki?curid=1569434" title="Hit-To-Kill">
Hit-To-Kill



</doc>
<doc id="1569436" url="https://pl.wikipedia.org/wiki?curid=1569436" title="Marina Orłowa">
Marina Orłowa

Marina Orłowa (; ur. 10 grudnia 1980 w Niżnym Nowogrodzie) – filolog rosyjskiego pochodzenia, youtuberka, umieszczająca mini-wykłady w postaci klipów za pośrednictwem serwisów internetowych (m.in. YouTube, HotForWords). Występuje też w programach telewizyjnych i radiowych.
Tematem przewodnim jej filmów oraz strony internetowej jest etymologia angielskich słów. Niektóre z nich to pospolite, często używane wyrazy takie jak "irony" (ironia) czy "OK". Czasem są to tzw. „łamacze językowe”, a czasem idiomy lub akronimy. Jak zauważa „The Moscow Times”, jej sukces i popularność nie wynika wyłącznie z talentów pedagogicznych, Marina zręcznie używa seksapilu, ale od mas rozbierających się dziewcząt odróżnia ją inteligencja. To zresztą jest hasłem widocznym na początku jej filmów: „Intelligence is Sexy”.
W 2002 ukończyła filologię na uniwersytecie w Niżnym Nowogrodzie (studia rozpoczynała jednak na kierunku etymologii), potem uczyła języka angielskiego i literatury powszechnej w szkołach wyższych w Moskwie. Do USA przyjechała by kontynuować edukację. Własny kanał w serwisie YouTube uruchomiła w 2007 i od tego czasu wygrywa w rywalizacji o tytuł „World’s #1 Sexiest Geek” magazynu Wired. Stacja telewizyjna G4 również wymienia ją pośród „Hot Women of the Net”, a Cosmopolitan pisze o niej jako najczęściej subskrybowanym guru Youtube. Występowała również w programach telewizji Fox News Channel.

</doc>
<doc id="1569443" url="https://pl.wikipedia.org/wiki?curid=1569443" title="Vorë">
Vorë

Vora, Vora – miasto w środkowej Albanii w obwodzie Tirana i okręgu Tirana, 16 km na północny zachód od stolicy kraju. W roku 2001 zamieszkiwane było przez 12 796 mieszkańców. Położone jest przy drodze szybkiego ruchu E852 oraz węzła kolejowego, skąd odchodzą pociągi w trzech kierunkach:
– Tirana
– Durrës
– Szkodra
15 marca 2008 w pobliskiej wsi Gërdec miała miejsce ogromna eksplozja w byłej wojskowej składnicy amunicji, w wyniku której śmierć poniosło 26 osób, a 296 zostało rannych. Eksplozja była słyszana w oddalonej o 170 km macedońskiej stolicy Skopje.

</doc>
<doc id="1569445" url="https://pl.wikipedia.org/wiki?curid=1569445" title="Aphelocheridae">
Aphelocheridae



</doc>
<doc id="1569446" url="https://pl.wikipedia.org/wiki?curid=1569446" title="Antonio Tejero">
Antonio Tejero

Antonio Tejero Molina (ur. 30 kwietnia 1932 w Alhaurín el Grande, prowincja Málaga) − były podpułkownik Guardia Civil. Jeden z przywódców nieudanego zamachu stanu z 23 lutego 1981, w Hiszpanii znanego jako 23-F.
Kariera wojskowa.
Dowodząc Guardia Civil w prowincji Guipúzcoa, był trzykrotnie aresztowany, głównie z powodu konfliktów z przełożonymi i niesubordynacji. Po trzecim aresztowaniu przeniesiono go do Malagi, gdzie jednak znów został zatrzymany gdyż, jak sam powiedział:
Za udział w próbie organizacji zamachu stanu znanego jako Operacja Galaxia został w 1979 skazany na siedem miesięcy więzienia.
W liście otwartym do króla Juana Carlosa opublikowanym w gazecie El Imparcial jeszcze przed zamachem z 23 lutego napisał: 
Zamach na Kortezy.
Wieczorem 23 lutego na czele około 200 funkcjonariuszy Guardia Civil Tejero wkroczył do Kortezów, gdzie w Kongresie Deputowanych odbywała się uroczystość zaprzysiężenia Leopoldo Calvo-Sotelo na stanowisko premiera. Trzymał wszystkich deputowanych jako zakładników aż do 10 rano 24 lutego, kiedy to wypuścił wszystkie kobiety; mężczyźni wyszli niedługo po godzinie 13, a sam podpułkownik poddał się ze względu na fiasko zamachu stanu.
Początkowo Tejero planował zająć Kortezy, żeby pomóc generałowi Alfonso Armada, który miał zostać premierem „rządu ocalenia narodowego”. Jednak kiedy generał poinformował go, że w rządzie tym będzie miejsce również dla przedstawicieli wszystkich partii (w tym dla PSOE, PCE i nacjonalistów), postanowił sprzeciwić się swemu przełożonemu i działać na własną rękę.
Proces.
Tejero za udział w zamachu stanu stanął przed sądem. Został uznany za winnego i osadzony w więzieniu w Alcalá de Henares, z którego warunkowo wyszedł 3 grudnia 1996 roku.
Solidaridad Española (Solidarność Hiszpańska).
W roku 1982 siedząc w więzieniu stworzył skrajnie prawicową partię polityczną „Solidarność Hiszpańska”. W tym samym roku wystartowała ona w wyborach powszechnych, po których zniknęła ze względu na słaby wynik.
Został usunięty z Guardia Civil. Mieszkał w Madrycie i Alhaurín de la Torre. W roku 2006 wysłał do redaktora naczelnego dziennika „Melilla Hoy” list, w którym ostro skrytykował hiszpańskiego premiera Zapatero i Statut Autonomiczny Katalonii (Estatut d'autonomia de Catalunya).

</doc>
<doc id="1569447" url="https://pl.wikipedia.org/wiki?curid=1569447" title="Eszolcja">
Eszolcja



</doc>
<doc id="1569449" url="https://pl.wikipedia.org/wiki?curid=1569449" title="Ołeksandr Hołowko (ur. 1972)">
Ołeksandr Hołowko (ur. 1972)

Ołeksandr Borysowycz Hołowko, ukr. Олександр Борисович Головко, ros. Александр Борисович Головко, "Aleksandr Borisowicz Gołowko" (ur. 6 stycznia 1972 w Chersoniu, Ukraińska SRR) – ukraiński piłkarz, grający na pozycji centralnego obrońcy, reprezentant Ukrainy, trener piłkarski.
Kariera piłkarska.
Kariera klubowa.
W 1991 roku jako 18 latek zadebiutował w klubie Tawrija Symferopol, z którą w następnym sezonie zdobył Mistrzostwo Ukrainy.
W 1995 roku przeszedł do Dynama Kijów, w którym występował przez 11 sezonów i odnosił z nim największe sukcesy.
W 2004 wyjechał do Chin, gdzie występował w klubie Qingdao Beilaite. Po sezonie wrócił do klubu, w którym zaczynał swoją karierę - Tawrija Symferopol. W 2006 ukończył karierę piłkarską.
Kariera reprezentacyjna.
W latach 1994-2005 występował w reprezentacji Ukrainy, w której rozegrał 58 meczów.
Kariera trenerska.
Po zakończeniu kariery zawodniczej od 2007 trenował juniorską reprezentację Ukrainy U-17, a od 2013 roku U-19. Od 2015 do 27 grudnia 2018 stał na czele młodzieżowej reprezentacji Ukrainy.

</doc>
<doc id="1569450" url="https://pl.wikipedia.org/wiki?curid=1569450" title="20. ceremonia wręczenia nagród Goya">
20. ceremonia wręczenia nagród Goya

20. ceremonia wręczenia hiszpańskich nagród filmowych Goya za rok 2005, odbyła się 29 stycznia 2006 roku w Palacio de Congresos w Madrycie.
Nominacje do nagród zostały ogłoszone 15 grudnia 2005 roku, przez parę aktorów Silvię Abascal i Eduardo Noriegę. Nominacje ogłoszono w 27 kategoriach; nagrodę honorową otrzymał producent Pedro Masó.

</doc>
<doc id="1569454" url="https://pl.wikipedia.org/wiki?curid=1569454" title="Chemiczny ogród">
Chemiczny ogród

Chemiczny ogród – doświadczenie chemiczne polegające na dodaniu soli metali przejściowych, np. siarczanu miedzi lub chlorku kobaltu do wodnego roztworu krzemianu sodu, bardziej znanego jako szkło wodne. Wizualnym efektem eksperymentu jest spontaniczne tworzenie się w roztworze kolorowych wykwitów o kształtach kojarzących się z szybko rosnącymi roślinami.
Pierwszy udokumentowany chemiczny ogród został wykonany i zaobserwowany przez Johanna Rudolfa Glaubera w 1646 roku. Powstał przy użyciu kryształków chlorku żelaza(II) (FeCl2) wrzuconych do roztworu metakrzemianu potasu (K2SiO3).
Mechanizm eksperymentu jest następujący:
Barwa "roślin" w chemicznym ogrodzie zależy od kationu użytego metalu przejściowego. Szczególnie atrakcyjny wizualnie efekt daje zastosowanie kilku soli różnych metali przejściowych naraz, gdyż wówczas powstaje wielobarwny ogród.
Mimo że sama reakcja chemicznego ogrodu nie ma żadnego praktycznego znaczenia, stanowi ona dobry model innych procesów z użyciem szkła wodnego (np. krzepnięcia niektórych gatunków cementu) i dlatego była dość szczegółowo badana.
Ogrody cyjanożelazianowe.
Poza reakcją z krzemianami podobne struktury mogą formować kompleksy heksacyjanożelazianowe(II). Reakcję przeprowadza się wrzucając do kilkuprocentowego roztworu soli miedzi(II) kryształ np. heksacyjanożelazianu(II) potasu. Formuje się wtedy otoczka heksacyjanożelazianu(II) miedzi(II), która podlega następnie procesom analogicznym do tych mających miejsce w przypadku ogrodów krzemianowych.

</doc>
<doc id="1569455" url="https://pl.wikipedia.org/wiki?curid=1569455" title="Parafia św. Michała Archanioła w Sokołowsku">
Parafia św. Michała Archanioła w Sokołowsku

Parafia św. Michała Archanioła – parafia prawosławna w Sokołowsku, w dekanacie Wrocław diecezji wrocławsko-szczecińskiej.
Na terenie parafii funkcjonuje 1 cerkiew i 1 kaplica:
Parafia w Sokołowsku, erygowana w 1998 r., była najmniejszą placówką Polskiego Autokefalicznego Kościoła Prawosławnego; w 2010 r. liczyła dwóch wiernych. W 2018 r. do parafii należały 3 rodziny, na miejscu przebywał też mnich, niosący posługę w cerkwi.
Dom gościnny św. Męczennicy Elżbiety.
Parafia prowadzi dom gościnny św. Męczennicy Elżbiety w Sokołowsku (przy ulicy Parkowej 4), w którym znajduje się kaplica pod wezwaniem św. Łukasza Biskupa Krymu i Świętych Męczennic Elżbiety i Barbary, poświęcona 2 września 2017 r. przez biskupa baryszewskiego Wiktora (Ukraiński Kościół Prawosławny Patriarchatu Moskiewskiego).

</doc>
<doc id="1569460" url="https://pl.wikipedia.org/wiki?curid=1569460" title="Fabrice Divert">
Fabrice Divert

Fabrice Divert (ur. 2 września 1967 w May-sur-Orne) – piłkarz francuski grający na pozycji napastnika.
Kariera klubowa.
Divert wychował się w klubie SM Caen, a już w wieku 17 lat awansował do kadry pierwszej drużyny i w sezonie 1984/1985 zadebiutował w niej w rozgrywkach Ligue 2. Jednak w pierwszych czterech sezonach swojej kariery pełnił rolę rezerwowego. W 1988 roku awansował wraz z Caen do Ligue 1 i wtedy też awansował do wyjściowego składu drużyny z Normandii. W sezonie 1988/1989 stał się jednym z najlepszych strzelców ligi, gdy zdobył 14 goli. Sezon później zaliczył 15 trafień, a w 1990/1991 – 11.
Latem 1991 Divert odszedł z Caen i został zawodnikiem Montpellier HSC. W klubie tym stworzył atak z Jackiem Zioberem i do końca sezonu strzelił 14 goli w Ligue 1. W kolejnych trzech sezonach także należał do najlepszych strzelców drużyny z południa Francji, a w 1995 roku odszedł do EA Guingamp. Jednak po rozegraniu 4 spotkań w lidze postanowił zakończyć karierę piłkarską. Od 2005 roku Fabrice ponownie gra w piłkę, w amatorskim szóstoligowym zespole AS Verson.
Kariera reprezentacyjna.
W reprezentacji Francji Divert zadebiutował 28 marca 1990 w wygranym 3:1 towarzyskim spotkaniu z Węgrami. 27 maja 1992 zdobył gola dla drużyny „Tricolores”, w sparingu ze Szwajcarią (1:2). W tym samym roku był w kadrze powołanej przez Michela Platiniego na Euro 92, jednak nie zagrał tam ani minuty. Ogółem w reprezentacji Francji rozegrał 3 mecze i zdobył jednego gola.

</doc>
<doc id="1569467" url="https://pl.wikipedia.org/wiki?curid=1569467" title="Andrzej Nowicki (pisarz)">
Andrzej Nowicki (pisarz)

Andrzej Nowicki (ur. 29 grudnia 1909 w Warszawie, zm. 9 kwietnia 1986 tamże) – polski poeta, satyryk, autor słuchowisk radiowych, tłumacz literatury anglojęzycznej.
Życiorys.
Studiował na Wydziale Prawa i Wydziale Humanistycznym Uniwersytetu Warszawskiego. Debiutował jako satyryk na łamach tygodnika „Cyrulik Warszawski” w 1930 roku. Był jednym z założycieli tygodnika „Szpilki”. Brał udział w kampanii wrześniowej, następnie przebywał w oflagach. Był jednym z założycieli tajnej grupy literackiej Zaułek Literacki w oflagu II C Woldenberg. W 1945 rok przebywał w Łodzi. W latach 1945–1948 był korespondentem Polskiej Agencji Prasowej w Londynie. W latach 1948–1956 przebywał na emigracji. Do kraju powrócił w 1956 roku.

</doc>
<doc id="1569468" url="https://pl.wikipedia.org/wiki?curid=1569468" title="Gra w zośkę">
Gra w zośkę



</doc>
<doc id="1569474" url="https://pl.wikipedia.org/wiki?curid=1569474" title="Maria Niklewiczowa">
Maria Niklewiczowa

Maria Niklewiczowa, z domu Wydżga (Wydżdżanka), pseud. i krypt. Ewa Getko, M. Adogan, M. Adogański, M. Nagoda, E.G., M.N., M.W., (mn) (ur. 7 marca 1892 w Warszawie - zm. 2 lipca 1985 w Krakowie) – polska poetka, autorka utworów dla dzieci i młodzieży oraz podręczników w języku angielskim.
Była córką Stanisława Wydżgi (z zawodu rejenta, potem przemysłowca) i Marii z domu Szlenkier. Kształciła się początkowo prywatnie, następnie w Szwajcarii uczęszczała do gimnazjum w Lozannie (przez rok) oraz w dwuletnim seminarium nauczycielskim we Fryburgu uzyskała specjalność z literatury niemieckiej i francuskiej. W 1910 zdała maturę licealną w Krakowie, rok potem eksternistycznie rosyjską maturę w Warszawie, w 1912 uzyskała patent nauczycielski w Warszawie. W 1913 rozpoczęła studia polonistyczne na Wydziale Filozoficznym Uniwersytetu Jagiellońskiego, przerwane wybuchem wojny. W 1922 roku ogłosiła swój pierwszy tom poezji "Taniec poezji". Od 1945 roku przebywała w Krakowie.

</doc>
<doc id="1569475" url="https://pl.wikipedia.org/wiki?curid=1569475" title="Ange de Grimoard">
Ange de Grimoard



</doc>
<doc id="1569477" url="https://pl.wikipedia.org/wiki?curid=1569477" title="Norberto Téllez">
Norberto Téllez

Norberto Téllez (ur. 22 stycznia 1972) – kubański lekkoatleta, medalista Igrzysk olimpijskich i mistrzostw świata.

</doc>
<doc id="1569479" url="https://pl.wikipedia.org/wiki?curid=1569479" title="Szimigi">
Szimigi

Szimigi – jeden z bogów panteonu mitologii huryckiej. Bóstwo solarne, którego kult powiązany był z bóstwem lunarnym – Kuszuhem. Bóg słońce, Szimigi, przejął wiele cech akadyjskiego Szamasza, odpowiednika Utu w Sumerze. Uznawany był za boga wyroczni i wróżb. Jego małżonką była Aja, bóstwo zapożyczone z mitologii Mezopotamii, która uznawana była tam za małżonkę Szamasza.

</doc>
<doc id="1569480" url="https://pl.wikipedia.org/wiki?curid=1569480" title="Australian Secret Intelligence Service">
Australian Secret Intelligence Service

Australian Secret Intelligence Service (ASIS) ("Australijska Tajna Służba Wywiadowcza") – australijska służba specjalna stanowiąca cywilną agencję wywiadowczą tego państwa. Prowadzi działalność operacyjną poza granicami Australii (służbą specjalną o charakterze wewnętrznym jest Australian Security Intelligence Organisation). W sensie organizacyjnym stanowi część Departamentu Spraw Zagranicznych i Handlu, w którego gmachu ma też swoją oficjalną siedzibę.
ASIS została powołana do życia na mocy ściśle tajnej decyzji Federalnej Rady Wykonawczej, faktycznie podjętej przez premiera Roberta Menziesa, z 13 maja 1952 roku. Szkolenia pierwszych agentów prowadzone były przez funkcjonariuszy brytyjskiej MI6. Przez blisko 20 lat jej istnienie było jedną z lepiej strzeżonych tajemnic państwowych. Publicznie opisana została po raz pierwszy w serii artykułów prasowych z listopada 1972 roku. Dziennikarze wpadli na trop prowadzonego przez ASIS na australijskich uczelniach werbunku potencjalnych agentów, którzy byli następnie wysyłani do państw Azji. Rząd Australii oficjalnie potwierdził jej istnienie dopiero w 1977 w wyniku decyzji premiera Malcolma Frasera.
Dopiero w 2001 ASIS zyskała ustawową podstawę swej działalności (wcześniej działała na podstawie aktów wykonawczych, w dużej mierze tajnych). Ustawa o służbach wywiadowczych ("Intelligence Services Act") wprowadziła m.in. następujące przepisy:
W Australii zbieranie materiałów wywiadowczych jest ściśle oddzielone od ich przetwarzania. ASIS zajmuje się wyłącznie pierwszym z tych zadań. Główną służbą tworzącą na podstawie zebranych informacji analizy wywiadowcze jest Office of National Assessments (ONA). 

</doc>
<doc id="1569488" url="https://pl.wikipedia.org/wiki?curid=1569488" title="Hans Ludendorff">
Hans Ludendorff

Friedrich Wilhelm Hans Ludendorff (ur. 26 maja 1873 w Dunowie, zm. 26 czerwca 1941 w Poczdamie) – niemiecki astronom i astrofizyk. Młodszy brat generała Ericha Ludendorffa.
Życiorys.
Po studiach fizycznych, matematycznych i astronomicznych w Berlinie, w 1897 roku zaczął pracować jako asystent w hamburgskim obserwatorium astronomicznym. Po roku zmienił je na obserwatorium astrofizyczne w Poczdamie, gdzie został obserwatorem (1905) i głównym obserwatorem (1915). Od 1921 do emerytury w 1938 był dyrektorem obserwatorium.
Był autorem wielu prac z dziedziny astronomii i astrofizyki (pierwsza z asteroid, zaraz po dyplomie w 1896), bardziej znanych jako Katalog Ludendorffa. Zajmował się gwiazdami gromady kulistej Messier 13. W 1908 zidentyfikował układ podwójny gwiazdy Mizar B (okres: 175.6 dni), wraz z amerykańskim astronomem Edwinem Brantem Frostem.
Był także autorem kilku prac z astronomii prekolumbijskich cywilizacji, zwłaszcza Majów.

</doc>
<doc id="1569489" url="https://pl.wikipedia.org/wiki?curid=1569489" title="Ewa Najwer">
Ewa Najwer

Ewa Najwer (ur. 6 stycznia 1933 w Stanisławowie, zm. 13 maja 2019) – polska poetka, prozaik, krytyk literacki.
Życiorys.
Ukończyła filologię polską na UAM. W 1971 roku uzyskała stopień doktora za rozprawę "Zofia Nałkowska i powieść psychologiczna. Z zagadnień świadomości teoretycznej". W roku 1940 została zesłana do Kazachstanu, gdzie przebywała do 1946 roku. Debiutowała w 1957 roku na łamach czasopisma studenckiego "Uwaga" (Gdańsk) jako poetka. W latach 1959-1979 nauczycielka języka polskiego w poznańskim VI LO.

</doc>
<doc id="1569492" url="https://pl.wikipedia.org/wiki?curid=1569492" title="Jan Benedykt Solfa">
Jan Benedykt Solfa

Jan Benedykt Solfa herbu własnego (ur. w 1483 w Trzebielu, zm. 31 marca 1564 w Krakowie) – lekarz, kanonik warmiński, głogowski, wrocławski, wileński, sandomierski, warszawski i krakowski.
Absolwent Akademii Krakowskiej. W latach 1513–1518 odbył studia medyczne we Włoszech, prawdopodobnie w Bolonii i Wenecji. Od 1522 roku nadworny lekarz Zygmunta I Starego i Zygmunta Augusta. W 1541 cesarz Karol V podniósł go do stanu szlacheckiego i obdarzył herbem (Solfa), co potwierdził własnym nadaniem król Zygmunt. Autor wielu nowatorskich traktatów medycznych o sposobach leczenia różnych chorób i o etyce lekarskiej. Pisał wiersze i prace o tematyce historycznej, teologicznej i filozoficznej. Jego dzieła na bieżąco wydawane były w Krakowie, a także w Moguncji. Ponadto utrzymywał żywe kontakty z wieloma wybitnymi myślicielami, min. z Celio Calcagninim i z Erazmem z Rotterdamu.
Godność kanonika kapituły warmińskiej otrzymał w 1526, zajmując miejsce zmarłego Jana Chrapickiego. Rzadko przebywał na Warmii, ale regularnie współpracował jako lekarz z Mikołajem Kopernikiem (który na jego rzecz zrezygnował w 1538 z godności scholastyka Świętego Krzyża we Wrocławiu). W 1532 i 1536 razem z Kopernikiem prowadził kurację biskupa Maurycego Ferbera, a w 1541 obaj kanonicy-lekarze korespondowali w sprawie choroby jednego z dworzan księcia Albrechta Hohenzollerna w Królewcu. Od 1547 (po śmierci kanonika Pawła Płotowskiego) Solfa był prepozytem kapituły warmińskiej. Rok później występował przeciwko kandydaturze Tiedemanna Giesego na biskupa warmińskiego, popierając Stanisława Hozjusza, a w 1550 po śmierci Giesego sam znalazł się na królewskiej liście kandydatów na warmińską stolicę biskupią.
Pochowany w katedrze na Wawelu.

</doc>
<doc id="1569494" url="https://pl.wikipedia.org/wiki?curid=1569494" title="Europejski Festiwal Sztafet">
Europejski Festiwal Sztafet



</doc>
<doc id="1569498" url="https://pl.wikipedia.org/wiki?curid=1569498" title="Izerskie Garby">
Izerskie Garby

Izerskie Garby (niem. "Weisser Steinrücken, Weiss Flins") – wzniesienie o wysokości 1084 m n.p.m. w południowo-zachodniej Polsce, w Sudetach Zachodnich, w Górach Izerskich, w Wysokim Grzbiecie.
Lokalizacja.
Wzniesienie położone jest w Sudetach Zachodnich, w środkowo-wschodniej części Gór Izerskich, w najwyższej centralnej części Wysokiego Grzbietu Gór Izerskich, między masywem Zielonej Kopy po zachodniej stronie a Zwaliskiem po wschodniej stronie, około 1,6 km na południe od Rozdroża Izerskiego.
Charakterystyka.
Kopulasty szczyt wyrastający nieznacznie w kształcie rozległej kopuły ponad wierzchowinę Wysokiego Grzbietu. Powierzchnia wierzchowiny jest tak wyrównana, że wierzchołek w terenie jest trudno rozpoznawalny. Zbocze północne stromo opada w kierunku Izerskiego Rozdroża a południowe w kierunku doliny rzeki Kamiennej. Zbocza: zachodnie i wschodnie są połogie, prawie poziome. Na wschód od szczytu wznosi się nieco odosobnione i niższe wzniesienie Zwalisko (1047 m n.p.m.), oraz grupa skałek. Na północnych stokach wzniesienia położone są źródła Kwisy i jej dopływów oraz źródło Małej Kamiennej, a na zboczu południowym źródełka dopływów Kamiennej. Zbocza porośnięte są młodym, zdrowym lasem.
Budowa geologiczna i górnictwo.
Masyw Izerskich Garbów położony jest w obrębie bloku karkonosko-izerskiego, w strefie kontaktu granitoidowego masywu karkonoskiego oraz metamorfiku izerskiego. Wzniesienie zbudowane jest z granitów i granitognejsów, południowo-wschodnia część wzniesienia zbudowana jest z granitów, a północno-zachodnia z gnejsów, a między nimi rozciąga się żyła kwarcu o barwie od białej do różowej. Na północnym zboczu, na wysokości 1080 m n.p.m. położone jest wyrobisko odkrywkowej Kopalni kwarcu „Stanisław”. Jest to najwyżej położony zakład wydobywczy w Polsce. Poniżej szczytu na północnym zboczu, na wysokości 710 m n.p.m., przy zielonym szlaku znajduje się stare wyrobisko po nieczynnym kamieniołomie kwarcu.
Turystyka.
Obok szczytu prowadzą szlaki turystyczne

</doc>
<doc id="1569506" url="https://pl.wikipedia.org/wiki?curid=1569506" title="Yoelbi Quesada">
Yoelbi Quesada

Yoelbi Quesada (ur. 4 sierpnia 1973) – kubański lekkoatleta, trójskoczek, medalista Igrzysk olimpijskich i mistrzostw świata.

</doc>
<doc id="1569509" url="https://pl.wikipedia.org/wiki?curid=1569509" title="Reguła Naegelego">
Reguła Naegelego

Reguła Naegelego – metoda określenia terminu porodu, licząc czas trwania ciąży od 1. dnia ostatniej miesiączki. Opisał ją niemiecki położnik Franz Naegele (1778–1851).
Wzór reguły Naegelego brzmi:
Średni czas ciąży obliczony tą metodą wynosi 9 miesięcy kalendarzowych i 7 dni, czyli ok. 40 tygodni.
Przeprowadzone obliczenia wyznaczają tzw. średni czas trwania prawidłowej ciąży. 
Założenia.
Reguła zakłada, że cały cykl trwał 28 dni, a owulacja nastąpiła 14 dnia cyklu. Nie uwzględnia cykli nieregularnych, gdzie owulacja nastąpiła przed lub po 14 dniu cyklu.
Reguła zakłada, że wszystkie miesiące roku kalendarzowego trwają trochę ponad 30 dni (365/12=30,416). Jednak niejednakowa długość miesięcy skutkuje nieprawidłowym wyliczeniem spodziewanej daty porodu w przypadku, gdy pierwszy dzień ostatniej miesiączki był w maju. W tym przypadku od wyliczonej daty należy odjąć 3 dni lub ustalić kiedy wypada koniec 40. tygodnia na podstawie kalendarza. Np. jeśli 1. dzień miesiączki był 21 maja 2010 i dzień ten wypadał w piątek, to według reguły Naegelego STP wypada: 28 lutego 2011 roku czyli w poniedziałek, a zatem będzie to 40 tydzień + 3 dni ciąży. Należy odjąć 3 dni i uzyskujemy wtedy prawidłową datę ukończenia 40. tygodnia ciąży.
Reguła zakłada, że czas trwania ciąży wynosi ok. 40 tygodni (280 dni) od pierwszego dnia ostatniej miesiączki lub ok. 38 tygodni (266 dni) od owulacji. Przy dokładnym liczeniu 40 tygodni uwzględniamy pierwszy dzień ostatniej miesiączki, natomiast przy liczeniu 38 tygodni od owulacji nie uwzględniamy 14 dnia, czyli liczymy od 15 dnia (14 dzień stanowi ostatni dzień 2 tygodnia ciąży).

</doc>
<doc id="1569510" url="https://pl.wikipedia.org/wiki?curid=1569510" title="Janusz Słodczyk">
Janusz Słodczyk

Janusz Andrzej Słodczyk (ur. 1950 r. we Wrocławiu) – polski geograf i ekonomista, specjalizujący się w geografii ekonomicznej i planowaniu przestrzennym; nauczyciel akademicki, związany z Uniwersytetem Opolskim.
Życiorys.
Jego rodzice byli lekarzami. Po studiach na Akademii Medycznej we Wrocławiu osiedlili się na krótko w Opolu. Potem zamieszkali w Bytomiu, po czym gdy syn miał 4 lata w Nysie. W wieku 15 lat po awansie ojca przeniósł się z rodzicami ponownie do Opola. Tutaj w 1969 roku zdał maturę w I Liceum Ogólnokształcącym im. Mikołaja Kopernika. Następnie studiował geografię na Uniwersytecie Wrocławskim. Pracę magisterską pisał pod kierunkiem prof. Stefana Golachowskiego, a po jego śmierci pod przewodnictwem dra Jana Łobody.
Po studiach zamieszkał z żoną w domu asystenckim przy ul. Szczytnickiej we Wrocławiu, pisząc pracę doktorską na Wydziale Architektury Politechniki Wrocławskiej pod kierunkiem urbanisty i architekta prof. Tadeusza Zipsera. Stopień naukowy doktora uzyskał w 1978 roku. W tym samym roku przeniósł się z żoną do Opola, gdzie rozpoczął pracę na Wyższej Szkole Pedagogicznej im. Powstańców Śląskich.
Odgrywał istotną rolę w budowaniu kierunków ekonomicznych na WSP, a następnie Uniwersytecie Opolskim. W latach 1989-1992 pełnił funkcje wicedyrektora Instytutu Nauk Ekonomicznych WSP, a po przekształceniu go w wydział w 1992 roku, był jego pierwszym dziekanem (do 1999). W latach 1999-2002 pełnił funkcję prodziekana tego wydziału. W międzyczasie odbywał staże naukowe w Stanach Zjednoczonych i w Niemczech. W 1989 roku na Politechnice Wrocławskiej zdał kolokwium habilitacyjne uzyskując stopień naukowy doktora habilitowanego. W 2003 roku prezydent Aleksander Kwaśniewski nadał mu tytuł profesora nauk technicznych. W latach 2002-2005 pełnił funkcję prorektora do spraw nauki i współpracy z zagranicą Uniwersytetu Opolskiego. Od 2005 do 2012 roku ponownie piastował stanowisko dziekana Wydziału Ekonomicznego UO, gdzie równocześnie kieruje Katedrą Geografii Ekonomicznej i Gospodarki Przestrzennej. Ponadto pracuje na Wydziale Ekonomicznym, w Katedrze Badań Strategicznych i Regionalnych Wyższej Szkoły Zarządzania i Administracji w Opolu. W 2012 roku został wybrany ponownie na prorektora Uniwersytetu Opolskiego ds. nauki i finansów. Funkcję tę sprawował do 2019 roku. W tym samym roku został dyrektorem nowo utworzonego Instytutu Geografii Społeczno-Ekonomicznej i Gospodarki Przestrzennej na Wydziale Ekonomicznym UO.

</doc>
<doc id="1569513" url="https://pl.wikipedia.org/wiki?curid=1569513" title="Rajdowe Mistrzostwa Świata 2009">
Rajdowe Mistrzostwa Świata 2009

Rajdowe Mistrzostwa Świata w roku 2009 były 37 sezonem Rajdowych Mistrzostwach Świata FIA. Sezon składał się z 12 rajdów. Mistrzem świata kierowców rajdowych w roku 2009 został po raz szósty z rzędu francuski kierowca Sébastien Loeb startujący samochodem Citroën C4 WRC, wyprzedzając Fina Mikko Hirvonena i Hiszpana Daniela Sordo. Tytuł konstruktorów wygrał zespół Citroëna, który wyprzedził dwa zespoły Forda: BP Ford Abu Dhabi World Rally Team i Stobart VK M-Sport Ford Rally Team.
Zmiany.
Od sezonu 2009 została zmniejszona liczba eliminacji w sezonie do 12, zaś rajdy rozgrywane były w systemie rotacyjnym. W porównaniu z sezonem 2008 z kalendarza wypadły rajdy Monte Carlo, Szwecji, Meksyku, Jordanii, Turcji, Niemiec, Nowej Zelandii, Francji i Japonii. Powróciły natomiast rajdy Irlandii Norwegii, Cypru, Portugalii i Australii oraz powracający po 36 latach Rajd Polski.
Spośród dwunastu eliminacji, 8 z nich było dodatkowo zaliczane do kategorii Production WRC, oraz 8 do kategorii Junior WRC.
Przed sezonem z rywalizacji wycofały się japońskie zespoły Suzuki World Rally Team oraz Subaru World Rally Team. Citroën natomiast ogłosił utworzenie drugiego zespołu o charakterze juniorskim.
Zgłoszone zespoły i kierowcy.
Oficjalnym dostawcą opon dla wszystkich zespołów jest Pirelli.
Klasyfikacje.
Klasyfikacja generalna kierowców.
Do klasyfikacji mistrza świata kierowców w sezonie 2009 zaliczane było osiem pierwszych miejsc zajętych w rajdzie i punktowane one były według zasady:
Klasyfikacja generalna konstruktorów.
Do klasyfikacji mistrza świata producentów w sezonie 2009 zaliczane było osiem pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane.

</doc>
<doc id="1569514" url="https://pl.wikipedia.org/wiki?curid=1569514" title="Kultura aterska">
Kultura aterska

Kultura aterska - paleolityczna kultura z Afryki Północnej. Nazwa pochodzi od Bir al-Atir niedaleko Konstantyny w Algierii. Rozwijała się od końca środkowego paleolitu, od 50-40 tys. lat temu do ok. 25-20 tys. lat temu. Występuje w niej krzemieniarstwo mustierskie oparte na odłupkach lewaluaskich. W jej inwentarzu mamy do czynienia z dwustronnymi ostrzami trzoneczkowatymi i liściowatymi. Ponadto występują także narzędzia zębate oraz niektóre typowe dla górnego paleolitu. Na stanowiskach: jaskinia Taforalt, El Harhoura oraz jaskinia Contrebandiers (Maroko) odnaleziono szczątki kostne, które należały do północnoafrykańskich archaicznych "Homo sapiens". Do zaniku tej kultury doprowadziły postępujące zmiany klimatyczne.

</doc>
<doc id="1569519" url="https://pl.wikipedia.org/wiki?curid=1569519" title="Lisamaria Meirowsky">
Lisamaria Meirowsky

Lisamaria Meirowsky (ur. 7 września 1904 w Grudziądzu (niem. "Graudenz)", zm. ok. 9 sierpnia 1942 w KL Auschwitz II – Birkenau) – niemiecka lekarz dermatolog i pediatra, konwertytka z judaizmu, katolicka tercjarka dominikańska i męczennica Kościoła katolickiego.
Była córką Emila Meirowskiego, lekarza dermatologa pracującego po wojnie w USA. W 1908 rodzina przeniosła się do Kolonii. Od 1923 studiowała medycynę na Uniwersytecie w Bonn, w 1933 uzyskała doktorat z zakresu dermatologii na Uniwersytecie Ludwika i Maksymiliana w Monachium i później drugi doktorat z medycyny w Rzymie.
Pod koniec nauki w szkole średniej zainteresowała się katolicyzmem, uczęszczając na przeznaczone dla konwertytów wykłady ks. Wilhelma Neussa, jednak chrzest przyjęła dopiero 15 października 1933 w Rzymie. Pod wpływem o. Franziskusa Marii Stratmanna OP jako tercjarka, siostra Maria Magdalena Dominika, miała wstąpić do nowo zakładanego Zgromadzenia Dominikanek Chrystusa Króla, jednak do jego organizacji nie doszło. W 1938 opuściła Niemcy, przenosząc się do Holandii. Podczas okupacji Holandii przez Niemców została zatrzymana 2 sierpnia 1942, podczas masowych aresztowań katolików pochodzenia żydowskiego, w odwecie za ogłoszenie listu pasterskiego episkopatu holenderskiego w obronie Żydów. Wraz z innymi została deportowana do niemieckiego obozu zagłady KL Auschwitz II – Birkenau i zamordowana w komorze gazowej wraz z Edytą Stein.
28 października 2001 na domu w Grudziądzu przy ul. Groblowej 19, w którym się urodziła, odsłonięto tablicę pamiątkową. 29 maja 2004 Wydział Teologiczny UMK zorganizował w Grudziądzu konferencję naukową, której referaty opublikowano w osobnym tomie. Upamiętniono ją także w Kolonii, m.in. w pobliżu jej ostatniego miejsca zamieszkania znajduje się tablica pamiątkowa.

</doc>
<doc id="1569525" url="https://pl.wikipedia.org/wiki?curid=1569525" title="Andělská Hora (kraj morawsko-śląski)">
Andělská Hora (kraj morawsko-śląski)

Andělská Hora (niem. "Engelsberg") – miasto w Czechach, położone w kraju morawsko-śląskim w powiecie Bruntál na obszarze Śląska, gmina katastralna Andělská Hora ve Slezsku.
Charakterystyka.
Andělská Hora była założona w 1540 jako miasto według jihlawskiego prawa górniczego. W budynku starosty znajduje się minimuzeum z historycznymi eksponatami i dokumentami. Od 1961 do 23 listopada 1990 "Andělská Hora" była częścią wsi Světlá Hora. Później została samodzielną wsią. 23 kwietnia 2008 ponownie otrzymała prawa miejskie. Obecnie miasto składa się administracyjnie z 2 części: Andělská Hora i Pustá Rudná (niem. "Lauterseifen").
Historia.
Pierwsze wzmianki o osadzie związanej z wydobyciem złota pochodzą z 1540. W 1553 stała się miastem górniczym na prawie miejskim igławskim (cz. "jihlavské městské právo") i otrzymała wszelkie konieczne przywileje dzięki staraniom Johanna Starszego von Würben z Freudenthal (dzisiejszy Bruntál). W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Engelsberga". Po wojnie trzydziestoletniej miasto oddane zostało Zakonowi Krzyżackiemu, który władał nim aż do 1639.
Według źródeł austriackich z 31 grudnia 1910, miejscowość zamieszkiwało 1789 mieszkańców, z czego 1773 stałych. W czasie spisu 1767 (99,7%) zadeklarowało język niemiecki jako ojczysty. Najbardziej liczną grupą wśród wyznawców religii byli katolicy – 1761 osób (98,4%).
Od 1961 do 23 listopada 1990 wieś Andělská Hora była częścią gminy Světlá Hora, a w 1990 została samodzielną gminą. 23 września 2008 gmina otrzymała status miasta.
W Anielskiej Górze urodził się austriacki kompozytor i poeta Eduard Schön (1825–1879), posługujący się pseudonimem E.S. Engelsberg.
Turystyka.
Znajduje się tu hotel „Anděl” oraz pensjonaty: „Amy Golden Moon” i „Privát Oaza”.
Z Andělskiej Hory prowadzi jeden szlak turystyczny na trasie:
oraz jedna ścieżka rowerowa:
Na wschodnim stoku góry Anenský vrch znajduje się trasa narciarstwa zjazdowego:

</doc>
<doc id="1569528" url="https://pl.wikipedia.org/wiki?curid=1569528" title="Wiktor Prokopenko">
Wiktor Prokopenko

Wiktor Jewhenowycz Prokopenko, ukr. Віктор Євгенович Прокопенко, ros. Виктор Евгеньевич Прокопенко, "Wiktor Jewgienjewicz Prokopienko" (ur. 24 października 1944 w Żdanowie, Ukraińska SRR, zm. 18 sierpnia 2007 w Odessie, Ukraina) – ukraiński piłkarz, grający na pozycji napastnika, pierwszy selekcjoner reprezentacji Ukrainy, trener i menedżer piłkarski.
Kariera piłkarska.
Kariera klubowa.
W 1961 rozpoczął karierę piłkarską w miejscowej drużynie zakładu im. Illicza. W latach 1964-1967 „odbywał” służbę wojskową, występując w zespole grupy radzieckich wojsk w NRD. Z października 1967 w trzecioligowej drużynie Łokomotyw Winnica. W 1969 przeszedł do pierwszoligowego klubu Czornomoreć Odessa. W 1971 po spadku odeskiego klubu przeszedł do donieckiego Szachtara. W latach 1973-1974 występował w trzecioligowej drużynie Łokomotyw Chersoń, aby w 1974 powrócić do pierwszoligowego Czornomorca Odessa. W 1975 zakończył karierę zawodniczą z powodu kontuzji.
Kariera trenerska.
W 1977 dołączył do sztabu trenerskiego Czornomorca Odessa. Był jednym z pierwszych absolwentów Wyższej Szkoły Trenerskiej w Moskwie, otwartej w latach siedemdziesiątych. W 1982 został głównym trenerem Czornomorca Odessa. W 1984 Czornomorec pod jego kierownictwem zdobył 4. miejsce i był bliski do zdobycia brązowych medali mistrzostw ZSRR. Tamtego sezonu Czornomorec po dwa razy zwyciężył takich grandów jak Dynamo Kijów i Spartak Moskwa. W 1987 przejął drugoligowy Rotor Wołgograd i awansował z nim do wyższej ligi. W 1989 powrócił do swojego byłego klubu Czornomorca Odessa. Podczas trenerskiego pobytu w Czornomorcu klub odnosił największe sukcesy w historii, zdobywając dwa razy krajowy puchar (1992 i 1994) oraz dwa razy brązowe medale mistrzostw (1993 i 1994). W 1992 został pierwszym selekcjonerem nowo powstałej reprezentacji Ukrainy. W latach 1994–1999 ponownie trenował rosyjski klub Rotor Wołgograd, z którym zdobył brązowe (1996) oraz srebrne medale (1997). W 1995 przegrał finałowy mecz Pucharu Rosji. Jesienią 1999 został głównym trenerem Szachtara Donieck, z którym zdobył wicemistrzostwo kraju w 2000 i 2001. W latach 2002−2003 z Dinamem Moskwa, aby od 2004 zająć posadę dyrektora sportowego Szachtara Donieck.
W 2007 zmarł w wieku 63 lat.

</doc>
<doc id="1569529" url="https://pl.wikipedia.org/wiki?curid=1569529" title="Krystal Chersoń">
Krystal Chersoń



</doc>
<doc id="1569530" url="https://pl.wikipedia.org/wiki?curid=1569530" title="Łokomotyw Chersoń">
Łokomotyw Chersoń



</doc>
<doc id="1569531" url="https://pl.wikipedia.org/wiki?curid=1569531" title="Solidarnost'">
Solidarnost'

Solidarnost (ros. "Солидарность") – rosyjski polityczny ruch liberalno-demokratyczny założony w grudniu 2008 na wzór polskiej Solidarności przez porozumienie przywódców opozycji demokratycznej w Rosji. Na czele organizacji stanął Garri Kasparow, Borys Niemcow oraz inni działacze z partii opozycyjnych wobec Kremla.
Uczestnicy.
W skład rosyjskiej Solidarności wchodzą:

</doc>
<doc id="1569533" url="https://pl.wikipedia.org/wiki?curid=1569533" title="Kultura grobów zrębowych">
Kultura grobów zrębowych

Kultura grobów zrębowych (), dawniej również kultura zrębowa – kultura archeologiczna epoki brązu. Jej nazwa pochodzi od charakterystycznej formy pochówku wewnątrz komór zbudowanych z pali drewnianych ułożonych na zrąb.
Geneza.
Ukształtowaniu się kultury grobów zrębowych w XVIII wieku p.n.e. towarzyszyło zerwanie z metalurgicznymi ośrodkami północnokaukaskimi. Powstała ona na stepach nadwołżańskich, skąd zaczęła się rozprzestrzeniać w kierunku zachodnim. Jej pojawienie się miało miejsce w czasie zniszczenia dawnych twierdz znajdujących się w miejscowościach Livencovka i Karatajevo, należących do ludności kultury ceramiki wielowałeczkowej, co wskazuje na niepokojowy charakter ludności zrębowej. Niektórzy badacze wiążą kulturę grobów zrębowych z Kimmerami.
Chronologia i obszar występowania.
Omawianą kulturę datuje się według lat kalibrowanych na około 1800–1300 p.n.e. Dawniej wyróżniano jeszcze fazę młodszą tej jednostki kulturowej datowaną na XIV-VIII wiek p.n.e., zaś obecnie poszczególne grupy związane z tym okresem określa się mianem odrębnych kultur postzrębowych (kultura chwalińska, kultura biełozierska). Jednak na niektórych obszarach grupy ludności związane z kulturą grobów zrębowych przetrwały dłużej, wypierając pod koniec II tysiąclecia p.n.e. ludność kultury abaszewskiej. Kultura grobów zrębowych, rozprzestrzeniając się w kierunku zachodnim, objęła wtedy swoim zasięgiem oprócz obszarów nadwołżańskich także stepy dońskie, nadazowskie, dolne Podnieprze, a także tereny nad dolnym Dniestrem. Od XVI/XV wieku p.n.e. w zachodniej strefie swojego oddziaływania współistniała z kulturą sabatinowską.
Gospodarka.
Początkowo kultura grobów zrębowych wiązała się z ludnością prowadzącą koczowniczy tryb życia, w typie pasterskim. Jednakże z biegiem czasu wypracowano system pełniejszej eksploatacji środowiska, polegający na hodowli (głównie bydło rogate i konie, w mniejszym stopniu także owce), w formie sezonowego wypasu wielkich stad, przy jednoczesnej adaptacji gospodarki rolniczej do warunków środowiska stepowego. Znaleziska licznych sierpów brązowych potwierdzają uprawianie zbóż, co pozwalało na gromadzenie zapasów paszy na zimę. Stosowano system przemienno-odłogowy, znano również orkę sprzężajną. Zapewne zmienił się także charakter hodowli z mięsnego na mięsno-mleczny. Bardzo poważnie rozwinęła się metalurgia brązowa, bazująca na surowcu kaukaskim i pochodzącym najprawdopodobniej z Kotliny Karpackiej. Natrafiono także na ślady miejscowego wydobycia miedzi na obszarze Zagłębia Donieckiego.
Osadnictwo i budownictwo.
Osadnictwo omawianej kultury było bardzo zagęszczone. Najprawdopodobniej poprawa warunków klimatycznych sprzyjała rozwojowi gospodarki, co wpłynęło na zwiększenie ówczesnej populacji. Wzdłuż większych i małych rzek w okresie tym powstawały tysiące małych osiedli. Osady były na ogół otwarte. Domy lokowano wzdłuż linii brzegowej rzek, z wejściami w usytuowanymi w stronę wody. Na peryferiach lokowano obiekty gospodarcze. W obrębie osad spotyka się pracownie metalurgiczne, ze wszystkimi charakterystycznymi dla nich zabytkami, a zwłaszcza z ogromną ilością form odlewniczych. W budownictwie stosowano najczęściej konstrukcję słupową.
Obrządek pogrzebowy.
Zmarłych chowano w obrządku szkieletowym, w grobach kurhanowych o podłużnym lub okrągłym kształcie. Pod kopcem znajdowały się komory grobowe zbudowane z belek drewnianych ułożonych w konstrukcji zrębowej. Komory te przykrywano stropem lub dwuspadowym dachem. Znane są także wyjątkowe przypadki złożenia zmarłych w komorach wykonanych z płyt kamiennych. Ciała układano w pozycji skurczonej na boku, z głową skierowaną ku wschodowi. W inwentarzach grobowych występują wyroby brązowe oraz starannie wykonane naczynia, bogato zdobione ornamentem geometrycznym. Pojawiają się groby jeźdźców-wojowników zaopatrzonych w broń i fragmenty uprzęży końskiej, a także groby odlewników-metalurgów, z formami i przyrządami odlewniczymi.
Inwentarz.
Ceramika miała ubogi asortyment form, w którym przeważały zdecydowanie misy i garnki. Ornament jest przeważnie geometryczny, występuje on jednak nie na wszystkich naczyniach. Spotyka się także na naczyniach znaki ceramiczne takie jak krzyże i swastyki. Interesującym odkryciem są ryte znaki znajdujące się pod wylewami (górna krawędź) naczyń, które niektórzy badacze interpretują jako rodzaj pisma klinowego, co wskazywałoby na kontakty ze światem bliskowschodnim.
Wytwory brązowe znane są zarówno ze znalezisk broni i ozdób, jak i form odlewniczych, w których powstawały. Należy do nich głównie broń: sztylety, miecze, topory ze zwisającym obuchem, siekiery z tuleją, a także narzędzia: sierpy, duże i szerokie noże (kosery) oraz ozdoby.
Religia.
Znaczącą rolę w religii i kultach ludności kultury grobów zrębowych odgrywał ogień i kult ognia. Spotyka się ślady miejsc, w których wielokrotnie wzniecano ogień, najprawdopodobniej w celach kultowych (zolniki). Charakterystyczne dla omawianej jednostki taksonomicznej są także tryzny, czyli ofiary niekrwawe, takie jak: kości, rozbijane naczynia, napoje będące pozostałościami z uczt odbywających się po śmierci jakiejś osoby.
Zanik i wpływ na rozwój innych kultur.
Zanik kultury grobów zrębowych wiąże się z pogorszeniem warunków klimatycznych i przyrodniczych na wschodnioeuropejskim stepie, związanym z długotrwałym i intensywnym użytkowaniem tych terenów. Na bazie omawianej kultury jeszcze w XVI wieku p.n.e. w zachodniej strefie jej występowania rozwinęła się kultura sabatinowska, a następnie około XIII wieku p.n.e. kultura biełozierska. Ponadto w strefie wschodniej powstała kultura chwalińska. Około 1100 lat p.n.e. późne grupy ludności zrębowej doprowadziły do przesunięcia się kultury abaszewskiej w kierunku dorzecza Wiatki i Wołgi.

</doc>
<doc id="1569534" url="https://pl.wikipedia.org/wiki?curid=1569534" title="Cem Özdemir">
Cem Özdemir

Cem Özdemir (wym. []; ur. 21 grudnia 1965 w Bad Urach) – niemiecki polityk pochodzenia tureckiego, poseł do Bundestagu i deputowany do Parlamentu Europejskiego, w latach 2008–2018 współprzewodniczący niemieckich Zielonych, od 2021 minister rolnictwa i polityki żywnościowej.
Życiorys.
Ukończył studia w zakresie pedagogiki społecznej w Evangelische Fachhochschule für Sozialwesen Reutlingen. W 1981 wstąpił do zachodnioniemieckiej partii Zielonych. Od 1989 do 1994 był członkiem władz regionalnych partii w Badenii-Wirtembergii. W latach 1994–2002 pełnił funkcję deputowanego do Bundestagu, od 1998 jako rzecznik frakcji Zielonych odpowiedzialny był za sprawy wewnętrzne. Zrezygnował po ujawnieniu, iż był jednym z polityków naruszających parlamentarne przepisy dotyczące wykorzystywania punktów z programu Miles &amp; More.
W wyborach w 2004 uzyskał mandat posła do Parlamentu Europejskiego VI kadencji. Należał do grupy zielonych i regionalistów, pracował w Komisji Spraw Zagranicznych, był wiceprzewodniczącym Komisji tymczasowej do zbadania sprawy rzekomego wykorzystania krajów europejskich przez CIA do transportu i nielegalnego przetrzymywania więźniów. W PE zasiadał do 2009.
W 2008 został jednym z dwojga współprzewodniczących Zielonych. Rok później bez powodzenia ubiegał się o miejsce w Bundestagu, uzyskał je w 2013. Mandat w federalnym parlamencie utrzymał w 2017; był wówczas jednym z dwóch (obok Katrin Göring-Eckardt) głównych kandydatów partii w wyborach federalnych. W 2018 nowym współprzewodniczącym partii w jego miejsce został Robert Habeck.
Obejmował patronat nad więźniami politycznymi z Białorusi: Katarzyną Barysiewicz (2020) oraz Ramanem Pratasiewiczem (2021).
W 2021 z powodzeniem ubiegał się o poselską reelekcję. W grudniu tegoż roku w nowo utworzonym rządzie Olafa Scholza objął stanowisko ministra rolnictwa i polityki żywnościowej.

</doc>
<doc id="1569546" url="https://pl.wikipedia.org/wiki?curid=1569546" title="Leszek Pełszyk">
Leszek Pełszyk

Leszek Artur Pełszyk (ur. 12 lipca 1971 w Wołominie) – polski niezależny producent programów telewizyjnych, właściciel i prezes firm mediowych Miracle in 5 Sp. z o.o. i Zuza Pictures Sp. z o.o.
Absolwent Wydziału Radia i Telewizji Uniwersytetu Śląskiego w Katowicach (1994-1999). W latach 1990-1992 studiował pilotaż samolotów na Wydziale Budowy Maszyn i Lotnictwa Politechniki Rzeszowskiej. Pilot samolotowy i szybowcowy oraz skoczek spadochronowy.
W latach 1998-2001 był zatrudniony jako producent w telewizji TVN, a następnie w holenderskiej firmie Endemol, znanej m.in. z produkcji Big Brother i Milionerzy, oraz Pearson Television (obecnie Freemantle Media). W 2000 razem z Rinke Rooyens'em i Clare Frances Downer założył niezależną firmę medialną SNAP TV!, producenta takich programów jak Ikea - Dom Pełen Pomysłów (2001), Kto Was Tak Urządził? (2001-2003) i Sextet (2004) dla TVN.
Jako producent wykonawczy lub producent konsultujący współtworzył m.in. audycje telewizyjne: Pod napięciem (TVN, 1998-2004), Milionerzy (TVN, 1999-), Dla Ciebie wszystko (TVN, 2002-2004), Szymon Majewski Show (TVN, 2005-), Familiada (TVP2, 1994-), Na każdy temat (Polsat, 1993-1995), Automaniak (TVN, 1998-), Siłacze (TVN, 1999-).
W latach 2006-2008 jako dyrektor generalny współtworzył kanał telewizji informacyjno-rozrywkowej Superstacja, która uznana została za debiut roku na XXXI Międzynarodowej Konferencji PIKE 2007 w Zakopanem.

</doc>
<doc id="1569551" url="https://pl.wikipedia.org/wiki?curid=1569551" title="Urzędnicy">
Urzędnicy

Urzędnicy (oryg. fr. "Les Employés ou la Femme supérieure") – powieść Honoriusza Balzaka wydana po raz pierwszy w 1838, dedykowana Dawidowi d’Angers. Należy do "Scen z życia paryskiego" "Komedii ludzkiej".
Treść.
Ksawery Rabourdin, wieloletni pracownik ministerstwa, pragnie uzyskać awans, do czego dodatkowo skłania go postawa jego ambitnej żony Celestyny. Przepustką do sukcesu ma być dla niego plan reformy podległych mu biur. Nieoczekiwanie jednak znajduje rywala w Izydorze Baudoyer, który znajduje poparcie u wielu innych pracowników, liczących na załatwienie swoich prywanych spraw w zamian za czasowe wsparcie, a w dodatku również jest motywowany przez ambitną małżonkę. Dwie kobiety angażują się w korespondencyjny pojedynek: każda z nich organizuje dla męża koło zwolenników, stara się prowadzić korzystne intrygi i umiejętnie manewrować. Ostatecznie zwycięża Baudoyer, o czym przesądza wsparcie przeciętnych, mało inteligentnych pracowników biurowych. Rabourdin zapowiada jednak żonie, że ma zamiar zaangażować się w kolejny projekt, który pozwoli obojgu zrealizować ich ambicje.
Cechy utworu.
Balzak podejmuje w utworze problem biurokracji, specyficznego funkcjonowania urzędów, relacji panujących między ich pracownikami, tworzeniu się koterii i realizowaniu prywatnych ambicji pod płaszczykiem pracy na rzecz państwa. Charakterystyczny jest fakt, iż większość bohaterów utworu występuje jedynie jako postacie drugoplanowe w innych częściach cyklu powieściowego, co ma podkreślać ich pozorny brak znaczenia, skontrastowany z przedstawionym w "Urzędnikach" wpływem, jaki realnie posiadają w społeczeństwie.
"Urzędnicy" stanowią zarazem jedno z ważniejszych w cyklu studiów ludzkiej ambicji, przedstawiając kilka wyodrębnionych przez Balzaka jej typów. Stosunek do awansu zawodowego i uzyskiwania wysokich stanowisk jest zupełnie inny u niemal każdej opisywanej w dziele postaci. Utwór jest równocześnie analizą konkretnego środowiska, jak i próbą wyciągnięcia ogólnych wniosków dotyczących funkcjonowania całego społeczeństwa – biuro staje się swoistym mikrokosmosem, a bohaterowie – postaciami typowymi. Z kolei postacie Celestyny Rabourdin i Elżbiety Baudoyer stanowią typowe dla Balzaka postacie silnych kobiet, których osobowości musiały rozwijać się w ograniczony sposób z powodu sytuacji społecznej (podobny typ postaci stanowi bohaterka "Sekretów księżnej de Cadignan" czy Renata, postać z "Listów dwóch młodych mężatek").

</doc>
<doc id="1569553" url="https://pl.wikipedia.org/wiki?curid=1569553" title="Al-Ula">
Al-Ula

Al-Ula () – miasto i oaza w północno-zachodniej Arabii Saudyjskiej, ok. 20 km od Mada’in Salih i 120 km na pd.-zach. od Tajmy (biblijna Tema). Oaza jest utożsamiana z biblijnym Dedanem.

</doc>
<doc id="1569555" url="https://pl.wikipedia.org/wiki?curid=1569555" title="Seweryn Rzewuski (pułkownik)">
Seweryn Rzewuski (pułkownik)

Seweryn Rzewuski herbu Krzywda (ur. w XVIII wieku, zm. w XIX wieku) – pułkownik wojsk Wielkiego Księstwa Litewskiego, poseł województwa kijowskiego na Sejm Czteroletni w 1790 roku.
Był synem Stanisława Ferdynanda, chorążego wielkiego litewskiego, i Katarzyny Karoliny Radziwiłłówny, córki Michała Kazimierza, a także bratankiem targowiczanina, Seweryna Rzewuskiego.
W 1792 szef 8 Regimentu Pieszego Litewskiego. Uczestnik wojny polsko-rosyjskiej 1792 roku, odznaczony Orderem Virtuti Militari w 1792 roku.

</doc>
<doc id="1569556" url="https://pl.wikipedia.org/wiki?curid=1569556" title="Parafia św. Jadwigi Królowej w Gdyni">
Parafia św. Jadwigi Królowej w Gdyni

Parafia św. Jadwigi Królowej w Gdyni – rzymskokatolicka parafia usytuowana w gdyńskiej dzielnicy Karwiny przy ulicy Korzennej. Wchodzi w skład dekanatu Gdynia Orłowo, który należy do archidiecezji gdańskiej.
Terytorium parafii.
Obecnie (2020) terytorium parafii zamieszkuje około 9000 tys. osób i obejmuje następujące ulice:
Buraczana, Druskiennicka, Dragonów, Gedymina, Głowackiego, Grażyny, Grenadierów, Grodnieńska, Jagiełły, Kameralna, Kiejstuta, Kirajsjerów, Kłajpedzka, Korzenna, Kowieńska, Leśna, Lidzka, Miła, Olgierda, Orańska, Osada Bernadowo, Parkowa, Podleśna, Racławicka, Sopocka, Spokojna, Strzelców, Swolożerów, Św. Jadwigi, Św. Kazimierza, Tatarczana, Trocka, Wielkopolska od 101a do końca, Witolda, Wzgórze Bernadowo, Żniwna.

</doc>
<doc id="1569563" url="https://pl.wikipedia.org/wiki?curid=1569563" title="Radio Grudziądz">
Radio Grudziądz

Grudziądzkie Radio Internetowe (GRI, Radio Grudziądz) – młodzieżowe radio internetowe z Grudziądza, istniejące od 2005 r. Powstało w wyniku rozwoju warsztatów radiowych prowadzonych przez dziennikarza Macieja Frankowskiego. GRI w całości tworzone jest przez grudziądzkich licealistów oraz studentów. Nadaje przez całą dobę. W skład ramówki wchodzą programy autorskie i bloki prezenterskie.
Początkowo redaktorami naczelnymi byli Jakub Nowiński i Piotr Wasiak. We wrześniu 2010 roku Piotra Wasiaka zastąpił na tym stanowisku Marcin Chmura.
GRI jest finansowane w całości przez Zespół Placówek Młodzieżowych "BURSA" w Grudziądzu.

</doc>
<doc id="1569564" url="https://pl.wikipedia.org/wiki?curid=1569564" title="Krowiak włóknisty">
Krowiak włóknisty



</doc>
<doc id="1569565" url="https://pl.wikipedia.org/wiki?curid=1569565" title="Romuald Szejd">
Romuald Szejd

Romuald Szejd (ur. 7 kwietnia 1938 w Brześciu nad Bugiem, zm. 3 września 2019 w Warszawie) – polski aktor teatralny, filmowy i telewizyjny, reżyser i dyrektor Teatru Scena Prezentacje w Warszawie.
Życiorys.
W 1961 ukończył studia na Wydziale Aktorskim Państwowej Wyższej Szkoły Teatralnej im. Leona Schillera w Łodzi, następnie w 1974 na Wydziale Reżyserskim warszawskiej PWST im. Aleksandra Zelwerowicza.
Występował na scenach poznańskich: Teatrów Dramatycznych (1961–1962) i Teatru Polskiego (1962–1963) oraz na deskach Teatrów Dramatycznych we Wrocławiu (1963–1965).
W 1979 założył Teatr Scena Prezentacje w Warszawie, który początkowo działał w Społecznym Domu Kultury na Żoliborzu. Od początku działalności tej sceny był jej dyrektorem naczelnym i artystycznym.
Na zaproszenie Romualda Szejda wystąpiło w teatrze wielu artystów francuskich, m.in. słynne pieśniarki: dwukrotnie Cora Vaucaire, Catherine Sauvage, Marie Paule-Belle, Nicole Croisille, Jacqes Haurogne, Izabelle Aubryt.
Wystąpił również w Teatrze Telewizji, w spektaklach: "Dr Jakyll i Mr Hyde" Roberta Louisa Stevensona w reż. Jerzego Antczaka jako Enfield (1964) i "Drzewa moje ojczyste" Konstantego Ildefonsa Gałczyńskiego w reż. Henryka Boukołowskiego (1967) oraz wyreżyserował przedstawienia: "Ktoś nowy" Marka Domańskiego (1971), "Łysa śpiewaczka" Eugène’a Ionesco (1993), "Julio, jesteś czarująca" Gilberta Sauvajona (1995) i "Powrót gwiazdy" Johna Cromwella (1995).
Został pochowany na cmentarzu Powązkowskim w Warszawie (kw. E-3-13)

</doc>
<doc id="1569566" url="https://pl.wikipedia.org/wiki?curid=1569566" title="Pomnik Bohaterów Ziemi Białostockiej w Białymstoku">
Pomnik Bohaterów Ziemi Białostockiej w Białymstoku

Pomnik Bohaterów Ziemi Białostockiej – pomnik o wysokości około 22 m znajdujący się w Białymstoku, na terenie parku Centralnego, naprzeciwko placu Niezależnego Zrzeszenia Studentów. Upamiętnia poległych i pomordowanych za wolną Polskę mieszkańców Białostocczyzny.
Historia pomnika.
Architektura.
Pomnik Bohaterów Ziemi Białostockiej składa się z 9 strzelistych, wysokich na 17 metrów kolumn z betonu, złączonych ze sobą monumentalną miedzianą koroną drzew, gdzie umieszczono w niej niby w gnieździe orła z rozpostartymi skrzydłami. Pomnik odsłonięto 18 października 1975. Zaprojektowany został przez prof. B. Chmielewskiego i M. Zbichorskiego.
Otoczenie.
Monument jest umieszczony na terenie Parku Centralnego mieszczącego się u zbiegu ulic: Józefa Marjańskiego, Konstantego Kalinowskiego oraz placu Niezależnego Zrzeszenia Studentów (dawniej plac Uniwersytecki).
Zachodnią pierzeję Placu stanowi socrealistyczny gmach wzniesiony w 1954 roku z przeznaczeniem na siedzibę Wojewódzkiego Komitetu PZPR. Obecnie budynek zajmowany jest przez Uniwersytet w Białymstoku.

</doc>
<doc id="1569567" url="https://pl.wikipedia.org/wiki?curid=1569567" title="Manulife Financial">
Manulife Financial

Manulife Financial Corporation (również jako The Manufacturers Life Insurance Company) – największa kanadyjska firma ubezpieczeniowa, o zasięgu globalnym, zapewniająca również usługi finansowo-inwestycyjne. Główna siedziba światowa mieści się w Toronto, zaś krajowa w Waterloo (Ontario).
Biorąc pod uwagę wartość giełdową (43 mld CAD w 2008) Manulife Financial jest największą kompanią ubezpieczeniową w Ameryce Północnej i czwartą na świecie. Na liście 2000 największych przedsiębiorstw świata według Forbesa zajmuje 91. pozycję (2008), a wśród firm z Kanady - drugą.
Manulife Financial prowadzi operacje na całym świecie, choć przede wszystkim w USA (pod nazwą przejętej firmy John Hancock Insurance). Działa w 19 krajach azjatyckich, jest notowana na giełdach w Toronto, Nowym Jorku, Hongkongu i na Filipinach.
Historia.
Firma powstała w 1887 pod pierwotną nazwą The Manufacturers Life Insurance Company. Jej pierwszym prezydentem został pierwszy historycznie premier Kanady – Sir John A. Macdonald. W 1897 obszar działania rozszerzony został o rynki azjatyckie, poczynając od Szanghaju i Hongkongu, a od 1901 – w Japonii.
Na rynku północnoamerykańskim Manulife wchłonął kilka innych towarzystw ubezpieczeniowych, m.in. North American Life i Zurich Life. W 2004 przejął za ponad 10 mld dol. zasłużoną, z o 25 lat dłuższym rodowodem, amerykańską firmę ubezpieczeniową John Hancock Insurance, utrzymując tę nazwę dla swoich operacji w Stanach Zjednoczonych. Obecnie trwają rozmowy w sprawie ewentualnego przejęcia zagrożonego kryzysem towarzystwa ubezpieczeniowego American International Group.
1 stycznia 1993 Manulife powołał własny bank – Manulife Bank of Canada, który rozprowadza swe produkty i usługi poprzez sieć niezależnych doradców finansowych. Bank ten oferuje m.in. tzw. konto "Manulife One" – kumulujące pożyczkę hipoteczną wraz z linią kredytową oraz kontami czekowym i oszczędnościowym.
Manulife zatrudnia 47 tys. pracowników (włącznie z agentami) i przynosi roczny dochód w wysokości 4 mld dol. Przez 11 lat dyrektorem zarządzającym był Michael Wilson, który zrezygnował, aby w marcu 2006 objąć funkcję ambasadora Kanady w Stanach Zjednoczonych. Po nim na czele firmy stanął imigrant z Włoch - Dominic D’Alessandro, uprzednio wicedyrektor Royal Bank of Canada. 
Manulife Financial był jednym z głównych sponsorów Letnich Igrzysk Olimpijskich 2008. W tym samym roku firmę po raz kolejny wyróżniono najwyższą notą „AAA“ od agencji Standard &amp; Poor's, zajmującej się ocenianiem siły i stabilności instytucji finansowych.
Firma jest głównym lokatorem najwyższego wieżowca w Edmonton (Alberta), nazwanego Manulife Place i wielu podobnych w świecie, m.in. Manulife Plaza w Hongkongu.

</doc>
<doc id="1569568" url="https://pl.wikipedia.org/wiki?curid=1569568" title="Iwan Filimonow">
Iwan Filimonow

Iwan Nikołajewicz Filimonow (ros. Иван Николаевич Филимонов, ur. 11 grudnia [23 grudnia ss] 1890 w Moskwie, zm. 12 lutego 1966 w Moskwie) – rosyjski neurolog, neuropatolog, neuroanatom, członek Akademii Nauk Medycznych ZSRR od 1960. 
Ukończył studia na Uniwersytecie Moskiewskim (1914). Od 1927 roku do śmierci pracował w Institucie Mozga. Od 1932 do 1936 na katedrze chorób układu nerwowego Instytutu w Charkowie, od 1936 do 1941 na katedrze w Moskwie. Odznaczony Orderem Lenina.
Zajmował się m.in. cytoarchitektoniką ludzkiego mózgu, przedstawiając w 1949 autorski podział kory nowej na dziewięć okolic:
W podziale Filimonowa i wsp. wprowadzono dodatkowe pola do klasyfikacji Brodmanna, oznaczając je dwiema liczbami (np. pole 23/24).

</doc>
<doc id="1569569" url="https://pl.wikipedia.org/wiki?curid=1569569" title="Lista torped radzieckich">
Lista torped radzieckich

Lista torped radzieckich od roku 1962

</doc>
<doc id="1569570" url="https://pl.wikipedia.org/wiki?curid=1569570" title="Ewa Machulska">
Ewa Machulska

Ewa Machulska, również Ewa Eysmont-Machulska (ur. 3 grudnia 1954 w Warszawie) – polska kostiumograf i dekoratorka wnętrz.
Życiorys.
Absolwentka Wydziału Psychologii i Pedagogiki Uniwersytetu Warszawskiego. Członek Polskiej Akademii Filmowej.

</doc>
<doc id="1569572" url="https://pl.wikipedia.org/wiki?curid=1569572" title="Marek Targoński">
Marek Targoński

Marek Targoński (ur. 1969 w Łapach) – polski rzeźbiarz, pedagog Akademii Sztuk Pięknych w Gdańsku.
Życiorys.
W latach 1990–1996 studiował na Wydziale Rzeźby w PWSSP (obecnie ASP) w Gdańsku. Dyplom w Pracowni Rzeźby prof. Franciszka Duszeńki w 1996 , aneks w Pracowni Intermedialnej prof. Witosława Czerwonki. W latach 1997–2000 pracował jako asystent w Pracowni Rzeźby prof. Franciszka Duszeńki i w Pracowni Intermedialnej. Asystent w Pracowni Podstaw Projektowania na Wydziale Rzeźby w gdańskiej ASP. W 2005 r. obronił pracę doktorską. W latach 1992-1999 współpracował z Galerią Wyspa i Fundacją Wyspa Progress w Gdańsku.
W 1997 artysta otrzymał stypendialny pobyt w Kolonii (Projekt “Transfer”, Międzynarodowa wymiana artystów i wystaw, Nadrednia-Westfalia-Polska); a w 2002 otrzymał stypendium Ministra Kultury z Funduszu Promocji Twórczości.
Nagrody.
Wystawy indywidualne (do 2002 r.):
Wystawy zbiorowe (do 2007 r.):

</doc>
<doc id="1569575" url="https://pl.wikipedia.org/wiki?curid=1569575" title="Aleksandr Grinsztejn">
Aleksandr Grinsztejn

Aleksandr Michajłowicz Grinsztejn (ros. Александр Михайлович Гринштейн, ur. w Tule, zm. 8 sierpnia 1959 w Moskwie) – rosyjski lekarz neurolog, neuroanatom.
Studiował medycynę na Uniwersytecie Moskiewskim, studia ukończył w 1904 roku. Od 1906 do 1909 asystent w Klinice Chorób Nerwowych Uniwersytetu Moskiewskiego, od 1909 w Klinice Nerwowej Moskiewskiego Uniwersytetu dla Kobiet. W latach 1921-24 profesor na katedrze neurologii Uniwersytetu w Woroneżu, od 1924 do 1940 na Uniwersytecie w Charkowie. Jeden z lekarzy aresztowanych pod zarzutem spiskowania nad zamachem na życie Stalina (zobacz: Spisek lekarzy kremlowskich), rehabilitowany po śmierci Stalina. 

</doc>
<doc id="1569576" url="https://pl.wikipedia.org/wiki?curid=1569576" title="Plac Papieski w Sosnowcu">
Plac Papieski w Sosnowcu



</doc>
<doc id="1569578" url="https://pl.wikipedia.org/wiki?curid=1569578" title="Ragnarok Battle Offline">
Ragnarok Battle Offline

Ragnarok Battle Offline ("RBO") – gra typu bijatyka pod Microsoft Windows stworzoną przez French-Bread. Gra jest parodią gry MMORPG "Ragnarok Online" stworzonej przez koreańskiego producenta Gravity Corporation.
Wydana jako Ragnarok Battle, gra została wydana w takich krajach jak Indonezja, Tajwan, Tajlandia oraz w Korei, gdzie została wydana w specjalnej edycji z własnym dżojstikiem. Na Filipinach Level Up! Games wydało również anglojęzyczną wersję "RBO". Jednakże jest to tylko pierwotna wersja "RBO", która nie obejmuje rozszerzeń wprowadzonych przez French-Bread. Dostępny jest także nieoficjalny, stworzony przez fanów, anglojęzyczna łata przeznaczona do japońskiej wersji gry.
Mimo że "RBO" jest głównie grą z gatunku bijatyka, zawiera ona również trochę elementów RPG. Gracz tworzy postać wybierając spomiędzy sześciu podstawowych oraz jednej odblokowywalnej profesji, rozdaje punkty do statystyk, umiejętności i przechodzi do jednego z poziomów gry. W tej samej rozgrywce może uczestniczyć do 3 osób, używając klawiatury, dżojstiku oraz pada.
Do gry zostały wydane trzy dodatki, zwane „Extra Scenarios”.
Klasy postaci.
Każda profesja posiada swój męski i żeński odpowiednik, które posiadają odrobinę różne ataki. Męskie postacie są silniejsze i posiadają więcej HP, natomiast ich żeńskie odpowiedniki posiadają przeważnie więcej umiejętności wspomagających oraz mają więcej SP.

</doc>
<doc id="1569580" url="https://pl.wikipedia.org/wiki?curid=1569580" title="AMD Athlon Neo">
AMD Athlon Neo

AMD Athlon Neo – procesor firmy AMD przeznaczony dla "supercienkich laptopów" (Ultrathin Notebooks). Procesor bazuje na technologii wykonania 65 nm, taktowany jest zegarem 1,6GHz (8*200), posiada 512KB cache L2 i zużywa 15 W energii. Pierwszym komputerem wykorzystującym ten procesor jest HP dv2 Pavilion Entertainment Notebook.
AMD Athlon II Neo.
Jest to druga generacja procesorów Athlon Neo. Produkowana jest w 45 nm procesie technologicznym i zbudowana jest w architekturze K10.5. Występuje w wersji jedno- i dwurdzeniowej. W zależności od tego posiada 1 lub 2 MiB pamięci cache drugiego poziomu.

</doc>
<doc id="1569593" url="https://pl.wikipedia.org/wiki?curid=1569593" title="Luancheng">
Luancheng

Luancheng (chiń. 栾城区; pinyin: "Luánchéng Qū") – dzielnica prefektury miejskiej Shijiazhuang we wschodnich Chinach, w prowincji Hebei. W 2003 roku liczba mieszkańców wynosiła ok. 320 tys. mieszkańców. 
We wrześniu 2014 roku nadano powiatowi Luancheng status dzielnicy.

</doc>
<doc id="1569594" url="https://pl.wikipedia.org/wiki?curid=1569594" title="Park Narodowy Töfsingdalen">
Park Narodowy Töfsingdalen

Park Narodowy Töfsingdalen (szw. "Töfsingdalens nationalpark") – park narodowy w Szwecji, położony na terenie gminy Älvdalen, w regionie Dalarna. Został utworzony w 1930 w celu ochrony doliny w górzystym obszarze północnej części regionu Dalarna.
Park Narodowy Töfsingdalen jest uważany za przykład prawdziwej dzikości: niedostępny, jałowy i niezamieszkany teren, pokryty licznymi głazowiskami i gęstymi, naturalnymi lasami. Prawdopodobnie jest to najtrudniej dostępny obszar na terenie Szwecji.
Park obejmuje 2 grzbiety i dolinę pomiędzy nimi. Najwyższy punkt na terenie parku to szczyt Hovden (892 m n.p.m.), z którego rozpościerają się rozległe widoki. Drugi grzbiet nosi nazwę Olåsen, co znaczy "pole głazów" i dobrze opisuje tutejsze ukształtowanie terenu.
Najwięcej gatunków roślin można znaleźć wzdłuż brzegów strumienia Töfsingån. Na obszarach porośniętych lasem sosnowym rośnie znacznie mniej gatunków. Znaleźć można tutaj między innymi rzadki gatunek porostu – jaskrotę lisią ("Letharia vulpina"), który rośnie na martwych drzewach. Spośród zwierząt najciekawsze gatunki, jakie można spotkać na terenie parku, to rosomak ("Gulo gulo") oraz niedźwiedź ("Ursus arctos").
Najbliżej położoną miejscowością jest leżące 35 kilometrów na południe Idre w gminie Älvdalen. Na terenie parku nie ma żadnej infrastruktury turystycznej. Najbliższe miejsce, gdzie można przenocować znajduje się w Siljanskojan, nad rzeką Storån, 7 kilometrów na południowy wschód od granicy parku. Na teren parku można także dostać się, wędrując 12 km ze stacji badawczej nad jeziorem Grövelsjön, leżącej na zachód od parku. Przemieszczanie się po terenie parku utrudniają liczne głazowiska.

</doc>
<doc id="1569599" url="https://pl.wikipedia.org/wiki?curid=1569599" title="RON Siedlce">
RON Siedlce

RON Siedlce – Radiofoniczny Ośrodek Nadawczy w Siedlcach na ul. Błonie (dzielnica Śródmieście).
Nienadawane analogowe programy telewizyjne.
Programy telewizji analogowej wyłączone 17 czerwca 2013 r.

</doc>
<doc id="1569601" url="https://pl.wikipedia.org/wiki?curid=1569601" title="Cieśnina Sōya">
Cieśnina Sōya



</doc>
<doc id="1569603" url="https://pl.wikipedia.org/wiki?curid=1569603" title="Sebastian Marek Cybulski">
Sebastian Marek Cybulski



</doc>
<doc id="1569605" url="https://pl.wikipedia.org/wiki?curid=1569605" title="Pieszna">
Pieszna

Pieszna – jezioro na Pojezierzu Ińskim, położone w gminie Ińsko, w powiecie stargardzkim, w woj. zachodniopomorskim. Pieszna znajduje się około 2 km na północ od miasta Ińsko.
Według danych gminy powierzchnia zbiornika wynosi 16,2 ha, jednak inne źródło podaje 13,50 ha.
W typologii rybackiej według danych gminy Ińsko, Pieszna jest jeziorem sandaczowym, jednak według danych Regionalnego Zarządu Gospodarki Wodnej jest to jezioro typu linowo-szczupakowego. Dominuje tu płoć, a gatunkiem towarzyszącym jest leszcz.
Około 0,7 km na południowy zachód znajduje się jezioro Zamczysko.

</doc>
<doc id="1569610" url="https://pl.wikipedia.org/wiki?curid=1569610" title="Szwedowski">
Szwedowski

Szwedowski, Szwedowska – polskie nazwisko które w Polsce nosi ok. 351 mężczyzn i 398 kobiet (stan na listopad 2011)..
Znane osoby noszące to nazwisko:

</doc>
<doc id="1569611" url="https://pl.wikipedia.org/wiki?curid=1569611" title="Szwedowska">
Szwedowska



</doc>
<doc id="1569613" url="https://pl.wikipedia.org/wiki?curid=1569613" title="4C 60.07">
4C 60.07

4C 60.07 – źródło radiowe znajdujące się w gwiazdozbiorze Żyrafy. Po odkryciu tego obiektu sądzono, że jest to pojedyncza galaktyka, ale dodatkowe obserwacje dokonane przy pomocy radioteleskopu Submillimeter Array pokazały, że w rzeczywistości są to dwie galaktyki w trakcie zderzenia, we wnętrzu obu z galaktyk znajdują się supermasywne czarne dziury. Zderzenie rozpoczęło się dwa miliardy lat po Wielkim Wybuchu.

</doc>
<doc id="1569616" url="https://pl.wikipedia.org/wiki?curid=1569616" title="Cem Ozdemir">
Cem Ozdemir



</doc>
<doc id="1569617" url="https://pl.wikipedia.org/wiki?curid=1569617" title="Cuckooland">
Cuckooland

Cuckooland – dziewiąty studyjny album Roberta Wyatta nagrany latem 2002 i wiosną 2003 oraz wydany we wrześniu 2003.
Historia i charakter albumu.
Po 6 latach od swojego ostatniego regularnego albumu ("Shleep" z 1997), Robert Wyatt wydał na przełomie września i października 2003 r. kolejny album. Płyta zebrała bardzo pozytywne recenzje (więcej szczegółów w sekcji "Linki zewnętrzne").
Album trwa ponad 75 minut, dlatego kompozycje zostały podzielone na dwie grupy przedzielone 30-sekundową ciszą.
Tematyka utworów jest bardzo różnorodna – od romansu Milesa Davisa i Juliette Gréco, który rozkwitł w Paryżu i skończył się w Nowym Jorku aż do bomby atomowej.
Na albumie znajduje się kilka współczesnych pieśni protestu m.in. dotyczących brytyjskiej polityki imigracyjnej oraz Hiroszimy i Nagasaki z odniesieniami do Mordechaia Vanunu i Iranu. Wyatt przedstawia wszelkie problemy w bardzo łagodny, melancholijny sposób, zupełnie pozbawiony napastliwości; po prostu przedstawia sprawę.
Aż pięć piosenek zostało skomponowanych do tekstów żony Wyatta – Alfie (Alfredy) Benge.
Chociaż Wyatt mógł ten album nagrać sam (jest znakomitym multiinstrumentalistą) zaprosił do pomocy m.in. Davida Gilmoura, Briana Eno, Paula Wellera, Annie Whitehead i Karen Mantler (córkę jazzowej pianistki Carli Bley). Dodało to muzyce Wyatta trochę obcych wpływów. 
Tytuł albumu mógł zostać zaczerpnięty ze sztuki Arystofanesa "Ptaki", w której pojawia się "kraina kukułki w chmurach", jako rejon idealnej szczęśliwości.
Muzycy.
¹ 

</doc>
<doc id="1569619" url="https://pl.wikipedia.org/wiki?curid=1569619" title="Galina Bystrowa">
Galina Bystrowa

Galina Pietrowna Bystrowa ros. Галина Петровна Быстрова, z domu "Dołżenkowa" (ur. 8 lutego 1934 w Nachiczewanie, zm. 11 października 1999 w Wołgogradzie) – radziecka lekkoatletka, medalistka olimpijska i mistrzyni Europy.
Zdobyła mistrzostwo ZSRR w biegu na 80 metrów przez płotki w 1955 pod panieńskim nazwiskiem Galina Dołżenkowa. Od 1956 startowała jako Bystrowa. W mistrzostwach ZSRR w 1956 zajęła 3. miejsce w biegu na 80 metrów przez płotki. Na igrzyskach olimpijskich w Melbourne w tym samym roku była czwarta w finale tej konkurencji z czasem 11,0 s, takim samym jak brązowa medalistka Norma Thrower z Australii.
W latach 1957, 1958 i 1959 zdobywała mistrzostwo ZSRR w biegu na 80 m przez płotki, a latach 1957 i 1958 także w pięcioboju. Na mistrzostwach Europy w 1958 w Sztokholmie została złotą medalistką w pięcioboju z wynikiem 4733 punkty (według obecnych tabel byłoby to 4215 p.), a dzień później zwyciężyła w biegu na 80 metrów przez płotki (z czasem 10,9 s), zostając w ten sposób podwójną mistrzynią Europy.
Bystrowa zajęła 5. miejsce w biegu na 80 metrów przez płotki podczas igrzysk olimpijskich w Rzymie w 1960 z czasem 11,2 s. W 1962 na mistrzostwach Europy w Belgradzie obroniła tytuł mistrzowski w pięcioboju (4833 punkty, obecnie 4312 p.), a w biegu na 80 metrów przez płotki była szósta. Na igrzyskach olimpijskich w Tokio w 1964 zdobyła brązowy medal w pięcioboju (rozgrywanym po raz pierwszy na igrzyskach) z rezultatem 4956 p..
Nie występowała już później w zawodach międzynarodowych, chociaż w 1968 zajęła 3. miejsce w mistrzostwach ZSRR w pięcioboju.
Rekordy życiowe:

</doc>
<doc id="1569622" url="https://pl.wikipedia.org/wiki?curid=1569622" title="Modele równowagi ogólnej">
Modele równowagi ogólnej



</doc>
<doc id="1569623" url="https://pl.wikipedia.org/wiki?curid=1569623" title="Teoria wzrostu">
Teoria wzrostu



</doc>
<doc id="1569627" url="https://pl.wikipedia.org/wiki?curid=1569627" title="Chynów (stacja kolejowa)">
Chynów (stacja kolejowa)

Chynów – stacja kolejowa PKP Polskich Linii Kolejowych zlokalizowany w Chynowie, w gminie Chynów, w powiecie grójeckim, w województwie mazowieckim, w Polsce.
W roku 2017 stacja obsługiwała 500–699 pasażerów na dobę.
Opis obiektu.
Na stację składają się:
Niedaleko stacji przy ulicy Kolejowej znajduje się także parking.
Połączenia.
Ze stacji można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1569630" url="https://pl.wikipedia.org/wiki?curid=1569630" title="Krężel (przystanek kolejowy)">
Krężel (przystanek kolejowy)

Krężel – przystanek osobowy PKP Polskich Linii Kolejowych zlokalizowany w Krężelu, w gminie Chynów, w powiecie grójeckim, w województwie mazowieckim, w Polsce.
W skład przystanku wchodzi jeden, dwukrawędziowy, 200-metrowy peron.
W roku 2017 przystanek obsługiwał 150–199 pasażerów na dobę.
Połączenia.
Z przystanku można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1569633" url="https://pl.wikipedia.org/wiki?curid=1569633" title="Turbodiesel">
Turbodiesel



</doc>
<doc id="1569634" url="https://pl.wikipedia.org/wiki?curid=1569634" title="Święta (dopływ Szkarpawy)">
Święta (dopływ Szkarpawy)



</doc>
<doc id="1569635" url="https://pl.wikipedia.org/wiki?curid=1569635" title="Michalczew (przystanek kolejowy)">
Michalczew (przystanek kolejowy)

Michalczew – przystanek osobowy PKP Polskich Linii Kolejowych zlokalizowany w Michalczewie, w gminie Warka, w powiecie grójeckim, w województwie mazowieckim, w Polsce. Według klasyfikacji PKP ma kategorię dworca lokalnego.
W skład przystanku wchodzi jeden, dwukrawędziowy, 200-metrowy peron.
W roku 2017 przystanek obsługiwał 150–199 pasażerów na dobę.
Połączenia.
Z przystanku można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1569639" url="https://pl.wikipedia.org/wiki?curid=1569639" title="Zgromadzenie Sióstr Misjonarek Świętej Rodziny">
Zgromadzenie Sióstr Misjonarek Świętej Rodziny



</doc>
<doc id="1569642" url="https://pl.wikipedia.org/wiki?curid=1569642" title="Gośniewice (przystanek kolejowy)">
Gośniewice (przystanek kolejowy)

Gośniewice – przystanek osobowy PKP Polskich Linii Kolejowych zlokalizowany w Gośniewicach, w gminie Warka, w powiecie grójeckim, w województwie mazowieckim, w Polsce.
W skład przystanku wchodzą dwa, jednokrawędziowe perony – 187-metrowy przy torze w stronę Warki oraz 195-metrowy przy torze w stronę Chynowa.
W roku 2017 przystanek obsługiwał 10–19 pasażerów na dobę.
Połączenia.
Z przystanku można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1569647" url="https://pl.wikipedia.org/wiki?curid=1569647" title="Warka (stacja kolejowa)">
Warka (stacja kolejowa)

Warka – stacja kolejowa PKP Polskich Linii Kolejowych zlokalizowana między ulicami Grójecką (Droga wojewódzka nr 730) i Kolejową, w Warce, w powiecie grójeckim, w województwie mazowieckim, w Polsce.
Według klasyfikacji PKP ma kategorię dworca lokalnego.
W roku 2018 stacja obsługiwała 1000–1500 pasażerów na dobę.
Opis obiektu.
Na stację składają się:
Niedaleko stacji, przy ulicy Kolejowej, znajduje się także parking.
Połączenia.
Ze stacji można dojechać elektrycznymi pociągami podmiejskimi do Skarżyska-Kamiennej, Radomia, Piaseczna oraz Warszawy.

</doc>
<doc id="1569649" url="https://pl.wikipedia.org/wiki?curid=1569649" title="Oby do wiosny">
Oby do wiosny

Oby do wiosny – amerykańska tragikomedia z 2005 roku.
Fabuła.
Reese Holden jest aktorką, która gra w jednym z niezależnych teatrów w Nowym Jorku. Od 6 lat nie utrzymuje kontaktu z rodzicami. Kiedy dowiaduje się o samobójstwie matki, przeżywa szok i nie chce znać jej przyczyn. Odwiedza ją Lori Lansky, fanka książek jej ojca. Proponuje jej 100 tys. dolarów w zamian za wydanie listów miłosnych pisanych przez Dona w czasie narzeczeństwa z jej matką. Zgodnie z testamentem to Reese ma zdecydować, co z nimi zrobić. Jednak jej nie podoba się ten pomysł. Mimo to jedzie do ojca, by przemyśleć kilka spraw. Donowi życie rozsypało się od momentu kiedy napisał ostatnią książkę, za którą otrzymał Nagrodę Pulitzera. A było to kilkanaście lat temu, od tej pory nie napisał nic. Uważany przez miejscowych za dziwaka, utrzymuje kontakt tylko z Shelly - swoją fanką i Corbitem - sąsiadem, z którym gra w golfa. Pojawienie się Reese wywołuje zamęt.
Obsada.
i inni

</doc>
<doc id="1569650" url="https://pl.wikipedia.org/wiki?curid=1569650" title="Stranger in Moscow">
Stranger in Moscow

Stranger in Moscow – singel Michaela Jacksona z albumu "HIStory". Utwór dotarł do 91 miejsca na liście U.S. Billboard Hot 100.
Lista utworów.
UK Single CD1
UK Single CD2
U.S. Single
Austrian Single

</doc>
<doc id="1569654" url="https://pl.wikipedia.org/wiki?curid=1569654" title="Trzmielina pnąca">
Trzmielina pnąca



</doc>
<doc id="1569656" url="https://pl.wikipedia.org/wiki?curid=1569656" title="Trzmielina zwyczajna">
Trzmielina zwyczajna



</doc>
<doc id="1569658" url="https://pl.wikipedia.org/wiki?curid=1569658" title="They Don’t Care About Us">
They Don’t Care About Us

They Don’t Care About Us – czwarty singel Michaela Jacksona z albumu "HIStory". Jeden z najbardziej kontrowersyjnych utworów Jacksona, poruszający problem rasizmu i niesprawiedliwości społecznej w USA. Do utworu nakręcono dwa teledyski: pierwszy w brazylijskim mieście Salvador, a drugi w więzieniu. Reżyserem obu klipów jest Spike Lee. Choć amerykańskie rozgłośnie radiowe niechętnie puszczały ten utwór, dotarł on do 30 miejsca na liście "Billboard" Hot 100, natomiast w Europie plasował się w pierwszej dziesiątce.
Lista utworów.
U.S. and Japan Single
Austrian Single

</doc>
<doc id="1569659" url="https://pl.wikipedia.org/wiki?curid=1569659" title="Wkrótce nadejdą bracia">
Wkrótce nadejdą bracia

Wkrótce nadejdą bracia – polski film psychologiczny z 1985 roku na podstawie dramatu Janusza Krasińskiego.
Opis fabuły.
Kamieniec, rok 1945. Do jednej z willi przybywa mężczyzna z walizką. Mieszka tam Ada. Mężczyzna przedstawia się jako kolekcjoner obrazów i oświadcza, że chce przenocować. Ada radzi mu opuścić dom, zanim wrócą jej trzej bracia milicjanci. Mimo to, mężczyzna nie ustępuje. Po pewnym czasie Ada odkrywa, że kolekcjoner jest oficerem podziemia, który ma na niej wykonać wyrok śmierci za kolaborację.

</doc>
<doc id="1569660" url="https://pl.wikipedia.org/wiki?curid=1569660" title="Antonio Rodriguez">
Antonio Rodriguez



</doc>
<doc id="1569661" url="https://pl.wikipedia.org/wiki?curid=1569661" title="Earth Song">
Earth Song

Earth Song – singel Michaela Jacksona z albumu "".
Lista utworów.
CD1 Epic 662569 2
CD2 Epic 662695 2
Maxi-Single Epic 662569 5

</doc>
<doc id="1569662" url="https://pl.wikipedia.org/wiki?curid=1569662" title="Grabów nad Pilicą (przystanek kolejowy)">
Grabów nad Pilicą (przystanek kolejowy)

Grabów nad Pilicą – przystanek kolejowy w Grabowie nad Pilicą, w gminie Grabów nad Pilicą, w powiecie kozienickim, w województwie mazowieckim, w Polsce.
W roku 2017 przystanek obsługiwał 200–299 pasażerów na dobę.

</doc>
<doc id="1569663" url="https://pl.wikipedia.org/wiki?curid=1569663" title="Wielka środa (film)">
Wielka środa (film)

Wielka środa (ang. "Big Wednesday") – amerykańska tragikomedia z 1978 roku. Jest to opowieść o trójce przyjaciół, którzy uprawiają surfing. Film jest też portretem przemian obyczajowych lat 1962–1974.
Serwis Rotten Tomatoes przyznał mu wynik 67%.

</doc>
<doc id="1569664" url="https://pl.wikipedia.org/wiki?curid=1569664" title="You Are Not Alone (singel Michaela Jacksona)">
You Are Not Alone (singel Michaela Jacksona)

You Are Not Alone – singel Michaela Jacksona z albumu "HIStory". Utwór był nominowany do nagrody Grammy w kategorii Piosenka Roku. To pierwszy w 37-letniej historii Billboard Hot 100 utwór, który zadebiutował jako numer jeden.
Finaliści szóstej edycji brytyjskiej wersji programu X Factor (m.in. Joe McElderry, Stacey Solomon czy Olly Murs) stworzyli wspólnie cover piosenki, który po raz pierwszy wykonali w programie 15 listopada 2009 roku.
Lista utworów.
Canadian &amp; U.S.
Japan single
Austria single

</doc>
<doc id="1569666" url="https://pl.wikipedia.org/wiki?curid=1569666" title="Mateusz Polit">
Mateusz Polit

Mateusz Polit (ur. 17 września 1975 w Kielcach) – polski reżyser, tancerz, choreograf, wykładowca tańca współczesnego, producent spektakli teatralnych, show taneczno-muzycznych, programów telewizyjnych, widowisk multimedialnych oraz koncertów galowych. Twórca międzynarodowego zespołu Art Project Ballet.
Wykształcenie.
Absolwent Szkoły Baletowej im. Feliksa Parnella w Łodzi, Akademii Muzycznej im. Feliksa Nowowiejskiego w Bydgoszczy (Wydziału Dyrygentury Chóralnej i Edukacji Muzycznej) oraz Akademii Ekonomicznej w Krakowie. Odbył staże zagraniczne w Académie de la Danse de Paris, American Dance Theater Alvina Aileya w Nowym Jorku, brał udział w warsztatach „Global Vibration” Dance Work School w Londynie.
Kariera zawodowa.
Karierę taneczną rozpoczął pod kierunkiem Andrzeja Króla. Zadebiutował w Kieleckim Teatrze Tańca w spektaklu "Uczucia", którego premiera odbyła się w grudniu 1995 roku na deskach Teatru im. Stefana Jaracza w Olsztynie. Był związany z Kieleckim Teatrem Tańca (partie solowe w spektaklach "Być albo brać", "Quo vadis", "Dla Ciebie Panie"). Występował jako aktor musicalowy i tancerz w produkcjach Teatru Muzycznego Roma w Warszawie oraz Studio Buffo w Warszawie.
Po kontuzji, jakiej doznał podczas przygotowań do spektaklu "Miss Saigon", rozpoczął pracę jako wykładowca tańca, reżyser i choreograf. W 2002 roku założył międzynarodowy zespół baletowy Art Project Ballet skupiający tancerzy, aktorów i akrobatów.. Jest również właścicielem firmy Art Project (2006 r.) zajmującej się produkcją wydarzeń artystycznych. Firma produkuje również programy telewizyjne, koncerty galowe oraz materiały filmowe i multimedialne.
Praca choreograficzna.
Jako choreograf współpracuje z polskimi i zagranicznymi stacjami telewizyjnymi (TVP, TVN, Polsat, BBC, Rai, Eurosport). Tworzył choreografię Krajowego Festiwalu Piosenki Polskiej w Opolu w 2006 i 2016 roku. Jest twórcą między innymi widowisk Miss Polonia oraz koncertów sylwestrowych w TVP (2005/2006 oraz 2007/2008). Jest autorem układu koncertu 15-lecie TV Polsat, gali Telekamery w 2008 roku i Międzynarodowego Festiwalu Piosenki w Sopocie w latach 2008-2010. Brał również udział w produkcji programów Idol, Gwiazdy tańczą na lodzie, Szymon Majewski Show, Top model, Kocham Cię, Polsko, Celebrity Splash, Kabarety na żywo, Jak oni śpiewają. W 2009 roku wyreżyserował i stworzył choreografię koncertu "Show The Jacksons. Tribute to Michael Jackson". Opracował również układ ceremonii otwarcia Mistrzostw Europy piłkarzy ręcznych 2016.
Praca reżyserska.
Zadebiutował w 2003 roku jako współreżyser i choreograf spektaklu "Funny Games" w Teatrze Stara Prochownia w Warszawie. W 2005 roku wyreżyserował konkurs Eurovision Young Dancers na zlecenie EBU (European Broadcasting Union). W 2006 na zlecenie Daniela Libeskinda stworzył spektakl "Architect’s Dream", będący taneczną interpretacją dzieł architekta. Jego premiera miała miejsce w Teatrze Wielkim Operze Narodowej w Warszawie. W 2009 roku wyreżyserował multimedialny balet współczesny "Grzechy", prezentowany w warszawskim Teatrze Syrena. W 2011 roku Mateusz Polit zainteresował się tematyką dziecięcą, czego owocem było wyreżyserowanie i opracowanie choreografii spektaklu dla najmłodszych, pt. "Sklep Magika Mechanika" w Teatrze Małego Widza w Warszawie. Przedstawienie, zainspirowane "Baśnią o Stalowym Jeżu" Jana Brzechwy, zostało entuzjastycznie przyjęte przez krytykę .Reżyserował kampanię społeczną oraz galę z okazji 10-lecia fundacji Cała Polska Czyta Dzieciom, a także galę festiwalową Międzynarodowego Dziecięcego Festiwalu Piosenki i Tańca w Koninie. W 2016 roku podczas Światowych Dni Młodzieży stworzył widowisko Drogi Krzyżowej z udziałem papieża Franciszka na krakowskich Błoniach. Mateusz Polit brał udział w prestiżowych wydarzeniach oraz przedsięwzięciach artystycznych w kraju i za granicą (widowiskach, spektaklach, festiwalach, programach telewizyjnych, reklamach, galach biznesowych). Współpracował z Garou, SNAP, Tomem Jonesem, Londonbeat, Lou Bega, Boney M., Fun Factory, La Toya Jackson czy Shakin' Stevensem. Wprowadza do swych widowisk animacje multimedialne, elementy grafiki komputerowej, systemy black trax, akrobacje powietrzne, kurtyny wodne i projekty Virtual Reality (VR).
Wybrane realizacje.
2003:
2005:
2006: 
2007-2008:
2009: 
2011: 
2013:
2014:
2015:
2016:

</doc>
<doc id="1569667" url="https://pl.wikipedia.org/wiki?curid=1569667" title="Żeniac">
Żeniac

Żeniac – polska komedia obyczajowa z 1983 roku. Film został nakręcony w konwencji ballady ludowej. Razem z odtwórcą głównej roli, zawodowym aktorem, wystąpili naturszczycy górale z rejonu Żywiecczyzny.
Zdjęcia plenerowe powstały we wsiach Ujsoły i Złatna, w Beskidzie Żywieckim.
Opis fabuły.
Staszek jest 40-letnim rolnikiem, który gospodaruje z matką na 10-hektarowej ziemi, hoduje krowy i świnie oraz wyplata kosze z wikliny. Pieniędzy mu nie brakuje, ale nie czuje się szczęśliwy. Uchodzi we wsi za wiecznego „żeniaca” – czyli starego kawalera, który chociaż zna wiele dziewczyn, nie może znaleźć żony. A ma dość duże wymagania: „do tańca i do różańca oraz powinna znaleźć się i żeby z nią było o czym pogadać”. Żadna dziewczyna na wsi nie spełnia tych wymogów. Za namową żony sąsiada odpowiada na zamieszczone w rolniczej gazecie ogłoszenie matrymonialne pewnej dwudziestoparoletniej panny Marioli. Pisze do niej list, korzystając z przedwojennego podręcznika pisania listów. Mijają jednak kolejne dni, a Mariola nie odpisuje. Sąsiadka zapoznaje go z miejscową kandydatką, świeżo owdowiałą gospodynią z gromadką dzieci. Stasiek nie wytrzymuje jednak nawet do końca spotkania. W końcu zdesperowany jedzie z kolegą Stefanem do miasta, gdzie zostaje klientem biura matrymonialnego, lecz znów przeżywa rozczarowanie. Wreszcie nadchodzi list od Marioli, a tuż po nim niespodziewaną, jednak bardzo krótką wizytę składa sama Mariola.
Obsada.
i inni

</doc>
<doc id="1569668" url="https://pl.wikipedia.org/wiki?curid=1569668" title="Scream/Childhood">
Scream/Childhood

Scream/Childhood – podwójny singel Michaela Jacksona z albumu "HIStory". „Scream” jest duetem Jacksona z jego młodszą siostrą Janet. Teledysk do „Scream” jest najdroższym w historii muzyki rozrywkowej. Jego produkcja pochłonęła 7 mln USD.

</doc>
<doc id="1569670" url="https://pl.wikipedia.org/wiki?curid=1569670" title="Danuta Michałowska">
Danuta Michałowska

Danuta Michałowska, właśc. Maria Danuta Michałowska (ur. 7 stycznia 1923 w Krakowie, zm. 11 stycznia 2015 tamże) – polska aktorka, deklamatorka, reżyser teatralny, pedagog.
Życiorys.
Nauki gry aktorskiej pobierała u Juliusza Osterwy. Podczas II wojny światowej, w 1941 związała się z konspiracyjnym Teatrem Rapsodycznym Mieczysława Kotlarczyka, gdzie grała i zaprzyjaźniła się z Karolem Wojtyłą, późniejszym papieżem Janem Pawłem II. Aktorka była też pierwszą interpretatorką poezji Karola Wojtyły. Po zakończeniu działalności Teatru Rapsodycznego w 1953 zaczęła występować w Teatrze Starym. Po reaktywacji Teatru Rapsodycznego w 1957 ponownie znalazła się w jego zespole, a po powtórnej jego likwidacji zaczęła wykładać (1961) w krakowskiej PWST. W 1963 roku została docentem, później profesorem nadzwyczajnym, a w czerwcu 1980 profesorem zwyczajnym. Trzykrotnie pełniła funkcję prorektora (1966–1969; 1974/75; 1978–1981), a w latach 1981–1984 była rektorem tej uczelni. Uczyła wymowy scenicznej, interpretacji wiersza i monologów klasycznych. Jej studentami byli m.in.: Wojciech Pszoniak, Olgierd Łukaszewicz, Jan Frycz i Krzysztof Globisz. W 1961 założyła Teatr Jednego Aktora, który po wyborze Wojtyły na papieża przekształciła w teatr religijny, zmieniając m.in. jego nazwę na Teatr Jednego Słowa.
W swoim dorobku scenicznym miała m.in. role Tatiany w "Eugeniuszu Onieginie" A. Puszkina, Telimeny w "Panu Tadeuszu" A. Mickiewicza, Muzy Wschodu w "Beniowskim" J. Słowackiego, Magdaleny w "Domu Bernardy Alby" F.G. Lorki i Szimeny w "Cydzie" P. Corneille’a. W 1994 opublikowała pracę "O podstawach polskiej wymowy scenicznej".
7 listopada 2007, podczas uroczystości w budynku Państwowej Wyższej Szkoły Teatralnej im. Ludwika Solskiego w Krakowie, odebrała nadany przez ministra kultury i dziedzictwa narodowego Kazimierza Michała Ujazdowskiego Złoty Medal „Zasłużony Kulturze Gloria Artis”.
W 2008 nadano jej tytuł honorowego obywatela Krakowa.
16 stycznia 2015 została Pochowana na Cmentarzu Parafialnym na Salwatorze (sektor R-4-22), nabożeństwu żałobnemu przewodniczył kardynał Stanisław Dziwisz.

</doc>
<doc id="1569671" url="https://pl.wikipedia.org/wiki?curid=1569671" title="Eupatorium cannabinum">
Eupatorium cannabinum



</doc>
<doc id="1569672" url="https://pl.wikipedia.org/wiki?curid=1569672" title="Józefa Majewska">
Józefa Majewska

Józefa Majewska z Honowskich - (ur. 15 marca 1866 r. w Busku, zm. 19 maja 1950 r. w Busku) – obywatelka Buska, filantropka, osoba wielce zasłużona dla miasta.
Jej rodzice Feliks i Maria z Krzyżanowskich, byli zamożnymi obywatelami Buska, właścicielami m.in. kamienicy w Rynku u wylotu obecnej al. Mickiewicza, willi "Wiślica" i "Oblęgorek" w Zdroju, kilku działek w obrębie miasta. Była żoną Wincentego Majewskiego (1852-1922), członka buskiej Rady Miejskiej w latach 1917-1918, właściciela willi "Mickiewicz" przy ul. Bocznej, w której mieszkała z mężem po ślubie.
Pod koniec lat 20. XX w. Józefa Majewska przystąpiła do budowy sierocińca, na będącej jej własnością dużej działce w centrum miasta, przy ówczesnej al. 3 Maja, dzisiejszej al. Mickiewicza. Rozpoczętą budowę wraz z placem przekazała na własność Sejmikowi Powiatowemu, który wykończył budynek i w 1933 r. uruchomił w nim gimnazjum przeniesione ze Stopnicy. Obecnie, od kilkudziesięciu lat, mieści się tu I Liceum Ogólnokształcące im. Tadeusza Kościuszki.
W 1931 r. wybudowała dom na końcu ul. Kościuszki, opodal kościółka św. Leonarda, w którym jako Fundacja Józefy Majewskiej z Honowskich uruchomiła schronisko dla starców i kalek, kobiet i mężczyzn wyznania rzymskokatolickiego.
W 1945 r. w budynku willi "Mickiewicz" otworzyła pierwsze i jedyne wówczas w Busku przedszkole, prowadzone przez wiele lat przez siostry zakonne.
W 1948 r. Józefa Majewska sporządziła u buskiego notariusza Jana Hetnarskiego testament, w którym willę "Mickiewicz" wraz z placem i ogrodem zapisała Zgromadzeniu Sióstr Kanoniczek Ducha Świętego de Saxia w Krakowie. 18 maja 1950 r., w przeddzień śmierci, wobec nieotrzymnia z ministerstwa wymaganej wówczas zgody na darowiznę dla Zgromadzenia Zakonnego, dokonała zmiany i uzupełnienia treści swej ostatniej woli. Willę "Mickiewicz", budynek wraz z działką, przekazała na własność rzymskokatolickiej parafii NPNMP w Busku-Zdroju. Tej samej parafii oddała również na własność działkę o powierzchni 5 morgów, położoną "Na Woli" (teren dzisiejszego osiedla Piłsudskiego). 
Zmarła 19 maja 1950 r. Józefa Majewska z Honowskichich została pochowanana na buskim cmentarzu parafialnym w grobowcu rodzinnym, ulokowanym obok mogiły powstańców z 1863 r. 

</doc>
<doc id="1569673" url="https://pl.wikipedia.org/wiki?curid=1569673" title="Zagrożenie (film)">
Zagrożenie (film)

Zagrożenie – polski film psychologiczny z 1976 roku oparty na procesie Herminy Braunsteiner-Ryan – byłej strażniczki obozu koncentracyjnego na Majdanku.
Opis fabuły.
Rok 1972. Maria wyrusza do Nowego Jorku jako świadek w procesie Gertrudy Steiner – byłej strażniczki KL na Majdanku. Jest świadkiem koronnym oskarżenia. Obrońca wywiera brutalny nacisk na Marię, mimo to składa zeznania. Zapada zaskakujący wyrok – Steiner zostaje deportowana z USA. Oficer śledczy i prokurator składają rezygnację w proteście przeciw metodom, jakimi prowadzone są procesy zbrodniarzy hitlerowskich.
Obsada.
i inni

</doc>
<doc id="1569675" url="https://pl.wikipedia.org/wiki?curid=1569675" title="Prescot">
Prescot

Prescot - miasto w Wielkiej Brytanii, w Anglii, w regionie North West England, w hrabstwie Merseyside. W 2001 r. miasto to zamieszkiwało 11 184 osób.
W Prescot ma swą siedzibę klub piłkarski - Prescot Cables F.C.

</doc>
<doc id="1569678" url="https://pl.wikipedia.org/wiki?curid=1569678" title="Bystrow">
Bystrow

Bystrow, ros. "Быстров" – rosyjskie nazwisko

</doc>
<doc id="1569680" url="https://pl.wikipedia.org/wiki?curid=1569680" title="Pierścień odwrotnego mocowania">
Pierścień odwrotnego mocowania

Pierścień odwrotnego mocowania – to pierścień umożliwiający fotografowanie z bardzo dużymi powiększeniami (na rysunku obok znaczony jako 2). Metoda ta w fotografii polega na zwiększeniu skali odwzorowania poprzez zastosowanie odwróconego obiektywu, który daje bardzo duże, wręcz mikroskopowe powiększenie.
Tego typu mocowania zakłada się z jednej strony na gwincie filtra obiektywu odwróconego, a z drugiej na aparacie lub innym obiektywie. Rodzaj adaptera zależy od rodzaju obiektywu i aparatu fotograficznego.

</doc>
<doc id="1569681" url="https://pl.wikipedia.org/wiki?curid=1569681" title="Errata, czyli sceny pokutne w nowych osiedlach">
Errata, czyli sceny pokutne w nowych osiedlach

Errata, czyli sceny pokutne w nowych osiedlach – polska komedia surrealistyczna z 1981 roku.
Opis fabuły.
Starzy rodzice mieszkający na osiedlu, zdecydowali się wycofać z zasad wychowawczych opartych na tradycji romantyczno-idealistycznej. Obserwując rzeczywistość dookoła siebie uznają, że warto iść z duchem czasu i zmieniają system wartości, jaki do tej pory stosowali.
Obsada.
i inni

</doc>
<doc id="1569689" url="https://pl.wikipedia.org/wiki?curid=1569689" title="El Condor">
El Condor

El Condor – amerykański western z 1970 roku. Dla potrzeb filmu zbudowano fortecę w Hiszpanii, wykorzystaną później w kilku filmach, np. "Conan Barbarzyńca".
XIX-wieczny Meksyk. Zbiegły więzień Luke razem z kumplem Jaroo przyłączają się do Apaczów. Razem planują napad na fort wojskowy El Condor, w którym generał Chavez podobno miał schować złoto...
Obsada.
i inni

</doc>
<doc id="1569691" url="https://pl.wikipedia.org/wiki?curid=1569691" title="Neston">
Neston

Neston – miasto i civil parish w unitary authority Cheshire West and Chester. Położone jest w południowo-zachodniej części półwyspu Wirral, należącej do hrabstwa Cheshire. W 2001 miasto to liczyło 3521 mieszkańców.

</doc>
<doc id="1569693" url="https://pl.wikipedia.org/wiki?curid=1569693" title="Rilton Cup">
Rilton Cup

Rilton Cup (ang. "Puchar Riltona") – cykliczny otwarty turniej szachowy, organizowany od 1971 roku. Poświęcony jest pamięci szwedzkiego szachisty i lekarza Tore Riltona, założyciela fundacji Rilton, mecenasa szachów w Szwecji i rozgrywany corocznie na przełomie stycznia oraz grudnia w Sztokholmie. Z biegiem lat obsada turnieju stawała się coraz silniejsza i aktualnie "Rilton Cup" zaliczany jest do najbardziej znanych otwartych turniejów na świecie.
W turnieju wielokrotnie startowali polscy szachiści, w latach 70. i 80. XX wieku sukcesy odnosili Jacek Bednarski i Aleksander Sznapik, w edycjach 1994/95, 1995/96 i 2012/13 zwyciężał Michał Krasenkow, a w 2007/08, 2008/09 i 2009/10 – Radosław Wojtaszek.

</doc>
<doc id="1569694" url="https://pl.wikipedia.org/wiki?curid=1569694" title="Nikole Mitchell">
Nikole Mitchell

Nikole Mitchell (ur. 5 czerwca 1974) – jamajska lekkoatletka, sprinterka, medalistka Igrzysk olimpijskich i mistrzostw świata.

</doc>
<doc id="1569695" url="https://pl.wikipedia.org/wiki?curid=1569695" title="Nicole Mitchell">
Nicole Mitchell



</doc>
<doc id="1569696" url="https://pl.wikipedia.org/wiki?curid=1569696" title="Orzeł w kategorii nagroda publiczności">
Orzeł w kategorii nagroda publiczności

Nagroda publiczności – jedna z kategorii Polskich Nagród Filmowych. Nagrodę w tej kategorii po raz pierwszy wręczono podczas 4. ceremonii wręczenia Orłów w 2002 roku (nagrody przyznano za rok 2001). Autorem statuetki jest polski rzeźbiarz, Adam Fedorowicz.
Publiczność głosuje na filmy nominowane w kategorii najlepszy film. Sposób oddawania głosów oraz zasady ich podliczania jest ustalany corocznie między Polską Akademię Filmową i patronami mediowymi nagrody.
Nagroda w tej kategorii jest przyznawana producentowi oraz reżyserowi filmu.

</doc>
<doc id="1569700" url="https://pl.wikipedia.org/wiki?curid=1569700" title="Ochroniarz (film)">
Ochroniarz (film)

Ochroniarz (tytuł oryg. "Blackjack") – amerykańsko-kanadyjski film sensacyjny z 1998 roku.
Fabuła.
Jack Devlin, były szeryf federalny, uczestniczył w Programie Ochrony Świadków. Obecnie prowadzi jednoosobową firmę ochroniarską na prywatne zlecenia. Otrzymuje takie od Bobby’ego Sterna. Jest on właścicielem kasyna w Nowym Jorku, który jest szantażowany przez gangsterów. Jack ma chronić córkę Bobby’ego, Casey. Dochodzi do nieudanego zamachu, wskutek którego bohater traci wzrok.
Obsada.
i inni

</doc>
<doc id="1569705" url="https://pl.wikipedia.org/wiki?curid=1569705" title="Stoney &amp; Meatloaf">
Stoney &amp; Meatloaf

Stoney &amp; Meatloaf – pierwszy i jedyny album duet muzycznego Stoney &amp; Meatloaf wydany w październiku 1971.

</doc>
<doc id="1569708" url="https://pl.wikipedia.org/wiki?curid=1569708" title="20 lat... i ani dnia dłużej">
20 lat... i ani dnia dłużej

20 lat... i ani dnia więcej – amerykańska tragikomedia filmowa z 1996 roku w reżyserii Paula Mazursky'ego.
Opis fabuły.
Margaret i Jack są małżeństwem od 20 lat, ale nie są szczęśliwym małżeństwem. Ona nie może mieć dzieci i zajmuje się domem, on – człowiek interesu, finansowo zależny od żony i uwikłany w romans z asystentką. W 20 rocznicę ślubu Margaret postanawia popełnić samobójstwo zażywając truciznę, kiedy pojawia się Tony informując Margaret, że wynajął go jej mąż, żeby ją zabić.
Obsada.
i inni

</doc>
<doc id="1569715" url="https://pl.wikipedia.org/wiki?curid=1569715" title="Regulice (przystanek kolejowy)">
Regulice (przystanek kolejowy)

Regulice – nieczynny przystanek kolejowy w Regulicach, w województwie małopolskim, w Polsce. Znajduje się tu 1 peron.

</doc>
<doc id="1569716" url="https://pl.wikipedia.org/wiki?curid=1569716" title="Brzeźno (gmina Olsztynek)">
Brzeźno (gmina Olsztynek)

Brzeźno lub Brzeźno Duże – płytkie, przepływowe jezioro w dorzeczu rzeki Łyny, w gminie Olsztynek (woj. warmińsko-mazurskie), zaklasyfikowane przez IRŚ jako linowo-szczupakowe. Jezioro znajduje się w górnym odcinku rzeki Łyny, ma dobrze rozwiniętą linię brzegową i jest silnie zarośnięte roślinnością szuwarową i wodną. W części południowej wpływają wody z jeziora Brzezinek, w części północnej wypływa rzeka Łyna (w kierunku jeziora Kiernoz Mały, przepływając przez małej jeziorko Morze).
Dno jest muliste, licznie występuje rogatek. Brzegi jeziora są niskie, sąsiadują z łąkami i mokradłami. Wśród ryb występują: lin, szczupak, płoć, leszcz.

</doc>
<doc id="1569718" url="https://pl.wikipedia.org/wiki?curid=1569718" title="Epitafium dla Barbary Radziwiłłówny">
Epitafium dla Barbary Radziwiłłówny

Epitafium dla Barbary Radziwiłłówny – polski film historyczny z 1982 roku.
Opis fabuły.
Rzeczpospolita, druga połowa XVI wieku. Król Zygmunt August, żonaty z Elżbietą Habsburżanką, chorą na padaczkę, starał się jak najrzadziej przebywać na Wawelu. Podczas jednej z wypraw na Litwie poznaje Barbarę z rodu Radziwiłłów. Zakochuje się w niej do tego stopnia, że jest gotów ją poślubić. Elżbieta umiera. Królowa Bona nie akceptuje tego związku.
Obsada.
i inni

</doc>
<doc id="1569719" url="https://pl.wikipedia.org/wiki?curid=1569719" title="Port lotniczy Aktobe">
Port lotniczy Aktobe

Port lotniczy Aktobe (IATA: AKX, ICAO: UATT) – port lotniczy położony 4 km na południe od Aktobe, w obwodzie aktiubińskim, w Kazachstanie.

</doc>
<doc id="1569721" url="https://pl.wikipedia.org/wiki?curid=1569721" title="Powiat środkoworudawski">
Powiat środkoworudawski



</doc>
<doc id="1569723" url="https://pl.wikipedia.org/wiki?curid=1569723" title="Festuca ovina">
Festuca ovina



</doc>
<doc id="1569724" url="https://pl.wikipedia.org/wiki?curid=1569724" title="Hala im. Dolnośląskich Olimpijczyków w Legnicy">
Hala im. Dolnośląskich Olimpijczyków w Legnicy

Hala im. Dolnośląskich Olimpijczyków – hala widowiskowo-sportowa w Legnicy przy ul. Lotniczej 52. Na co dzień służy drużynie piłkarzy ręcznych MSPR Siódemka Miedź Legnica. Obiekt może pomieścić ok. 1000 osób. Poza meczami ligowymi piłkarzy ręcznych w hali odbywają się również zawody tańca towarzyskiego oraz inne imprezy przeprowadzane przez legnicki Ośrodek Sportu i Rekreacji.

</doc>
<doc id="1569726" url="https://pl.wikipedia.org/wiki?curid=1569726" title="Morze (jezioro)">
Morze (jezioro)

Morze – płytkie, niewielkie jezioro w dorzeczu rzeki Łyny, w gminie Olsztynek (woj. warmińsko-mazurskie), łowisko specjalne.
Jezioro znajduje się w górnym odcinku rzeki Łyny, ma wysokie i zalesione brzegi, częściowo niskie i zatorfione. Przez zbiornik przepływa rzeka Łyna, wypływając z jeziora Brzeźno Duże i płynąc dalej do jeziora Kiernoz Mały.

</doc>
<doc id="1569727" url="https://pl.wikipedia.org/wiki?curid=1569727" title="Powiat Szwajcaria Saksońska">
Powiat Szwajcaria Saksońska



</doc>
<doc id="1569731" url="https://pl.wikipedia.org/wiki?curid=1569731" title="East African Safari Air">
East African Safari Air

East African Safari Air – kenijska linia lotnicza z siedzibą w Nairobi.
Obsługiwała połączenia krajowe. Głównym węzłem był port lotniczy Jomo Kenyatta.

</doc>
<doc id="1569734" url="https://pl.wikipedia.org/wiki?curid=1569734" title="Zielona pożywka">
Zielona pożywka

Zielona pożywka (ang. "Soylent Green") – film fantastycznonaukowy z 1973 roku wyreżyserowany przez Richarda Fleischera.
Scenariusz napisał Stanley R. Greenberg na podstawie powieści Harry'ego Harrisona "Przestrzeni! Przestrzeni!". Film dostał nagrodę Nebula za najlepszą prezentację dramatyczną oraz nagrodę Saturn w kategorii najlepszy film science fiction w 1973.
Opis fabuły.
Rok 2022. Nowy Jork zamieszkuje 40 mln mieszkańców. Efekt cieplarniany spowodował podwyższenie temperatury, jedzenie jest zawrotnie drogie (150 dolarów za słoik dżemu truskawkowego). W szczególności deficytowe są pokarmy z zawartością białek. W odpowiedzi na ten problem firma Soylent stworzyła nowe jedzenie, zieloną pożywkę. W tym czasie policjant Thorn prowadzi dochodzenie w sprawie zabójstwa członka rady nadzorczej Soylentu, Williama R. Simonsona. Dochodzenie zaprowadzi go w niespodziewanym kierunku i odkryje przerażającą prawdę o zielonej pożywce.
Śledząc drogę ciała swojego przyjaciela, który poddał się eutanazji Thorn trafia do przetwórni, która przerabia ciała zmarłych na „zieloną pożywkę”.
Obsada.
i inni

</doc>
<doc id="1569735" url="https://pl.wikipedia.org/wiki?curid=1569735" title="Sebastian Kaniuk">
Sebastian Kaniuk

Sebastian Kaniuk (ur. 23 sierpnia 1976 w Warszawie) – polski śpiewak operowy, kontratenor.
Studiował śpiew solowy we wrocławskiej Akademii Muzycznej u Dariusza Paradowskiego, a także u prof. Urszuli Trawińskiej-Moroz i jej syna Mikołaja Moroza, oraz wykonawstwo muzyki dawnej u Jana Tomasza Adamusa.
Działalność artystyczna.
Występuje z repertuarem od baroku do muzyki współczesnej ("Juliusz Cezar" – G.F.Händla, "Apollo et Hyacyntus" – W.A. Mozarta, "Borys Godunow" – M. Musorgskiego, "Raj Utracony" – K. Pendereckiego, "Ester" – T. Prasquala), ale wykonuje także mniejsze formy wokalne z zespołami kameralnymi, czy lirykę wokalną Dowlanda, Purcella, Brittena, Szymanowskiego. W kręgu jego pasji znajdują się muzyka wokalno–instrumentalna Johanna Sebastiana Bacha oraz wielkie formy muzyczne Mahlera i Straussa.
Śpiewał w Théâtre Montansier w Paryżu, Victoria’s Hall w Genewie, Bonlieu Scene Nationale w Annecy i in. Występował na festiwalach: w Ambronay, Festiwalu Muzyki Kameralnej w Helu, Maju z Muzyką Dawną, Euromusicantica, Festiwalu Goldbergowskim, Musica Polonica Nova, Festiwalu Opery Współczesnej i Festiwalu Muzyki Polskiej w Krakowie.
Współpracował z Sinfonia Baltica, Capella Cracoviensis, Orkiestrą Liryczną, Harmonologią, Goldberg Ensemble, Concerto Palatino, Orchestra Barocca della Mitteleuropa) oraz dyrygentami – Ewą Michnik, Rubenem Silvą, Janem Tomaszem Adamusem, Andrzejem Straszyńskim, Tomaszem Szrederem, Romano Vettorim, Gabrielem Garrido, Andrzejem Szadejko, Wojciechem Rodkiem.

</doc>
<doc id="1569737" url="https://pl.wikipedia.org/wiki?curid=1569737" title="Spennymoor">
Spennymoor

Spennymoor - miasto i civil parish w Wielkiej Brytanii, w Anglii, w regionie North East England, w hrabstwie Durham. W 2011 roku civil parish liczyła 19 816 mieszkańców.

</doc>
<doc id="1569743" url="https://pl.wikipedia.org/wiki?curid=1569743" title="Hohenzollernplatz (stacja metra w Monachium)">
Hohenzollernplatz (stacja metra w Monachium)

Hohenzollernplatz - stacja metra w Monachium, na linii U2. Stacja została otwarta 18 października 1980.

</doc>
<doc id="1569746" url="https://pl.wikipedia.org/wiki?curid=1569746" title="Josephsplatz">
Josephsplatz

Josephsplatz - stacja metra w Monachium, na linii U2. Stacja została otwarta 18 października 1980.

</doc>
<doc id="1569749" url="https://pl.wikipedia.org/wiki?curid=1569749" title="To wszawe nagie życie">
To wszawe nagie życie

To wszawe nagie życie – polsko-niemiecki film biograficzny z 1998 roku opowiadający o Heinrichu George'u.
Opis fabuły.
Heinrich George był niemieckim aktorem, który zaczął karierę w filmie niemym. Chociaż przed dojściem nazistów do władzy był aktywnym członkiem Niemieckiej Partii Komunistycznej, to w latach 30. i w okresie II wojny światowej można go było oglądać w wielu faszystowskich filmach propagandowych. Po wojnie George razem z żoną i dziećmi zostali uwięzieni przez Armię Czerwoną w Sachsenhausen. George zmarł podczas operacji wyrostka w 1946 roku.
Obsada.
i inni

</doc>
<doc id="1569753" url="https://pl.wikipedia.org/wiki?curid=1569753" title="Fatima Yusuf">
Fatima Yusuf

Fatima Yusuf (ur. 2 maja 1971) – nigeryjska lekkoatletka, sprinterka.

</doc>
<doc id="1569754" url="https://pl.wikipedia.org/wiki?curid=1569754" title="Janusz Kroszel">
Janusz Kroszel

Janusz Kroszel (ur. 1 października 1930 w Szamotułach, zm. 4 lipca 2021 w Warszawie) – polski ekonomista, specjalizujący się w finansach, polityce ekonomicznej i społecznej, nauczyciel akademicki związany z Uniwersytetem Opolskim.
Życiorys.
Urodził się w 1930 roku w Szamotułach, gdzie spędził pierwsze lata dzieciństwa. W czasie II wojny światowej trafił wraz z rodziną do niemieckiego więzienia we Wronkach. Następnie przebywał na Kielecczyźnie. Po zakończeniu wojny wrócił do rodzinnych Szamotuł, gdzie ukończył liceum ogólnokształcące z wyróżnieniem. Podjął studia na Akademii Handlowej w Poznaniu, gdzie uzyskał tytuł magistra w 1954 roku pisząc pracę pod kierunkiem prof Janusza Wierzbickiego.
W 1955 roku został skierowany do pracy w Wojewódzkiej Komisji Planowania Gospodarczego (WKPG) w Opolu. Zorganizował tutaj Wojewódzką Pracownię Planów regionalnych, Radę Naukowo-Ekonomiczną przy WKPG, opolski oddział Polskiego Towarzystwa Ekonomicznego. W latach 1973-1980 pełnił stanowisko prorektora ds organizacji i dydaktycznych opolskiej Wyższej Szkoły Pedagogicznej. W tym czasie zorganizował na uczelni kierunki ekonomiczne, powołując w 1975 roku Instytut Nauk Ekonomicznych WSP, którego był pierwszym dyrektorem. W 1980 roku uzyskał tytuł profesora zwyczajnego. W latach 1982-1995 był dyrektorem Instytutu Śląskiego w Opolu. Był jednym z organizatorów Wyższej Szkoły Zarządzania i Marketingu we Wrocławiu, której był pierwszym rektorem w latach 1995-2000. Ponadto wykładał na Wydziale Zarządzania Politechniki Częstochowskiej.

</doc>
<doc id="1569757" url="https://pl.wikipedia.org/wiki?curid=1569757" title="Wacław Oyrzanowski">
Wacław Oyrzanowski

Wacław Oyrzanowski (ur. 18 września 1903 w Zawadach, zm. 28 czerwca 1943) – starszy sierżant mechanik Wojska Polskiego.
Życiorys.
Był synem Józefa Kalasantego i Eugenii z domu Wolskiej. Od 1915 działał w polskim harcerstwie. W czerwcu 1920 jako ochotnik (gimnazjalista) zgłosił się do Wojska Polskiego i wziął udział w wojnie z bolszewikami. Od grudnia 1923 służył w 1 pułku lotniczym w Warszawie, w składzie personelu technicznego 14 eskadry lotniczej, przemianowanej później na 14 eskadrę niszczycielską, a następnie na 211 eskadrę niszczycielską nocną. W 1929 przeniesiony został do nowo powstałej 212 eskadry niszczycielskiej nocnej, przemianowanej później na 212 eskadrę bombową nocną, a później na 212 eskadrę bombową. W marcu 1939 przeniesiony został do nowo powstałej 216 eskadry bombowej. W składzie tej eskadry wziął udział w kampanii wrześniowej 1939 jako jej szef mechaników.
W październiku 1939 z Rumunii przez Jugosławię przedostał się do Grecji, a stamtąd statkiem „Pułaski” do Francji. Na początku 1940 został szefem mechaników I eskadry I/145 dywizjonu myśliwskiego „Warszawskiego”. W składzie tego pododdziału walczył w kampanii francuskiej 1940.
Po upadku Francji ewakuował się z jednostką do Wielkiej Brytanii. Wstąpił do Polskich Sił Powietrznych, otrzymał numer służbowy RAF 793495. Od lata 1940 był szefem mechaników Eskadry „A” 302 dywizjonu myśliwskiego „Poznańskiego”, pełniąc tę funkcję w okresie bitwy o Anglię. Następnie był w tym dywizjonie szefem eskadry technicznej. W grudniu 1941 został przeniesiony do 307 dywizjonu myśliwskiego Nocnego „Lwowskiego” („Lwowskich Puchaczy”) na stanowisko szefa mechaników.
27 czerwca 1943 wraz z kpt. pil. Romanem Grzanką wystartował na próbny oblot techniczny samolotu de Havilland Mosquito II nr DD644 EW-Y, dostarczonego po remoncie głównym. Wskutek awarii i pożaru silnika, podczas próby lądowania przymusowego, samolot rozbił się pod Penarth koło Swansea (Glamoran). Pilot zginął na miejscu, a mechanik zmarł nazajutrz w szpitalu. Pochowany w kwaterze lotników na cmentarzu w Pembrey, w walijskim hrabstwie Carmarthenshire.
W 2008 Wydawnictwo ZP Grupa Sp. z o.o. opublikowało zapiski wojenne Wacława Oyrzanowskiego zatytułowane „Czy starczy sił na przetrwanie?” ().
Ordery i odznaczenia.
Za swą służbę otrzymał odznaczenia:

</doc>
<doc id="1569759" url="https://pl.wikipedia.org/wiki?curid=1569759" title="W cieniu chwały">
W cieniu chwały

W cieniu chwały (ang. "Pride and Glory") – amerykańsko-niemiecki film kryminalny z 2008 w reżyserii Gavina O’Connora.

</doc>
<doc id="1569762" url="https://pl.wikipedia.org/wiki?curid=1569762" title="Léon Boëllmann">
Léon Boëllmann

Léon Boëllmann (ur. 25 września 1862 w Ensisheim w Alzacji, zm. 11 października 1897 w Paryżu) – francuski kompozytor. Komponował dzieła na organy, fortepian, pieśni i chorały kościelne.
Życiorys.
Boëllmann wcześnie odkrył swój talent muzyczny, bo już w 1871 roku, w szkole muzycznej École Niedermeyer w Paryżu. Jego nauczycielami byli Eugène Gigout oraz Gustave Lefèvre. Gdy ukończył studia był organistą i kantorem na chórze organowym w kościele świętego Wincentego a Paulo w Paryżu w 1881 r. Sześć lat później stał się kantorem, "organiste titulaire" i głównym organistą w tym samym kościele. Boëllmann pracowałby dłużej, gdyby nie jego śmierć, spowodowana prawdopodobnie przez gruźlicę.
Po śmierci rodziców został zaadoptowany przez wujka Eugène’a Gigout. Gigout pomagał mu w szkole muzycznej, improwizacjach i chorale gregoriańskim. Boëllmann napisał pod pseudonimem do magazynu "L’Art musical". Jako pianista i organista grał w całej Europie. Najbardziej znana jest Suita Gotycka szczególnie z Toccaty kończącej ową suitę.
Jego twórczość obejmuje m.in. utwory na organy, wiolonczelę, orkiestrę, i wiele innych.

</doc>
<doc id="1569763" url="https://pl.wikipedia.org/wiki?curid=1569763" title="Pride and Glory">
Pride and Glory



</doc>
<doc id="1569766" url="https://pl.wikipedia.org/wiki?curid=1569766" title="Cop Land">
Cop Land

Cop Land – amerykański thriller z 1997 roku w reżyserii Jamesa Mangolda z rolą główną Sylvestra Stallone'a.
Opis fabuły.
Spokojne miasteczko nieopodal Nowego Jorku – Garrison, nazywane jest potocznie Cop Land (w wolnym tłumaczeniu: „Kraina policjantów”), ponieważ rezydują tutaj głównie nowojorscy policjanci z rodzinami. Uchodzi ono za „raj na ziemi” jednakże podłoże jego zbudowania oraz realia w nim panujące nie są takie kolorowe. Splot niefortunnych wydarzeń ujawni jego ciemne oblicze. Podczas powrotu z libacji alkoholowej, oficer policji nowojorskiej Murray „Superboy” Babitch zostaje zepchnięty z drogi, przez auto kierowane przed młodych Afroamerykanów. Wściekły, rusza w pościg za samochodem. Gdy każe im się zatrzymać, oni mierzą do niego z przedmiotu do złudzenia przypominającego broń. Wybucha jedna z opon samochodu Murraya, co w jego ocenie zabrzmiało jak wystrzał z broni. Sprowokowany oddaje strzały w kierunku pojazdu, po czym zalicza z nim czołowe zderzenie. Kierowca i pasażer zostają zabici. Murray przekonany, że jego kariera w NYPD wisi na włosku, rzuca się z Mostu Waszyngtona, a przynajmniej wszyscy obecni na moście tak to widzą. W rzeczywistości zostaje on ukradkiem zabrany z mostu przez innych mundurowych. W tym samym czasie wybucha afera korupcyjna, która zatacza coraz szersze kręgi. Do Garrison przybywa podporucznik Tilden z wydziału wewnętrznego. Podejrzewa, że na czele skorumpowanych gliniarzy stoi Ray Donlan, ceniony wśród mieszkających w Garrison, mający liczne powiązania z mafią.
Ponieważ porucznik ma świadomość, że czynnie prowadzone śledztwo może skończyć się fiaskiem, prosi o pomocy szeryfa Garrison Freddy'ego Heflina, który od lat marzy o karierze policjanta z Nowego Jorku. Niestety z powodu możliwości słyszenia tylko na jedno ucho, jego podania wciąż są odrzucane. Po rozmowie z Tildenem, podejmuje próbę rozwikłania powierzonej sprawy, lecz jego działania spotyka się z jawnym oporem że strony mundurowych oraz innych mieszkańców, którzy wolą milczeć. Jedynym sojusznikiem szeryfa, poza jego zastępcami, jest policjant Gary „Figgsy” Figgis, znający najlepiej sytuację wśród przekupnych gliniarzy, który mimo swoich powiązań z nimi, zaczyna jawnie sprzeciwiać się ich poczynaniom.

</doc>
<doc id="1569768" url="https://pl.wikipedia.org/wiki?curid=1569768" title="Chesapeake City">
Chesapeake City

Chesapeake City – miejscowość w Stanach Zjednoczonych, w stanie Maryland. W 2000 r. zamieszkiwało ją 787 mieszkańców.
Pierwsza nazwa miasta brzmiała Village of Bohemia, ale w 1839 zmieniono ją na dzisiejszą, po przekopaniu kanału łączącego rzekę Delaware i zatokę Chesapeake.

</doc>
<doc id="1569771" url="https://pl.wikipedia.org/wiki?curid=1569771" title="Opowieści na dobranoc">
Opowieści na dobranoc

Opowieści na dobranoc (ang. "Bedtime Stories", 2008) – amerykański komediowy film familijny, fantasy, w reżyserii Adama Shankmana.
Fabuła.
Film opowiadający o Skeeterze Bronsonie, który pracuje w hotelu jako konserwator. Hotel był w przeszłości w posiadaniu jego rodziny. Wieczorami opiekuje się dziećmi swojej siostry Wendy, która wyjechała szukać pracy w Arizonie, podczas których opowiada dzieciom historie z Dzikiego Zachodu, ze starożytności, ze średniowiecza albo z kosmosu. W swoich opowieściach umiejscawia osoby ze swojego otoczenia. Ku jego zdziwieniu, opowieści urzeczywistniają się w jego życiu.
Wersja polska.
Wersja polska: Sun Studio Polska
Reżyseria: Waldemar Modestowicz
Dialogi polskie: Ewa Mart
Dźwięk i montaż: Filip Krzemień, Maria Kantorowicz
Kierownictwo produkcji: Beata Jankowska, Marcin Kopiec
Opieka artystyczna: Maciej Eyman
Mixing Studio: Shepperton International
Tekst piosenki "„Nottingham Broadway Hotel i Spa”": Michał Wojnarowski
Wykonanie piosenki: Wojciech Paszkowski
W wersji polskiej udział wzięli:
i inni

</doc>
<doc id="1569776" url="https://pl.wikipedia.org/wiki?curid=1569776" title="Ogorzałka (roślina)">
Ogorzałka (roślina)



</doc>
<doc id="1569781" url="https://pl.wikipedia.org/wiki?curid=1569781" title="Ayr (stacja kolejowa)">
Ayr (stacja kolejowa)

Ayr – stacja kolejowa w Ayr, w hrabstwie South Ayrshire, w Szkocji, w Wielkiej Brytanii. Znajduje się w Smith Street, na Burns Statue Square. Stacja jest zarządzana przez kolejowa First ScotRail, znajduje się na Ayrshire Coast Line 41,5 mili (66,8 km) na południowy zachód od Glasgow Central Station. Stacja posiada 3 perony i obsługuje około 1 417 000 pasażerów.
Historia.
Stacja została otwarta w dniu 12 stycznia 1886 przez Glasgow and South Western Railway. Była to trzecia stacji o nazwie "Ayr" w mieście: pierwotna stacja znajduje się na byłym Glasgow, Paisley, Kilmarnock and Ayr Railway, otwartej w 1839. Gdy Ayr and Dalmellington Railway zostało otwarte w 1856, stację nazwała Ayr Townhead po południowej stronie miasta. Jeżeli oryginalna stacja Ayr została zamknięta w dniu 1 lipca 1857, stacja Townhead zostało przemianowana na "Ayr", jednak tę drugą stację zamknięto tego samego dnia. Obecnie stacja została wybudowana zaledwie 300 jardów na południe od poprzedniej stacji. Glasgow i South Western Railway stał się częścią London Midland and Scottish Railway podczas ugrupowania z 1923, przechodząc na szkocki region kolei brytyjskich z nacjonalizowanej w 1948.
Gdy została wprowadzona prywatyzacja w 1980, stacja została doręczona do ScotRail, prywatnego przewoźnika kolejowego.

</doc>
<doc id="1569785" url="https://pl.wikipedia.org/wiki?curid=1569785" title="Strzyżyna (przystanek kolejowy)">
Strzyżyna (przystanek kolejowy)

Strzyżyna - przystanek kolejowy we wsi Boska Wola w gminie Stromiec w województwie mazowieckim; w pobliżu Augustowa w gminie Grabów nad Pilicą. Według klasyfikacji PKP ma kategorię dworca lokalnego.
W roku 2017 przystanek obsługiwał 300–499 pasażerów na dobę.

</doc>
<doc id="1569787" url="https://pl.wikipedia.org/wiki?curid=1569787" title="Umowa z Bogiem">
Umowa z Bogiem

Umowa z Bogiem. Trylogia (ang. "The „Contract With God” Trilogy. Life on Dropsie Avenue") – zbiór trzech powieści graficznych autorstwa amerykańskiego twórcy komiksowego Willa Eisnera, składający się z dzieł: "Umowa z Bogiem" (1978), "Siła życiowa" (1983) i "Dropsie Avenue" (1995). Akcja trylogii rozgrywa się przy nowojorskiej Dropsie Avenue (rodzinnej ulicy Eisnera) i opowiada o codziennym życiu jej mieszkańców. Polskie wydanie "Umowy z Bogiem" ukazało się w 2007 roku nakładem Egmont Polska w przekładzie Jacka Drewnowskiego.

</doc>
<doc id="1569789" url="https://pl.wikipedia.org/wiki?curid=1569789" title="Wystawa interaktywna">
Wystawa interaktywna

Wystawa interaktywna – rodzaj wystawy, najczęściej muzealnej, na której ekspozycja budowana jest na zasadzie interakcji z widzem. Widz ma możliwość w sposób bezpośredni obcować z eksponatem poprzez dotyk, wzrok, słuch zapach. Pierwsze tego typu wystawy były związane z naukami przyrodniczymi. Kolejnym etapem rozwoju wystaw interaktywnych jest tworzenie centrów nauki.
Przykłady w Polsce: Muzeum Inżynierii Miejskiej w Krakowie, Centrum Nauki Kopernik, Centrum Hewelianum w Gdańsku, Wiembus (wystawa mobilna), Eureka (Uniwersytet Szczeciński). 
Przykłady wystaw na świecie: Ontario Science Centre, California Science Center, Singapore Science Center, Wieża Zmysłów.

</doc>
<doc id="1569792" url="https://pl.wikipedia.org/wiki?curid=1569792" title="Wacław Jankowski">
Wacław Jankowski

Wacław Jankowski (ur. 17 marca 1904 w Warszawie, zm. 10 lutego 1968 tamże) – polski aktor teatralny i filmowy.
Życiorys.
Przed wojną występował w różnych zespołach rewiowych i kabaretowych w Warszawie i na prowincji. W czasie wojny grał w warszawskich teatrach jawnych. Po 1945 związał się z Teatrem Syrena w Warszawie, którego był jednym z najpopularniejszych aktorów. Był cenionym odtwórcą tzw. "warszawskich typów" np. jako Majster w "Wodewilu Warszawskim", sprawdzał się także w małych formach kabaretowych. Występował w filmie. Współpracował także z Polskim Radiem.
Zmarł 10 lutego 1968 w Warszawie i został pochowany na cmentarzu Bródnowskim (kwatera 66 D-3-31).

</doc>
<doc id="1569793" url="https://pl.wikipedia.org/wiki?curid=1569793" title="Piłka nożna na Ukrainie">
Piłka nożna na Ukrainie

Piłka nożna ( ) jest najbardziej popularnym sportem na Ukrainie. Jej głównym organizatorem na terenie Ukrainy pozostaje Ukraiński Związek Piłki Nożnej (UAF), założony w 1991 roku.
Narodowa reprezentacja Ukrainy zakwalifikowała się do finałów Mistrzostw Świata w Niemczech w 2006, gdzie osiągnęła 1/4 finału oraz do finałów Mistrzostw Europy w 2021, gdzie również dotarła do 1/4 finału. Młodzieżowa reprezentacja Ukrainy U21 zdobyła srebrne medale w młodzieżowych Mistrzostwach Europy w Portugalii w 2006. Reprezentacja U-20 została mistrzem świata U-20 w Polsce w 2019, juniorska reprezentacja U-19 zdobyła mistrzostwo Europy U-19 na Ukrainie w 2009.
Ukraińskie kluby zdobyły jeden raz Puchar UEFA, a wcześniej, w składzie ZSRR, dwukrotnie Puchar Zdobywców Pucharów oraz jeden Superpuchar Europy.
W ukraińskiej Premier-lidze grają dwa najbardziej znane kluby świata, takie jak Dynamo Kijów i Szachtar Donieck. Największym sukcesem jest dotarcie Dynama Kijów do półfinału Ligi Mistrzów w sezonie 1998/99. Oprócz tego, jeszcze w radzieckie czasy klub zdobył Puchar Zdobywców Pucharów w sezonach 1974/75 i 1985/86 oraz Superpuchar Europy w 1975. W sezonach 1976/77, 1986/87 Dynamo Kijów dotarł do półfinałów Pucharu Mistrzów Europy. Najbardziej znanymi ukraińskimi piłkarzami są: Ołeh Błochin, Ihor Biełanow oraz Andrij Szewczenko, którzy zostali wybrani najlepszymi piłkarzami Europy (Złota Piłka France Football) w latach 1975, 1986, 2004 odpowiednio. Inny znany napastnik Ołeh Protasow otrzymał Srebrnego Buta za drugi wynik snajperski w Europie w 1985. Legenda ukraińskiej piłki „Wielki Mistrz” Walery Łobanowski, który doprowadził do wielkich zwycięstw Dynama Kijów oraz reprezentację byłego ZSRR a później narodową reprezentację Ukrainy jest piłkarskim bohaterem Ukrainy.
Historia.
Historię ukraińskiego futbolu przyjmuje się od rozegrania 6-minutowego meczu, który odbył się we Lwowie 14 lipca 1894 podczas II Zlotu Polskiego Towarzystwa Gimnastycznego „Sokół”, pomiędzy reprezentacjami Krakowa i Lwowa (zob. Włodzimierz Chomicki). Mimo że mecz ten jest w historiografii polskiej uważany za początek oficjalnej piłki nożnej w Polsce.
Piłka nożna dotarła do Odessy z Anglii pod koniec XIX wieku. Pierwszymi piłkarzami byli angielscy marynarze w porcie w Odessie, którzy stworzyli pierwsze drużyny. W 1878 roku powstał "OBAK" (ang. Odessa British Athletic Club). Pierwsze boisko piłkarskie zbudowano w Odessie w 1884 roku, a grę w piłkę nożną spopularyzowali obcokrajowcy wśród miejscowej ludności. W 1892 roku powstał w Odessie niemiecki klub sportowy "Turnverein" z sekcją piłkarską. W 1899 roku w Odessie założono drużynę piłkarską wyłącznie z miejscowych, a we wrześniu 1890 roku odbył się pierwszy mecz w Berdiańsku, do którego przywiozła grę rodzina właściciela zakładu Johna Greavesa.
Dopiero w maju 1904 roku z inicjatywy ukraińskich uczniów Pierwszego Gimnazjum Akademicznego we Lwowie zorganizowano klub o nazwie "Ukraińskie Sportowe Koło" (ukr. UCK), na bazie którego w 1911 roku zostało założone Sportowe Towarzystwo "Ukraina" (ukr. СТ «Україна» Львів).
Po rewolucji październikowej 1917 w Rosji, I wojnie światowej, wojnie polsko-ukraińskiej i wojnie polsko-bolszewickiej Galicja Wschodnia i zachodni Wołyń znalazły się w II Rzeczypospolitej, Ruś Zakarpacka weszła w skład Czechosłowacji, Besarabia i Bukowina – Rumunii. Większość terytorium dzisiejszej Ukrainy po trwającej w latach 1917–1921 wojnie znalazła się pod władzą sowiecką jako Ukraińska Socjalistyczna Republika Radziecka (utworzona 30 listopada 1918), od 30 grudnia 1922 w składzie ZSRR.
Pierwszym ukraińskim klubem na terenie Ukraińskiej SRR został założony w 1918 BRIT (Brianski Robotniczy Industrialny Technikum), który pojawił się w fabryce Pietrowskiego w Jekaterynosławiu. Od 1921 do 1935 z przerwami systemem pucharowym rozgrywane są Mistrzostwa Ukraińskiej SRR wśród reprezentacji miast. Wtedy najsilniejszym zespołem była drużyna Charkowa, która 8 razy zdobyła mistrzostwo. Wiosną 1936 systemem pucharowym pierwszy raz rozgrywane mistrzostwa wśród klubów. Pierwszym klubowym mistrzem Ukraińskiej SRR został Dynamo Kijów, który następnie uczestniczył tylko w rozgrywkach Mistrzostw ZSRR.
Następnie w latach 1936-1959 Mistrzostwa Ukraińskiej SRR rozgrywane wśród drużyn towarzystw sportowych pomiędzy ukraińskimi zespołami, które nie uczestniczyły w rozgrywkach Mistrzostw ZSRR.
Od 1960 Mistrzem Ukraińskiej SRR uznawano drużynę, która zwyciężyła w Klasie B, strefie ukraińskiej, a od 1963 w Klasie B, strefie ukraińskiej Mistrzostw ZSRR. W 1970 ukraińskie zespoły walczyli o mistrzostwo w Drugiej Grupie A, strefie 1.
W latach 1971-1991 również Mistrzem Ukraińskiej SRR zostawał klub, który zwyciężał w Drugiej Ligie, strefie ukraińskiej Mistrzostw ZSRR. W 1990 i 1991 ukraińskie zespoły występowały w dwóch grupach, dlatego było dwóch mistrzów.
24 sierpnia 1991 – po puczu Janajewa Ukraina ogłosiła niepodległość, która została formalnie uznana dopiero 16 grudnia 1991 roku.
Ukraina jako niepodległe państwo pierwsza z poradzieckich krajów została członkiem FIFA i UEFA w 1992. Dopiero od 1992 prowadzi niezależne rozgrywki. Do 1996 roku rozgrywki ligowe organizowała Federacja Piłki Nożnej Ukrainy (FFU) a później Profesjonalna Piłkarska Liga (PFL). 15 kwietnia 2008 utworzono zawodową ligę piłkarską na Ukrainie ("UFPL - Ukraińska Piłkarska Premier-liha"), która przejęła organizację rozgrywek w najwyższej klasie ukraińskiej. Rozgrywki zawodowej "Premier-liha" zainaugurowano w sezonie 2008/09.
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Premier-liha, Persza liha, Druha liha). Dopiero na czwartym poziomie pojawiają się grupy regionalne (mistrzostwa obwodów).
Puchary.
Rozgrywki pucharowe rozgrywane w Ukrainy to:
Ukraińcy – mistrzowie innych krajów.
Uwaga: "Kursywą" oznaczone piłkarze, którzy zmienili obywatelstwo ukraińskie na inne.

</doc>
<doc id="1569794" url="https://pl.wikipedia.org/wiki?curid=1569794" title="Łowcy skarbów">
Łowcy skarbów

Łowcy skarbów, Zagadki z przeszłości (ang. "Relic Hunter") – amerykańsko-francusko-niemiecko-kanadyjski serial przygodowy, którego premierowe odcinki ukazywały się w USA w latach 1999–2002.
W Polsce, od 2005 roku, serial nadawany był kilkakrotnie w AXN, pod tytułem "Zagadki z przeszłości". W 2007 roku serial pod tytułem "Łowcy skarbów" emitowała stacja TV4, a w latach 2007–2009 – telewizja Polsat. Serial był emitowany również w stacji TVN. W 2012 roku serial pokazywała telewizja Puls oraz AXN SciFi. Od 28 września 2015, produkcja emitowana jest na kanale Universal Channel. A od Listopada 2022 roku telewizja Antena HD
Fabuła.
Akcja serialu toczy się na wydziale historii starożytnej w jednym z uniwersytetów w USA. Piękna pani profesor, Sydney Fox (Tia Carrere), podróżuje po świecie w poszukiwaniu zaginionych skarbów i skradzionych dzieł sztuki. Jej asystentem, a także towarzyszem, zostaje Nigel Bailey (Christien Anholt), niezdarny mężczyzna, który od poszukiwania skarbów w rzeczywistości woli badać w bibliotekach stare manuskrypty. Razem tworzą zgrany duet łowców skarbów. Sekretarką Sydney jest córka jednego ze sponsorów szkoły, a zarazem studentka, Claudia (Lindy Booth). W trzecim sezonie, Claudia wyjeżdża do Paryża i zostaje zastąpiona przez Karen Petrusky (Tanja Reichert).
Każdy odcinek "Łowców skarbów" poprzedzany jest krótką sceną, która ilustruje, co działo się z danym skarbem, który będzie głównym wątkiem każdego odcinka. Czasy scen sięgają od tysięcy lat przed naszą erą do czasów po II wojnie światowej. W każdym odcinku, ktoś zgłasza się do Sydney, z prośbą o odnalezienie skarbu. Niestety, w ślad za Sydney i Nigelem ruszają bezwzględni poszukiwacze skarbów, którzy pragną odnaleźć cenne zabytki, aby je potem sprzedać. Często na drodze Sydney i Nigela stają dawni znajomi, a także kochankowie Sydney. W czasie poszukiwania skarbów, Sydney i Nigel podróżują po całym świecie. Na końcu każdego odcinka, zostaje wyjaśnione, co się stało ze skarbem. Najczęściej trafia on do muzeum.
„Wyjątkami od reguły” są odcinki:
Produkcja.
Filmowy uniwersytet "Trinity College" to w rzeczywistości University of Toronto.
Pierwszy sezon wyprodukowano w formacie obrazu . Drugi i trzeci w .
Czołówka i napisy końcowe.
Czołówka występuje na początku odcinka, poprzedzając scenę z przeszłości. W każdym sezonie, w czołówce ujęte zostały sceny z serialu. W 1. sezonie, na początku pojawia się Tia Carrere, a potem ukazuje się tytuł serialu. Następnie pojawia się Christien Anholt. W 2. sezonie, wszystko się powtarza, a po Anholtcie pojawia się Lindy Booth. W 3. sezonie, Tia Carrere przedstawia się jako Sydney Fox, a potem następuje tytuł serialu. Następnie pojawia się Christien Anholt, a na miejscu Lindy Booth występuje Tanja Reichert. Czołówka serialu w Polsce została nieco zmodyfikowana. Na początku nie pojawia się Sydney, tylko zostaje zastąpiona ujęciem z 2. sezonu. Ta sama sytuacja pojawia się pod koniec czołówki. W oryginale jest szybkie zakończenie. W Polsce czołówka została przedłużona końcowymi ujęciami z 2. sezonu.
Napisy końcowe ukazane są na czarnym tle.

</doc>
<doc id="1569796" url="https://pl.wikipedia.org/wiki?curid=1569796" title="Szczuczińsk">
Szczuczińsk



</doc>
<doc id="1569799" url="https://pl.wikipedia.org/wiki?curid=1569799" title="Mordechaj ben Dawid">
Mordechaj ben Dawid

Mordechaj ben Dawid, właściwie Mordechaj Werdyger (ur. 16 kwietnia 1951) – wykonawca muzyki żydowskiej, piosenkarz. Wśród ortodoksyjnych Żydów nazywany „Królem muzyki żydowskiej”.
Jest synem pochodzącego z Polski Dawida Werdygera, śpiewaka i chazana. Jego pseudonim artystyczny po hebrajsku znaczy "Mordechaj syn Dawida". Artysta łączy tradycyjną muzykę chasydzką z nowoczesnymi brzmieniami pop. Swoje piosenki wykonuje głównie po hebrajsku, angielsku oraz w jidysz.

</doc>
<doc id="1569801" url="https://pl.wikipedia.org/wiki?curid=1569801" title="Piotr Blaik">
Piotr Blaik

Piotr Paweł Blaik (ur. 1942 w Nakle) – polski ekonomista, specjalizujący się w ekonomice obrotu towarowego, logistyce i marketingu; nauczyciel akademicki związany z opolskimi uczelniami.
Życiorys.
Urodził się w rodzinie chłopskiej. W latach 1956-1961 uczęszczał do Liceum im. Mikołaja Kopernika w Opolu. Następnie rozpoczął studia na kierunku matematycznym WSP w Opolu, po czym po zaliczeniu pierwszego semestru przeniósł się do Krakowa na kierunek: ekonomia handlu wewnętrznego Wyższej Szkoły Ekonomicznej. W 1967 r. ukończył studia i wrócił do Opola, gdzie podjął pracę w Banku Rolnym. Po kilku miesiącach przeniósł się do pracy do Zakładu Nauk Społeczno-Ekonomicznych Instytutu Śląskiego.
W 1974 uzyskał doktorat na krakowskiej Akademii Ekonomicznej na podstawie pracy: "Determinanty efektywności społeczno-ekonomicznej handlu detalicznego wiejskiej spółdzielczości zaopatrzenia i zbytu". Po studiach wrócił do Instytutu Śląskiego, jednocześnie pracując na pół etatu w opolskiej WSP, wykładając ekonomię polityczną. Od 1976 pracował tylko w Instytucie Nauk Ekonomicznych WSP. Od lat 70. XX wieku był kierownikiem Katedry Marketingu i Logistyki INE. W latach 1977-1990 był zastępcą dyrektora, a następnie dyrektorem tego instytutu. W 1983 r. uzyskał habilitację na Uniwersytecie Ekonomicznym w Poznaniu na podstawie pracy: "Racjonalizacja systemu przepływów towarowych produktów rolno-spożywczych". W latach 1990-1995 był prorektorem ds. dydaktycznych WSP (od 1994 roku już jako Uniwersytet Opolski). W 1991 r. dostał tytuł profesora nadzwyczajnego, a cztery lata później zwyczajnego. Ponadto prof. Blaik pracował na Wyższej Szkole Zarządzania i Administracji w Opolu, gdzie przez pewien czas był kierownikiem katedry Logistyki i Marketingu oraz na Politechnice Opolskiej, gdzie wykładał na Wydziale Zarządzania i Inżynierii Produkcji.

</doc>
<doc id="1569802" url="https://pl.wikipedia.org/wiki?curid=1569802" title="Pietro de Bono">
Pietro de Bono

Pietro de Bono (zm. 20 listopada 1187) – włoski kardynał.
Pochodził prawdopodobnie z Rzymu, gdyż udowodnione jest jego pokrewieństwo z rzymska rodziną Capocci. Należał do bolońskiej kongregacji kanoników regularnych S. Maria di Reno i był subdiakonem Świętego Kościoła Rzymskiego. W grudniu 1165 papież Aleksander III mianował go kardynałem. Początkowo podpisywał bulle papieskie jako kardynał-diakon S. Maria in Aquiro (18 marca 1166 do 14 sierpnia 1173), później jako kardynał-prezbiter S. Susanna (28 września 1173 do 11 listopada 1187). W 1177 wspólnie z kardynałami Manfredo de Lavagna oraz Giacinto Bobone był legatem na południu Włoch. Był też obecny przy zawarciu pokoju między Aleksandrem III a Fryderykiem Barbarossą w Wenecji (1177). Uczestniczył w papieskich elekcjach w 1181 i w październiku 1187. Zmarł prawdopodobnie w Ferrarze.

</doc>
<doc id="1569803" url="https://pl.wikipedia.org/wiki?curid=1569803" title="Żmija (powieść)">
Żmija (powieść)

Żmija – powieść historyczna z elementami fantastyki autorstwa Andrzeja Sapkowskiego. Ukazała się nakładem oficyny SuperNOWA w 2009 r.
Fabuła.
Akcja powieści rozgrywa się podczas radzieckiej interwencji w Afganistanie. Główny bohater, chorąży Armii Radzieckiej polskiego pochodzenia, Paweł Lewart, od dzieciństwa przejawiał zdolności paranormalne. Pobyt w szpitalu psychiatrycznym skutecznie nauczył go je tłumić, ale została mu umiejętność przewidywania bliskiej przyszłości. W czasie krwawej wojny w Afganistanie umiejętność ta nie raz ratuje życie jemu i jego towarzyszom. Służąc na wysuniętej placówce, podczas patrolu spotyka złotą żmiję, kontakt z którą powoduje, że jego zdolności się budzą. Przeżywa sceny z przeszłości, z prób podboju Afganistanu przez armie najeźdźców – wojsk Aleksandra Wielkiego oraz Brytyjczyków podczas II wojny angielsko-afgańskiej, obydwu zakończonych nieoczekiwanymi klęskami. Lewart spędza coraz więcej czasu ze żmiją, a sytuacja wokół zmierza ku tragicznemu finałowi.
W epilogu pojawia się scena z najnowszej, kolejnej wojny na ziemi afgańskiej - interwencji sił NATO, z udziałem patrolu polskiej armii.

</doc>
<doc id="1569804" url="https://pl.wikipedia.org/wiki?curid=1569804" title="Peppino Gagliardi">
Peppino Gagliardi

Peppino Gagliardi (ur. 25 maja 1940 w Neapolu) – włoski piosenkarz i kompozytor.
Życiorys.
Początki.
Już jako dziecko grał na akordeonie. Uczęszczając do konserwatorium opanował grę na fortepianie. Pod koniec lat 50. założył zespół, który firmował własnym nazwiskiem – Gagliardi. Zespół ten występował w Neapolu i okolicach zdobywając wkrótce lokalną sławę. W tym też czasie Peppino Gagliardi zaczął komponować pierwsze piosenki; teksty do nich (niektóre w dialekcie neapolitańskim) pisał jego przyjaciel, Gaetano Amendola. Okazało się, że będzie on później jego stałym współpracownikiem i obaj utworzą duet autorsko-kompozytorski Amendola-Gagliardi.
Lata 60..
Na początku lat 60. Peppino Gagliardi został odkryty przez neapolitańską wytwórnię Zeus. W 1962 roku nagrał swój pierwszy singiel „A voce 'e mamma”, który jednak przeszedł niezauważony na rynku krajowym.
W 1963 roku odniósł pierwszy znaczący sukces piosenką „T'amo e t'amerò”. Zwrócił na siebie uwagę Waltera Guerlera, który przeniósł go do Jolly, jednej z najważniejszych wówczas wytwórni płytowych. Kolejne lata stały dla Peppina Gagliardiego pod znakiem startu w Festiwalu Piosenki Neapolitańskiej: w 1963 roku z piosenką „Maje”, w 1964 – z piosenkami „Nisciuno 'o ppo' capì” (tekst: Amendola) i „Mparame a vule' bene”, w 1966 – z piosenkami „Scriveme” (tekst: Murolo), „Sole malato” (tekst: Riccardo Pazzaglia, muzyka: Domenico Modugno) i „Sotte Stelle” (Murolo-Gagliardi) oraz w 1969 roku z piosenkami: „Ciento Notte”, „N’angiulillo” i „O’ Scugnizzo” (ta ostatnia zajęła 3. miejsce).
Niemal równolegle Peppino Gagliardi brał udział w Festiwalu w San Remo: w 1965 roku z piosenką „Ti credo” do tekstu Amendoli, wykonaną w parze z Timi Yuro, w 1966 – z piosenką „Se tu non fossi qui” do tekstu Carla Alberta Rossiego, wykonaną w parze z Patem Boonem oraz w 1968 z piosenką „Che vale per me” do tekstu Carla Alberta Rossiego, wykonaną w parze z Earthą Kitt.
Pierwszy znaczący, ogólnokrajowy sukces Peppino Gagliardi odniósł w 1968 piosenką „Che vuole questa musica stasera”.
Lata 70..
Największe sukcesy artysty przyszły jednak na początku lat 70. – seria przebojów: „Gocce di mare”, „Ti amo così” i „Sempre sempre” (wszystkie z 1971).
Dwukrotnie zajął 2. miejsce na Festiwalu w San Remo: w 1972 roku z piosenką „Come le viole” i rok później piosenką „Come un ragazzino”.
Okres późniejszy.
Następne lata to stopniowy spadek popularności Peppina Gagliardiego, który w latach 80. zaczął stopniowo wycofywać się z życia muzycznego, jednak w 1993 roku przypomniał o sobie, powracając na Festiwal w San Remo piosenką „L'alba”.
Dyskografia.
Albumy.
Wykaz na podstawie Discogs:
Single i EP-ki.
Wykaz na podstawie Discogs:

</doc>
<doc id="1569805" url="https://pl.wikipedia.org/wiki?curid=1569805" title="Pszonka">
Pszonka

Pszonka – część wsi Łukówiec położona w Polsce, w województwie mazowieckim, w powiecie garwolińskim, w gminie Parysów.
W drugiej połowie XVI wiek Pszonka, jako wieś szlachecka, położona była w powiecie garwolińskim ziemi czerskiej województwa mazowieckiego. 
W latach 1975–1998 Pszonka administracyjnie należała do województwa siedleckiego.
Dawniej istniała gmina Pszonka.

</doc>
<doc id="1569807" url="https://pl.wikipedia.org/wiki?curid=1569807" title="Vibiano (kardynał)">
Vibiano (kardynał)

Vibiano (zm. w maju 1184) – włoski kardynał.
Pochodził prawdopodobnie z Orvieto, gdzie był archidiakonem miejscowej kapituły katedralnej. Około 1169 roku jest poświadczony jako adwokat w kurii papieskiej. Cieszył się sławą wybitnego znawcy prawa kanonicznego, miał tytuł magistra. Należał w kurii do kręgu przyjaciół arcybiskupa Canterbury Tomasza Becketa. Na konsystorzu w marcu 1175 papież Aleksander III mianował go kardynałem diakonem San Nicola in Carcere, a we wrześniu tego samego roku promował go do rangi kardynała prezbitera Santo Stefano al Monte Celio. W latach 1176-77 działał jako legat papieski w Irlandii, gdzie przewodniczył synodowi w Cashel. Uczestniczył w papieskiej elekcji 1181. Jego imię po raz ostatni występuje wśród sygnatariuszy bulli Lucjusza III z dnia 7 maja 1184.

</doc>
<doc id="1569809" url="https://pl.wikipedia.org/wiki?curid=1569809" title="Dobieszyn (stacja kolejowa)">
Dobieszyn (stacja kolejowa)

Dobieszyn – stacja kolejowa w Dobieszynie, w gminie Stromiec, w powiecie białobrzeskim, w województwie mazowieckim, w Polsce.
W roku 2017 stacja obsługiwała 500–699 pasażerów na dobę.

</doc>
<doc id="1569810" url="https://pl.wikipedia.org/wiki?curid=1569810" title="Tomas Sedlak">
Tomas Sedlak



</doc>
<doc id="1569813" url="https://pl.wikipedia.org/wiki?curid=1569813" title="Tremometr">
Tremometr

Tremometr (ang. "tremometer") - przyrząd pomiarowy w ergonomii służący do badania tremoru, czyli mimowolnych, rytmicznych, drobnych ruchów całego ciała lub jego części. Poprzez pomiary precyzji ruchów, ruchów dowolnych ręki i koordynacji wzrokowo-ruchowej pozwala na ocenę sprawności układu nerwowego. Badanie tremometrem jest jednym z badań zdolności psychomotorycznych człowieka.

</doc>
<doc id="1569817" url="https://pl.wikipedia.org/wiki?curid=1569817" title="Kruszyna (przystanek kolejowy)">
Kruszyna (przystanek kolejowy)

Kruszyna – przystanek kolejowy w Kruszynie, w gminie Jedlińsk, w powiecie radomskim, w województwie mazowieckim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 300–499 pasażerów na dobę.
Na początku 2015 ogłoszono przetarg na przeprowadzenie na dworcu prac remontowych. W ich ramach planowane jest między innymi ocieplenie budynku dworca, wymiana stolarki okiennej i drzwiowej, odnowienie poczekalni oraz naprawa kominów.

</doc>
<doc id="1569818" url="https://pl.wikipedia.org/wiki?curid=1569818" title="Karen Lancaume">
Karen Lancaume

Karen Lancaume, właśc. Karine Bach (ur. 19 stycznia 1973 w Lyonie, zm. 28 stycznia 2005 w Paryżu) – francuska aktorka filmów erotycznych. W latach 1997-2001 wystąpiła w 54 filmach. Nominowana do nagrody Hot d'Or w 2000 w kategorii „najlepsza francuska aktorka”. Największy, międzynarodowy rozgłos osiągnęła grając jedną z głównych ról w filmie "Gwałt" ("Baise-moi", 2000).
Życiorys.
Wczesne lata.
Urodziła się i wychowywała się na przedmieściach Lyonu, w dość zamożnej rodzinie. Jej ojciec pochodził z Niemiec, a matka z Maroka. Nie wyróżniała się od innych dziewczyn w jej wieku: spokojna, romantyczna i trochę introwertyczna. Po rozpoczęciu studiów (reklama/marketing) zaczęła pracować w dyskotece, gdzie poznała lokalnego didżeja – Francka Cerrone, z którym wkrótce wzięła ślub. Mąż, mając na uwadze problemy finansowe, namówił ją do udziału w filmach pornograficznych. Wkrótce postanowili, że będą występować jedynie razem. Zasada ta została jednak złamana bardzo szybko. 
Kariera.
Mąż, mając na uwadze problemy finansowe, namówił ją do udziału w filmach pornograficznych. Wkrótce postanowili, że będą występować jedynie razem. Zasada ta została jednak złamana bardzo szybko. Już w 1996 Karen zagrała z innym aktorem, a w 1997 na planie filmu "L’indécente aux enfers" Franck miał problemy z męskością i reżyser Marc Dorcel (za obopólną zgodą) zadecydował o zakończeniu zdjęć z innym aktorem. Małżeństwo wkrótce zakończyło się rozwodem. 
Karen pozostała w branży do 2001 r., pracując w tym czasie z najlepszymi reżyserami filmów pornograficznych w Europie: Marcem Dorcel, Alainem Payet, Mario Salieri czy Lucą Damiano. Wystąpiła w produkcjach Vidéo Marc Dorcel (VMD), w tym "Cena pożądania" ("L’Enjeu du désir", 1999) Alaina Payeta z Davidem Perrym i Silvią Saint, 
W 1998 wystąpiła w filmie dokumentalnym "Exhibition 99" (reż. John B. Root), prezentującym wywiady z aktorkami z branży erotycznej oraz pokazującym nagrywanie filmów pornograficznych „od kuchni”. Okazała w nim awersję do swojej pracy, mówiąc: „Byłam zirytowana, mokra, zmarznięta do szpiku kości, a nikt nawet nie zaoferował mi ręcznika. Kiedy zakończą kręcić scenę, jesteś bezwartościowy.”
W 2001 wycofała się z branży pornograficznej. Pragnęła grać w filmach zorientowanych na dużo szerszą publiczność. Pomimo iż głośny mainstreamowy film "Gwałt" ("Baise-moi") uczynił z niej osobę powszechnie znaną, próba zrobienia kariery w klasycznym przemyśle rozrywkowym zakończyła się niepowodzeniem i po 2002 ostatecznie wycofała się z show-biznesu.
28 stycznia 2005 popełniła samobójstwo poprzez przedawkowanie leków nasennych (temazepam). Została znaleziona martwa w paryskim apartamencie, należącym do jej chłopaka. Pozostawiła krótką notatkę: „Zbyt bolesne”.

</doc>
<doc id="1569822" url="https://pl.wikipedia.org/wiki?curid=1569822" title="Zbigniew Kołaczkowski">
Zbigniew Kołaczkowski

Zbigniew Kołaczkowski (ur. 1933 w Częstochowie, zm. 21 lutego 2021) – polski ekonomista, specjalizujący się w ekonomii politycznej, nauczyciel akademicki związany z opolskimi szkołami wyższymi.
Życiorys.
Urodził się w 1933 roku w Częstochowie, gdzie jego ojciec był pracownikiem kancelarii adwokackiej. Po przeniesieniu służbowym ojca w 1947 roku zamieszkał z rodzicami w Opolu, gdzie uczęszczał do Technikum Finansowego, które ukończył w 1952 roku. Następnie podjął studia w Wyższej Szkole Ekonomicznej we Wrocławiu. Magisterium na tej uczelni uzyskał w 1956 roku.
Po studiach wrócił do Opola. Podjął pracę w Wojewódzkiej Komisji Planowania Gospodarczego (WKPG). Został też zatrudniony na pół etatu w Zakładzie Ekonomii Wyższej Szkoły Pedagogicznej. W 1968 roku uzyskał tytuł doktora. Przeniósł się wtedy na pełny etat do Wyższej Szkoły Inżynierskiej. Objął tam stanowisko docenta i przez pewien czas był prorektorem uczelni u boku doc. Rościsława Oniszczyka.
W latach 70. powrócił do WSP, wykładając w Instytucie Nauk Ekonomicznych. W latach 1982–1987 pełnił funkcję jego dyrektora, po czym został prodziekanem Wydziału Filologiczno-Historycznego (1987–1993). W latach 1993–1999 był prorektorem ds. studenckich Uniwersytetu Opolskiego (do 1994 roku WSP). W czasie pełnienia tej funkcji szczególnie dbał o sprawy socjalne studentów, nadzorował remonty akademików, stołówek, sprzyjał rozwojowi studenckiej kultury, zabiegając o właściwe wyposażenie klubów studenckich. Należał do głównych inicjatorów ozdabiania miasteczka akademickiego rzeźbami plenerowymi.
Pod koniec życia wykładał na Wydziale Ekonomicznym WSZiA w Opolu w Zakładzie Teorii Ekonomii. Za swoją działalność organizacyjną na rzecz środowiska akademickiego i propagowania ekonomii wśród młodzieży został odznaczony Medalem Edukacji Narodowej, Krzyżem Kawalerskim Orderu Odrodzenia Polski oraz Złotym Krzyżem Zasługi.

</doc>
<doc id="1569823" url="https://pl.wikipedia.org/wiki?curid=1569823" title="Ardicio Rivoltella">
Ardicio Rivoltella

Ardicio Rivoltella (zm. 1186) – włoski kardynał.
Pochodził z okolic Cremony. Za pontyfikatu Eugeniusza III (1145–1153) był subdiakonem Świętego Kościoła Rzymskiego. Na konsystorzu w grudniu 1156 papież Hadrian IV mianował go kardynałem diakonem S. Teodoro. W 1158 razem z kardynałem Ottone da Brescia był wikariuszem Adriana IV w Lombardii. Uczestniczył w podwójnej papieskiej elekcji we wrześniu 1159, udzielając poparcia Aleksandrowi III. Jako legat Aleksandra III w Konstantynopolu uzyskał poparcie dla jego sprawy ze strony cesarza Manuela Komnena. W latach 60. i 70. XII wieku ponownie działał jako legat w Lombardii, tym razem z kardynałem Manfredo de Lavagna. W latach 1177–1182 jest udokumentowany jako prałat kościoła w Piadenie. Podpisywał bulle papieskie między 27 grudnia 1156 a 9 marca 1186. Niedługo po tej ostatniej dacie zmarł, będąc już w bardzo zaawansowanym wieku.

</doc>
<doc id="1569826" url="https://pl.wikipedia.org/wiki?curid=1569826" title="John Tembo">
John Tembo

John Zenus Ungapake Tembo (ur. 14 września 1932) – malawijski polityk, lider Partii Kongresowej Malawi (MCP, " Malawi Congress Party"), największej partii opozycyjnej w kraju. Długoletni współpracownik pierwszego prezydenta Hastingsa Bandy. Kandydat w wyborach prezydenckich w 2004 i w 2009.
Młodość i edukacja.
John Tembo urodził się w 1932 w dystrykcie Dedza. Jego ojciec, Zenus Ungapake Tembo, był pastorem Środkowoafrykańskiego Kościoła Prezbiteriańskiego (CCAP, "Church of Central African Presbyterian"). Uczęszczał do kilku szkół elementarnych. W 1958 ukończył filozofię polityczną (licencjat) na "University of Roma" w Lesotho. W 1958 przez krótki czas był nauczycielem w szkole średniej w dystrykcie Dedza, a następnie przez dwa lata uczył w szkole średniej w dystrykcie Dowa.
Działalność za rządów Hastingsa Bandy.
W 1960, po przyjeździe do Nyasalandu Hastingsa Bandy i rozpoczęciu działań na rzecz niepodległości, Tembo rozpoczął swoją działalność polityczną. W 1961 został wybrany do Zgromadzenia Legislacyjnego Nyasalandu. W 1966, po uzyskaniu niepodległości przez Malawi, Tembo objął stanowisko ministra finansów.
W 1966 pierwszym prezydentem Malawi został Hastings Banda, który w 1971 ogłosił się dożywotnim prezydentem i wprowadził jednopartyjny system rządów na czele z Partią Kongresową Malawi (MCP). John Tembo był jednym z najbliższych współpracowników Bandy. Był zarazem kuzynem kochanki prezydenta Bandy i zarazem oficjalnej pierwszej damy Malawi, Cecilii Tamandy Kadzamiry, zwanej "„Mamą”". Tłumaczył także na język chichewa przemówienia prezydenta. John Tembo ukończył w tym czasie podyplomowe studia z dziedziny bankowości w Wielkiej Brytanii, Francji i USA. Następnie przez 13 lat zajmował stanowisko dyrektora Banku Rezerw Malawi.
Tembo kierował również kilkoma instytucjami publicznymi i prywatnymi, m.in. największym konglomeratem prasowym "Press Corporation Limited", spółką "Blantyre Print and Packaging", Uniwersytetem Malawi, a także kilkoma bankami.
Pod koniec rządów Bandy, wraz z postępem jego wieku i chorób, John Tembo wyrastał na najbardziej wpływową osobę w państwie, sprawującą realną władzę „z tylnego fotela”. Na początku lat objął wpływową funkcję skarbnika generalnego oraz ministra stanu w kancelarii prezydenta. Kiedy jednak w 1993 w Malawi wprowadzono demokrację i system wielopartyjny, Banda na swego następcę i kandydata do urzędu wiceprezydenta wyznaczył rywala Tembo, Gwandę Chakuambę. Duet Banda-Chakuamba przegrał pierwsze demokratyczne wybory w 1994 z Bakilim Muluzim i MCP straciła władzę.
Działalność polityczna po 1994.
Po śmierci Hastingsa Bandy w 1997, John Tembo podjął próbę przejęcia władzy w Partii Kongresowej Malawi (MCP) od Gwendy Chakuamby. W 2004 Chakuamba odszedł z MCP i założył własną partię, a nowym przywódcą MCP został wówczas Tembo.
John Tembo wziął udział w wyborach prezydenckich w maju 2004 r. Zajął w nich drugie miejsce z wynikiem 27,1% głosów poparcia, przegrywając z Bingu wa Muthariką ze Zjednoczonego Frontu Demokratycznego (UDF) (35,9% głosów). Wyprzedził jednak swego dawnego rywala, Gwandę Chakuambę, który był trzeci i zdobył 25,7% głosów.
W 2008 r. Tembo zdecydował się wziąć udział w kolejnych wyborach prezydenckich. 1 listopada 2008 w czasie konwencji Partii Kongresowej Malawi (MCP) został wybrany jej kandydatem w wyborach prezydenckich w maju 2009. W kwietniu 2009, po tym jak Komisja Wyborcza nie pozwoliła Bakilemu Muluziemiu ubiegać się o trzecią kadencję prezydencką, Tembo otrzymał również poparcie z jego strony.
W wyborach prezydenckich 19 maja 2009 John Tembo przegrał z urzędującym prezydentem Bingu wa Muthariką. Zdobył 1,2 mln głosów, podczas gdy jego rywal 2,7 mln. Tembo zarzucił władzom fałszerstwa wyborcze i nierówny dostęp do środków masowego przekazu w czasie kampanii wyborczej. W wyborach parlamentarnych Partia Kongresowa Malawi zmniejszyła liczbę mandatów do 25, pozostając jednak nadal największą partią opozycyjną. Tembo zdobył mandat deputowanego i 2 czerwca 2009 został uroczyście zaprzysiężony na stanowisku.

</doc>
<doc id="1569827" url="https://pl.wikipedia.org/wiki?curid=1569827" title="Andrzej Rudolf Czaykowski">
Andrzej Rudolf Czaykowski

Andrzej Rudolf Czaykowski, ps. „Garda” (ur. 7 lutego 1912 w Urdominie w powiecie kalwaryjskim, zm. 10 października 1953 w Warszawie) – żołnierz Armii Krajowej, cichociemny, dowódca baonu w powstaniu warszawskim, major Wojska Polskiego.
Życiorys.
Syn Witolda (muzykologa) i Haliny z Kryńskich (dyrektor „Wszechnicy Muzycznej”). W 1914 r. ojciec rodziny został zmobilizowany do armii rosyjskiej. W 1915 r. Andrzej wraz z matką Haliną wyjechał do Moskwy, tak urodziła się jego siostra Wanda. Wiosną 1918 po przeprowadzce rodziny do Warszawy Andrzej Czaykowski uczęszczał do Gimnazjum im. Władysława IV, a następnie do gimnazjum w Kutnie. Działał także w Związku Harcerstwa Polskiego. Ukończył we Lwowie 1. Korpus Kadetów im. Marszałka Piłsudskiego i Szkołę Podchorążych Kawalerii w Grudziądzu. W szkole w Grudziądzu pisał wiersze i był wydawcą pisma „Tętent”. 4 sierpnia 1934 Prezydent RP Ignacy Mościcki mianował go podporucznikiem ze starszeństwem z 15 sierpnia 1934 i 59. lokatą w korpusie oficerów kawalerii, a minister spraw wojskowych wcielił do 1 Pułku Ułanów Krechowieckich w Augustowie. Na stopień porucznika został mianowany ze starszeństwem z 19 marca 1938 i 62. lokatą w korpusie oficerów kawalerii. W 1939 był dowódcą pułkowego plutonu łączności. Na tym stanowisku walczył w kampanii wrześniowej. Po ciężkich walkach pod Olszewem jego pluton przebił się do Wołkowyska, gdzie wszedł w skład 11 szwadronu tego pułku. Po napaści sowieckiej na Polskę 17 września walczył przeciwko Armii Czerwonej pod Grodnem, po czym przebił się na Litwę. Internowany w obozie w Rakiszkach, skąd 27 listopada 1939 r. udało mu się zbiec wraz z dowódcą 11 szwadronu rtm. Wincentym Chrąszczewskim i przedostać do Wilna, gdzie nawiązał kontakty konspiracyjne z ZWZ.
W lutym 1940 wysłany jako łącznik do Warszawy, został pochwycony przez Rosjan na granicy w okolicach Oszmiany i wywieziony do obozu pracy w Kargopolu w rejonie Archangielska. Po amnestii w 1941 r. znalazł się od listopada w szwadronie przybocznym gen. Władysława Andersa Armii Polskiej w ZSRR. Po dotarciu z gen. Władysławem Andersem przez Bagdad, Suez, Durban, Rio de Janeiro i Nowy Jork do Wielkiej Brytanii przeszkolony w zakresie dywersji i odbioru zrzutów oraz zaprzysiężony we wrześniu 1943 r. W nocy z 16 na 17 kwietnia 1944 r. zrzucony na spadochronie wraz z trzema cichociemnymi do stolicy na placówkę odbiorczą o kryptonimie „Przycisk” w okolicach Żyrardowa z przydziałem do Komendy Głównej Armii Krajowej, podjął zadania jako oficer operacyjny „Komórki Zrzutów”, a następnie w 1. Oddziale, gdzie awansował do stopnia rotmistrza. 
W powstaniu warszawskim walczył na Mokotowie pod pseudonimem „Garda” jako zastępca dowódcy II baonu powstałego jako batalion ochrony sztabu Zgrupowania „Baszta”, następnie jako dowódca baonu „Ryś” i zastępca dowódcy połączonych baonów „Oaza-Ryś” płk. Remigiusza Grocholskiego „Waligóry”, gdzie został ranny. Następnie walczył w Śródmieściu jako zastępca dowódcy zgrupowania „Mokotów”.
Od października 1944 r. w Kwaterze Głównej Armii Krajowej.
Po upadku powstania brał udział w organizowaniu konspiracji w Częstochowie, awansowany do stopnia majora i wyznaczony do pracy w Komórce Przerzutów Powietrznych. W grudniu 1944 r. aresztowany w Częstochowie przez Niemców i wywieziony do obozu Gross-Rosen, a następnie Mittelbau-Dora.
W 1945 r. w Polskich Siłach Zbrojnych na Zachodzie. Będąc w Londynie, pracował także w zarządzie Stowarzyszenia Polskich Kombatantów, był wiceprezesem oddziału na Wielką Brytanię. Po wygaśnięciu poparcia dla sprawy polskiej u niedawnych aliantów planował emigrację do Maroka. Za namową ministra spraw wewnętrznych rządu RP na uchodźstwie gen. Romana Odzierzyńskiego powrócił z jego rozkazami 29 lipca 1949 r. do kraju. 13 sierpnia 1951 r. aresztowany w Krakowie przez UB
i skazany 30 kwietnia 1953 r. przez Wojskowy Sąd Rejonowy w Warszawie pod przewodnictwem ppłk. Mieczysława Widaja pod zarzutem szpiegostwa na karę śmierci, utratę praw publicznych i utratę mienia. Dowodów na działalność szpiegowską nie przedstawiono. 31 sierpnia 1953 r. Najwyższy Sąd Wojskowy utrzymał karę śmierci, Rada Państwa nie skorzystała z prawa łaski. 10 października 1953 r. rozstrzelano go w więzieniu mokotowskim w Warszawie. W egzekucji uczestniczył członek składu sędziowskiego por. Stefan Michnik osobiście.
Miejsce pochówku jest nieznane, prawdopodobnie Służew. Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Andrzej Czaykowski.

</doc>
<doc id="1569828" url="https://pl.wikipedia.org/wiki?curid=1569828" title="Wola Bierwiecka">
Wola Bierwiecka

Wola Bierwiecka – przystanek kolejowy w Bierwieckiej Woli, w gminie Jedlińsk, w powiecie radomskim, w województwie mazowieckim, w Polsce. 
W roku 2017 przystanek obsługiwał 100–149 pasażerów na dobę.

</doc>
<doc id="1569832" url="https://pl.wikipedia.org/wiki?curid=1569832" title="Adelardo Cattaneo">
Adelardo Cattaneo

Adelardo Cattaneo (zm. 1214) – włoski kardynał.
Pochodził z Werony. W marcu 1185 papież Lucjusz III powołał go do Kolegium Kardynalskiego. Podpisywał bulle papieskie jako prezbiter S. Marcelli między 20 kwietnia 1185 a 29 października 1188. Uczestniczył w papieskiej elekcji w 1185 i w październiku 1187. W 1188 został wybrany biskupem Werony, jednak objąwszy ten urząd zachował tytuł kardynalski. Był legatem papieskim przy wojskach III krucjaty.
Dokładna data jego śmierci nie jest znana. Ostatni znany dokument, w którym występuje jako żyjący, jest datowany 17 lipca 1212, choć osiemnastowieczny historyk Biancolini twierdził, że w archiwum biskupim w Weronie widział jeszcze dwa inne dokumenty tego biskupa z 7 marca i 7 maja 1214 roku. Ponieważ jego następca Norandino występuje po raz pierwszy w dokumencie z 13 października 1214, w którym jest określony jedynie jako biskup elekt, można przyjąć, że Adelardo zmarł latem 1214.

</doc>
<doc id="1569833" url="https://pl.wikipedia.org/wiki?curid=1569833" title="Rzeki Lublickie">
Rzeki Lublickie

Rzeki Lublickie – część wsi Lublica, położona w województwie podkarpackim, powiecie jasielskim w gminie Kołaczyce.

</doc>
<doc id="1569834" url="https://pl.wikipedia.org/wiki?curid=1569834" title="Gomorra">
Gomorra

Gomorra – włoski film kryminalny z 2008 r. w reżyserii Matteo Garrone, na podstawie bestsellerowej powieści pod tym samym tytułem autorstwa Roberto Saviano z 2006 r.
Fabuła.
Akcja filmu rozgrywa się latem 2004 r. w Neapolu i Casercie w regionie Kampania. Jego fabułę stanowi natomiast pięć wątków – historie pięciu bohaterów, z których dwie (Totò i Don Ciro) są ze sobą ściśle powiązane, natomiast trzy pozostałe są od siebie niezależne. Życie sporej części ubogich mieszkańców prowincji Neapol oraz Caserta jest zdominowane przez władzę, pieniądze, przemoc i śmierć, lecz przede wszystkim przez organizację łączącą te sobie te przymioty, czyli Camorrę.

</doc>
<doc id="1569838" url="https://pl.wikipedia.org/wiki?curid=1569838" title="Dzianwa">
Dzianwa



</doc>
<doc id="1569841" url="https://pl.wikipedia.org/wiki?curid=1569841" title="Państwo Bosporańskie">
Państwo Bosporańskie



</doc>
<doc id="1569843" url="https://pl.wikipedia.org/wiki?curid=1569843" title="Pete Rock">
Pete Rock

Pete Rock, właściwie Peter Phillips (ur. 21 czerwca 1970 w Nowym Jorku) – amerykański raper, DJ i producent muzyczny. Współtwórca duetu Pete Rock &amp; CL Smooth.
Kariera.
Karierę muzyczną zaczął jako DJ w nowojorskim radiu WBLS. Prowadził on w każdy piątkowy i sobotni wieczór audycję pt. "In Control With Marley Marl". W roku 1991 wraz z CL Smoothem wydał EP "All Souled Out". Rok później, wydali album "Mecca and the Soul Brother". Po wydaniu w 1994 roku kolejnego albumu zatytułowanego "Main Ingredient" drogi obu artystów rozeszły się.
W 1998 wydał on płytę "Soul Survivor", której był producentem. Na płycie wystąpili m.in. Inspectah Deck, Method Man, Kurupt, Raekwon, Kool G Rap, O.C., Common. W 2001 roku ukazała się kolejna wyprodukowana przez niego płyta zatytułowana "PeteStrumentals", a w 2003 wydał kompilację utworów, które wyprodukował w połowie lat dziewięćdziesiątych pt. "Lost And Found".
W 2004 roku wydał sequel swojej debiutanckiej płyty "Soul Survivor 2". Na płycie wystąpili m.in. Talib Kweli, Dead Prez i jego stary partner C.L. Smooth. Współpracował m.in. z takimi wykonawcami jak: Nas, Notorious B.I.G., Run-D.M.C., Redman, Public Enemy, Rakim, Mary J. Blige, J Dilla, Styles P, Psycho Realm, Gang Starr, Non Phixion, M.O.P., Grand Agent, Das EFX, Busta Rhymes, Common, Cormega, 50 Cent, Tha Dogg Pound, The Black Eyed Peas, Black Star, Big L, House of Pain, Grand Puba, Jim Jones, KRS-One, Onyx.
W marcu 2009 roku wystąpił w Warszawie w klubie The Fresh.

</doc>
<doc id="1569847" url="https://pl.wikipedia.org/wiki?curid=1569847" title="Bartodzieje (stacja kolejowa)">
Bartodzieje (stacja kolejowa)

Bartodzieje – stacja kolejowa w Lisowie, w gminie Jedlińsk, w powiecie radomskim, w województwie mazowieckim, w Polsce. Leży niedaleko wsi Bartodzieje w gminie Jastrzębia.
W roku 2017 stacja obsługiwała 150–199 pasażerów na dobę.

</doc>
<doc id="1569849" url="https://pl.wikipedia.org/wiki?curid=1569849" title="Rosyjsko-ukraiński konflikt gazowy">
Rosyjsko-ukraiński konflikt gazowy

Rosyjsko-ukraiński konflikt gazowy (nazywany też wojną gazową) – odnosi się do wielu sporów pomiędzy rosyjskim dostawcą gazu Gazpromem a Ukrainą, szczególnie w zakresie dostaw gazu ziemnego, jego cen i długów. Spory te są zagrożeniem dostaw gazu do wielu krajów europejskich, które są zależne od rosyjskiego gazu ziemnego.
Poważny spór rozpoczął się w marcu 2005 na temat ceny tranzytu gazu. Kulminacją sporu były cięcia dostaw gazu na Ukrainę 1 stycznia 2006 r. Sytuacja wróciła do normy 4 stycznia 2006 r., gdy dostawy zostały przywrócone, kiedy podpisano wstępne porozumienie pomiędzy rosyjskimi firmami gazowymi a Ukrainą.
Kolejny konflikt miał miejsce w październiku 2007, ponownie dotyczył długów Ukrainy i doprowadził do zmniejszenia dostaw gazu w marcu 2008. W ostatnich miesiącach 2008 r. stosunki pomiędzy Gazpromem a Ukrainą ponownie stały się napięte, ze względu na spór o wielkość zadłużenia Ukrainy.
W styczniu 2009, spór doprowadził w wielu krajach europejskich do całkowitego odcięcia dostaw gazu z rurociągu Gazpromu przechodzącego przez terytorium Ukrainy.
Tło historyczne konfliktu.
Po upadku Związku Radzieckiego ceny ropy naftowej importowanej z Ukrainy osiągnęły najwyższy poziom na światowym rynku paliw w 1993 roku. Zarówno ukraińskie ceny importowanego gazu i opłaty za tranzyt rosyjskiego eksportu do krajów Europy, zostały ustalone w ramach negocjacji dwustronnych, na poziomie poniżej stawek ogólnoeuropejskich. Jednocześnie Ukraina pozostała głównym korytarzem tranzytowym dla rosyjskiego eksportu gazu. W latach 2004–2005 około 80% rosyjskiego eksportu gazu do Unii Europejskiej była dokonywana za pośrednictwem Ukrainy. Na Ukrainie roczne zużycie gazu wynosiło w tym okresie ok. 80 mld m³, z czego około 20 mld m³ gazu pochodziło z własnej produkcji. 36 mld m³ zostało kupione z Turkmenistanu, a 17 mld m³ Ukraina otrzymała z Rosji, jako zapłata za tranzyt rosyjskiego gazu. Pozostałe 6–8 mld m³ gazu zostało kupione od Rosji.
Handel gazem na Ukrainie znacznie różnił się od rynku gazu w Unii Europejskiej, spowodowało to problemy w postaci dużych dostaw relatywnie taniego gazu z Rosji, powodując wzrost energochłonnych sektorów ukraińskiego przemysłu. W związku z czym, Ukraina stała się jednym z najmniej wydajnych energetycznie krajów i największym importerem gazu ziemnego na świecie. Kumulacja ukraińskich długów i brak systematycznych płatności, spowodował przekierowanie gazu do innych gazociągów i podejrzenia ze strony Rosji o kradzież tego surowca z systemu tranzytowego.
Na podstawie umowy z 21 czerwca 2002 r., podpisanej między Gazpromem i ukraińską państwową firmą Naftohaz, płatność za transfer rosyjskiego gazu przez ukraińskie rurociągi została dokonana w formie barterowej wymiany – ok. 15% gazu przepływającego przez terytorium Ukrainy, została przejęta przez Ukrainę zamiast płatności w gotówce. Umowa ta miała być ważna do końca 2013 roku. 9 sierpnia 2004 r. obie spółki podpisały aneks do umowy, zgodnie z którym ilość gazu podana jako płatność bezgotówkowa, obliczona została w oparciu kurs 1,09 dolara za transport 1000 m³ za każde 100 kilometrów tranzytu przez terytorium Ukrainy. Cena gazu ziemnego dla Ukrainy została ustalona na 50 dolarów za 1000 m³. W zapisach umowy znalazła się klauzula o stałej cenie gazu, bez względu na ceny na rynkach europejskich. Zgodnie z aneksem cena miała nie podlegać zmianom do końca 2009 r.
Gazprom twierdził, że stosowanie tego aneksu miało być możliwe tylko pod warunkiem, gdy oba kraje podpiszą roczny międzyrządowy protokół, który miałby wyższy status prawny, określający warunki tranzytu gazu. Zgodnie z oświadczeniem Gazpromu, umowa straciła ważność, ponieważ nie został podpisany roczny protokół na 2006 r., zgodnie z zapisanymi warunkami w aneksie. Rosja przekazała informację, że dotacje Gazpromu dla ukraińskiej gospodarki wynoszą miliony dolarów.
Zależności od rosyjskiego gazu w krajach europejskich (stan na 2014 r.):
Lata 1990–2001.
Pierwszy spór dotyczący długów za gaz i problem braku regularnych płatności, pojawił się zaraz po upadku Związku Radzieckiego. Ze względu na powtarzające się nie regulowanie w ustalonych terminach płatności przez Ukrainę, Rosja zawieszała dostawy gazu kilkakrotnie: w roku 1992, 1993 i 1994. Doprowadziło to do zakłóceń w systemach gazociągowych i mnożenie się nielegalnego procederu pobierania gazu z gazociągów tranzytowych przez ukraińskie firmy i instytucje we wrześniu 1993 r. oraz w 1994 r. We wrześniu 1993 r. na szczycie podczas konferencji w miejscowości Massandra na Krymie, rosyjski prezydent Borys Jelcyn zaoferował ukraińskiemu prezydentowi Łeonidowi Krawczukowi umorzenie długów w zamian za możliwość umieszczenia floty radzieckiej z głowicami jądrowymi i przejęcie kontroli na Morzu Czarnym. Po natychmiastowej reakcji ze strony polityków w Kijowie, propozycja Borysa Jelcyna została kategorycznie odrzucona. Opracowano międzynarodowe porozumienie z zapisami dotyczącymi gazu, w tym klauzulę stwierdzającą, że Ukraina umożliwi Gazpromowi udział w prywatyzacji ukraińskich przedsiębiorstw gazowych oraz ingerencję w pozostałe sektory gospodarki. W marcu 1994 r. ukraiński wicepremier uzgodnił z Gazpromem, że Rosja będzie mogła przejąć 51% udziałów w gazociągu. Na początku 1995 r. Rosja i Ukraina zgodziły się na utworzenie spółki joint venture Gaztransit, do obsługi tranzytu gazu przez Ukrainę. Ukraina miała przekazać Rosji wiele swoich aktywów w zamian za umorzenie wielu długów. Jednakże żadna z tych umów nie została nigdy realizowana, w listopadzie 1995 r. na Ukrainie Rada Najwyższa przyjęła ustawę zakazującą prywatyzacji majątku powiązanego z ropą i gazem ziemnym.
W 1998 r. Gazprom i Naftohaz zawarły umowę, zgodnie z którą Gazprom płacił Ukrainie gazem za tranzyt, ustalono także ceny za gaz dla Ukrainy oraz pozostałe opłaty tranzytowe. Jednakże umowa ta nie rozwiązała problemu zaległych długów po stronie ukraińskiej. W 1998 r. Gazprom twierdził, że Ukraina nielegalnie pobierała gaz rurociągów tranzytowych, w rezultacie zawiesiła eksport ropy naftowej i energii elektrycznej na Ukrainę w 1999 roku. Gazprom twierdził również, że zadłużenie Ukrainy za gaz osiągnęło pułap 2,8 miliarda dolarów. W roku 2001 wicepremier Ukrainy Oleh Dubyna przyznał, że w 2000 roku 8,7 miliarda m³ rosyjskiego gazu zostało przetłoczone z rosyjskich rurociągów eksportowych. Problem zadłużenia został rozstrzygnięty w dniu 4 października 2001 r., podpisano porozumienie międzyrządowe o dodatkowych środkach, w zakresie tranzytu rosyjskiego gazu ziemnego przez terytorium Ukrainy.
Lata 2005–2006.
Negocjacje w 2005 roku.
W marcu 2005 r. Gazprom poinformował Ukrainę, że cena gazu zostanie podniesiona do poziomu europejskich stawek rynkowych. Strona rosyjska nalegała na podpisanie nowej umowy, na podstawie której Ukraina będzie płacić ok. 160 dolarów za 1000 m³. Nowy rząd Ukrainy nie zgodził się na zakup gazu od Gazpromu po wyższych cenach. W rezultacie Ukraina podniosła opłaty za tranzyt gazu. Ukraina podjęła także dodatkowe kroki w celu zmiany stawek eksportowych dla gazu przesyłanego przez Gazprom do Europy, z systemem barterowym zamiast środków pieniężnych. Prezydent Ukrainy Wiktor Juszczenko zgodził się na pewne ustępstwa, w których ceny gazu będą stopniowo rosły wraz z upływem czasu. Prezydent stwierdził, że ukraiński przemysł stałby się nierentowny, jeśli ceny gazu wzrosłyby powyżej 90 dolarów za 1000 m³, wezwał także do unikania upolitycznienia tego sporu, i wyraził przekonanie, że problem można rozwiązać poprzez działania ekonomiczne, a nie drogą polityki.
W maju 2005 ujawniono informację, że podczas zimy (2004/2005) 7,8 miliarda m³ gazu należącego do Gazpromu, zostało przepompowane do ukraińskich zbiorników, nie informując o tym strony rosyjskiej. Konflikt został rozwiązany w lipcu 2005 r., kiedy na mocy umowy zawartej pomiędzy Gazpromem, Naftohaz i RosUkrEnergo. Zgodnie z jej zapisem Naftohaz miał otrzymać 2,55 miliarda m³ gazu jako częściowe rozliczenie za tranzyt rosyjskiego gazu za rok 2005 i 5,25 miliarda m³ miało zostać sprzedane przez Gazprom z RosUkrEnergo dla Naftohazu.
W ostatnich trzech miesiącach 2005 r. negocjacje pomiędzy Gazpromem i Naftohazem nie przyniosły oczekiwanego postępu. Gazprom zażądał, aby od początku 2006 r. Ukraina została zobowiązana do płacenia ceny między 160-230 dolarów za 1000 m³, alternatywa przedstawiona przez stronę rosyjską, proponowała stworzenie konsorcjum spółek, utworzone z połączenia sił Gazpromu i Naftohazu. Spółka ta miała kontrolować ukraiński system przesyłu gazu. Ukraina odrzuciła wniosek Rosji, jednocześnie oświadczyła, że była gotowa zapłacić w 2006 r. maksymalnie 80 dolarów za 1000 m³.
W dniu 8 grudnia 2005 r. prezydent Rosji Władimir Putin zauważył w swoim wystąpieniu, że prywatni konsumenci na Ukrainie, mają niższe ceny gazu dla gospodarstw domowych niż w Rosji. Putin stwierdził, że Ukraina ma wystarczająco dużo pieniędzy w budżecie, by płacić cenę rynkową. Putin zauważył również, że roczne subwencje Ukrainy, wobec Rosji odnośnie do gazu wynoszą ok. 1 miliard dolarów, które to pieniądze są ważną częścią rosyjskiego budżetu. Dodał, że 25 mln Rosjan żyje poniżej granicy ubóstwa i takie obciążenia na rosyjskiej gospodarki jest nie do przyjęcia.
13 grudnia 2005 r. Gazprom zagroził, że jeśli porozumienie o nowej cenie nie zostanie osiągnięte przed 1 stycznia 2006 w. do 10:00 miejscowego czasu. W innym wypadku zagroził natychmiastowym odcięciem dostaw gazu na Ukrainę. Jako kompromis na temat cen gazu Gazprom był gotów zaakceptować utworzenie spółki joint venture nadzorującej tranzyt gazu rurociągami na terytorium Ukrainy. Ukraina odrzuciła tę propozycję. Gazprom stwierdził, że nowa cena musiałaby wynosić 220-230 dolarów za 1000 m³, ponieważ taka cena, odzwierciedla ceny gazu na rynkach UE oraz ceny na światowym rynku olejów opałowych. Ukraina stwierdziła, że takie działania mogłyby naruszyć przeszłość umów, jednocześnie zastrzegła możliwość odwołania się do arbitrażu międzynarodowego. W dniu 26 grudnia premier Ukrainy Jurij Jechanurow potwierdził, że Ukraina ma umowne prawo do 15% z tranzytu rosyjskiego gazu do Unii Europejskiej.
W dniu 15 grudnia 2005 r. Ukraina zaoferowała Gazpromowi układ joint venture sprzedaży gazu na ukraińskim rynku wewnętrznym, w zamian za stopniowanie wzrostu cen do 2010 roku. Wniosek ten został odrzucony przez Gazprom. 29 grudnia prezydent Putin zaoferował Ukrainie 3,6 miliarda dolarów pożyczki na pokrycie wzrostu cen gazu. Prezydent Juszczenko odrzucił ofertę. W ostatnich dniach 2005 r. kraje europejskie, które do tego czasu pozostały poza sporem, wezwały Rosję i Ukrainę do znalezienia kompromisu. W dniu 31 grudnia 2005 r., rosyjski prezydent przedstawił plan odroczenia wzrostu cen do kwietnia 2006 r., jeżeli natychmiast Ukraina zgodziłaby się na nowe ceny. Ukraina odrzuciła tę ofertę.
Wstrzymanie dostaw w styczniu 2006 roku.
Ponieważ obie strony nie były w stanie dojść do porozumienia, w dniu 1 stycznia 2006 r. Gazprom rozpoczął zmniejszanie ciśnienia w rurociągu, przed upływem rosyjskiego ultimatum, upływającego o godz. 10:00 czasu miejscowego. W tym samym czasie Rosja oskarżyła Ukrainę o kradzież gazu o wartości 25 milionów dolarów. 24 stycznia 2006 r. Naftohaz przyznał się do stawianych zarzutów. Rzecznik Naftohazu tłumaczył, że gaz był potrzebny do radzenia sobie z zimnem, szczególnie podczas mroźnego stycznia 2006 r.
Dostawy zostały wznowione 4 stycznia 2006 r., gdy zostało zawarte wstępne porozumienie między Ukrainą a Gazpromem.
Skutki w Europie:
W wielu krajach europejskich odnotowano spadek dostaw gazu z Rosji:
Lata 2007–2008.
2007.
W dniu 2 października 2007 r. Gazprom zagroził odcięciem dostaw gazu na Ukrainę z powodu niezapłaconego długu 1,3 miliarda dolarów. Wydawało się, że Ukraina rozliczyła swój dług wobec Rosji 8 października 2007 r., jednak w dniu 5 stycznia 2008 r. Gazprom ostrzegł Ukrainę ponownymi ograniczeniami w dostawach gazu od 11 stycznia 2008 r., jeżeli Ukraina nie zapłaci 1,5 miliarda dolarów długu. Władimir Putin i Wiktor Juszczenko ogłosili w dniu 12 lutego 2008 r. o porozumieniu w sprawie gazowego problemu. Ukraina rozpoczęła spłacenie swoich długów za gaz zużywany w listopadzie i grudniu 2007 r. Ustalono, że cenę na poziomie 179,5 dolarów za 1000 m³ zostanie utrzymana w roku 2008. Prezydenci przedstawili również plan połączenia RosUkrEnergo i UkrGazEnergo, w spółkę joint venture Gazprom-Naftohaz.
2008.
Pod koniec lutego 2008, Gazprom zagroził zmniejszeniem dostaw gazu na Ukrainę od 3 marca 2008 r., chyba że Ukraina dokona wpłatę pieniędzy na rok 2008. Przedstawiciel ukraińskiego rządu powiedział, że Ukraina zapłaciła rachunek za gaz 2007 r., ale na razie wstrzyma się z zapłaceniem rachunku za 2008. Rzecznik Gazpromu stwierdził, że nie został uregulowany rachunek za 1,9 miliarda m³ dostaw gazu o wartości 600 milionów dolarów. W dniu 3 marca 2008 r. Gazprom zredukował przesyłki na Ukrainę o 25% (a dzień później z kolejne 25%), twierdząc, że 1,5 miliarda dolarów długu nadal nie zostało zapłacone, mimo to ukraińscy urzędnicy twierdzili, że cała kwota została wypłacana. Dostawy gazu zostały przywrócone 5 marca 2008 r. po telefonicznych negocjacjach prezesa Gazpromu (Aleksiej Miller) i prezesa Naftohazu (Ołeh Dubyna). W dniu 6 marca 2008 r. ukraińska rada gabinetowa odmówiła wykonania umowy gazowej zawartej przez Wiktora Juszczenkę i Władimira Putina. Rząd Ukrainy nie chciał zapłacić z góry za rok 2008 i sprzeciwił się stworzeniu koncernu Naftohaz-Gazprom, który sprzedawałby gaz na Ukrainie. Premier Julia Tymoszenko stwierdziła, że Ukraina nie potrzebuje żadnych dodatkowych nowo utworzonych spółek joint venture, a od 1 marca 2008 r. na ukraińskim krajowym rynku gazu działa spółka UkrGazEnergo.
W listopadzie 2008 Gazprom podpisał z Naftohazem długoterminową umowę, zgodnie z którą Ukraina będzie otrzymywać rosyjski gaz bezpośrednio od Gazpromu, a Naftohaz będzie wyłącznym importerem rosyjskiego gazu ziemnego. Jednakże pod koniec listopada 2008 r. nowy zarząd Gazpromu zażądał od Ukrainy spłaty 2,4 miliarda dolarów długu.
Spór w 2009.
W dniu 23 grudnia 2008 r. prezydent Juszczenko powiedział, że ponad 1 miliard dolarów zostało wypłaconych przez Ukrainę, w celu zmniejszenia zadłużenia, natomiast część długu będzie zrestrukturyzowana za styczeń-luty 2009. Gazprom zaprzeczył, że istnieje jakiekolwiek porozumienie w sprawie restrukturyzacji zadłużenia. Rzecznik Gazpromu Siergiej Kuprianow powiedział, że Gazprom rozpocznie cięcia dostaw gazu na Ukrainę od 1 stycznia 2009 r., jeżeli Ukraina nie wpłaci 1,67 miliarda dolarów długu za dostawy gazu i 450 milionów dolarów grzywny. W dniu 30 grudnia 2008 r., Naftohaz wypłacił 1,522 miliardów dolarów pieniędzy dla RosUkrEnergo. RosUkrEnergo potwierdził, że otrzymał całą kwotę, ale Naftohaz musi zapłacić jeszcze 600 milionów dolarów grzywny. Gazprom przekazał informację, że nie otrzymał żadnych płatności, ze względu na przerwę świąteczną w systemach bankowych. Jednocześnie Gazprom oskarżył Naftohaz o szantaż, ujawniając informację o otrzymaniu pisma od Naftohazu, w którym grozi przejęciem gazu dostarczanego do UE przez Ukrainę. Ukraińska strona sporu zaprzeczyła tym doniesieniom i zapewniła, że Ukraina gwarantuje bezpieczny, niezawodny i nieprzerwany transport rosyjskiego gazu do krajów europejskich przez swoje terytorium. Negocjacje pomiędzy Gazpromem i Naftohazem zostały przerwane 31 grudnia 2008 r. Według ukraińskiego przedstawiciela energetyki Bohdana Sokołowśkiego, negocjacje zostały przerwane przez Gazprom, według rzecznika rosyjskiego prezydenta Natalii Timakowej – zerwane przez stronę ukraińską.
Ukraina zaproponowała, że cena gazu dla Ukrainy wzrośnie o 21,5 dolarów – do 201 dolarów za 1000 metrów sześciennych, a opłata za tranzyt o 0,3 dolara – do 2 dolarów za 1000 m³ za każde 100 kilometrów. Gazprom zaproponował, by Naftohaz kupował gaz ziemny po 250 dolarów za 1000 m³, począwszy od 2009 roku. Rosyjski premier Władimir Putin powiedział, że 250 dolarów za 1000 m³ to „gest humanitarny”, ponieważ Rosja sprzedaje gaz na europejski rynek po 500 dolarów za 1000 m³. Ukraina chciała, obniżyć cenę gazu do 201 dolarów za 1000 m³. Naftohaz oświadczył, że był gotów zapłacić 235 dolarów.
1 stycznia.
Dostawę gazu dla Ukrainy, zgodnie z wcześniejszymi zapowiedziami całkowicie odcięto 1 stycznia 2009 r. o godz. 10:00 miejscowego czasu (8:00 czasu polskiego). Objętość gazu pompowanego na Ukrainę została zmniejszona o 90 mln m³ na dobę, podczas gdy dostawy tranzytowe do UE w dalszym ciągu pozostały na poziomie 300 milionów m³ na dobę. W telewizji Vesti-24 prezes Gazpromu Aleksiej Miller powiedział, że ma wrażenie, że istnieją siły polityczne na Ukrainie, które są bardzo zainteresowane podtrzymywaniem gazowego konfliktu między dwoma państwami. Miller zapewnił, że Gazprom będzie kontynuować dostarczanie gazu do Europy w całości. Rzecznik Gazpromu Siergiej Kuprijanow powiedział, że 1 stycznia 2009 r. Gazprom był gotowy do wznowienia rozmów z Ukrainą, ale strona ukraińska nie była skłonna do negocjacji. Według Kuprijanowa przedstawiciele Naftohazu otrzymali bezpośrednie instrukcje, aby nie podpisywać żadnych dokumentów.
We wspólnym oświadczeniu prezydent Juszczenko i premier Tymoszenko, opublikowanym w dniu 1 stycznia 2009 r., ogłoszono, że Ukraina gwarantuje nieprzerwany tranzyt rosyjskiego gazu do krajów europejskich. Przedstawiono także gwarancje dla obywateli Ukrainy o tym, że gaz będzie dostarczany w pełnej objętości. W oświadczeniu stwierdzono, że: „Ukraina ma wystarczająco gazu w swoich magazynach, które zagwarantują pełne pokrycie wewnętrznych potrzeb, na dość długi okres.” Zauważono również, że strona rosyjska oferuje Ukrainie opłatę tranzytową w wysokości 1,70 dolara za 1000 m³ za 100 km, która to kwota jest zgodnie z oświadczeniem, mniejsza niż połowa średniej europejskiej stawki. Zaniżona stawka tranzytowa sprawia, że praktycznie niemożliwe jest utrzymanie systemu transportu gazu w odpowiednim stanie technicznym. Jednocześnie oskarżono Gazprom i Naftohaz o blokowanie działalności spółki RosUkrEnergo, która nie może czerpać z podziemnych magazynów gazu, które to działania muszą być stosowane podczas operacji eksportowych. Prezydent Juszczenko przesłał pismo do przewodniczącego Komisji Europejskiej Jose Manuel Barroso proponując mu, aby Unia Europejska zaangażowała się w rozliczenia wynikające z ukraińsko-rosyjskiego konfliktu gazowego.
Ukraińska delegacja Paliw i Energii w składzie: minister Jurij Prodan, zastępca ministra spraw zagranicznych Kostiantyn Jelisiejew, przedstawiciel prezydenta w kwestii energetycznych Bohdan Sokołowśki i wiceprezes Naftohazu Wadym Czuprun odwiedziła Czechy jako przewodniczącego Unii Europejskiej oraz inne państwa członkowskie, w celu przeprowadzenia konsultacji w sprawie gazu ziemnego i problemów w pierwszym tygodniu 2009 roku.
2 stycznia – 3 stycznia.
Nastąpiły spadki ciśnienia gazu: na Węgrzech (spadek o 25%), w Rumunia (spadek o 30%) i Polska (spadek o 6%). W Bułgarii, Turcji, Grecji i Macedonii zanotowano wahania ciśnienia gazu. Według Gazpromu „nie ma problemu z Rosją, głównym winnym jest Ukraina”. Gazprom po raz kolejny przedstawił konieczność zbudowania alternatywnych szlaków tranzytowych (gazociągów Północnego i Południowego).
Gazprom oskarżył Ukrainę o kradzież gazu. Zgodnie z oświadczeniem Naftohazu nie była to kradzież gazu, ale usuwanie ze względów technicznych, w celu zapewnienia tranzytu rosyjskiego eksportu i przekierowania części gazu z własnych zapasów, aby utrzymać stałe ciśnienie w sieci rurociągów. Według Naftohazu: „Brak porozumienia technicznego pomiędzy Gazpromem i Naftohazem (Ukrainą), będzie skutkował niemożliwymi do przewidzenia konsekwencjami, szczególnie jeśli chodzi o ciągłość dystrybucji gazu na stałym poziomie do państw członkowskich UE”.
3 stycznia 2009 r. prezes Gazpromu Aleksiej Miller zapowiedział, że koncern złoży skargę do europejskiego trybunału arbitrażowego w Sztokholmie, w której zażąda, by ukraińska firma Naftohaz zapewniła tranzyt gazu do Europy.
6 stycznia – 7 stycznia.
O północy słowacki minister gospodarki Ľubomír Jahnátek wprowadził stan wyjątkowy w gospodarce.
Wiele krajów zgłosiło poważny spadek dostaw, lub całkowite wstrzymanie gazu z ukraińskich rurociągów należących do Gazpromu:
Rosja całkowicie wstrzymała dostawy gazu transportowanego do Europy z gazociągu leżącego na terenie Ukrainy. Szef Komisji Europejskiej José Manuel Durão Barroso powiedział, powołując się na rozmowy telefoniczne z premierem Rosji Władimirem Putinem i premierem Ukrainy Julią Tymoszenko, że Rosja i Ukraina są gotowe na unijny monitoring przepływu gazu przez swoje kraje. Rząd USA przestrzegł Rosję przed manipulowaniem zasobami energetycznymi w regionie. W nocy w Moskwie doszło do spotkania szefów Gazpromu (Aleksiej Miller) i Naftohazu (Ołeh Dubyna).
Naftohaz poinformował, że Gazprom wstrzymał dostarczanie gazu ziemnego przez terytorium Ukrainy. Z inicjatywy prezydenta Ukrainy Juszczenki odbyła się rozmowa telefoniczna z prezydentem Rosji Miedwiediewem, relacja prasowa Kijowa o tej rozmowie podaje o „całkowitym wstrzymaniu przez stronę rosyjską dostaw gazu na Ukrainę przeznaczonego do eksportu do krajów europejskich”, jak też istnienie po stronie ukraińskiej „dobrej intencji tranzytu nawet do zawarcia umów ze stroną rosyjską o dostawach gazu”. Prezydent Ukrainy zapewnił, że „od 1 stycznia 2009 Ukraina zużywa wyłącznie gaz z produkcji własnej i z zapasów własnych w pełni opłaconych przez Naftohaz”.
8 stycznia.
Naftohaz ograniczył dostawy dla ukraińskich zakładów chemicznych i metalurgicznych.
Radio Echo Moskwy poinformowało, powołując się na Ilję Koczewrina (dyrektora wykonawczego Gazprom-Eksportu), że w Brukseli doszło do przypadkowego, trwającego zaledwie 20 minut, spotkania pomiędzy szefami rosyjskiego Gazpromu (Aleksiejem Millerem) i prezesem ukraińskiego Naftohazu (Olehem Dubyną).
Przedstawiciele Gazpromu nie zaakceptowali porozumienia Komisji Europejskiej z Kijowem, dotyczącego wysłania unijnych obserwatorów na Ukrainę. Rosja zażądała, aby wśród międzynarodowych obserwatorów byli również Rosjanie. Premier Rosji Władimir Putin obciążył Komisję Europejską za fiasko porozumienia, jednocześnie wyraził zadowolenie ze stanu relacji z Polską w sferze tranzytu rosyjskiego gazu ziemnego do Europy Zachodniej.
W Budapeszcie premier Węgier Ferenc Gyurcsány poinformował, że Węgry będą dostarczać Serbii ze swoich rezerw ok. 2 mln m³ gazu dziennie.
9 stycznia – 19 stycznia.
Komisja Europejska potwierdziła zawarcie porozumienia z Ukrainą i Rosją, w sprawie wysłania obserwatorów, którzy będą monitorować tranzyt rosyjskiego gazu do Unii Europejskiej przez Ukrainę.
Rosja i UE podpisały porozumienie ws. tranzytu gazu: premier Republiki Czeskiej Mirek Topolánek spotkał się z premierem Rosji Władimirem Putinem w Moskwie.
Ukraina podpisała protokół o komisji monitorującej tranzyt rosyjskiego gazu do państw europejskich.
Agencja Informacyjna Reuters podała, że Rosja o godz. 10:00 moskiewskiego czasu (8:00 czasu polskiego) częściowo wznowiła dostawy gazu ziemnego do krajów Unii Europejskiej, przez terytorium Ukrainy.
Podpisanie w Moskwie porozumień gazowych pomiędzy szefami Gazpromu Aleksiej Miller i Naftohazu Ołeh Dubyna na dostawę rosyjskiego gazu na Ukrainę i tranzyt do Europy przez terytorium Ukrainy. Porozumienie na tranzyt obejmuje okres 11 lat (2000-2010). W uroczystości która odbyła się w siedzibie rządu brali udział premierzy obu państw Władimir Putin i Julia Tymoszenko. Z pośrednictwa w handlu gazem wyeliminowano spółkę RosUkrEnergo, co spowodowało obniżenie dostaw gazu do Polski. Wstrzymanie dotyczy dostaw w wysokości 2,5 mld m³ rocznie.

</doc>
<doc id="1569851" url="https://pl.wikipedia.org/wiki?curid=1569851" title="Strażno">
Strażno

Strażno – jezioro na Pojezierzu Ińskim, położone w gminie Ińsko, w powiecie stargardzkim, w woj. zachodniopomorskim. Strażno znajduje się około 5,5 km na północny zachód od miasta Ińsko.
Według danych gminy Ińsko powierzchnia zbiornika wynosi 8,9 ha, jednak inne źródło podaje 6,97 ha.
Według danych gminy w typologii rybackiej Strażno jest jeziorem karasiowym.
Nad południowym i zachodnim brzegiem jeziora leży wieś Ścienne, w której mieści się kompleks owczarni.
Około 1,3 km na południowy wschód znajduje się jedna z zatok jeziora Ińsko.

</doc>
<doc id="1569853" url="https://pl.wikipedia.org/wiki?curid=1569853" title="Beata Przybytek">
Beata Przybytek

Beata Przybytek (ur. 26 stycznia 1979 w Bielsku-Białej) – polska wokalistka jazzowa, pianistka, kompozytorka.
Ukończyła Państwowe Liceum Muzyczne w Bielsku-Białej w klasie fortepianu. Później kontynuowała naukę w Akademii Muzycznej w Katowicach i ukończyła ją w 2004 z wyróżnieniem wokalistykę na Wydziale Jazzu i Muzyki Rozrywkowej. Laureatka nagrody muzycznej Programu III Polskiego Radia im. Mateusza Święcickiego „Mateusz Trójki 2013” za płytę „I’m Gonna Rock You” w kategorii Jazz – Wydarzenie. Uhonorowana nagrodą Prezydenta Miasta Bielska-Białej Ikar 2013. Stypendystka Ministra Kultury i Dziedzictwa Narodowego oraz Marszałka Województwa Śląskiego w dziedzinie kultury i sztuki.
Współpracowała z najwybitniejszymi przedstawicielami polskiego jazzu, takimi jak m.in. Jan Ptaszyn Wróblewski, Janusz Muniak, Jarosław Śmietana, Piotr Wojtasik, Bernard Maseli, Wojciech Karolak czy Jazz Band Ball Orchestra. W latach 2009–2010 brała udział w projekcie Fundacji Kalinowe Serce – „Śpiewając Jazz” u boku Marianny Wróblewskiej i Macieja Zakościelnego.
Wydała sześć solowych albumów studyjnych: "You Don’t Know What Love Is" (2003), The Island (2004), "Wonderland" (2006), "I’m Gonna Rock You" (2012), "Czemuż się dzisiaj weselić nie mamy" (2013) i "Today Girls Don’t Cry" (2017).
Koncertuje zarówno w kraju, jak i poza jego granicami. Wystąpiła na festiwalach, takich jak m.in.: Jazz Jamboree, Bielska Zadymka Jazzowa, Międzynarodowe Głogowskie Spotkania Jazzowe, Pomorska Jesień Jazzowa, Easy Jazz Festival, Jazzonalia w Koninie, Jazz w Ruinach w Gliwicach, a także na m.in. Jazz En Nord Jazz Festival w Lille (Francja), Sibiu Jazz Festival, Ploiesti Hot Jazz Summit (Rumunia) czy International Jazz Piestany (Słowacja).

</doc>
<doc id="1569854" url="https://pl.wikipedia.org/wiki?curid=1569854" title="Urszula Łangowska-Szczęśniak">
Urszula Łangowska-Szczęśniak

Urszula Łangowska-Szczęśniak (ur. 1947 r. we Sulechowie) – polska ekonomistka, specjalizująca się w badaniach rynku i ekonomice konsumpcji.
Życiorys.
Urodziła się w rodzinie działaczy Związku Polaków w Niemczech. Jej ojciec Jan był przed wojną redaktorem naczelnym opolskich "Nowin Codziennych". Po wojnie jej rodzina na krótko zamieszkała w Sulechowie, gdzie się urodziła. W latach 50. przeniosła się wraz z owdowiała matką i trójką rodzeństwa do Opola, gdzie ukończyła III Liceum Ogólnokształcące im. Marii Curie-Skłodowskiej. Następnie podjęła studia na Wyższej Szkole Ekonomicznej we Wrocławiu, którą ukończyła w 1969 roku.
Po studiach podjęła pracę w opolskiej Wojewódzkiej Pracowni Planów Regionalnych. Kilka miesięcy później zaczęła pracować w Zakładzie Ekonomii Instytutu Nauk Społecznych Wyższej Szkoły Pedagogicznej. W latach 1971-1975 odbyła studia doktoranckie w Zakładzie Prakseologii Polskiej Akademii Nauk w Warszawie. Pracę doktorską poświęconą zarządzaniu i organizacji nauki w Polsce obroniła na Wydziale Zarządzania Uniwersytetu Warszawskiego. Pracę habilitacyjną pt.: "Społeczno-gospodarcze uwarunkowania konsumpcji w Polsce w latach 1970-1990 w układzie przestrzennym" obroniła w 1994 roku na Akademii Ekonomicznej im. Oskara Langego we Wrocławiu. 
W latach 1984-1992 była zastępcą dyrektora instytutu Nauk Ekonomicznych WSP, następnie: w latach 1992-1999 prodziekanem Wydziału Ekonomicznego UO, a w latach 1999-2005 dziekanem tego wydziału. Jest ponadto kierownikiem Zakładu Teorii Ekonomii WE UO i kierownikiem Zakładu Ekonometrii Wydziału Ekonomicznego WSZiA w Opolu.
Wraz z mężem mieszka w Kotorzu Małym.

</doc>
<doc id="1569855" url="https://pl.wikipedia.org/wiki?curid=1569855" title="The Very Best of Meat Loaf">
The Very Best of Meat Loaf

The Very Best of Meat Loaf – kompilacja z 1998 obejmująca pierwsze 21 lat kariery solowej Meat Loafa.
Poza hitami jak "I’d Do Anything for Love (But I Won’t Do That)" oraz "Paradise By The Dashboard Light", album zawiera również trzy nowe utwory. Dwa z nich ("Home by Now" / "No Matter What" oraz "A Kiss Is A Terrible Thing To Waste") zostały napisane przez Andrew Lloyd Webbera oraz Jima Steinmana i pochodzą z ich musicalu "Whistle Down The Wind". Trzecią nową piosenką, która została napisana przez Jima Steinmana i Dona Blacka, jest "Is Nothing Sacred" (jest to solowe wykonanie, ale w wersji singlowej jest duetem z Patti Russo).
Piosenki (poza nowymi) pochodzą z albumów wydanych w latach 1977 - 1995. Wyjątkiem jest płyta "Blind Before I Stop" [1986], gdyż nie ma żadnego utworu z niej pochodzącego.

</doc>
<doc id="1569871" url="https://pl.wikipedia.org/wiki?curid=1569871" title="Ari Pekka Nikkola">
Ari Pekka Nikkola



</doc>
<doc id="1569872" url="https://pl.wikipedia.org/wiki?curid=1569872" title="Wigilancjusz">
Wigilancjusz

Wigilancjusz (ur. w IV wieku, zm. w V wieku) – galijski kapłan, uznawany za jednego z prekursorów myśli protestanckiej w łonie chrześcijaństwa. Jego talent odkrył Sulpicjusz Sewer. Znał Paulina z Noli oraz Hieronima ze Strydonu. Był racjonalistą zwalczającym kult świętych i relikwii. Występował również przeciw celibatowi i ubóstwu. Poglądy Wigilancjusza poddał krytyce św. Hieronim w piśmie "Przeciw Wigilancjuszowi" oraz w kilku listach.
Życiorys.
Wigilancjusz urodził się w Calagurris w Akwitanii, przed 370 r. Wydaje się, że był już wyświęcony, kiedy kilka lat przed 404 r. przybył z listem polecającym od Paulina z Noli do Hieronima, przebywającego wówczas w Betlejem. Według listu Hieronima do Paulina ("Epist.", lviii.), Wigilancjusz został przyjęty z całą serdecznością, jednak z jakichś powodów go opuścił. W Italii, przez którą wiodła droga powrotna do Galii, Wigilancjusz wysłał do Hieronima list lub przedłożył mu traktat teologiczny do zaaprobowania. Hieronim potraktował pismo jako zarzut, że został skażony herezjami Orygenesa i odpowiedział listem pełnym goryczy ("Epist.", lix.). W 406 r., kiedy Wigilancjusz powrócił już do Akwitanii, dwóch duchownych posługujących nieopodal jego miejsca zamieszkania, Desiderius i Riparius, poprosiło Hieronima o przygotowanie pisma odpierającego poglądy jego dawnego gościa. Początkowo Hieronim znał nauki Wigilancjusza jedynie z opisu Ripariusa, jednak późną jesienią 406 r. mnich Sisinnius dotarł do Betlejem i dostarczył mu dzieło akwitańskiego duchownego. Sinsinnus planował pozostać do święta Objawienia Pańskiego, jednak poczuł się zobowiązany wrócić wcześniej, niż planował. Hieronim musiał podyktować dzieło "Przeciw Wigilancjuszowi" w ciągu jednej nocy.
Dzieło Hieronima jest głównym źródłem wiedzy na temat Wigilancjusza. Sprzeciwiał się powszechnemu kultowi świętych i męczenników, oraz różnego rodzaju jego przejaw, jak np. kult relikwii, uważając je za elementy pogańskie. Sprzeciwiał się takiemu dawaniu jałmużny, które nie zwraca uwagi na jej społeczne skutki, i kierowaniu wszystkich datków do mnichów żyjących w krajach pogańskich, gdy nie brak było ubogich we własnym kraju. Nisko cenił życie monastyczne, uważając je za szkodliwe dla troski o duszę, i wydaje się, że był przeciwny narzucanemu z góry celibatowi duchowieństwa.
Niewiele wiadomo o Wigilancjuszu poza wzmiankami znajdującymi się w dziełach Hieronima. Gennadiusz stwierdza, że był on prezbiterem w Barcelonie, więc wydaje się, że po 406 r. został przeniesiony do Hiszpanii. Paulin z Noli w liście do Sulpicjusza Sewera z ok. 395 r. wspomina swego towarzysza, Wigilancjusza, którego wysłał z listem do Kampanii. Sądzi się jednak, że mogło chodzić o innego Wigilancjusza, ochrzczonego niewolnika.

</doc>
<doc id="1569873" url="https://pl.wikipedia.org/wiki?curid=1569873" title="Wola Rębkowska (gmina)">
Wola Rębkowska (gmina)

Wola Rębkowska (od 1973 "Garwolin") – dawna gmina wiejska istniejąca do 1954 roku w woj. lubelskim/warszawskim. Siedzibą władz gminy była Wola Rębkowska.
Na mocy postanowienia Komitetu Urzędującego Królestwa Polskiego z dnia 17 stycznia 1867 roku gmina Wola Rębkowska weszła w skład powiatu garwolińskiego guberni siedleckiej. Gmina należała do sądu gminnego okręgu I w Aleksandrowie. W skład gminy wchodziły: Budzin, Ewelin, Jagody, Leszczyny Nowe, Leszczyny Stare, Mętne, Michałówka, Niecieplin, Ośniackie Budy, Puznów Stary, Puznów Nowy, Rębków, Rębkowska Wola, Stoczek, Trąbki, Uśniaki, Wilkowyje, Władysławów, Władysławowska Wola, Wyszczynki i Żwirówka. Miała 10793 mr. obszaru i liczyła 4955 mieszkańców. 
W 1919 roku gmina weszła w skład w woj. lubelskiego. 15 kwietnia 1934 z gminy wyłączono gromadę Leszczyny, którą włączono do gminy miejskiej Garwolin. Z dniem 31 marca 1939 roku włączono do niej gromadę Krystyna z gminy Osieck. 1 kwietnia 1939 roku gminę wraz z całym powiatem garwolińskim przyłączono do woj. warszawskiego. W okresie okupacji gmina została pozbawiona samorządu, zarządzał nią wójt przy pomocy doradców gminnych. 1 września 1944 roku powołono radę gminną. 
Po wojnie gmina zachowała przynależność administracyjną. 1 lipca 1952 roku gmina składała się z 16 gromad: Budy Uśniackie, Ewelin, Jagodne, Krystyna, Miętne, Niecieplin, Puznów Nowy, Puznów Stary, Rębków, Rębków Parcele, Stoczek, Trąbki, Uśniaki, Wilkowyja, Wola Rębkowska i Wola Władysławowska. 
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład nowej gminy Garwolin.

</doc>
<doc id="1569879" url="https://pl.wikipedia.org/wiki?curid=1569879" title="Tanbały Tas">
Tanbały Tas



</doc>
<doc id="1569882" url="https://pl.wikipedia.org/wiki?curid=1569882" title="Bakugan Battle Brawlers">
Bakugan Battle Brawlers



</doc>
<doc id="1569893" url="https://pl.wikipedia.org/wiki?curid=1569893" title="Lesiów (przystanek kolejowy)">
Lesiów (przystanek kolejowy)

Lesiów – przystanek kolejowy w Kolonii Lesiowie, w gminie Jastrzębia, w powiecie radomskim, w województwie mazowieckim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 50–99 pasażerów na dobę.

</doc>
<doc id="1569894" url="https://pl.wikipedia.org/wiki?curid=1569894" title="Język surinamski">
Język surinamski



</doc>
<doc id="1569897" url="https://pl.wikipedia.org/wiki?curid=1569897" title="Podłęż (gmina)">
Podłęż (gmina)

Podłęż – dawna gmina wiejska istniejąca w latach 1868-1954 w woj. lubelskim/warszawskim. Siedzibą władz gminy był Podłęż.
Gmina została utworzona w 1868 roku, za Królestwa Polskiego. Na mocy postanowienia Komitetu Urzędującego Królestwa Polskiego z dnia 17 stycznia 1867 roku gmina Podłęż weszła w skład powiatu garwolińskiego guberni siedleckiej. Gmina należała do sądu gminnego okręgu III w Maciejowicach. W skład gminy wchodziły: Bączki, Celinów, Domaszew, Krępa, Krępskie-Budy, Leonów, Lewików, Lipniki, Ostrów, Podłęż, Podłęzkie-Budy, Podwierzbie, Podwierzbiańska Kępa, Pogorzelec, Samogoszcz, Tarnówek i Tarnowska Ruda. Miała 14652 mr. obszaru i liczyła 2688 mieszkańców. 
W 1919 roku gmina weszła w skład w woj. lubelskiego. Od 1933 roku rady gminne ustanowione zostały jako organy stanowiące i kontrolujące a zarządy gminne zostały ustanowione jako organ zarządzający i wykonawczy. 1 kwietnia 1939 roku gminę wraz z całym powiatem garwolińskim przyłączono do woj. warszawskiego. W okresie okupacji gmina została pozbawiona samorządu, zarządzał nią wójt przy pomocy doradców gminnych. 1 września 1944 roku powołono radę gminną. 
Po wojnie gmina zachowała przynależność administracyjną. 1 lipca 1952 roku gmina składała się z 11 gromad: Budy Krempskie, Celinów, Domaszew, Leonów, Lewików, Ostrów, Podłęż, Podwierzbie, Pogorzelec, Ruda Tarnowska i Samogoszcz. 
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład gmin Maciejowice, Łaskarzew i Wilga.
Zobacz też: gmina Podłęże

</doc>
<doc id="1569898" url="https://pl.wikipedia.org/wiki?curid=1569898" title="Norberto Menéndez">
Norberto Menéndez

Norberto Menéndez (14 grudnia 1936; zm. 26 maja 1994) – argentyński piłkarz noszący przydomek "Tucho", środkowy napastnik. Wzrost 169 cm, waga 75 kg.
Menéndez był wychowankiem klubu CA Huracán, jednak zawodową karierę piłkarską rozpoczął w 1954 roku w klubie River Plate, w którym grał do 1960 roku. Razem z River Plate trzy razy z rzędu został mistrzem Argentyny - w 1955, 1956 i 1957.
Jako piłkarz klubu River Plate wziął udział w finałach mistrzostw świata w 1958 roku, gdzie Argentyna odpadła już w fazie grupowej. Menéndez zagrał we wszystkich trzech meczach - z Niemcami, Irlandią Północną (zdobył bramkę) i z Czechosłowacją.
W 1960 sięgnął razem z River Plate po wicemistrzostwo Argentyny, a w 1961 grał już w Huracánie. W następnym roku przeniósł się do Boca Juniors, w którym występował do 1967 roku. Grając w Boca Juniors Menéndez zdobył kolejne trzy tytuły mistrzowskie - w 1962, 1964 i 1965. Pozwoliło to na trzykrotny udział w turnieju Copa Libertadores.
Razem z Boca Juniors Menéndez dotarł do finału Copa Libertadores 1963, gdzie jego zespół uległ słynnemu Santosowi, w którego składzie grał król futbolu Pelé. W turnieju Copa Libertadores 1965 Menéndez dotarł razem z Boca Juniors do półfinału, gdzie jego drużyna uległa późniejszym triumfatorom turnieju - zespołowi CA Independiente. Menéndez dotarł także razem z Boca Juniors do półfinałowej fazy Copa Libertadores 1966. W 1968 roku Menéndez zakończył karierę w klubie CA Colón.
Nigdy nie wziął udziału w turnieju Copa América.

</doc>
<doc id="1569899" url="https://pl.wikipedia.org/wiki?curid=1569899" title="Park Inn Berlin">
Park Inn Berlin

Park Inn Berlin, oficjalnie Park Inn by Radisson Berlin Alexanderplatz – wieżowiec, znajdujący się w Berlinie, w dzielnicy Mitte, w północnej części placu Alexanderplatz. Ma 35 kondygnacji. Mieści czterogwiazdkowy hotel, należący do sieci hotelowej SAS Radisson. Mając całkowitą wysokość wynoszącą 150 m (126 m bez uwzględnienia masztów antenowych na dachu) jest najwyższym budynkiem w Niemczech wykorzystywanym wyłącznie jako hotel, zaś posiadając 1028 pokoi jest drugim największym hotelem w kraju, po hotelu Estrel w Berlinie. 
Historia.
Budynek został zaprojektowany w ramach przebudowy ówcześnie leżącego na terenie Berlina Wschodniego placu Alexanderplatz w 1964 roku przez architektów Rolanda Korna, Heinza Scharlippa i Hansa-Ericha Bogatzky’ego, a następnie wybudowany w latach 1967–1970, w tym samym czasie co „Centrum Warenhaus”. Hotel został otwarty w 1970 roku jako Interhotel „Stadt Berlin” z 2000 łóżek, 15 lokalami gastronomicznymi, żłobkiem i wielopoziomowym parkingiem.
Po zjednoczeniu Niemiec hotel stał się własnością firmy Deutsche Interhotel GmbH &amp; Co. KG, która kontynuowała jego prowadzenie pod nazwą „Hotel Forum”. W połowie lat 90. XX wieku przeprowadzono modernizację parterowej części budynku, w ramach której otrzymała ona nową przeszkloną fasadę. Po 2001 roku hotel został gruntownie przeprojektowany, zaś od 2003 roku jest prowadzony przez skandynawską sieć hotelową SAS Radisson pod nazwą „Park Inn”.

</doc>
<doc id="1569901" url="https://pl.wikipedia.org/wiki?curid=1569901" title="Theodwin">
Theodwin

Theodwin (data urodzenia nieznana, zm. 1151) – niemiecki benedyktyn i kardynał.
Życiorys.
Pochodził prawdopodobnie ze Szwabii. W młodości wstąpił do zakonu benedyktynów i był mnichem kolejno w kilku klasztorach na terenie Alzacji i Lotaryngii. W 1126 został opatem klasztoru Gorze; urząd ten piastował do 1133, kiedy papież Innocenty II mianował go kardynałem biskupem Santa Rufina. Podpisywał bulle papieskie między 7 czerwca 1135 a 15 czerwca 1150. Przez wiele lat działał jako legat papieski w Niemczech; w 1138 roku odegrał dużą rolę przy wyborze na króla Niemiec Konrada III Hohenstaufa, którego następnie koronował w dniu 13 marca 1138 w Akwizgranie. Był także legatem papieskim przy wojskach II krucjaty. Po jej klęsce podjął starania o doprowadzenie do sojuszu niemiecko-sycylijskiego przeciwko Bizancjum, jednak działania te nie zyskały aprobaty papieża Eugeniusza III.

</doc>
<doc id="1569903" url="https://pl.wikipedia.org/wiki?curid=1569903" title="Norberto Menendez">
Norberto Menendez



</doc>
<doc id="1569905" url="https://pl.wikipedia.org/wiki?curid=1569905" title="100 North Main">
100 North Main

100 North Main – wieżowiec w Memphis, w stanie Tennessee, w Stanach Zjednoczonych, o wysokości 131 m. Budynek został otwarty w 1965 roku i posiada 37 kondygnacji.
W 2015 roku budynek został wpisany do National Register of Historic Places.

</doc>
<doc id="1569907" url="https://pl.wikipedia.org/wiki?curid=1569907" title="Wiły (opera)">
Wiły (opera)

Wiły, czasami Willidy ("Le Villi") – opera-balet Giacoma Pucciniego w 2 aktach z 1884 roku. Libretto autorstwa Ferdinanda Fontany oparte zostało na podstawie opowiadania Jeana Baptiste'a Alphonse'a Karra o tym samym tytule.
Jest to pierwsze dzieło operowe Giacoma Pucciniego.
Treść.
Akt I.
Małe miasteczko w Schwarzwaldzie. W domu leśnika Wulfa, świętowane są zaręczyny jego córki, Anny. Radość dwojga młodych nie trwa jednak długo, gdyż narzeczony Anny, Roberto musi jechać do Moguncji, aby objąć pozostawiony mu spadek. Wyjeżdżając, przysięga ukochanej wierność po grób; jednakże w wielkim mieście zapomina o swej miłości i wiąże się z kurtyzaną. W tym samym czasie Anna, przeczuwając, że ją zdradził, umiera ze smutku. Jej dusza łączy się z Willidami - duchami kobiet, które również zmarły ze smutku po utracie ukochanych, niewiernych im mężczyzn. 
Akt II.
Do miasteczka powraca dręczony wyrzutami sumienia Roberto, który nie wie nic o tragicznym losie Anny. Wulf, ojciec dziewczyny, pragnąc zemścić się na niedoszłym zięciu, wzywa ducha córki, by ukarał wiarołomcę. Anna zmienia się w wiłę - jedną ze złowieszczych istot, które mszczą się na niewiernych kochankach. W otoczeniu innych podobnych jej duchów ukazuje się Robertowi podczas snu i wraz z towarzyszkami porywa go w śmiertelny, nie kończący się taniec. Wyczerpany nim młodzieniec osuwa się na ziemię - martwy.
Historia utworu.
Była to pierwsza opera młodego Pucciniego. Skomponował ją na rozpisany przez Eduarda Sonzogna - wydawcę utworów muzycznych, będącego zarazem właścicielem mediolańskiego Teatro Lirico) w Mediolanie - konkurs na jednoaktówkę. Idąc za radą swego wykładowcy i przyjaciela, Amilcare Ponchiellego, Puccini zamówił libretto u poety nazwiskiem Ferdinando Fontana; otrzymał odeń tekst we wrześniu 1883, zaś w cztery miesiące później ukończył partyturę opery. Składała się ona z 7 numerów: wstępu, chóralnej introdukcji, duetu Anny z Robertem, symfonicznego sabatu, wstępu i sceny Wulfa oraz finałowej arii Anny. 
"Willidy" okazały się konkursową porażką, jurorzy je zignorowali. Wówczas to Ferdinando Fontana zainteresował operą wpływowego dziennikarza i krytyka muzycznego, Marca Salę. W domu tego ostatniego często zbierały się wybitne osobistości świata kultury. Zaproszony na jedno z owych spotkań Puccini poznał tam Arriga Boita (1842 - 1918; poeta, dziennikarz, kompozytor), który, wysłuchawszy fragmentów dzieła, załatwił wykonanie go w mediolańskim Teatro del Verme. Przedstawienie skończyło się triumfem, "Willidy" spotkały się z uznaniem zarówno ze strony krytyków, jak i ze strony publiczności. Wówczas Puccini przerobił utwór na dwuaktowy, by mógł on wypełnić cały wieczór. W "Willidach" znalazły się więc trzy dodatkowe numery: romanca Anny (akt I), nowy fragment symfoniczny oraz wielka scena drammatica Roberta (akt II). Tak przerobione dzieło wystawiono z podobnym sukcesem 26 XII 1884 w turyńskim Teatro Regio, a w styczniu następnego roku - w La Scali, gdzie Pucciniemu zarzucono wówczas nadmierny symfonizm. Także wznowienie neapolitańskie "Willid" zakończyło się fiaskiem, co jednak nie zaszkodziło karierze utworu, grywanego później za granicą. 
Prapremiera: Mediolan, Teatro Dal Verme, 31 maja 1884 (Turyn, Teatro Regio, 26 lipca 1885).

</doc>
<doc id="1569908" url="https://pl.wikipedia.org/wiki?curid=1569908" title="Herbert Lom">
Herbert Lom

Herbert Lom "(właśc. Herbert Karel Angelo Kuchacevič)" (ur. 11 września 1917 w Pradze, wówczas Austro-Węgry, obecnie Czechy, zm. 27 września 2012 w Londynie, Anglia, Wielka Brytania) – aktor brytyjski pochodzenia czeskiego. Przeszedł do historii kina brawurową rolą inspektora Charlesa Dreyfussa w cyklu komedii z serii "Różowa Pantera" (nie zagrał tylko w pierwszej części cyklu z roku 1963). W filmach tych stworzył znakomity duet z Peterem Sellersem.
Zmarł we śnie w swoim londyńskim mieszkaniu.

</doc>
<doc id="1569909" url="https://pl.wikipedia.org/wiki?curid=1569909" title="Motor Lublin">
Motor Lublin



</doc>
<doc id="1569915" url="https://pl.wikipedia.org/wiki?curid=1569915" title="Dafne (Egipt)">
Dafne (Egipt)

Dafne (Tachpanes, Tachpaches, Tafne, współcześnie Tall Dafana) – ważne starożytne warowne miasto egipskie (twierdza Penhase), usytuowane na zachód od miasta Al-Kantara w północno-wschodnim Egipcie, koło Kanału Sueskiego w Tall Dafana.
Sir William F. Petrie w 1886 odkrył twierdzę z grubym murem (12 metrów), wybudowaną w VII w. p.n.e. przez Psametycha I.
Po babilońskim zniszczeniu Jerozolimy, wielu żydowskich uciekinierów, wliczając w to proroka Jeremiasza, uciekło do Tahpanhes. Wspomniane zostało również w innym fragmencie Biblii przez proroka Ezechiela.
Jego upadek zaczął się w VI w. p.n.e.

</doc>
<doc id="1569916" url="https://pl.wikipedia.org/wiki?curid=1569916" title="25 Bank Street">
25 Bank Street

25 Bank Street – wieżowiec w Londynie, w Wielkiej Brytanii, o wysokości 153 m. Budynek został otwarty w 2003 i posiada 33 kondygnacje.

</doc>
<doc id="1569917" url="https://pl.wikipedia.org/wiki?curid=1569917" title="Motor Lublin (żużel)">
Motor Lublin (żużel)

RKS Motor Lublin – polski klub żużlowy z Lublina. W latach 1962–1995 brał udział w rozgrywkach ligowych. W późniejszym czasie przestał funkcjonować.
Historia.
Pierwsze lata.
Od roku 1956 do 1958 w rozgrywkach ligowych startował LPŻ Lublin. Powrót żużla do Lublina po likwidacji LPŻ nastąpił trzy lata później, kiedy to w ramach klubu RKS Motor Lublin powołano sekcję żużlową. Pierwszy sezon nowego klubu w drugiej lidze nie był udany. Lublinianom udało się odnieść jedynie trzy zwycięstwa i na końcu rywalizacji zająć przedostatnie miejsce w tabeli. W latach sześćdziesiątych pozycja Motoru w rozgrywkach nie była stabilna. W roku 1968 lublinianie zajęli trzecie miejsce i w następnym sezonie mieli szanse wywalczyć przejście do pierwszej ligi, lecz zajęli wtedy piąte miejsce.
Przełomowym okazał się dopiero rok 1974, kiedy to o sile klubu zaczęło decydować nowe pokolenie zawodników: Zbigniew Studziński, Tadeusz Berej i Zbigniew Krawczyk, którzy uzupełniali się z Andrzejem Mazurem, Witoldem Zwierzchowskim i Marianem Gomółką. Pierwsze sukcesy przyszły w roku 1975. Obok dobrej jazdy w lidze (czwarte miejsce), dobrze w zawodach indywidualnych spisywali się Tadeusz Berej (drugi w MIMP) i Zbigniew Studziński (czwarty w MIMP).
Między I a II ligą.
Ukoronowaniem dobrej jazdy lubelskiej młodzieży było zdobycie na własnym torze Pucharu PZMot (MDMP). Progresja wyników widoczna była także w następnym sezonie, kiedy to Motor przegrał dwa spotkania i rozgrywki zakończył na pierwszym miejscu, uzyskując awans do pierwszej ligi. Zespół był w pierwszej lidze jedynie przez rok i po przegranych barażach ze Śląskiem Świętochłowice Motor wrócił do drugiej ligi. W sezonach 1978–1979 lublinianie zajmowali drugie miejsca. W tym czasie na jednego z liderów drużyny wyrastał Marek Kępa. W sezonie 1980 niepowodzenia Motoru w lidze (4 miejsce) zrekompensował swoją jazdą Marek Kępa. Zwyciężył w turnieju o Brązowy Kask, był drugi w Srebrnym, a trzeci w Złotym Kasku, po raz drugi awansował do finału IMEJ i wywalczył tam wysoką VI lokatę.
Drugi awans w historii stał się faktem w roku 1982, a wywalczyli go Krzysztof Nurzyński, Marek Kępa, Zbigniew Studziński, Sławomir Tronina, Andrzej Gąbka, Artur Bernat, Andrzej Dyś, Jerzy Głogowski, Andrzej Kowalczyk, Zbigniew Krawczyk, Piotr Pawłowski i Waldemar Romanek. Jednak po awansie historia z roku 1977 potworzyła się (lublinianie wygrali dwa mecze i raz zremisowali). W latach 1983–1985 zawodnicy Motoru zdobyli złoto MDMP w 1984 roku (które wywalczyli Andrzej Gąbka, Piotr Styczyński, Piotr Mazurek, Janusz Łukasik i Andrzej Kowalczyk) oraz srebrny medal Janusza Łukasika w finale MIMP w 1985 roku.
W kolejnych dwóch sezonach, na skutek odejścia czołowych zawodników, Motor zajął miejsca na końcu tabeli. W 1989 roku drużyna pod opieką Witolda Zwierzchowskiego straciła trzy punkty w rozgrywkach i zajęła wysokie miejsce w lokacie. Przed przejściem do pierwszej ligi kadra zespołu została wyraźnie wzmocniona. Kontrakty podpisali ówczesny mistrz świata, Hans Nielsen, oraz wychowanek gdańskiego Wybrzeża – Dariusz Stenka. Tym razem Motor zajął ostatecznie piąte miejsce. Sukces odnieśli także młodzi „Motorowcy”, którzy w składzie Jerzy Mordel, Dariusz Śledź, Robert Jucha, Tomasz Pawelec i Marek Muszyński wywalczyli brązowy medal MDMP.
Sukces roku 1991 i likwidacja klubu.
Największy sukces lubelskiego speedwaya miał miejsce w 1991 roku, kiedy to Hans Nielsen, Leigh Adams, Antonín Kasper, Dariusz Stenka, Marek Kępa, Jerzy Mordel, Dariusz Śledź, Jerzy Głogowski, Marek Muszyński, Tomasz Pawelec, Robert Jucha, Robert Birski i Marek Iwaniec na finiszu rozgrywek zajęli drugie miejsce w tabeli. Przed sezonem 1992 z Lublina odeszli Dariusz Śledź, który przeniósł się do Sparty Wrocław, oraz Jerzy Głogowski, który został wypożyczony do KKŻ Krosno. Sezon zakończono na piątym miejscu. To samo miejsce zajęli lublinianie w roku 1993.
W kolejnych latach Motor staczał się powoli po równi pochyłej. W roku 1994 bronił się przed spadkiem. Koniec Motoru to rok 1995, kiedy po nieudanym sezonie nastąpiła degradacja do drugiej ligi. Klub był obciążony długami, które spłacił dzięki funduszom uzyskanym ze sprzedaży do GKM Grudziądz Pawła Staszka oraz Roberta Dadosa.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM oraz GKSŻ.
Mistrzostwa Polski.
Drużynowe mistrzostwa Polski
Młodzieżowe drużynowe mistrzostwa Polski
Młodzieżowe indywidualne mistrzostwa Polski
Pozostałe.
Młodzieżowy Puchar Polskiego Związku Motorowego
Drużynowy Puchar Polski
Złoty Kask
Srebrny Kask
Brązowy Kask

</doc>
<doc id="1569920" url="https://pl.wikipedia.org/wiki?curid=1569920" title="The Salt Lake Temple">
The Salt Lake Temple



</doc>
<doc id="1569921" url="https://pl.wikipedia.org/wiki?curid=1569921" title="Torre Latinoamericana">
Torre Latinoamericana

Torre Latinoamericana - wieżowiec w Meksyku, o wysokości 182 m. Budynek został otwarty w 1956 i ma 44 kondygnacje.

</doc>
<doc id="1569923" url="https://pl.wikipedia.org/wiki?curid=1569923" title="Bajady">
Bajady

Bajady (bahady) lub bajada – zespół suchych stożków napływowych rozwiniętych wzdłuż krawędzi pasma górskiego, które łączą się częściami brzeżnymi i tworzą ciągłą pokrywę luźnych osadów w strefie podstokowej.
W kotlinach górskich podnóża stoków mogą być pokryte bajadą, natomiast w centrum znajduje się playa.

</doc>
<doc id="1569925" url="https://pl.wikipedia.org/wiki?curid=1569925" title="Bajada">
Bajada



</doc>
<doc id="1569926" url="https://pl.wikipedia.org/wiki?curid=1569926" title="Chifley Tower">
Chifley Tower

Chifley Tower - wieżowiec w Sydney, w stanie Nowa Południowa Walia, w Australii, o wysokości 244 m. Budynek został otwarty w 1992, posiada 53 kondygnacje.

</doc>
<doc id="1569928" url="https://pl.wikipedia.org/wiki?curid=1569928" title="Bukownik">
Bukownik

Bukownik – maszyna rolnicza przeznaczona do wyłuskiwania ziaren koniczyny, prosa i lucerny. Ma cylindryczny kształt. Klepisko wykonane jest ze stalowej siatki. Cepy mają kształt spiralnej listwy.
Wrzucone do cylindra bukownika główki koniczyny cepy przecierają przez sito klepiska. Następnie należy wytarte nasiona oczyścić.
Bukownik napędzany był dawniej ręczną korbą, obecnie silnikiem elektrycznym.

</doc>
<doc id="1569933" url="https://pl.wikipedia.org/wiki?curid=1569933" title="Arcos de la Frontera">
Arcos de la Frontera

Arcos de la Frontera – miasto w Hiszpanii, we wspólnocie autonomicznej Andaluzja, w prowincji Kadyks. Ważne centrum turystyki wewnętrznej i lokalnego przemysłu. W 2018 liczyło 30 741 mieszkańców.
Geografia.
Miasto położone jest na wysokości 185 m n.p.m., w odległości 67 km od stolicy prowincji, Kadyksu. Zlokalizowane jest na urwistym zboczu nad rzeką Guadalete. Miasto leży na szlaku Białych miast Andaluzji (hiszp. "Ruta de los pueblos blancos").
Historia.
Miejsce, ze względu na dużą wartość strategiczną, zamieszkane było od czasów prehistorycznych. Rzymianie założyli tu kolonię "coloniae Arcensium", co odnosi się do wysoko położonej fortecy. W czasach islamskich miasto zwane było Arkos. Zostało odbite przez Alfonsa X Mądrego podczas wojny 1255-64, ze względu na strategiczne położenie pozostało w rękach króla. W 1408 r. król przekazał je w ręce Ruya Lópeza Dávalosa, co rozpoczęło największy czas prosperity w historii miasta (XV-XVII w.). W 1706 r. Filip V nadał miastu tytuł "Noble y Fidelísima" w uznaniu za wsparcie w wojnie o sukcesję. Arcos zostało dotknięte trzęsieniem ziemi w Lizbonie (1755 r.), co wymusiło poważne zmiany w strukturze miasta. W XVIII w. miasto przekroczyło mury miejskie. W XIX w. rozwój miasta poważnie wyhamował z powodu epidemii żółtej febry, wojny o niepodległość z Francją i konfiskaty Mendizabala. Koniec XIX w. i początki XX w. to czas stagnacji gospodarczej i kryzysu społecznego. Represje podczas wojny domowej wprowadziły mieszkańców miasta w stan nędzy i poważnego bezrobocia, co spowodowało emigrację ludności do większych miast. Sytuacja zmieniła się dopiero w latach sześćdziesiątych, gdy zaczęła rozwijać się turystyka. W XXI w. Arcos de la Frontera stało się bramą Szlaku Białych Miast. Obecnie jest to jedno z najbardziej cenionych miejsc turystycznych prowincji Kadyks.

</doc>
<doc id="1569936" url="https://pl.wikipedia.org/wiki?curid=1569936" title="Bruk korytowy">
Bruk korytowy

Bruk korytowy – najgrubszy materiał skalny składany na dnie koryta rzecznego, zwykle związany z głównym nurtem. Tworzy się dzięki wymywaniu z danej strefy dna przez prąd lżejszych i drobniejszych ziaren.

</doc>
<doc id="1569945" url="https://pl.wikipedia.org/wiki?curid=1569945" title="José de Espronceda">
José de Espronceda

José Ignacio Javier Oriol Encarnación de Espronceda y Delgado (ur. 25 marca 1808 w Almendralejo, zm. 23 maja 1842 w Madrycie) – hiszpański poeta i dramaturg epoki romantyzmu.
Był synem wojskowego. W latach 1821–1823 kształcił się w Colegio de San Mateo w Madrycie. Jako piętnastolatek przyłączył się do tajnej organizacji politycznej Sociedad Numantina. Został aresztowany za działalność spiskową, skierowaną przeciwko królowi Ferdynandowi VII i skazany na uwięzienie w klasztorze. W 1827 uciekł do Portugalii, gdzie poznał Teresę Mancha, córkę hiszpańskiego emigranta, z którą połączył go romans. Po wyjeździe z Portugalii, Esprancedo przebywał w Wielkiej Brytanii i Holandii; w latach w roku 1828 zamieszkał we Francji. W 1830 planował wyjechać do Polski, aby wziąć udział w powstaniu listopadowym, ostatecznie jednak udał się do Hiszpanii, gdzie wziął udział w nieudanej próbie dokonania rewolucji, dokonanej przez liberałów. Wrócił do Francji, gdzie mieszkał do 1833 roku. Następnie wraz z Teresą Mancha (która od 1829 roku była żoną innego mężczyzny, Gregoria del Bayo) udał się do Hiszpanii. W 1834 został ojcem. W tym samym roku założył czasopismo "El Siglo". Po śmierci Teresy nawiązał romans z Carmen de Osorio. Był zaangażowany w życie polityczne kraju. Umarł w 1842 roku, prawdopodobnie na błonicę.
Był autorem m.in. powieści poetyckiej "Student z Salamanki", "Pieśni Kozaka", "Pieśni pirata" oraz nieukończonego poematu dygresyjnego "El diablo mundo" ("Diabeł – świat"), w której zawarł poświęcony zmarłej kochance utwór "Canto a Teresa". Inspirował się twórczością Byrona i Goethego. Uznawany za jednego z najwybitniejszych hiszpańskich twórców epoki.

</doc>
<doc id="1569946" url="https://pl.wikipedia.org/wiki?curid=1569946" title="Mieres">
Mieres

Mieres – miasto w Hiszpanii, we wspólnocie autonomicznej Asturia, usytuowane nad rzeką Caudal. Jeden z głównych ośrodków wydobycia węgla w kraju. W 2007 liczyło 44 992 mieszkańców.
Urodził się tutaj Javier Fernández Fernández, hiszpański polityk, prezydent Asturii.

</doc>
<doc id="1569949" url="https://pl.wikipedia.org/wiki?curid=1569949" title="Federacja Niezależnych Twórców Filmowych">
Federacja Niezależnych Twórców Filmowych

Federacja Niezależnych Twórców Filmowych jest niepaństwowym stowarzyszeniem twórców i realizatorów filmów powstających w celach niekomercyjnych. Zrzesza indywidualnych członków bez względu na przynależność do klubów filmowych. Jest członkiem Międzynarodowej Unii Filmu Niezależnego (UNICA).
w Polsce założyli 1 grudnia 1956 roku filmowcy amatorzy z całej Polski. W roku 1957 na kongresie w Rzymie Polska Federacja została przyjęta do Światowej Unii Filmu UNICA, członka UNESCO. W 1974 w Federacji zrzeszonych było 348 amatorskich klubów filmowych, a festiwale filmowe odbywały się w wielu miejscach Polski.
Federacja poza Festiwalami OKFA i Pol 8 organizowała w tym czasie konkursy tematyczne na przykład: turystycznych filmów morskich, „Fabuła”, „Publicystyka”, „Kochać Człowieka”, „Dozwolone do 21” i inne. Niektóre z nich – „Publicystyka”, „Kochać człowieka”, „Dozwolone do 21” – organizowane są do dzisiaj. Do najstarszych i najbardziej prestiżowych festiwali należy Ogólnopolski Konkurs Filmów Amatorskich OKFA, która od kilkunastu lat realizowana jest w Koninie. Do tych imprez z olbrzymimi tradycjami dochodzą co roku nowe wydarzenia, które federacja organizuje (jak np. OFF/ON Warszawa), współorganizuje (np. ZOOM w Jeleniej Górze), lub nad którymi patronuje (np. OFFCINEMA w Poznaniu). FTFN zorganizowała w Polsce trzy Światowe Festiwale Filmowe UNICA w 1975 w Toruniu, w 1997 i 2003 w Warszawie. Wszystkie zakończyły się dużymi sukcesami.
Działania federacji to nie tylko festiwale – to także szkolenia i warsztaty filmowe dla młodzieży (w Polsce i za granicą), dyskusje panelowe i inne formy zdobywania wiedzy o filmie. Dzięki niej polskie filmy biorą udział w wielu zagranicznych festiwalach filmowych na całym świecie. Najlepsze wysyłane są na prestiżowe Światowe Festiwale Filmów Niezależnych UNICA, które co roku odbywają się w innym kraju. Polskie filmy niezależne należą do światowej czołówki, zdobywając wiele nagród na międzynarodowych festiwalach filmowych.
Federacja ma wielu przyjaciół wśród profesjonalnych twórców filmowych, którzy uczestniczą w pracach jury naszych imprez oraz przekazują swoją wiedzę w czasie warsztatów, seminariów i dyskusji.
Od lat 90. Federacja Niezależnych Twórców Filmowych nie zrzesza już klubów filmowych – są stowarzyszeniem indywidualnych filmowców oraz miłośników kina. Członkami Federacji są zarówno młodzi filmowcy niezależni, nestorzy filmu amatorskiego, jak i organizatorzy najważniejszych festiwali filmów niezależnych organizowanych w Polsce.
Przewodniczącym Federacji w 1993 roku został Witold Kon.
O Federacji.
Federacja Amatorskich Klubów Filmowych jest członkiem Międzynarodowej Unii Filmu Niezależnego (UNICA) zrzeszonej w UNESCO; do UNICA należy blisko 40 krajów z całego świata. Wspiera niezależną twórczość filmową promując dzieła artystycznie: dojrzałe, wartościowe filmy dokumentalne, animowane, eksperymentalne; inspiruje i utrzymuje kontakty międzynarodowe, dąży do wymiany kulturalnej ludzi filmu całego świata. Szczególną troską otacza młode talenty zainteresowane twórczością filmową. Jest również swego rodzaju kadrowym zapleczem dla filmu profesjonalnego. Daje możliwość kontaktów z pasjonatami filmu niezależnego w kraju i za granicą oraz spotkań z twórcami i krytykami filmowymi. Umożliwia udział w krajowych i licznych międzynarodowych konkursach i festiwalach, włącznie z największą imprezą kina niezależnego – Światowym Festiwalem UNICA. Pomaga w uzyskaniu wiedzy i umiejętności niezbędnych do opanowania warsztatu filmowego. Umożliwia bezpłatną prenumeratę kwartalnika Federacji „Kino Niezależne”, korzystanie z archiwum filmowego (Kluby Filmowe mogą korzystać z archiwum filmowego UNICA mieszczącego się w Szwajcarii, posiadającego ponad pół tysiąca filmów z lat 1935–1998) oraz udział w seminariach i warsztatach filmowych organizowanych z udziałem znanych i wybitnych przedstawicieli filmowej profesji
Zgodnie ze statutem Federacji, jej członkiem może zostać twórca lub animator kultury. Przyjęcia do Federacji dokonuje Zarząd na podstawie deklaracji złożonej przez osobę zainteresowaną. Członkiem może zostać każdy zainteresowany po złożeniu deklaracji, opłaceniu jednokrotnego wpisowego oraz składki członkowskiej na bieżący rok kalendarzowy. Przynależność za pośrednictwem klubu filmowego zezwala na opłacenie składek zniżkowych.
Festiwale.
Federacja jest współorganizatorem festiwali: Ogólnopolskiego Konkursu Filmów Amatorskich OKFA w Koninie, Międzynarodowego Festiwalu Filmowego „Dozwolone do 21” oraz OFF/ON Warszawa Europejskiego Tygodnia Filmowego w Warszawie.
Patronuje Festiwalowi Publicystyka w Kędzierzynie Koźlu i Festiwalowi w Bieruniu.

</doc>
<doc id="1569952" url="https://pl.wikipedia.org/wiki?curid=1569952" title="Tafalla">
Tafalla

Tafalla – miasto w Hiszpanii, we wspólnocie autonomicznej Nawarra. W 2007 liczyło 11 115 mieszkańców.

</doc>
<doc id="1569955" url="https://pl.wikipedia.org/wiki?curid=1569955" title="T. Berry Brazelton">
T. Berry Brazelton



</doc>
<doc id="1569958" url="https://pl.wikipedia.org/wiki?curid=1569958" title="Elizabeth Siddal">
Elizabeth Siddal

Elizabeth Siddal (ur. 25 czerwca 1829; zm. 11 lutego 1862) – modelka prerafaelitów, poetka i malarka.
Lizzie Siddal jako modelka została odkryta przez malarza Waltera Deverella w 1849. Deverellowi pozowała jako Viola do obrazu "Twelfth Night". W tym czasie Lizzie pracowała w sklepie kapeluszniczym. Deverell wprowadził Siddal do Bractwa Prerafaelitów. Siddal pozowała Rossettiemu i Johnowi E. Millais’mu do obrazu "Ofelia".
W 1852 zrezygnowała z pracy w sklepie i zamieszkała z Rossettim, który przedstawił ją swojej siostrze Christinie. Siddal była uczennicą, muzą i kochanką, a później żoną Rossettiego. W 1854 napisała "Fragment of a Ballad" i zajmowała się malarstwem i ilustrowaniem książek. W 1855 krytyk John Ruskin wykupił wszystkie prace Siddal i stał się jej mentorem. 
Zmarła na skutek przedawkowania laudanum w 1862.

</doc>
<doc id="1569967" url="https://pl.wikipedia.org/wiki?curid=1569967" title="Zamczysko (jezioro)">
Zamczysko (jezioro)

Zamczysko – jezioro na Pojezierzu Ińskim, położone w gminie Ińsko, w powiecie stargardzkim, w woj. zachodniopomorskim. Jezioro znajduje się w Ińskim Parku Krajobrazowym, ok. 2 km na północ od miasta Ińsko.
Według danych gminy Ińsko powierzchnia zbiornika wynosi 25,6 ha, jednak inne źródło podaje 20,70 ha. Maksymalna głębokość wynosi 2,8 m.
W typologii rybackiej Zamczysko jest jeziorem linowo-szczupakowym.
Około 250 m na południe od Zamczyska znajduje się jedna z zatok jeziora Ińsko, a łączy je niewielki strumyk.
Nad południowym brzegiem jeziora znajduje się Wzgórze Zamczysko (155 m n.p.m.), gdzie na jednym ze zboczy odkryto ślady grodziska słowiańskiego.

</doc>
<doc id="1569974" url="https://pl.wikipedia.org/wiki?curid=1569974" title="Ejea de los Caballeros">
Ejea de los Caballeros

Ejea de los Caballeros – miasto i gmina w Hiszpanii, we wspólnocie autonomicznej Aragonia, w prowincji prowincji Saragossa. Jest jednym z pięciu głównych miast w comarce Cinco Villas. W 2010 liczyło 17 344 mieszkańców.

</doc>
<doc id="1569975" url="https://pl.wikipedia.org/wiki?curid=1569975" title="Wuksniki">
Wuksniki

Wuksniki (niem. "Wuchsnig") – dawna wieś położona nad jeziorem Wuksniki (na wschód od północnego krańca jeziora, na południe od wsi Mysłaki, poniżej drogi Mysłaki Małe – Bieniasze), wymieniana w dokumentach z 1305 jako wieś pruska na 6 włókach, pierwotna nazwa – "Wuxtenyken". 
W 1782 roku we wsi były trzy domy („dymy”), a w roku 1858 we wsi zanotowano dwa „dymy” i 17 mieszkańców. W latach 1937–39 we wsi było 15 osób. Na mapie z 1936 zaznaczonych było kilka zabudowań mieszkalnych i gospodarskich, rozmieszczonych po obu stronach drogi na Trokajny. 
W 1973 roku Wuksniki wymieniane są jako niezamieszkany przysiółek w powiecie morąskim, należący do gminy i poczty Miłakowo.
Nawa wsi wywodzi się od nazwy jeziora Wuksniki.
Twarda Góra (niem. "Kanonen Berg") – góra o wysokości 153 m, położona między wsią a jeziorem Wuksniki. 
Miejsce na niemieckiej mapie nazwane "Wuchsnig" jest obecnie częścią osady Mysłaki Małe.

</doc>
<doc id="1569980" url="https://pl.wikipedia.org/wiki?curid=1569980" title="Villena">
Villena

Villena – miasto w Hiszpanii, we wspólnocie autonomicznej Walencja. W 2008 liczyło 34 928 mieszkańców.

</doc>
