<doc id="1579732" url="https://pl.wikipedia.org/wiki?curid=1579732" title="Jerzy Gil">
Jerzy Gil

Jerzy Zenon Gil (ur. 24 kwietnia 1953 w Dąbrowie Górniczej) – polski górnik, poseł na Sejm X kadencji.
Życiorys.
W 1971 ukończył Zasadniczą Szkołę Górniczą. Pracował w Kopalni Węgla Kamiennego „Czerwone Zagłębie” w Sosnowcu, następnie od 1973 w kopalnianej stacji ratownictwa górniczego po ukończeniu kursu ratownika. Zaangażował się w działalność opozycyjną w ramach Niezależnego Samorządnego Związku Zawodowego „Solidarność”, od 1980 do 1981 przewodniczył związkowy w swoim zakładzie pracy. Po wprowadzeniu stanu wojennego internowano go na okres roku. Po zwolnieniu powrócił do poprzedniej pracy oraz kontynuował działalność opozycyjną w ramach podziemnych struktur NSZZ „S”.
W 1989 uzyskał mandat posła na Sejm kontraktowy z okręgu sosnowieckiego jako kandydat bezpartyjny z ramienia Komitetu Obywatelskiego. Należał do Komisji Młodzieży, Kultury Fizycznej i Sportu oraz do Komisji Systemu Gospodarczego i Polityki Przemysłowej. Po zakończeniu kadencji wycofał się z działalności politycznej, w latach 90. otworzył sieć sklepów spożywczych w rodzinnej miejscowości. Był związany z Porozumieniem Centrum.
W 1981 odznaczony Brązowym Krzyżem Zasługi. W 2013 otrzymał Krzyż Kawalerski Orderu Odrodzenia Polski, następnie w 2017 Krzyż Wolności i Solidarności.

</doc>
<doc id="1579733" url="https://pl.wikipedia.org/wiki?curid=1579733" title="Przeręb">
Przeręb

Przeręb – przysiółek wsi Podolsze w Polsce, położony w województwie małopolskim, w powiecie oświęcimskim, w gminie Zator.
W latach 1975–1998 przysiółek administracyjnie należał do województwa bielskiego.

</doc>
<doc id="1579735" url="https://pl.wikipedia.org/wiki?curid=1579735" title="Väinö Tanner">
Väinö Tanner

Väinö Tanner (ur. 12 marca 1881 w Helsinkach, zm. 19 kwietnia 1966 tamże) – fiński polityk.
W latach 1926–1927 był premierem Finlandii. W latach 1937–1939 pełnił funkcję ministra finansów. W 1939 roku objął stanowisko ministra spraw zagranicznych, a w 1940 (po fińsko-radzieckiej wojnie zimowej) został ministrem handlu. W latach 1942–1944 ponownie był ministrem finansów.
Po II wojnie, pod wpływem radzieckim, został aresztowany i skazany. Po odbyciu kary wrócił do życia publicznego.

</doc>
<doc id="1579736" url="https://pl.wikipedia.org/wiki?curid=1579736" title="Vaino Tanner">
Vaino Tanner



</doc>
<doc id="1579737" url="https://pl.wikipedia.org/wiki?curid=1579737" title="Bugaj (Rudze)">
Bugaj (Rudze)

Bugaj – przysiółek wsi Rudze w Polsce, położony w województwie małopolskim, w powiecie oświęcimskim, w gminie Zator.
W latach 1975–1998 przysiółek administracyjnie należał do województwa bielskiego.

</doc>
<doc id="1579739" url="https://pl.wikipedia.org/wiki?curid=1579739" title="Wincenty Drabik">
Wincenty Drabik

Wincenty Drabik (ur. 13 listopada 1881 w Jaworznie, zm. 1 lipca 1933 w Warszawie) – polski malarz, scenograf; autor 307 dekoracji teatralnych.
Życiorys.
Urodził się w rodzinie Franciszka, górnika, i Katarzyny z Kozakiewiczów. Od 1896 uczył się malarstwa w Szkole Przemysłowej w Krakowie. Następnie studiował w krakowskiej Szkole Sztuk Pięknych (przemianowanej w 1900 r. na Akademię) u Józefa Mehoffera i Stanisława Wyspiańskiego, który wywarł na niego najsilniejszy wpływ. W 1901 malował dekoracje oraz występował dorywczo pod ps. "Kibard" w Teatrze Ludowym w Krakowie. W 1903 przeniósł się do Wiednia, gdzie w Kunstgewerbeschule uczył się techniki malarstwa scenicznego.
W 1905 rozpoczął pracę w Teatrze Miejskim we Lwowie. W 1909 przeniósł się do Warszawy, gdzie w 1911 wykonał pierwsze samodzielne prace dla Teatru Artystycznego. W 1913 został zaangażowany do Teatru Polskiego, prowadzonego przez Arnolda Szyfmana. Dla tej sceny przygotował ponad 70 inscenizacji, m.in.: „Juliusza Cezara” (1914), i „Koriolana” (1919) Szekspira, „Wyzwolenie” Wyspiańskiego (1918), „Nie-Boską komedię” Krasińskiego (1920), i „Mieszczanina szlachcicem” Moliera (1920). Od 1919 współpracował też z Teatrem Wielkim w Warszawie, opracowując scenografię do „Pana Twardowskiego” Różyckiego (1921), „Don Juana” Zorilli (1924), „Turandot” Pucciniego (1932). Zaprojektował łącznie 307 scenografii teatralnych. Projektował też scenografie do filmów.
Początkowo scenografie Drabika były realizowane w stylu impresjonistycznym i odznaczały się malarską i kolorystyczną żywiołowością. Później artysta tworzył przede wszystkim w stylu ekspresjonistycznym. Drabik rozwijał, zapoczątkowane przez swojego mistrza – Wyspiańskiego, tendencje folklorystyczne w polskiej scenografii, czerpiąc z folkloru krakowskiego i podhalańskiego oraz liturgii kościelnej. Jego pełne ekspresji scenografie, w których jako środka wyrazu używał gry świateł dominowały przedstawienia i zyskały określenie "Drabikowsich dekoracji".
Twórca zajmował się także pracą pedagogiczną. W latach 1917–1918 wykładał w Szkole Sztuk Pięknych w Kijowie, a od 1918 aż do śmierci uczył w warszawskiej Szkole Sztuk Pięknych.
Zmarł nagle wskutek nieudanej operacji stomatologicznej. Został pochowany na cmentarzu Powązkowskim (kwatera 196-5-30).
Był mężem Michaliny z Lan­gów, ojcem Eugenii i Jerzego.

</doc>
<doc id="1579741" url="https://pl.wikipedia.org/wiki?curid=1579741" title="Zawał mózgu">
Zawał mózgu

Zawał mózgu, udar niedokrwienny mózgu – udar mózgu spowodowany niedokrwieniem. Od zawału należy odróżnić dwa inne rodzaje udarów: krwotok śródmózgowy i krwotok podpajęczynówkowy.
Klasyfikacja.
Wśród zawałów mózgu wyróżnia się: zawały miażdżycowe, zatory pochodzenia sercowego i zawały lakunarne w obrębie małych naczyń. Dalsza klasyfikacja zawałów mózgu związana jest z rodzajem zamkniętego naczynia tętniczego (np. zawał w obszarze tętnicy mózgu środkowej, zawał w obszarze tętnicy móżdżkowej dolnej tylnej) i to ona determinuje jaki zespół objawów będzie towarzyszył danemu zawałowi mózgu.
Inny podział zawałów mózgu to tzw. klasyfikacja oksfordzka, według której wyróżnia się:
Te cztery typy określają rozległość zawału, nasilenie objawów, rokowanie oraz najbardziej prawdopodobną przyczynę .
Objawy.
Objawy zawału mózgu są określone przez topograficzną lokalizację ogniska uszkodzenia mózgowia. I tak, jeśli uszkodzenie obejmuje korę mózgu ruchową, to pojawia się przeciwstronny niedowład, jeśli czuciową – przeciwstronne zaburzenie czucia, wzrokową – korowe zaburzenia widzenia.
W przypadku lokalizacji ogniska zawału w pniu mózgu objawy towarzyszące będą układać się w jeden z naprzemiennych zespołów pniowych: zespół Wallenberga, zespół Webera, zespół Millarda i Gublera, zespół Foville'a, zespół Benedikta lub inne rzadsze.
Leczenie.
Od końca lat 90., na wzór leczenia ostrego zawału serca, wprowadzono do leczenia udaru niedokrwiennego mózgu leki trombolityczne. Są to leki aktywujące trombolizę, czyli "rozpuszczanie" skrzepu będącego przyczyną niedokrwienia mózgu. Leczenie należy wykonać w trybie nagłym, doraźnym, najszybciej jak to jest możliwe, w trakcie tak zwanego okna terapeutycznego, które dla obecnie stosowanego leku – rt-PA (rekombinowany tkankowy aktywator plazminogenu) – podawanego dożylnie wynosi do 4,5 godziny od pierwszych objawów (w szczególnych wypadkach do sześciu godzin). W Polsce, od roku 2003, na podstawie wytycznych Narodowego Programu Profilaktyki i Leczenia Chorób Sercowo-Naczyniowych POLKARD 2003–2005, prowadzone jest leczenie trombolityczne w udarze niedokrwiennym w specjalnie przygotowanych do tego oddziałach udarowych. Warunkiem podjęcia leczenia trombolitycznego jest dotarcie chorego z ostrym udarem niedokrwiennym mózgu do specjalistycznego ośrodka prowadzącego leczenie przed upływem 4,5 godziny od zachorowania oraz brak przeciwwskazań do takiego leczenia.
Mechaniczna trombektomia.
Innym dostępnym rodzajem leczenia w ostrym udarze niedokrwiennym jest bezpośrednie usunięcie skrzepliny ze światła tętnicy. Osiąga się to poprzez wprowadzenie cewnika do tętnicy udowej, następnie kieruje się go do krążenia mózgowego i za pomocą urządzenia przypominającego korkociąg chwyta się skrzep, a następnie usuwa go z organizmu. Jak wykazały badania kliniczne mechaniczna embolektomia okazała się skutecznym sposobem na przywrócenie przepływu krwi u pacjentów, którzy nie byli w stanie przyjmować leków trombolitycznych, lub dla których tromboliza dożylna była nieskuteczna. Trombektomię przeprowadza się do 6 godziny od początku udaru, w wyjątkowych przypadkach nawet do 24 godziny. W Polsce od jesieni 2018 roku istnieje program pilotażowy obejmujący od lipca 2019 każde województwo w którym to jest wyznaczony CILUM (Centrum Interwencyjnego Leczenia Udaru Mózgu) który przeprowadza zabiegi trombektomii 24 godziny na dobę, 7 dni w tygodniu.
Angioplastyka i stentowanie.
Angioplastyka i implantacja stentów naczyniowych zaczęły być uważane za realnie możliwe w leczeniu ostrego udaru niedokrwiennego mózgu. W systematycznego przeglądzie sześciu jednoośrodkowych badań, obejmujących łącznie 300 pacjentów, z implantacją stentu do wewnątrz czaszki w objawowym zwężeniu tętnic wewnątrzczaszkowych, osiągnięto zadowalające efekty (redukcja do zwężenia poniżej 50%) w 90–98%, a częstość poważnych powikłań okołozabiegowych wahała się w zakresie 4–10%. Częstość restenozy i udaru mózgu po zabiegu utrzymywały się również na możliwym do zaakceptowania poziomie. Dane te sugerują, że duże, randomizowane badanie jest potrzebne do pełnej oceny ewentualnych korzyści terapeutycznych związanych z tym leczeniem.
Profilaktyka.
Z uwagi na duże trudności w leczeniu zawału mózgu bardzo ważna dla ograniczenia zachorowalności na udar niedokrwienny jest odpowiednia profilaktyka. Obejmuje ona przede wszystkim wczesne wykrywanie zwężeń tętnic domózgowych (zwłaszcza tych najgroźniejszych, w tętnicach szyjnych) i ich odpowiednie leczenie zabiegowe, czyli endarterektomię tętnicy szyjnej.
Do profilaktyki zawału mózgu należy także stosowanie ogólnych zasad profilaktyki miażdżycy: dieta niskotłuszczowa, zwalczanie nadciśnienia tętniczego, unikanie palenia tytoniu.

</doc>
<doc id="1579742" url="https://pl.wikipedia.org/wiki?curid=1579742" title="Agitated Screams of Maggots">
Agitated Screams of Maggots

Agitated Screams of Maggots – singiel zespołu Dir En Grey wydany w 2006 roku w Japonii, a później także w Europie i Stanach Zjednoczonych. 
Koncertowe nagranie "Agitated Screams of Maggots" znajduje się na singlu "DOZING GREEN", a wersja akustyczna na singlu "GLASS SKIN".
Lista utworów.
Autorem tekstów jest Kyo. Muzykę skomponował zespół Dir en grey.

</doc>
<doc id="1579743" url="https://pl.wikipedia.org/wiki?curid=1579743" title="Lipowa (Smolice)">
Lipowa (Smolice)

Lipowa – przysiółek wsi Smolice w Polsce, położony w województwie małopolskim, w powiecie oświęcimskim, w gminie Zator.
W latach 1975–1998 przysiółek administracyjnie należał do województwa bielskiego.

</doc>
<doc id="1579746" url="https://pl.wikipedia.org/wiki?curid=1579746" title="Uszkodzenia popromienne">
Uszkodzenia popromienne



</doc>
<doc id="1579749" url="https://pl.wikipedia.org/wiki?curid=1579749" title="Górki (Laskowa)">
Górki (Laskowa)

Górki – przysiółek wsi Laskowa w Polsce, położony w województwie małopolskim, w powiecie oświęcimskim, w gminie Zator.
W latach 1975–1998 przysiółek administracyjnie należał do województwa bielskiego.

</doc>
<doc id="1579751" url="https://pl.wikipedia.org/wiki?curid=1579751" title="Daniel Żółtak">
Daniel Żółtak

Daniel Żółtak (ur. 28 lutego 1984 w Olsztynie) – polski piłkarz ręczny, obrotowy, od 2016 zawodnik Mebli Wójcik Elbląg.
Kariera sportowa.
Początkowo występował w SMS-ie Gdańsk i AZS-ie AWFiS Gdańsk. W 2006 przeszedł do Vive Kielce, z którym dwa razy zdobył mistrzostwo kraju i trzy razy wywalczył Puchar Polski. W barwach Vive występował również w Lidze Mistrzów – w sezonach 2009/2010 i 2010/2011 rzucił w niej dziewięć bramek, w tym trzy w rozegranym 17 października 2009 meczu z Veszprém (26:33). W 2011 został graczem Warmii Olsztyn, z której odszedł w styczniu 2012 do białoruskiego Mieszkowa Brześć. W latach 2012–2014 reprezentował barwy Górnika Zabrze, jednak kontuzje – początkowo uraz łąkotki, a później zerwanie więzadeł w kolanie – uniemożliwiły mu regularne występy, a w konsekwencji doprowadziły do zawieszenia kariery. W sezonie 2015/2016 Żółtak powrócił do gry, podpisując umowę z pierwszoligową Warmią Olsztyn. W 2016 przeszedł do Mebli Wójcik Elbląg. W sezonie 2016/2017, w którym rozegrał w Superlidze 30 meczów i zdobył 25 bramek, otrzymał nominację do tytułu najlepszego obrońcy rozgrywek.
W 2002 wraz z reprezentacją U-20 wywalczył młodzieżowe mistrzostwo Europy (w mistrzostwach zdobył jedną bramkę). W kadrze seniorów zadebiutował 21 maja 2004 w meczu z Ukrainą (30:29). W 2009 zdobył brązowy medal podczas mistrzostw świata w Chorwacji. W turnieju tym zagrał w czterech meczach i rzucił trzy bramki. W 2010 uczestniczył w mistrzostwach Europy w Austrii – wystąpił w ośmiu meczach, w których zdobył cztery gole. Ostatni raz w barwach narodowych zagrał 12 czerwca 2011 w spotkaniu z Portugalią (30:22), natomiast ostatnią bramkę zdobył cztery dni wcześniej w meczu z Ukrainą (32:26).

</doc>
<doc id="1579752" url="https://pl.wikipedia.org/wiki?curid=1579752" title="OFK Bačka">
OFK Bačka

Omladinski fudbalski klub Bačka (serb. cyr. Омладински фудбалски клуб „Бачка“) – serbski klub piłkarski, mający siedzibę w mieście Bačka Palanka, na północy kraju.
Historia.
Chronologia nazw: 
Klub piłkarski Torpedo został założony w miejscowości Bačka Palanka w roku 1945. W 1947 zmienił nazwę na FK Bačka. Zespół najpierw występował w niższych ligach mistrzostw Jugosławii. Po raz pierwszy debiutował w drugiej związkowej lidze Jugosławii w sezonie 1960/61, jednak po zakończeniu sezonu spadł z powrotem do grupy regionalnej III ligi. Od 1962 do 1976 przez kolejnych 14 sezonów zespół ponownie występował w drugiej lidze Jugosławii. W latach 1976-1988 klub występował w Lidze Wojwodiny, która była trzecim poziomem mistrzostw Jugosławii. W sezonie 1988/89 po raz 16 przystąpił do rozgrywek w drugiej lidze Jugosławii, w której zajął 18.miejsce, po czym spadł do ligi międzyregionalnej.
Po rozpadzie "starej" Jugosławii w 1991 klub w ciągu następnych dwóch dekad grał przeważnie w Serbskiej lidze Vojvodina (III poziom krajowy), od czasu do czasu spadając do ligi regionalnej Bačka, gdy przeżywał kryzys finansowy.
Po rozpadzie Serbii i Czarnogóry w 2006 klub kontynuował występy w Serbskiej lidze Vojvodina. W sezonie 2013/14 zwyciężył w Serbskiej lidze Vojvodina i zdobył awans do Prva liga Srbije. W sezonie 2014/15 zajął czwarte miejsce, a w następnym sezonie uplasował się na drugiej pozycji zdobywając historyczny awans do Super liga Srbije. W sezonie 2016/17 zadebiutował w Superlidze, w której zajął 13.miejsce.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2018).
Stadion.
Klub rozgrywa swoje mecze domowe na stadionie im. Slavka Maletina Vavy w Bačkiej Palance, który może pomieścić 5500 widzów.

</doc>
<doc id="1579760" url="https://pl.wikipedia.org/wiki?curid=1579760" title="Vasilissa Olga (1938)">
Vasilissa Olga (1938)

Vasilissa Olga () – grecki niszczyciel z czasów II wojny światowej, jeden z najlepszych greckich okrętów z czasów wojny pod względem osiągniętych sukcesów w walce z nieprzyjacielskimi okrętami. Jednostka otrzymała imię od królowej Grecji Olgi Konstantinowej Romanowej. Był to drugi grecki okręt w historii, który otrzymał imię królowej.
Budowa.
Okręt został zbudowany w szkockiej stoczni Yarrow &amp; Company w Scotstoun, Glasgow w 1938 roku wraz z siostrzanym okrętem „Vasilefs Georgios”. Stanowił wersję pochodną brytyjskich niszczycieli typu H z połowy lat 30., standardowej brytyjskiej grupy typów A-I. Główną zmianą było zastąpienie brytyjskich dział kalibru 120 mm na niemieckie 12,7 cm (faktyczny kaliber 128 mm) oraz zastosowanie również niemieckich czterech działek przeciwlotniczych kalibru 3,7 cm, w dodatku do dwóch poczwórnych brytyjskich wielkokalibrowych karabinów maszynowych. Oba okręty zostały włączone do służby na początku 1939 roku, stanowiąc najnowocześniejsze okręty w greckiej flocie w chwili wybuchu wojny. 
Służba.
W czasie wojny grecko-włoskiej niszczyciel konwojował okręty, a także odpierał ataki włoskiej floty w okolicach Cieśniny Otranto. Po niemieckiej inwazji na Grecję w ramach tzw. planu "Marita", okręt wraz kilkoma innymi jednostkami udał się do Aleksandrii, tym samym unikając przejęcia przez Niemców i dołączając do brytyjskiej Royal Navy. Okręt między październikiem 1941 a styczniem 1942 przeszedł modernizację i przezbrojenie w stoczni w Kalkucie, a następnie skierowany został z powrotem na Morze Śródziemne, gdzie odniósł znaczące sukcesy w walce z okrętami przeciwnika. Otrzymał brytyjski znak burtowy H86. Zdjęto ostatnie działo artylerii głównej dla zwiększenia zapasu bomb głębinowych, a rufowy aparat torpedowy zamieniono na działo przeciwlotnicze kalibru 76 mm, podobnie jak na niszczycielach brytyjskich. Usunięto też maszt rufowy. 
Pierwszym znaczącym sukcesem okrętu był udział w zatopieniu 14 grudnia 1942 roku włoskiego okrętu podwodnego „Uarsciek” (typu "Adua") o wyporności 620 ton. Następnie 19 stycznia 1943 roku, u wybrzeży Libii, okręt wraz z niszczycielami HMS „Pakenham” i „Nubian” zatopił włoski transportowiec „Stromboli” (475 BRT. Kolejne zwycięstwo okręt odniósł 2 czerwca 1943 roku, kiedy wraz z niszczycielem HMS „Jervis” zatopił koło przylądka Spartivento włoski torpedowiec „Castore” typu "Spica" o wyporności 790 ton.
"Vasilissa Olga” brała również udział w osłonie inwazji na Sycylię w lipcu 1943 roku. We wrześniu 1943 roku niszczyciel działał na Morzu Egejskim, i w ataku na niemiecki konwój, wraz z niszczycielami oraz , brał udział w zatopieniu dwóch włoskich transportowców: „Pluto” oraz „Paolo” o łącznej pojemności 6200 BRT.
W czasie bitwy o Leros, okręt transportował żołnierzy Long Range Desert Group na wyspę Leros, gdzie toczyły się walki z niemieckimi oddziałami. 26 września 1943 roku został zaatakowany tam przez samoloty Junkers Ju 88 z pułku LG 1. Trafiony bombami okręt natychmiast zatonął wraz z dowódcą kpt. mar. Georgiosem Blessasem i 71 członkami załogi.
Uzbrojenie.
Uzbrojenie (1939):
Uzbrojenie (1942):

</doc>
<doc id="1579761" url="https://pl.wikipedia.org/wiki?curid=1579761" title="Mistrzostwa Świata w Snookerze 2009">
Mistrzostwa Świata w Snookerze 2009

Mistrzostwa Świata w Snookerze 2009 (The 2009 Betfred.com World Snooker Championship) – 76. edycja mistrzostw świata w historii tej dyscypliny sportowej, która odbyła się w dniach 18 kwietnia – 4 maja 2009 roku w Crucible Theatre w Sheffield. Były ósmym, ostatnim turniejem rankingowym sezonu snookerowego 2008/2009. Zwycięzca turnieju otrzymał 10 tysięcy punktów rankingowych oraz 250 tysięcy funtów brytyjskich. Obrońcą tytułu był lider listy rankingowej Ronnie O’Sullivan. W fazie głównej turnieju wzięło udział 32 zawodników, 16 graczy miało zapewniony udział w I rundzie z racji miejsca w pierwszej szesnastce listy rankingowej, pozostała szesnastka wywalczyła miejsce w mistrzostwach grając w kwalifikacjach.
Z powodu kryzysu ekonomicznego, w jakim znalazł się snooker, turniej po raz pierwszy od 1975 roku miał nie mieć sponsora tytularnego, jednak w kwietniu 2009 roku Światowy Związek Snookera podpisał umowę z firmą bukmacherską. Począwszy od roku 2009 i przez kolejne cztery lata głównym sponsorem Mistrzostw świata będzie Betfred.com.
Mecze kwalifikacyjne odbyły się w dniach 25 lutego – 4 marca oraz 8–10 marca 2009 roku w English Institute of Sport w Sheffield.
Organizacja turnieju.
Losowanie.
Losowanie par pierwszej rundy zostało przeprowadzone 11 marca 2009 roku (o godzinie 9:45 GMT). Relacja była transmitowana na żywo w BBC Radio Sheffield.
Nagrody.
Nagrody były wypłacane w funtach brytyjskich. Nagrody za osiągnięcie danej fazy turnieju nie sumowały się, nagrody za breaki były wypłacane niezależnie od osiągniętej fazy rozgrywek, przy czym obowiązywały dwie stawki: za breaki osiągnięte w kwalifikacjach i breaki osiągnięte w fazie głównej turnieju.
Za najwyższy break w fazie głównej turnieju organizatorzy płacili 10 000 £, zaś za najwyższy break w fazie kwalifikacyjnej 1000. Nagroda za breaka maksymalnego wynosiła 147 000 lub 5000 £ (jeżeli padłby w fazie eliminacyjnej).
Łączna zarezerwowana pula nagród to 1 111 000 funtów (milion sto jedenaście tysięcy).
Punkty do rankingu.
Punktowane były również poszczególne fazy kwalifikacji, przy czym jeżeli rozstawiony zawodnik (grający pierwszy mecz w eliminacjach) przegrywał spotkanie wówczas dostawał połowę punktów przewidzianych za udział w danej fazie kwalifikacji. Punktacja prezentowała się następująco:
Ceny biletów.
Bilet na mecze kwalifikacyjne (ważny przez cały dzień) kosztował 7,5 funta.
Ceny biletów na mecze fazy głównej przedstawiały się następująco:
Bilety (na większość meczów w fazie głównej) rozeszły się niemal natychmiast.
Uczestnicy.
Zakwalifikowani z listy rankingowej.
W turnieju najwyżej rozstawiany jest obrońca tytułu. W roku 2009 był nim Ronnie O’Sullivan, który jednocześnie był wówczas liderem światowej listy rankingowej na sezon 2008/09.
Wyłonieni w ramach kwalifikacji.
Uczestnicy wyłonieni w kwalifikacjach (w nawiasie numer zajmowany na liście rankingowej):
Przewidywania bukmacherów przed rozpoczęciem turnieju.
Główny sponsor turnieju, Betfred.com następująco oceniał szansę poszczególnych zawodników na zdobycie tytułu Mistrza świata (stan z 12 kwietnia 2009, stawki są podane w systemie dziesiętnym "decimal"):
Przebieg turnieju.
Przebieg rundy pierwszej.
18 kwietnia.
Tego dnia całe swoje spotkanie rozegrał obrońca tytułu – Ronnie O’Sullivan ze Stuartem Binghamem. Faworytem tego spotkania był O’Sullivan, w sezonie 2008/2009 (do MŚ) rozegrał on ponad 2 razy więcej frame’ów niż jego rywal i wbił 33 turniejowych breaków stupunktowych (Bingham zaś tylko 2). Mecz był zaplanowany na sesję poranną i wieczorną. Po pierwszej sesji tego pojedynku był wynik 6:3 (2:2 do przerwy) dla O’Sullivana, wyniki poszczególnych partii: 69-9 (61), 140-0 (140), 1-103 (67), 4-61, 32-101 (58), 74-48, 73-23, 104-0 (104), 74-29 (73). W wieczornej sesji mecz został dokończony, rozegrano 6 partii, z czego 4 wygrał Ronnie O’Sullivan zwyciężając tym samym w meczu 10:5 i awansując do drugiej rundy. W sesji wieczornej obaj zawodnicy zdobyli breaka stupunktowego. Wyniki poszczególnych frame’ów: 78-16 (78), 0-84 (80), 0-100 (100), 103-0 (94), 143-0 (100), 119-0 (97).
W sesji porannej pierwszą sesje swojego meczu miał rozegrać Mark King oraz Rory McLeod, mecz jednak został przerwany po 6 partiach (przy stanie 3:3), gdyż w przeciągu niespełna 4 godzin udało się rozegrać tylko 2/3 przewidzianych na tę sesję frame’ów. Mecz został wznowiony o godzinie 11:00 w dniu 19 kwietnia. Wyniki partii: 27-59, 76-30 (70), 73-27 (61), 71-47, 31-68, 40-73.
Stephen Hendry oraz Mark Williams rozpoczęli swój mecz w sesji popołudniowej. Hendry prowadził do przerwy 3:1, jednak całą sesję przegrał 4:5. Wyniki poszczególnych partii sesji: 99-25 (72), 67-12, 0-75 (75), 70-6 (61), 73-1, 0-74 (57), 32-86, 15-67 (66), 30-66.
W drugim pojedynku rozgrywanym w sesji popołudniowej tego dnia Graeme Dott – Barry Hawkins było 4:5. Wyniki poszczególnych partii tej sesji: 0-122 (82), 71-33, 87-0 (71), 7-56, 42-78 (50), 1-143 (129), 112-0 (82), 92-0, 15-68 (67).
W sesji wieczornej swój mecz rozpoczął Allister Carter z Gerardem Greenem. Do przerwy był wynik 3:1 dla Cartera, zaś po 9 partiach zawodnik ten prowadził 6:3. Wyniki frame’ów: 68-22, 74-5, 62-45, 48-67, 89-0 (89), 91-17 (91), 65-6 (53), 0-100 (62), 17-61.
19 kwietnia.
W sesji porannej mecz rozpoczął Martin Gould z Markiem Allennem. Do przerwy prowadził 3:1 Allen, zaś po 9 partiach prowadził on 7:2. Wyniki poszczególnych partii: 49-69 (69), 19-83 (65), 75-12 (71), 39-73, 14-84, 0-77 (77), 0-129 (129), 1-99 (52), 62-57.
Drugą sesje spotkania rozegrał również Mark King z Rory McLeodem. Rozegrano 8 partii tego meczu, po których był wynik 9:5 dla Kinga. Wyniki poszczególnych partii: 31-81, 72-43 (66), 114-0 (114), 129-0 (75, 50), 76-1 (67), 31-64, 72-0 (65), 68-14 (54).
W sesji popołudniowej zakończył się mecz Allister Carter – Gerard Greene wynikiem 10:5 dla Cartera. Wyniki partii tej sesji: 19-60 (52), 67-66, 84-0 (68), 2-91 (55), 77-71, 82-31.
Swój pojedynek rozpoczął Mark Selby oraz Ricky Walden, do przerwy był wynik 3:1 dla Selby’ego, wygrał on również całą sesję 6:3, wyniki poszczególnych partii: 75-35, 85-0, 0-90 (90), 77-8, 95-6 (61), 0-113 (78), 84-6 (62), 36-74 (52), 74-53 (53 Selby).
W sesji wieczornej mecz dokończali: Stephen Hendry i Mark Williams. Hendry’emu udało się wygrać pięć partii z rzędu i doprowadzić od stanu 5:7 do 10:7. Wyniki frame’ów tej sesji: 60(51)-64, 74(65)-8, 14-71(42), 70(51)-69, 100(83)-20, 68(53)-54, 77(53)-40(40), 64-54.
W drugim spotkaniu sesji wieczornej, swój pojedynek dokończyli: Graeme Dott i Barry Hawkins. Hawkins prowadził po pierwszej sesji 5:4, jednak po wznowieniu pojedynku udało mi się wygrać 3 partie i ostatecznie mecz przegrał 8:10. Wyniki partii tej sesji (Dott – Hawkins): 95(70)-41, 0-105(105), 91(91)-0, 104(95)-5, 70(69)-45, 0-75(75), 45(37)-85(84), 83-8, 70(46)-63(63).
Zakończył się również mecz Marka Kinga i Rory McLeoda. Ostatecznie King zwyciężył w tym meczu 10:6. Mecz został dokończony w trzeciej (nieplanowanej) odsłonie, ze względu na wolne tempo rozgrywania pojedynku.
20 kwietnia.
W sesji porannej zakończył się mecz Mark Allen – Martin Gould. Allen zwyciężył 10:6. Wyniki partii: 41-96 (87), 0-90 (90), 8-77 (74), 68-17, 102-21 (84), 1-96 (68), 88-9 (88).
Rozpoczął się mecz Marco Fu – Joe Swail. Pierwszą sesję pojedynku wygrał Fu, 5:4. Wyniki poszczególnych frame’ów: 111-4 (111), 0-84 (54), 80-1, 20-72, 6-81, 88-6 (87), 74-56, 0-91 (50), 124-0 (124).
W sesji popołudniowej dokończony został pojedynek Mark Selby – Ricky Walden. Selby kontrolując kilku frame’ową przewagę zakończył mecz na swoją korzyść wynikiem 10:6. Zdobywając w tej sesji 3 breaki stupunktowe. Wyniki poszczególnych frame’ów: 127-0 (127), 9-71, 74-11 (58), 0-100 (100), 117-15 (117), 0-78, 117-7 (101).
W drugim meczu sesji popołudniowej rozgrywany był mecz pomiędzy dwoma reprezentantami Chin: Ding Junhui i Liangiem Wenbo. Odsłona tego pojedynku zakończyła się minimalnym zwycięstwem Dinga 5:4. Wyniki frame’ów: 76-7 (71), 49-61, 68-50, 64-31, 69-49, 16-110 (90), 4-95 (95), 61-48, 59-71.
Wieczorem zakończył się pojedynek Marco Fu – Joe Swail. Reprezentant Hongkongu pokonał nierozstawionego Swaila 10:4. Po meczu Fu powiedział: "I was able to play to the same standard as I did this morning, I was hitting the ball very well and making a lot of breaks, my safety was good and overall I’m quite happy with my game and that I was able to do that on the match table." (Mogłem grać trzymając te same standardy co rano, uderzałem bile bardzo dobrze i robiłem mnóstwo breaków, moja gra na odstawnych była dobra i ogólnie jestem zadowolony z mojej gry, co mogłem pokazać podczas tego meczu na stole).
Rozpoczął się mecz Joe Perry – Jamie Cope. Pomimo iż Perry był w tym spotkaniu zawodnikiem rozstawionym, to według całosezonowych statystyk miał zbliżone osiągnięcia do Cope’a (podobna liczba rozegranych frame’ów). Sesję tego meczu wygrał minimalnie Perry 5:4; wyniki partii: 40-61, 67-46, 79-0 (79), 71-60, 64-41, 12-66, 0-71 (71), 119-0 (110), 0-81 (81).
21 kwietnia.
W sesji porannej zakończył się mecz Ding Junhui – Liang Wenbo. W pojedynku dwóch Chińczyków lepszy okazał się rozstawiony w turnieju Junhui, który zwyciężył w meczu 10:8 (od stanu 7:8). Wyniki frame’ów: 82-8 (58), 73-52 (72, 52), 0-128 (51,77), 0-72 (68), 0-73, 20-91 (91), 112-22 (111), 100-0 (91), 92-14 (63).
Na drugim stole rozpoczął się mecz Peter Ebdon – Nigel Bond. Pojedynek był toczony w wolnym tempie i sesja zakończyła się po ośmiu z dziewięciu zaplanowanych frame’ów. Niespodziewanie prowadził niżej w rankingu notowany Bond 5:3 (3:1 do przerwy). Wyniki frame’ów (Ebdon – Bond): 58(54)-66, 113(113)-0, 6-74(74), 52-79(43), 95(65)-0, 24-65(37), 28-83(60), 62(36)-48(44).
W sesji popołudniowej zakończył się mecz Joe Perry – Jamie Cope. Ubiegłoroczny półfinalista, Perry, wygrał tylko jednego frame’a i został pierwszym rozstawionym zawodnikiem, który pożegnał się z turniejem. Cope okazał się lepszy w sześciu spośród siedmiu partii drugiej sesji i pewnie awansował do II rundy, zwyciężając ostatecznie 10:6. Wyniki frame’ów: 0-85(81), 56(32)-75(75), 30-79(78), 76(60)-25, 31-73(73), 32-71(50), 4-71(37).
Również w sesji popołudniowej swój mecz rozpoczęli Shaun Murphy i Andrew Higginson. Tę odsłonę spotkania wygrał nieznacznie Murphy (5:4). Wyniki frame’ów: 37-65, 77-20, 128-1 (123), 20-85 (60), 62-27, 65-21 (54), 61-71 (Murphy 56) 14-69, 68-9.
W sesji wieczornej grę wzowili Peter Ebdon i Nigel Bond. Ebdonowi udało się wygrać dwa pierwsze frame’y, jednak później partie wygrywał już tylko Bond, który zwyciężył w meczu 10:5. Wyniki partii: 1-7, 55-37, 0-79 (58), 39-63, 56-72, 34-83, 13-62. Po meczu Bond powiedział m.in.: "I feel that I played ok. throughout the match but it I knew it was going to be tough game today because Peter is a quality player and he makes it very difficult for you, even if he’s not on top form, it is hard to beat him." (Czułem, że grałem dobrze przez cały mecz, ale wiedziałem, że to będzie trudna gra dzisiaj, Peter jest wartościowym zawodnikiem i zawsze sprawia problemy, nawet jeżeli nie jest w szczytowej formie, trudno go pokonać).
Rozpoczął się mecz Neil Robertson – Steve Davis. Ta odsłona zakończyła się zwycięstwem Robertsona 7:2 Wyniki poszczególnych frame’ów: 61-9, 81-0 (73), 0-76 (51), 71-25 (53), 83-25 (69), 62-50, 88-0 (88), 18-74 (59).
22 kwietnia.
W porannej sesji mecz rozpoczął Ryan Day i Stephen Lee. Day zdecydowanie zwyciężył sesję 6:3. W 9 partiach padł tylko jeden break powyżej 50 punktów. Wyniki partii: 57-66, 98-9, 84-13 (65), 72-42, 59-57, 82-2, 8-78, 120-0, 31-77.
W drugim meczu sesji porannej Shaun Murphy dokończał swój pojedynek z Andrew Higginsonem. Murphy już na początku sesji stracił swoją przewagę z poprzedniego dnia, zaś po czterech frame’ach przegrywał w meczu 6:7. Po wznowieniu gry Murphy zdominował grę, wygrywając kolejne trzy partie. Higginsonowi udało się odrobić tylko jednego frame’a i ostatecznie przegrał mecz do 8. Wyniki partii tej sesji: 52-65, 10-80 (66), 69-41, 12-71, 68-35, 81-34 (69), 129-1 (101), 26-65(64), 72(69)-17.
Po meczu Murphy przyznał, że problemy osobiste miały wpływ na jego grę. Anglik jest w separacji ze swoją żoną Claire, która ma zamiar wnieść oficjalną sprawę rozwodową jeszcze w trakcie trwania mistrzostw.
W sesji popołudniowej dokończono mecz Neil Robertson – Steve Davis. Australijczyk pewnie wygrał trzy frame’y, brakujące mu do końcowego triumfu i ostatecznie pokonał sześciokrotnego mistrza świata 10:2. Wyniki frame’ów: 71-19, 126(125)-0, 63-10. Robertson po meczu powiedział między innymi: "I was pleased overall how I played, but I did the damage in the first session. I was very happy with my safety game in the match because although Steve is past his best, he still makes it very tough for you out there, and because my safety was good it created a lot of chances, which on the whole, I scored well from them" (Ogólnie byłem zadowolony z tego jak grałem, ale miałem straty w pierwszej sesji. Byłem bardzo zadowolony z mojej gry na odstawnych. Mimo tego, że najlepszy okres Steve ma już za sobą, to jednak wciąż jest bardzo trudnym przeciwnikiem, a dzięki moim odstawnym, stworzyłem sobie dużo szans, z których mogłem dobrze punktować).
Równocześnie swój mecz rozpoczęli John Higgins i Michael Holt. Rozstawiony Higgins przegrywał do przerwy 1:3, ale ostatecznie udało mu się rozstrzygnąć sesje na swoją korzyść, doprowadzając od stanu 2:4 do 5:4. Wyniki partii: 88-1 (88), 56-72, 0-102 (102), 56-83, 73-1 (53), 0-71 (71), 67-42, 91-0 (91), 68-2.
W sesji wieczornej zakończył się mecz Ryan Day – Stephen Lee. Podobnie jak w pierwszej sesji Day kontrolował spotkanie, oddając rywalowi tylko jednego frame’a i wygrywając całe spotkanie 10:4. Wyniki partii: 86-0 (86), 0-98, 79-36, 72-60, 72-23.
Wieczorem rozpoczął się też mecz dwóch szkockich zawodników: Stephena Maguire’a i Jamie Burnetta. Rozstawiony Maguire doprowadził do przewagi 6:1, ale jego rywal wygrał dwa ostatnie frame’y i zmniejszył stratę do trzech partii. Wyniki framenów: 98-0 (98), 1-78 (58), 88-10 (50), 68-1 (68), 96-0 (96), 50-2, 106-1 (101), 58-66, 0-83 (76).
23 kwietnia.
Tego dnia nie były rozgrywane mecze w sesji porannej.
W sesji popołudniowej swój mecz dokończyli John Higgins i Michael Holt. Dwukrotny mistrz świata kontrolował przebieg wydarzeń na stole i wygrał pięć z sześciu rozegranych frame’ów, a w efekcie cały mecz 10:5. Wyniki poszczególnych partii: 63(43)-55, 56-57(38), 79(44)-4, 139(131)-0, 68(68)-0, 80(80)-53(49). Po meczu Higgins powiedział, że wbrew temu co sugeruje wynik mecz nie był dla niego prosty, dodał również, że chciałby następnie dnia potrenować ze Stephenem Maguire’em przed kolejnymi spotkaniami.
W sesji wieczornej zakończył się mecz Stephen Maguire – Jamie Burnett. Rozstawiony z numerem drugim Maguire oddał rywalowi tylko dwie partie i rozstrzygnął pojedynek na swoją korzyść 10:5. Wyniki frame’ów: 122(122)-0, 67(48)-8, 65-71(37), 109(75)-0, 28-60(48), 127(127)-0. Po meczu Maguire odpowiadając na pytania, następująco ocenił swoją grę w tym spotkaniu: "I played well, I scored well, my long potting was great and I potted a few long ones and won frames in one visit. I won the last frame of the match with a century which was pleasing. I played well the whole match, especially the first session. I lost a bad frame at 6-1, making a schoolboy error stretching on the yellow, and all of a sudden it was 6-3. I was lucky the interval came then." (Grałem dobrze, punktowałem dobrze, moje długie wbicia były świetne, wbiłem kilka długich bil i wygrywałem partię jedną wizytą przy stole. Ostatni frame w meczu wygrałem z breakiem stupunktowym, co było bardzo przyjemne. Grałem dobrze przez cały mecz, szczególnie w pierwszej sesji. Przegrałem kiepską partię przy stanie 6:1, popełniając szkolny błąd na żółtej, i nagle zrobiło się 6:3. Miałem szczęście, że wtedy był koniec sesji).
Przebieg rundy drugiej.
23 kwietnia.
W sesji popołudniowej rozpoczął się pierwszy mecz II rundy, w którym zmierzyli się Stephen Hendry i Ding Junhui. Obaj zawodnicy spotkali się w tej samej fazie turnieju w ubiegłym roku; wówczas wygrał Hendry 13:7. Sesja miała bardzo wyrównany przebieg, choć siedmiokrotny mistrz świata przegrywał już 1:3, zdołał wygrać kolejne trzy framy. Ostatnią partię na własną korzyść rozstrzygnął jednak Chińczyk i wynik brzmiał 4:4. Wyniki poszczególnych frame’ów: 34(34)-73(59), 0-129(112), 91(91)-22, 16-88(88), 92(63)-14, 59(49)-50, 87(39)-7, 2-90.
W sesji wieczornej swój mecz rozpoczął obrońca tytułu Ronnie O’Sullivan z rozstawionym z numerem szesnastym Markiem Allenem. Irlandczyk z Północy wygrał dwie pierwsze partie, następnie Anglik odpowiedział trzema frame’ami z rzędu. Ostatecznie cała sesja zakończyła się remisem 4:4. Wyniki partii: 36-47, 17-73(57), 69(40)-54(53), 69(40)-54(53), 68(68)-1, 71(43)-6, 10-63, 8-119(119), 93(93)-1.
24 kwietnia.
W sesji porannej swój mecz rozpoczęli: Ryan Day i Nigel Bond, sesję wygrał Day, czterema frame’ami 6:2. Wyniki partii: 99-0 (62), 0-77 (77), 24-79 (79), 14-104 (69), 107-1 (59), 38-61, 0-98, 60-74 (60, 74).
Stephen Hendry oraz Ding Junhui rozgrywali w sesji porannej drugą odsłonę ich pojedynku. Podobnie jak dzień wcześniej, sesja zakończyła się wynikiem 4:4 – chiński zawodnik doprowadził od stanu 6:8 do 8:8. Wyniki frame’ów: 0-86 (53), 91-0 (71), 7-130 (130), 69-52 (Hendry 51), 68-59 (61), 138-0 (114), 7-94 (87), 60-63.
W sesji popołudniowej drugą sesje swojego pojedynku rozpoczęli: Ronnie O’Sullivan i Mark Allen. O’Sullivan rozpoczął sesję wbijając 107 punktów, następnie wygrał kolejną partię i wysunął się na dwu frame’owe prowadzenie, jego rywal zdołał jednak odrobić straty i do przerwy sesji był remis 6:6. Po wznowieniu gry i rozegraniu dwóch kolejnych frame’ów znowu był remis 7:7. Ostatecznie jednak O’Sullivan rozstrzygnął sesję na swoją korzyść wygrywając dwie kolejne partię i doprowadzając do stanu 9:7. Wyniki partii: 107-0 (107), 101-0, 0-117 (108), 60-70 (60, 70), 93-0 (93), 10-115 (115), 98-14 (59), 92-1 (61).
Shaun Murphy oraz Marco Fu rozegrali w sesji popołudniowej pierwszą odsłonę ich pojedynku. Murphy zdominował grę, oddając przeciwnikowi tylko 1 partię, a wygrywając 7. Wyniki poszczególnych frame’ów: 115-0 (115), 66-58 (Fu 58), 5-114 (60), 70-43, 77-15 (73), 77-27 (77), 63-52, 49-17.
W sesji wieczornej został wznowiony mecz Stephena Hendry’ego i Ding Junhui'a. Mecz zakończył się zwycięstwem 13:10 Hendry’ego: szkocki zawodnik oddalił się na początku sesji od przeciwnika na trzy partię, kolejne partie wygrywali: Junhui, Hendry, Junhui. W ostatniej partii chiński zawodnik mógł doprowadzić do stanu 12:11 i zachować szansę na zwycięstwo w meczu, pomylił się jednak na ostatniej czerwonej bili i ostatecznie partię wygrał Hendry (nie w jednym podejściu). Wyniki poszczególnych frame’ów: 60-37, 140-0 (140), 94-0 (86), 32-66, 81-1, 0-129 (121), 72-62 (57). Hendry następująco ocenił swoją grę po spotkaniu: "It was a fantastic match, I’m delighted to win, delighted with how I played throughout the match, especially tonight. I came out tonight and it was as good as I’ve played this season, the first three or four frames tonight. Credit to Ding, I was in front this afternoon and he came back, and tonight he looked as if he was coming back again." (To był wspaniały mecz, jestem zachwycony ze zwycięstwa, zachwycony z tego jak grałem przez cały mecz, w szczególności w tej wieczornej sesji. Grałem tego wieczora tak dobrze jak w tym sezonie, szczególnie trzy lub cztery partię wieczorem. Uznanie dla Dinga, prowadziłem w sesji popołudniowej i jemu udało się wyrównać, wieczorem też zdawał się wracać do meczu).
Ryan Day i Nigel Bond rozgrywali w sesji wieczornej drugą odsłonę pojedynku. Podobnie jak poranną sesję, tę również wygrał Day 5:3, wysuwając się na prowadzenie w meczu 11:5. Wyniki poszczególnych partii: 14-91 (91), 29-79, 6-134 (134), 73-19, 58-79, 98-9 (92), 33-76 (71), 72-55 (51).
25 kwietnia.
W porannej sesji pojedynek dokończał obrońca tytułu Ronnie O’Sullivan oraz Mark Allen. O’Sullivan pomimo przewagi 9:7 po dwóch sesjach nie kontrolował spotkania, pozwalając przeciwnikowi odrobić straty i wysunąć się na prowadzenie 9:10. Do przerwy był jednak remis 10:10. Po wznowieniu gry ponownie na prowadzenie wyszedł Allen, jednak O’Sullivan znów wyrównał. Dwie ostatnie partie wygrał Mark Allen i zwyciężył w meczu. Wynik spotkania: 11:13, wynik partii trzeciej sesji: 0-75 (59), 4-89 (69), 65-72, 105-0 (105), 14-83, 78-6 (67), 37-80 (80), 0-80. Po meczu O’Sullivan stwierdził, że jego przeciwnik grał rewelacyjnie. Ponadto zauważył, iż tak grający Allen ma szansę na zwycięstwo w turnieju. Z kolei Mark Allen przed tym meczem oceniał, że jest w stanie wygrać ten mecz. Według tego zawodnika Ronnie O’Sullivan był faworytem spotkania z wielu powodów, ale dodał „faworyci nie zawsze wygrywają”.
W sesji porannej zakończył się również mecz Shaun Murphy – Marco Fu. Mecz ten był zaplanowany na trzy sesje, jednak już w drugiej odsłonie meczu Murphy zdołał wygrać trzynastą partię i zakończyć spotkanie wynikiem 13:3. Ostatnia sesja tego meczu miała być rozegrana wieczorem tego samego dnia. Wyniki partii: 0-129 (129), 102-21 (102), 67-35, 8-109 (74), 76-0, 71-38 (62), 85-11 (85), 128-0 (101).
W sesji popołudniowej zakończył się mecz Nigel Bond – Ryan Day. Day zdobył dwie brakujące do zwycięstwa partie nie oddając przeciwnikowi ani jednego frame’a i ostatecznie mecz zakończył się wynikiem 5:13. Wyniki dwóch partii sesji: 38-82 (68), 0-77.
Allister Carter oraz Neil Robertson rozpoczęli swój mecz w sesji popołudniowej. Po ośmiu partiach lepszy okazał się Australijczyk, który wygrał pięć partii. Wyniki frame’ów: 0-97 (92), 113-10 (51, 54), 0-79 (79), 81-14, 16-111 (67), 49-66, 64-50, 39-69.
W sesji wieczornej odbyła się pierwsza część meczu John Higgins – Jamie Cope. Po czterech sesjach był remis 4:4:. Wyniki partii: 107-0 (107), 97-35 (97), 49-72 (72), 105-16 (65), 30-54, 33-68, 71-5, 34-72.
26 kwietnia.
Tego dnia nie było rozgrywanych meczów w sesji porannej.
W meczu sesji popołudniowej Mark King – Stephen Maguire padł remis 4:4. Wyniki partii: 133-0 (93), 56-70, 19-85 (59), 60-18, 49-63 (61), 0-79 (79), 77-46, 49-78.
W drugim meczu sesji popołudniowej swoje spotkanie rozpoczęli: Mark Selby i Graeme Dott. Po ośmiu partiach na czteroframe’ową przewagę wysunął się Selby (6:2). Wyniki partii: 80-24 (52), 67-62, 45-60, 0-81 (81), 64-25, 70-0 (70), 67-23, 109-6 (104).
W sesji wieczornej drugą część spotkania rozegrali: John Higgins i Jamie Cope. Ponownie jak pierwsza sesja, ta również zakończyła się remisem. Wynik po szesnastu partiach brzmiał 8:8. Wyniki partii: 128-0 (128), 10-73 (58), 88-38 (74), 8-117 (102), 10-122 (84), 113-0 (113), 71-0, 0-118 (118).
W drugim meczu sesji wieczornej Allister Carter kontynuował pojedynek z Neilem Robertsonem. Sesja zakończyła się remisem 4:4, więc wynik meczu po szesnastu partiach brzmiał 7:9. Na szczególną uwagę zasługuje fakt, że Australijczyk cztery frame’y wygrał na ostatniej, czarnej bili. Łącznie w tych partiach wbił zaledwie dwanaście punktów więcej od Anglika. Wyniki sesji: 116-5 (69), 63-35, 99-24 (71), 63-64 (56 Robertson), 66-68 (66, 68), 80-24 (72), 73-77 (Carter 65), 56-58.
27 kwietnia.
W porannej sesji pojedynek kontynuowali: Mark Selby i Graeme Dott. Sesja zakończyła się remisem 4:4, więc w meczu prowadził 10:6 Selby. Wyniki partii: 0-128 (51), 25-71, 101-0 (101), 0-122 (117), 64-18, 69-64 (53), 68-20, 79-21.
W drugim meczu sesji porannej: Mark King – Stephen Maguire padł wynik 6:2. Maguire wysunął się na czteroframe’owe prowadzenie w meczu 6:10. Wyniki partii: 51-19, 29-71, 60-65 (49), 1-83 (83), 73-52, 0-141 (133), 17-104 (84), 0-71 (54).
W sesji popołudniowej dokończono pojedynki: John Higgins – Jamie Cope oraz Allister Carter – Neil Robertson.
Po uzyskaniu psychologicznej przewagi w trakcie drugiej sesji, Neil Robertson nie pozwolił odebrać sobie inicjatywy i kontrolował przebieg ostatniej rozgrywki. Ubiegłoroczny finalista Allister Carter wygrał tylko jednego frame’a, natomiast Robertson cztery i tym samym całe spotkanie 13:8. Australijczyk po raz drugi w swojej karierze awansował do ćwierćfinału mistrzostw świata. Wyniki partii: 7-109(89), 10-68(59), 67(60)-59, 15-112(112), 11-61.
Wielkie emocje towarzyszyły ostatniej sesji meczu John Higgins – Jamie Cope. Anglik wyszedł na prowadzenie 12:10, ale kolejne trzy frame’y padły łupem dwukrotnego mistrza świata. Kluczowym momentem okazała się nieudana próba ustawienia snookera za bilą żółtą przez Cope’a w partii dwudziestej czwartej, po której Higgins z dużym prawdopodobieństwem mógł wystawić grę rywalowi. W trakcie dwóch ostatnich frame’ów na widowni zemdlały dwie osoby, którym musiano udzielić pomocy medycznej, a sam pojedynek został przerwany. Ostatecznie Higgins zwyciężył 13:12. Był to pierwszy mecz na tych mistrzostwach zakończony w decydującej partii. Wyniki frame’ów: 66-35(35), 56(50)-65(33), 12-65(46), 1-90(82), 71(48)-43(40), 0-103(103), 97(96)-5, 68-5, 80(80)-0.
Wieczorem zostały dokończone dwa ostatnie pojedynki II rundy: Mark Selby – Graeme Dott oraz Mark King – Stephen Maguire.
Stephen Maguire dokończył mecz z Markiem Kingiem, wygrywając trzy brakujące frame’y. Ostatecznie mecz zakończył się wynikiem 13:6 dla Szkota. Rezultaty ostatniej sesji: 45-69, 0-86(65), 34-87(51).
W drugim meczu sesji wieczornej Mark Selby zwyciężył Graeme Dotta 13:10. W ostatniej sesji rozegrano siedem partii: 63-39, 0-81(81), 75(64)-68, 69-36, 44-61(42), 88(88)-0, 26-70(64).
Przebieg ćwierćfinałów.
28 kwietnia.
W sesji porannej mecz rozpoczęli Shaun Murphy i Stephen Hendry. W siódmym framie Hendry wbił dziewiątego w swojej karierze breaka maksymalnego 147 punktów, czym wyrównał rekordowe pod tym względem osiągnięcie Ronnie O’Sullivana. Sesja zakończyła się zwycięstwem Szkota 5:3. Wyniki partii: 78(78)-47(42), 0-117(117), 44(42)-66, 61(61)-67(32,34), 23-90(36,49), 73(61)-61(41), 0-147(147), 82(73)-0.
W drugim porannym meczu Mark Allen objął prowadzenie 5:3 z Ryanem Dayem. Wyniki frame’ów: 27-62, 84(61)-0, 66(36)-32, 13-70(66), 8-71(71), 135(103)-0, 86(51)-16.
W sesji popołudniowej rozpoczął się pojedynek John Higgins – Mark Selby. Anglik w pierwszych trzech frame’ach wbił breaki stupunktowe, ale dwukrotny mistrz świata wygrał kolejne cztery partie. Ostatecznie Selby doprowadził do remisu 4:4. Wyniki: 8-119(118), 0-129(124), 0-118(117), 60(57)-19, 69(65)-57(57), 64-0, 141(141)-0, 0-96(96).
Równolegle mecz rozpoczęli Neil Robertson – Stephen Maguire. Wprawdzie inauguracyjnego frame’a zapisał na swoim koncie Szkot, ale później inicjatywa należała do Australijczyka, który ostatecznie wygrał pierwszą sesję 5:3. Wyniki partii: 9-74(48), 76(76)-19, 62-53, 105(105)-22, 14-66, 98(98)-0, 88(53)-23, 9-75(75).
W wieczornej sesji Shaun Murphy pokonał Stephen Hendry’ego 6:2 i wysunął się na prowadzenie w meczu: 9:7. Wyniki partii: 137-0 (137), 76-37 (76), 105-1 (104), 80-1 (80), 16-66 (51), 66-63, 51-59, 89-0 (89).
W drugim meczu sesji wieczornej: Mark Allen – Ryan Day, padł remis 4:4. Allen utrzymał więc dwuframe’owe prowadzenie po dwóch sesjach (9:7). Wyniki partii: 69-50 (69), 0-84 (84), 10-73 (68), 42-82, 1-78 (70), 119-0 (119), 64-54 (54 Day), 82-19 (64).
29 kwietnia.
W sesji porannej mecz kontynuowali: John Higgins i Mark Selby. Podobnie jak w pierwszej sesji meczu padł remis 4:4 (stan 8:8 po dwóch sesjach). Wyniki partii: 96-21, 95-19 (52), 83-0 (83), 5-77 (77), 18-71, 6-114 (114), 0-70 (65), 77-64.
Zakończył się mecz Shaun Murphy – Stephen Hendry. Obaj zawodnicy wygrali w tej sesji cztery partię, co premiowało awansem Murphy’ego, którzy potrzebował czterech frame’ów by wygrać mecz. Ostateczny wynik spotkania: 13:11, wyniki partii ostatniej sesji: 92-40 (59), 40-71, 82-6 (73), 52-53, 13-106 (80), 98-16 (81), 29-70 (69), 110-3 (110).
W sesji popołudniowej zakończył się mecz Mark Allen – Ryan Day. W trzeciej sesji obaj gracze wygrali po cztery partie. Allen do awansu potrzebował zwycięstwa w czterech frame’ach i to on zwyciężył w meczu 13:11. Wyniki partii: 17-106 (106), 108-0, 29-65, 73-28, 53-60, 100-20 (65), 29-58, 103-1 (103).
Równolegle drugą sesję rozegrali Neil Robertson i Stephen Maguire. Z powodu wolnego tempa odbyło się tylko sześć z zaplanowanych ośmiu partii. Australijczyk utrzymał prowadzenie różnicą dwóch frame’ów 8:6. Wyniki: 28-50, 5-124(115), 66(41)-25, 78(43)-2, 51(33)-61(33), 65(31)-33(33).
W sesji wieczornej swój pojedynek dokończyli Neil Robertson i Stephen Maguire. Australijczyk bez większych trudności wygrał brakujące pięć frame’ów i cały mecz 13:8. Został tym samym pierwszym półfinalistą pochodzącym z Australii od 1982 roku. Wyniki frame’ów: 89(49)-4, 75(61)-24, 68(38)-30, 124(124)-0, 8-87(71), 67(54)-59(59).
W drugim meczu sesji wieczornej zakończył się również pojedynek: John Higgins – Mark Selby. Ostatnia odsłona tego meczu miała następujący przebieg: żaden z zawodników nie uzyskał dużej przewagi i zanotowano kolejne remisy: po dwudziestu, dwudziestu dwóch i dwudziestu czterech partiach. O awansie do półfinału zdecydował ostatni frame, w którym lepszy był John Higgins i to on awansował do najlepszej czwórki turnieju. Wynik spotkania 13:12, wyniki partii: 1-76, 0-139 (119), 86-6, 75-0 (51), 30-52, 74-18 (54), 27-68, 113-4, 75-0 (75). Higgins po meczu powiedział między innymi: "I think I only counted three or four balls in the whole match that he missed." (Myślę, że przez cały mecz naliczyłem tylko 3 lub 4 bile, które mój przeciwnik spudłował), dodał również: "I’m flabbergasted. He’s such a great player. That was probably my best win ever. That’s how highly I regard Mark and that’s how highly I regard his performance" (Jestem zszokowany, on jest doskonałym zawodnikiem. To było prawdopodobnie moje najlepsze zwycięstwo w mojej karierze. Tak wysoko cenię Marka i tak wysoko oceniam jego występ).
Przebieg półfinałów.
30 kwietnia.
W sesji popołudniowej rozpoczął się pierwszy mecz półfinałowy: John Higgins – Mark Allen. Pierwszego frame’a wygrał Allen, ale Higgins odpowiedział trzema wygranymi partiami, ustanawiając wynik do przerwy 3:1. Po wznowieniu gry frame’a wygrał Allen, a Higgins ponownie odpowiedział trzema wygranymi partiami wysuwając się na prowadzenie 6:2. Wyniki poszczególnych frame’ów: 59-70, 65-38, 66-14 (55), 58-32, 58-66, 129-1 (114), 79-45, 122-3 (75).
W sesji wieczornej rozpoczął się drugi półfinał Shaun Murphy – Neil Robertson. Zgodnie z przewidywaniami początek spotkania był bardzo wyrównany, żaden z graczy nie osiągnął większej niż dwuframe’owa przewaga, a po ośmiu partiach był remis: 4:4. Wyniki frame’ów: 68-57, 74-6, 0-81 (81), 57-74 (57, 62), 56-19 (52), 88-0 (88), 0-98 (81), 7-80.
1 maja.
Druga odsłona meczu John Higgins – Mark Allen została rozegrana w sesji porannej. Higgins wygrał pierwszym pięć partii wysuwając się na prowadzenie 11:2, Allen odpowiedział jednym frame’em, ale dwie ostatnie partie sesji wygrał Higgins, który po dwóch sesjach prowadził 13:3. Wyniki partii: 129-0 (129), 95-27 (66), 69-8, 128-1 (104), 119-2 (70), 0-103 (103), 89-0, 72-40.
W sesji popołudniowej rozgrywana była druga odsłona pojedynku: Shaun Murphy – Neil Robertson. Tę odsłonę wygrał 5:3 Murphy, który wysunął się na prowadzenie w meczu 9:7. Wyniki frame’ów: 92-7 (63), 67-60 (dogrywka na czarnej), 44-68, 73-0, 69-21 (61), 93-0 (93), 57-70 (57, 70), 43-68.
W sesji wieczornej mecz kontynuował John Higgins i Mark Allen. Spotkanie to mogło się zakończył w trzech sesjach (zamiast czterech), gdyby Higgins wygrał cztery z ośmiu frame’ów. Ostatecznie jednak Allen wygrał sześć partii, a Higgins dwie, co spowodowało konieczność rozegrana czwartej sesji. Wynik po trzech sesjach: 15:9, wyniki partii: 67-76 (63), 86-0 (86), 1-86 (56), 45-74 (58), 114-12 (93), 23-73, 26-67, 12-72.
2 maja.
Przed południem odbyła się trzecia sesja meczu Shaun Murphy – Neil Robertson. Miała ona niecodzienny przebieg, bowiem pierwsze pięć frame’ów zapisał na swoim koncie Anglik, który w ten sposób zdawał wypracować sobie decydującą o awansie do finału przewagę. Jednak to Australijczyk wygrał ostatnie trzy partie, doprowadzając do wyniku 14:10 i zachował szansę na końcowy triumf. Wyniki frame’ów: 65(43)-45(45), 87(80)-32, 62-61, 81(41)-38, 82(68)-0, 0-91(66), 11-70(68), 0-106(101).
W sesji popołudniowej zakończył się pojedynek John Higgins – Mark Allen. Higgins do triumfu w półfinale potrzebował tylko dwóch partii, jednak od początku sesji kolejne trzy partie wygrał Allen. Higgins wygrał ostatniego frame’a przed przerwą. Po wznowieniu gry partię wygrał Allen, ale w następnej górą był Higgins, co pozwoliło mu awansować do finału. Wyniki partii: 8-106(106), 37-65, 26-70, 116(116)-24, 11-66, 80(60)-44. W wypowiedziach pomeczowych Higgins pochwalił swojego przeciwnika: "All credit to Mark. He’s great for the game – he’s like a street-fighter. He gets the crowd behind him as well. As I said to him afterwards, he will come back and win it one day" (Całe uznanie dla Marka. Jest świetny w grze, jest jak uliczny wojownik. Ma za sobą publiczność. Powiedziałem mu, że powróci i to wygra pewnego dnia).
Wieczorem zakończył się mecz Shaun Murphy – Neil Robertson. Robertson odrobił całą stratę do Murphy’ego wygrywając cztery pierwsze frame’y, po których była regulaminowa przerwa w grze. Po wznowieniu meczu trzy partię z rzędu wygrał Murphy i to on awansował do finału. Wynik całego spotkania 17:14. Wyniki czwartej sesji: 19-69, 16-91, 52-81, 20-82, 106-7 (106), 89-22 (81), 94-0 (94). Po spotkaniu Murphy powiedział o swoim przeciwniku: "I didn’t think I did a lot wrong. Neil just played fantastically." (Nie sądzę, że zrobiłem mnóstwo błędów. Neil grał po prostu fantastycznie), dodał też: "I was just pleased to have built up that lead to give me some breathing space." (Byłem bardzo zadowolony ze zbudowana przewagi, która dała mi pewną chwilę wytchnienia).
Przebieg finału.
3 maja.
Pierwsza odsłona meczu finałowego została rozegrana o godzinie 14. John Higgins wygrał pierwsze trzy partie, jednak w odpowiedzi Shaun Murphy zwyciężył w kolejnych czterech. Ostatnia, ósma partia sesji została wygrana przez Higginsa. Sesja zakończyła się wynikiem 4:4:, wyniki partii: 83-0 (78), 85-6 (52), 79-20, 7-83 (58), 50-96, 0-114 (109), 49-63, 69-34 (50).
W drugiej sesji pojedynku po dwóch partiach był kolejny remis 5:5, jednak później rozpoczęła się seria wygranych partii przez Higginsa, który wygrał sześć partii z rzędu i wysunął się na prowadzenie 11:5. Wyniki partii: 98-1 (57), 12-87 (52), 70-51, 95-11 (95), 70-45, 132-0 (128), 82-0 (51), 128-6 (128). Higgins po dwóch sesjach miał korzystniejsze statystyki niż jego rywal: 91% skuteczność wbić (Murphy 88%), liczbę wbitych punktów: 1113 (Murphy 617) oraz krótszy średni czas wbicia bili: 23 sekundy (Murphy 29).
4 maja.
W sesji popołudniowej został wznowiony mecz finałowy. Higgins wygrał pierwszego frame’a tej sesji, a następnie kontrolował pojedynek utrzymując przewagę zdobytą w drugiej sesji. Higgins wygrał dwa ostatnie frame’y trzeciej sesji i zwiększył przewagę z sześciu do ośmiu partii. Wynik spotkania po trzech sesjach brzmiał: 16:8, wyniki partii: 64-42, 0-91 (91), 60-49, 76-43, 28-70, 49-79 (79), 94-26 (61), 80-59 (Higgins 52).
W sesji wieczornej rozegrano trzy partie. John Higgins zwyciężył w pierwszej i w trzeciej z nich, tym samym zdobywając trzeci w jego karierze tytuł mistrza świata. Wyniki ostatnich frame’ów: 106-21 (58), 0-78 (59), 105-0 (73). W wywiadzie po meczu Higgins docenił swoją grę: "I think I’ve got more titles left in me. Playing at that level, I could win one or two more world titles" (Myślę, że kilka tytułów mnie ominęło. Grając w taki sposób, mogłem zdobyć jedno lub dwa tytuły MŚ więcej). Jednocześnie zapowiedział, że chcę zdobyć następne tytuły: "The next two or three years are going to be when I’ll have my best chances." (Następne dwa lub trzy lata będą tymi w których będę miał swojej najlepsze szanse). Zawodnik następująco pochwalił swoich turniejowych przeciwników: "It is going to be harder for the likes of myself and Ronnie (O’Sullivan), because the future is people like Mark Selby, Jamie Cope and Mark Allen" (To będzie trudne dla takich jak ja i Ronnie, ponieważ przyszłością są tacy ludzie jak Mark Selby, Jamie Cope i Mark Allen), dodał jeszcze: "My three matches against them were such a high standard, so it is going to be very tough." (Moje trzy mecze przeciwko nim trzymały wysokie standardy, więc zapowiada się, że będzie bardzo trudno w przyszłości). Pomimo tego stwierdzenia, Higgins nie uważa, że jest bez szans: "But if I’ve won two out of the last three (word titles), there is no reason why I shouldn’t maybe go on and win some more." (Ale skoro wygrałem dwa z trzech ostatnich mistrzostw świata, to nie ma powodu dla którego miałbym nie wygrać trochę więcej). Shaun Murphy po meczu usprawiedliwiał z kolei swoją porażkę w następujący sposób: "All the great names – every single one of them – have played in a final and been beaten here" (Wszystkie wielkie nazwiska, każdy z nich osobna – grali ten finał i tutaj byli pokonywani).
Podsumowanie turnieju.
Czterech zawodników zagrało po raz pierwszy w Crucible Theatre (Ricky Walden, Andrew Higginson, Rory McLeod oraz Martin Gould). Wszyscy debiutanci zakończyli swój udział w turnieju w pierwszej rundzie. Najlepiej (pod względem liczby wygranych partii) zaprezentował się Andrew Higginson, który przegrał z Shaunem Murphym 8:10. Wszyscy pozostali debiutanci wygrali w swoich meczach po sześć partii.
Jamie Burnett wyrównał rekord Barry Pinchesa pod względem najdłuższej przerwy (wynoszącej 13 lat) pomiędzy kolejnymi występami w Crucible. Burnett w 1996 roku przegrał w I rundzie z Terry Griffithsem 9:10.
Dwóch z szesnastu nierozstawionych zawodników awansowało do drugiej rundy: Nigel Bond i Jamie Cope. Obaj zawodnicy zakończyli udział w turnieju przegrywając mecze w drugiej rundzie.
Stephen Hendry w siódmym framie meczu ćwierćfinałowego z Shaunem Murphy wbił dziewiątego w swojej karierze breaka maksymalnego 147 punktów, czym wyrównał rekordowe pod tym względem osiągnięcie Ronnie O’Sullivana. Był to jednocześnie drugi taki wyczyn Szkota podczas Mistrzostw świata (pierwszy w półfinale w 1995 roku przeciwko Jimmy White’owi).
Neil Robertson został pierwszym od 1982 roku Australijczykiem, który awansował do półfinału mistrzostw świata. Wówczas Eddie Charlton przegrał z Rayem Reardonem 11:16.
Finał turnieju sędziowała Michaela Tabb. Była kobietą sędziującą mecz o MŚ w całej historii snookera.
Lider światowego rankingu – Ronnie O’Sullivan – zakończył swój udział w turnieju przegrywając w drugiej rundzie z Markiem Allenem 11:13.
John Higgins zwyciężając w turnieju dołączył do pięciu zawodników, którzy zwyciężali więcej niż dwukrotnie MŚ w tzw. "modern era".
Zmiany na liście rankingowej związane z turniejem.
Sytuacja przed turniejem.
Przed turniejem liderem prowizorycznego rankingu na sezon 2009/2010 był Ronnie O’Sullivan, który z 49775 punktami wyprzedzał o 6725 punktów drugiego Stephena Maguire’a. Trzeci, Shaun Murphy miał zgromadzonych 39175 punktów. Jako że w turnieju można uzyskać 10 tysięcy punktów, po turnieju oficjalnym liderem światowego rankingu na sezon 2009/2010 mógł być O’Sullivan lub Maguire, Murphy oraz pozostali gracze mieli za dużą stratę punktową do prowadzącego.
Wyniki turnieju miały zdecydował również o kształcie czołowej szesnastki rankingu, która miałaby zapewniony udział we wszystkich turniejach rankingowych sezonu 2009/2010. Jeden z zawodników (Dave Harold) z prowizorycznej pierwszej szesnastki nie wziął udziału w fazie głównej turnieju (z powodu porażki w eliminacjach).
Sytuacja po turnieju.
W pierwszym dniu turnieju rozstrzygnęła się kwestia lidera rankingu na sezon 2009/2010. Zajmujący pierwsze miejsce na prowizorycznym rankingu Ronnie O’Sullivan potrzebował awansować do drugiej rundy by być pewnym obrony tego miejsca.
Porażka Jamie Cope’a w II rundzie spowodowała, że do czołowej „16” oficjalnej listy rankingowej wróci (po jednorocznej nieobecności) były dwukrotny mistrz świata Mark J. Williams. Cope był jedynym graczem, który mógł wyprzedzić Walijczyka, gdyż w II rundzie grało tylko dwóch zawodników spoza czołowej „16” rankingu (drugim był Nigel Bond, który jednak miał zbyt dużą stratę punktową).
Swoją pozycję w „16” utrzyma Mark King (siedemnasty w prowizorycznym rankingu), głównie z powodu nieobecności w Crucible Dave’a Harolda, natomiast Williams zajmie miejsce Graeme Dotta. Będzie to jedyna zmiana personalna wśród czołowej „16” na oficjalnym rankingu w sezonie 2009/2010.
Drugi na prowizorycznej liście rankingowej Stephen Maguire odrobił do prowadzącego 1200 punktów, ponieważ zakończył swój występ w turnieju w ćwierćfinale, a lider rankingu w 2 rundzie.
Kwalifikacje.
Pierwsza runda kwalifikacji.
Zawodnicy, którzy wygrali mecze pre-kwalifikacji, walczyli o cztery miejsca w fazie głównej kwalifikacji. Declan Hughes poddał walkowerem swój pojedynek z powodu choroby, natomiast wśród zwycięzców znalazł się m.in. weteran Tony Knowles; w sezonie 1984/1985 notowany na drugim miejscu oficjalnej listy rankingowej.
Faza główna kwalifikacji.
Pierwsze trzy rundy kwalifikacji odbyły się w dniach 26 lutego – 4 marca w English Institute of Sport w Sheffield. Daniel Wells, laureat pierwszego stypendium im. Paula Huntera (2007) wygrał wszystkie trzy pojedynki w decydującym, dziewiętnastym framie. W ostatniej rundzie kwalifikacji dobiegła końca jego passa który w swoim czwartym meczu rozstrzygniętym w dziewiętnastym framie, musiał uznać wyższość Barry Hawkinsa 9:10.
Do fazy głównej mistrzostw nie awansował również inny zawodnik startujący od początku eliminacji, Lee Spick, który przegrał z sześciokrotnym mistrzem świata Steve’em Davisem 8:10.
Z drugiej strony, poniżej oczekiwań zaprezentowali się Barry Pinches oraz Robert Milkins, którzy przegrali swoje mecze z niżej notowanymi rywalami. Podobny los spotkał w czwartej rundzie byłego mistrza świata, Johna Parrotta.
Sześciokrotny wicemistrz świata, Jimmy White przegrał w drugiej rundzie 8:10 z Andym Hicksem. Swojego meczu kwalifikacyjnego nie wygrał również dwukrotny wicemistrz świata, zajmujący 17 miejsce na liście rankingowej Matthew Stevens. Przegrał on 4:10 z 63 na liście rankingowej Martinem Gouldem. Kwalifikacji nie przebrnął również mistrz świata z 1997 roku – Ken Doherty, który uległ Gerardowi Greenowi 5:10.
W żadnym z meczów kwalifikacyjnym nie padł wynik 10:0, najwyższe zwycięstwo to 10:1.
Breaki fazy kwalifikacji.
Najwyższy break fazy kwalifikacji – 145 punktów, uzyskał Walijczyk Mark Williams.

</doc>
<doc id="1579763" url="https://pl.wikipedia.org/wiki?curid=1579763" title="Bożena Janda-Dębek">
Bożena Janda-Dębek

Bożena Janda-Dębek (ur. 1952) – polska psycholog, specjalizująca się w genezie i kształtowaniu osobowości, komunikacji niewerbalnej, procesach percepcji, psychologii społecznej.
Życie.
Ukończyła IX Liceum Ogólnokształcące we Wrocławiu w 1971. Następnie podjęła studia psychologiczne na Uniwersytecie Wrocławskim. Przez rok po studiach pracowała jako asystent w Szpitalu Psychiatrycznym we Wrocławiu przy ul. Kleczkowskiej. Rok później pracowała jako asystent i starszy asystent w zakładzie Psychologii Klinicznej UWr pod kierunkiem prof. Mariana Kulczyckiego. W 1992 r. uzyskała stopień doktora nauk humanistycznych w zakresie psychologii na podstawie pracy: "Psychologia ukierunkowania życiowego". Habilitację uzyskała na Wydziale Nauk Społecznych Uniwersytecie im. Adama Mickiewicza w Poznaniu w 2005 r. na podstawie rozprawy: "Daleko czy blisko. Dystans interakcyjny w wybranych sytuacjach społecznych". Jest kierownikiem Zakładu Psychologii Ogólnej Instytutu Psychologii UWr. W latach 2008-2012 pełniła funkcję prodziekana ds. studiów zaocznych Wydziału Nauk Historycznych i Pedagogicznych Uniwersytetu Wrocławskiego.

</doc>
<doc id="1579764" url="https://pl.wikipedia.org/wiki?curid=1579764" title="Wydział Prawa Uniwersytetu w Belgradzie">
Wydział Prawa Uniwersytetu w Belgradzie

Wydział Prawa Uniwersytetu w Belgradzie (serb. Правни факултет Универзитета у Београду) – jeden z 31 wydziałów Uniwersytetu w Belgradzie. Jest największym co do liczby studentów (8 tys. studentów) oraz najstarszym wydziałem Serbii (erygowany w 1808 roku).
Belgrade Law Review.
"Belgrad Law Review" (znany również jako: "Annals of the Faculty of Law in Belgrade") – anglojęzyczny i serbskojęzyczny kwartalnik wydawany przez Wydział prawa Uniwersytetu Belgradzkiego. Publikacja ta jest powszechnie znana jako "Belgrad Law Review", ale także została zachowana stara nazwa z czasów rządu Josipa Broza Tity. Czasopismo służy jako forum do wyrażania idei prawnych przede wszystkim naukowców, prawników i liderów społecznych. Czasopismo jest dostępne w elektronicznych bazach danych, takich jak HeinOnline. Kwartalnik jest jednym z najczęściej cytowanych publikacji prawniczych na Bałkanach. Pierwszy numer został opublikowany w 1906. Wydanie międzynarodowe w języku angielskim zostało uruchomione 2006 r.

</doc>
<doc id="1579765" url="https://pl.wikipedia.org/wiki?curid=1579765" title="Obywatele w mundurach">
Obywatele w mundurach

Obywatele w mundurach (pełny tytuł: "Obywatele w mundurach: 7 czerwca 1944 – 7 maja 1945 Od plaż Normandii do Berlina", oryg. "Citizen soldiers The U.S. Army from the Normandy Beaches to the Bulge to the Surrender of Germany June 7, 1944 – May 7, 1945") – książka historyczna autorstwa Stephena Ambrose'a traktująca o działaniach zbrojnych na froncie zachodnim II wojny światowej, z punktu widzenia zarówno aliantów, jak i Niemców. Książka stała się amerykańskim bestsellerem. Przychylne stanowisko wobec niej zajął m.in. gen. Colin Powell oraz gazeta „The Wall Street Journal”.
Treść.
"Obywatele w mundurach" omawiają działania wojenne na froncie zachodnim w latach 1944–1945. W książce opisane są wszystkie ważne ruchy wojsk i bitwy, (z wyjątkiem lądowania w Normandii, odtworzonego w poprzednim utworze Ambrose'a, "D-Day", którego "Obywatele w mundurach" są kontynuacją), przedstawione z punktu widzenia obu stron konfliktu. Treść książki skupia się jednak nie na samych walkach, omówieniu użytej strategii i decyzjach dowódców, lecz na życiu na froncie zwykłych żołnierzy z poboru, młodych podoficerów, a także ochotników w oddziałach powietrznodesantowych. Tych właśnie ludzi autor nazwał "obywatelami w mundurach".
Głównym źródłem książki są meldunki, listy do rodzin i słowne relacje żołnierzy. Charakterystyczną cechą książki są częste porównania do wojny secesyjnej.
Krytyka.
Książka spotkała się z krytyką ze względu na nadmierne wyolbrzymianie roli Stanów Zjednoczonych w wyzwoleniu Europy Zachodniej i pomniejszanie roli, jaką odegrała Wielka Brytania i jej dominia, np. Kanada, oraz Wolna Francja i inne państwa alianckie.
Zarzuca się również autorowi stosowanie plagiatu w tej i innych jego książkach. Stephen Ambrose tłumaczył się, że nie jest to książka naukowa, więc nie musiał podawać, z jakich źródeł korzystał.

</doc>
<doc id="1579767" url="https://pl.wikipedia.org/wiki?curid=1579767" title="Krwotok śródmózgowy">
Krwotok śródmózgowy

Krwotok śródmózgowy (ang. intracerebral hemorrhage) – krwotoczny udar mózgu, niebędący krwotokiem podpajęczynówkowym. Od udaru mózgu spowodowanego krwotokiem śródmózgowym należy odróżnić dwa inne rodzaje udarów: zawał mózgu i krwotok podpajęczynówkowy.
Wśród krwotoków śródmózgowych na szczególną uwagę zasługuje krwotok do móżdżku (czyli krwotok do tylnej jamy czaszki) z uwagi na to, że w miarę stopniowego powiększania się objętości krwiaka tylnej jamy dochodzi do ucisku na ośrodek oddechowy pnia mózgu, co stanowi bezpośrednie zagrożenie życia i wymaga pilnej interwencji neurochirurgicznej. Klasyfikacja krwotoków śródmózgowych związana jest z lokalizacją pękniętego naczynia tętniczego i to ona determinuje jaki zespół objawów będzie towarzyszył danemu krwotokowi. Szczególnie ciężki przebieg mają krwotoki, w których doszło do przebicia się krwiaka do układu komorowego mózgu, wypełnionego płynem mózgowo-rdzeniowym. 
W badaniu płynu mózgowo-rdzeniowego można stwierdzić płyn jednolicie podbarwiony krwią oraz ksantochromię.

</doc>
<doc id="1579768" url="https://pl.wikipedia.org/wiki?curid=1579768" title="Samcówka">
Samcówka

Samcówka – przysiółek wsi Zebrzydowice w Polsce, położony w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 przysiółek położony był w województwie bielskim. Samcówka leży na Pogórzu Wielickim (położona 280–350 m n.p.m.).

</doc>
<doc id="1579769" url="https://pl.wikipedia.org/wiki?curid=1579769" title="Rheydt">
Rheydt

Rheydt - dzielnica miasta Mönchengladbach w Niemczech, w kraju związkowym Nadrenia Północna-Westfalia, w rejencji Düsseldorf. Do 1918 oraz w latach 1933-1975 miejscowość była samodzielnym miastem. 
W roku włączenia do Mönchengladbach miejscowość liczyła 99 963 mieszkańców. 
W dzielnicy znajduje się zabytkowy pałac Rheydt, obecnie w stylu renesansowym, zbudowany na miejscu twierdzy wzmiankowanej w 1180. W Rheydt urodził się Joseph Goebbels.

</doc>
<doc id="1579771" url="https://pl.wikipedia.org/wiki?curid=1579771" title="Zastawiska">
Zastawiska

Zastawiska – przysiółek wsi Stanisław Dolny w Polsce, położony w województwie małopolskim, w powiecie wadowickim, w gminie Kalwaria Zebrzydowska, na Pogórzu Wielickim, na wysokości 280–350 m n.p.m., przy drodze lokalnej Kalwaria Zebrzydowska – Stanisław – Wadowice, na północ od Kalwarii .
W latach 1975–1998 przysiółek położony był w województwie bielskim.

</doc>
<doc id="1579773" url="https://pl.wikipedia.org/wiki?curid=1579773" title="Gregory Hines">
Gregory Hines

Gregory Oliver Hines (ur. 14 lutego 1946 w Nowym Jorku, zm. 9 sierpnia 2003 w Los Angeles) – amerykański aktor, wokalista, tancerz i choreograf. Laureat nagrody Tony za rolę „Jelly’ego Rolla” Mortona w musicalu "Jelly’s Last Jam" (1992).
Zmarł na raka wątroby w wieku 57 lat.

</doc>
<doc id="1579774" url="https://pl.wikipedia.org/wiki?curid=1579774" title="Drabóż (Stanisław Dolny)">
Drabóż (Stanisław Dolny)

Drabóż – przysiółek wsi Stanisław Dolny w Polsce, położony w województwie małopolskim, w powiecie wadowickim, w gminie Kalwaria Zebrzydowska. 
W latach 1975–1998 przysiółek położony był w województwie bielskim.
Drabóż leży na Pogórzu Wielickim (położony na wysokości 280–350 m n.p.m.), w północnej części Stanisława Dolnego.

</doc>
<doc id="1579775" url="https://pl.wikipedia.org/wiki?curid=1579775" title="Smolný vrch">
Smolný vrch

Smolný vrch (404 m n.p.m.) - wzgórze położone w Czechach, na Śląsku, w kraju ołomunieckim, w północnej części powiatu Jeseník, na Przedgórzu Paczkowskim (cz. "Žulovská pahorkatina"). Leży w odległości 4,5 km od Widnawy, a 4 km od Žulovéj.
Wzgórze we wschodniej części Przedgórza Paczkowskiego ("Žulovská pahorkatina"), najwyższe w rozległym masywie, ciągnącym się od Vidnavy do Žulovéj.
Geologia.
Zbudowane z granitu żulowskiego. Wieńczące je ostańce przypominają skalne miasto. Wietrzenie fizyczne, przede wszystkim mrozowe oraz eksfoliacja, uwarunkowane zmiennością skał i ciosem, wytworzyło liczne półki, tafoni, wnęki i misy skalne (kociołki wietrzeniowe). W kopułach szczytowych dwóch skał znajdują się zagłębienia, z których większe, o średnicy około 1,5 m i 1 metrze głębokości, może pomieścić około 65 litrów wody, nazwane Misami Wenus ("Venušiny misky"). Pierwotnie uważano, że zagłębienia te są tworem ludzkim i były używane jako pogańskie misy ofiarne, miejscowa ludność łączyła ich istnienie z istotami nadprzyrodzonymi. Obecnie wiadomo, że są to twory naturalne, związane z selektywnym wietrzeniem granitu.
Ochrona przyrody.
Już w okresie międzywojennym podjęto starania o ochronę "Venušinych misek". Jednak dopiero w 1970 okolice wzgórza uznano za obszar chroniony. Jego powierzchnia wynosi 3,9 ha.
Turystyka.
W pobliżu szczytu przebiega szlak turystyczny zielony – z Vidnavy do wsi Černá Voda, na który prowadzi znakowane odejście od szlaku.
Szczyt jest punktem widokowym w kierunku zachodnim i północnym.
Wspinanie.
Skałki na Smolným vrchu od roku 1959 są eksploatowane przez wspinaczy. Na Misach Wenus poprowadzono 16 dróg wspinaczkowych.

</doc>
<doc id="1579777" url="https://pl.wikipedia.org/wiki?curid=1579777" title="Edmund Ilcewicz">
Edmund Ilcewicz

Edmund Ilcewicz (ur. 12 kwietnia 1924 w Grodnie, zm. 12 września 1981) – polski duchowny rzymskokatolicki, biskup pomocniczy lubelski w latach 1969–1981.
Życiorys.
Święcenia kapłańskie przyjął w Lublinie 29 czerwca 1948. W latach 1949–1951 studiował prawo kanoniczne na Katolickim Uniwersytecie Lubelskim. Od 1951 był wychowawcą Niższego Seminarium Duchownego w Lublinie. W latach 1950–1952 pełnił obowiązki proboszcza w parafii św. Bazylego w Świerszczowie. W 1956 uzyskał doktorat.
Od 1966 był kanonikiem kapituły lubelskiej. 14 kwietnia 1969 został mianowany biskupem pomocniczym diecezji lubelskiej i biskupem tytularnym Trevika. Sakry biskupiej udzielił mu 15 maja 1969 biskup Piotr Kałwa. Pełnił funkcję wikariusza generalnego.
Jest autorem licznych publikacji o martyrologii Kościoła na Lubelszczyźnie.

</doc>
<doc id="1579787" url="https://pl.wikipedia.org/wiki?curid=1579787" title="Mannophryne caquetio">
Mannophryne caquetio

Mannophryne caquetio – gatunek płaza bezogonowego z rodziny Aromobatidae, żyjący w Ameryce Południowej. 
Występowanie.
Zamieszkuje obszar mniejszy od 10km2, bardzo rozczłonkowany: Sierra de Churuguara w Wenezueli.
Prowadzi dzienny, lądowy tryb życia, potrzebuje też świeżej wody.
Ekologia.
Z powodu ograniczonego zasięgu występowania krytycznie zagrożony, liczebność spada. Główne zagrożenie stanowią działania człowieka, w tym rozwój rolnictwa oraz zanieczyszczenia powodujące niedorozwój kończyn. Pewną role odgrywają też choroby nabyte.
Rozmnażanie.
Samiec prawdopodobnie przenosi kijanki do zbiorników wodnych.

</doc>
<doc id="1579789" url="https://pl.wikipedia.org/wiki?curid=1579789" title="Barnasie">
Barnasie

Barnasie – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579791" url="https://pl.wikipedia.org/wiki?curid=1579791" title="Bóg śmierci">
Bóg śmierci



</doc>
<doc id="1579793" url="https://pl.wikipedia.org/wiki?curid=1579793" title="Znajdź i weź">
Znajdź i weź

"Znajdź i weź" − drugi singel promujący drugi album wokalistki Ramony Rey zatytułowany "Ramona Rey 2". Producentem i autorem muzyki jest Tel Arana. Tekst utworu napisała Ramona Rey. Premiera teledysku odbyła się w styczniu 2009 r. Utwór został wydany także na składance promującej film "Kochaj i tańcz".

</doc>
<doc id="1579794" url="https://pl.wikipedia.org/wiki?curid=1579794" title="Bóstwo śmierci">
Bóstwo śmierci



</doc>
<doc id="1579795" url="https://pl.wikipedia.org/wiki?curid=1579795" title="Błachuty">
Błachuty

Błachuty – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579797" url="https://pl.wikipedia.org/wiki?curid=1579797" title="Andriej Snieżniewski">
Andriej Snieżniewski

Andriej Władimirowicz Snieżniewski (, ur. w Kostromie, zm. 12 lipca 1987 w Moskwie) – rosyjski lekarz psychiatra, jeden z przedstawicieli psychiatrii represyjnej w ZSRR.
Życiorys.
W 1925 ukończył studia na Wydziale Medycznym Uniwersytetu Kazańskiego, później pracował w szpitalu psychiatrycznym, 1926-1927 odbywał służbę w Armii Czerwonej, 1927-1930 pracował jako psychiatra internatu w Kostromie. Podczas wojny z Niemcami dowodził batalionem sanitarnym na Froncie Północno-Zachodnim i 2 Froncie Nadbałtyckim, później był psychiatrą 1 Armii Uderzeniowej i kierownikiem frontowego szpitala psychiatrycznego. Po wojnie, 1945-1950 był docentem katedry psychiatrii Centralnego Instytutu Doskonalenia Lekarzy, w 1951 został kierownikiem tej katedry, 1961-1982 był dyrektorem Naukowo-Badawczego Instytutu Psychiatrii Akademii Nauk Medycznych ZSRR, a od 1982 dyrektorem Wszechzwiązkowego Naukowego Centrum Zdrowia Psychicznego Akademii Nauk Medycznych ZSRR. Napisał ponad 100 publikacji. Opowiadał się za rozszerzeniem kryteriów klinicznych schizofrenii, co pozwoliło na rozpoznawanie u dysydentów politycznych tej choroby i ich izolację w zakładach psychiatrycznych. Dokonał ekspertyz medycznych w wielu procesach politycznych, zawsze diagnozując chorobę podsądnego, przez co uczynił z psychiatrii narzędzie karne, legalnie stosowane przez władze komunistyczne. W 1962 roku diagnozował pełzającą schizofrenię u Władimira Bukowskiego. W latach 1970–80 spotkał się ze zmasowaną krytyką światowego środowiska medycznego. Jego inne prace są jednak nadal cytowane, głównie przez psychiatrów rosyjskich.
W 1968 roku Snieżniewski wysunął koncepcję "dwóch poziomów" objawów w schizofrenii.
Pochowany na Cmentarzu Kuncewskim w Moskwie.

</doc>
<doc id="1579798" url="https://pl.wikipedia.org/wiki?curid=1579798" title="Buciory">
Buciory

Buciory – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579800" url="https://pl.wikipedia.org/wiki?curid=1579800" title="Matthew Cusick">
Matthew Cusick

Matthew Cusick (ur. 1972 w Aleksandrii) – amerykański gimnastyk, model, osobisty trener i instruktor fitness.
Życiorys.
Urodził się w Aleksandrii w stanie Wirginia jako najmłodsze z czworga dzieci gospodyni domowej i policjanta z National Park Service. Wychowywał się z dwoma braćmi i jedną siostrą. W wieku pięciu lat uczęszczał do klasy gimnastyki akrobatycznej. Kiedy miał 12 lat, wraz z rodziną przeniósł się do Waszyngtonu. W wieku 16 lat zaczął trenować gimnastykę. Jako siedemnastolatek przystąpił do organizacji sportowej USA Gymnastics (USAG). Jednak mając 18 lat był zbyt wysoki, aby móc rywalizować w gimnastyce. 
Od 1987 przez czternaście lat pracował jako trener gimnastyki w żeńskiej szkole w Laurel w stanie Maryland. Wkrótce rozpoczął pracę w charakterze trenera osobistego z certyfikatem Applied Functional Science (Gray Institute) i instruktora fitness w Waszyngtonie, a także zajął się profesjonalnym modelingiem; pracował między innymi dla Studio Jenkins. 
W 1993, w wieku 22 lat, przed pojawieniem się inhibitorów proteazy, zdiagnozowano, że jest nosicielem wirusa HIV. Pięć lat później rozpoczął terapię HIV. Wspierał też fundacje zakażonych HIV/AIDS.
Przez wiele lat występował w Cirque du Soleil, z którego ostatecznie został zwolniony w kwietniu 2002. Występował także na Broadwayu i nowojorskiej Metropolitan Opera w scenach wymagających akrobatycznego elementu. Pojawił się w filmie familijnym fantasy "Zaczarowana" ("Enchanted", 2007) z Susan Sarandon i Patrickiem Dempseyem. Dołączył do AntiGravity Dance Company. 
Zdeklarował się w mediach jako homoseksualista. 

</doc>
<doc id="1579801" url="https://pl.wikipedia.org/wiki?curid=1579801" title="Chrobaki">
Chrobaki

Chrobaki – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579802" url="https://pl.wikipedia.org/wiki?curid=1579802" title="Chryczyki">
Chryczyki

Chryczyki – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579804" url="https://pl.wikipedia.org/wiki?curid=1579804" title="Pośrednia Kończysta">
Pośrednia Kończysta

Pośrednia Kończysta (słow. "Prostredná Končistá", niem. "Popperturm", "Nördlicher Končystaturm", węg. "Északi-Koncsiszta-torony") – szczyt o wysokości ok. 2440 m n.p.m. w Grani Kończystej, w słowackich Tatrach Wysokich. Od Stwolskiej Turni oddzielony jest Rynicką Przełęczą, natomiast od Małej Kończystej – Dziurawą Przełęczą.
Pośrednia Kończysta zwana była dawniej Środkową Kończystą. Nieco na północ od niej znajduje się mała Dziurawa Turniczka, od której oddzielona jest Wyżnią Dziurawą Przełączką. Pośrednia Kończysta dostępna jest jedynie dla taterników, nie prowadzą na nią znakowane szlaki turystyczne. Najłatwiejsza droga na wierzchołek prowadzi z Doliny Złomisk, żlebem na Wyżnią Dziurawą Przełączkę, a z niej na szczyt.
Historia.
Pierwsze wejścia turystyczne:

</doc>
<doc id="1579805" url="https://pl.wikipedia.org/wiki?curid=1579805" title="Première Division (1990/1991)">
Première Division (1990/1991)

Sezon 1990/91 Division 1.

</doc>
<doc id="1579806" url="https://pl.wikipedia.org/wiki?curid=1579806" title="Jagiełły">
Jagiełły

Jagiełły – przysiółek wsi Ochotnica Dolna w Polsce w województwie małopolskim, w powiecie nowotarskim, w gminie Ochotnica Dolna. 
W latach 1975–1998 miejscowość administracyjnie należała do województwa nowosądeckiego.
Należy do sołectwa Młynne, a położony jest w środkowej części potoku Młynne.

</doc>
<doc id="1579807" url="https://pl.wikipedia.org/wiki?curid=1579807" title="Mannophryne collaris">
Mannophryne collaris

Mannophryne collaris — gatunek tropikalnego płaza bezogonowego z rodziny Aromobatidae żyjącego w Wenezueli.
Występowanie.
Żyje w Andach w Wenezueli na wysokościach od 200 od 1800 m n.p.m..
Prowadzi dzienny, lądowy tryb życia, potrzebuje też świeżej wody.
Ekologia.
Lokalnie jest nawet liczny, ale liczebność obniża się. Główne zagrożenia to rolnictwo, turystyka i skażenie środowiska.
Rozmnażanie.
Jaja składane są przez samicę na lądzie, a następnie chronione przez samca. Gdy wykluwają się kijanki, zabiera on je do wody.

</doc>
<doc id="1579808" url="https://pl.wikipedia.org/wiki?curid=1579808" title="Urbaniaki">
Urbaniaki

Urbaniaki – osiedle w potoku Gorcowe we wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.
Historia.
Zgodnie z dawnymi przekazami (nie jest to informacja historycznie potwierdzona), osiedle w potoku Gorcowe (w Ochotnicy nie ma przysiółków, są potoki) powstało, kiedy przemierzający te strony węgierscy kupcy zostali napadnięci i ograbieni przez lokalnych złodziei. Ponieważ zbliżała się zima, a ich zasoby stały się niewielkie, postanowili nie wędrować dalej tylko tu przezimować. I tak stali się zalążkiem nowej osady, która swoją współczesną nazwę wywodzi od nazwiska przywódcy ograbionych kupców, niejakiego "Orbana". Kiedyś zamieszkująca osiedle ludność była zwana "Orbanacy" lub "Orbaniacy". Z czasem nazwa ta uległa spolszczeniu do dzisiejszej formy "Urbaniaki".
Osiedle "Urbaniaki" jest przypuszczalnie jednym z młodszych osiedli w potoku Gorcowe.
Ludność.
Aktualnie najstarsze dane, jakie można uzyskać na temat ludności zamieszkującej osiedle "Urbaniaki" datuje się na drugą połowę XVII w. Powodem jest pożar kościoła w Tylmanowej (29 kwietnia 1756), w którym spłonęły księgi parafialne zawierające dane Ochotnicy, jako że w Ochotnicy nie istniała jeszcze oddzielna Parafia. Najstarsza znana mieszkanka osiedla to Katarzyna Urbaniak (ur. 1673 r., zm. 22.02.1768). Badania na temat historii osadnictwa na tym terenie przeprowadził ks. dz. Józef Urbaniak i zawarł w "Kronice Gorcowego". Korzystając z ksiąg metrykalnych parafii w Tylmanowej i Ochotnicy, "dokumentu" z 1778 r. o numeracji zagród, spisu ludności parafii Ochotnica z 1894 r. i kroniki parafii Tylmanowa z 1788 r., prześledził losy rodziny Urbaniaków i związanych z nimi rodzin na tym terenie. Można z tej publikacji uzyskać obraz struktury osadnictwa i zamożności mieszkańców.

</doc>
<doc id="1579809" url="https://pl.wikipedia.org/wiki?curid=1579809" title="Wierchmłynne (przysiółek)">
Wierchmłynne (przysiółek)

Wierchmłynne – przysiółek w Polsce położony w województwie małopolskim, w powiecie nowotarskim, w gminie Ochotnica Dolna. Znajduje się na południowych stokach przełęczy Wierchmłynne. Z Ochotnicy Dolnej prowadzi no niego asfaltowa droga, która przez przełęcz Wierch Młynne biegnie dalej do Kamienicy.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579810" url="https://pl.wikipedia.org/wiki?curid=1579810" title="Rechta (gmina Strzyżewice)">
Rechta (gmina Strzyżewice)

Rechta – część wsi Strzyżewice, położona w województwie lubelskim, w powiecie lubelskim, w gminie Strzyżewice, nad rzeką Bystrzycą (dopływ Wieprza).
Miejscowość została założona w 1870 r. przez kolonistów niemieckich. Jako samodzielna wieś występowała do 1967 r. Obecnie stanowi część wsi Strzyżewice.
Nazwa miejscowości nadal funkcjonuje jako artefakt np. Publiczna Szkoła Podstawowa im. Marszałka Józefa Piłsudskiego w Strzyżewicach-Rechcie, Klub rolnika w Rechcie.

</doc>
<doc id="1579811" url="https://pl.wikipedia.org/wiki?curid=1579811" title="Saski">
Saski

Saski – przysiółek wsi Ochotnica Dolna w Polsce, położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579812" url="https://pl.wikipedia.org/wiki?curid=1579812" title="Cornelis van Haarlem">
Cornelis van Haarlem

Cornelis Corneliszoon van Haarlem (ur. 1562 w Haarlem, zm. 11 listopada 1638 tamże) – holenderski malarz i rysownik, jeden z czołowych manierystów niderlandzkich, ważny prekursor Fransa Halsa.
Jego pierwszym nauczycielem był Pieter Pieters, później naukę kontynuował w Rouen i Antwerpii. Malował portrety, obrazy o tematyce biblijnej i mitologicznej ("Uczta bogów", "Adam i Ewa"). Wspólnie z Hendrickiem Goltziusem i Karelem van Manderem założył Akademię haarlemską, pierwszą holenderską akademię sztuki. W 1630, wraz z kilkoma innymi artystami, sporządził nowe regulacje dotyczące Gildii św. Łukasza, unowocześniając jej średniowieczną organizację i podnosząc status artystów.
Największe zbiory prac Cornelisa van Haarlema posiadają Frans Hals Museum w Haarlem, Rijksmuseum w Amsterdamie, Luwr w Paryżu i Ermitaż w Petersburgu.
W Polsce znajduje się kilka obrazów Cornelisa van Haarlem, w tym "Chrystus zmartwychwstały z krzyżem i kielichem eucharystycznym" (ok. 1591) w Muzeum Narodowym w Warszawie.

</doc>
<doc id="1579815" url="https://pl.wikipedia.org/wiki?curid=1579815" title="Isle of Wight (album)">
Isle of Wight (album)

Isle of Wight – pośmiertnie wydany album koncertowy Jimiego Hendrixa, zawierający 6 utworów zarejestrowanych 30 sierpnia 1970 roku na Festiwalu na wyspie Wight. W 2002 roku ukazał się pełny zapis tego występu na płycie "", zawierającej łącznie 18 kompozycji.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1579817" url="https://pl.wikipedia.org/wiki?curid=1579817" title="Niżni Gronik">
Niżni Gronik

Niżni Gronik – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579822" url="https://pl.wikipedia.org/wiki?curid=1579822" title="Mannophryne cordilleriana">
Mannophryne cordilleriana

Mannophryne cordilleriana – gatunek tropikalnego płaza bezogonowego z rodziny Aromobatidae.
Występowanie.
Żyje w Wenezueli nieopodal Santo Domingo na wysokości 1300-1950 m n.p.m.
Zamieszkuje wilgotne tropikalne lasy. Potrzebuje świeżej wody, aczkolwiek znajdowany był w zanieczyszczonych strumieniach.
Ekologia.
W 2004 uznawany za wrażliwy. Obecnie jest częsty w miejscu swego występowania, a liczebność populacji utrzymuje się na stałym poziomie. Dość dobrze znosi zanieczyszczenie środowiska.
Rozmnażanie.
Podobnie, jak inne spokrewnione z nim gatunki, składa jaja na lądzie. Po wykluciu kijanki przenoszone są przez samca do środowiska wodnego.

</doc>
<doc id="1579823" url="https://pl.wikipedia.org/wiki?curid=1579823" title="Hamówka">
Hamówka

Hamówka – przysiółek wsi Ochotnica Dolna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579824" url="https://pl.wikipedia.org/wiki?curid=1579824" title="Première Division (1989/1990)">
Première Division (1989/1990)

Sezon 1989/90 Division 1.
Tabela końcowa.
Victoire à 2 points.

</doc>
<doc id="1579826" url="https://pl.wikipedia.org/wiki?curid=1579826" title="Timothy B. Schmit">
Timothy B. Schmit

Timothy Bruce Schmit (ur. 30 października 1947, Oakland, Kalifornia, USA) – amerykański gitarzysta basowy i piosenkarz. Najbardziej znany z występów w amerykańskich grupach countryrockowych Poco i The Eagles. Próbował również kariery solowej, z której najbardziej popularne utwory, to piękna, nastrojowa ballada "So Much In Love" (1982, wykorzystana w młodzieżowym filmie "Beztroskie lata w Ridgemont High", (ang. "Fast Times at Ridgemont High", reż. Amy Heckerling) i "Boys Night Out" (1987).

</doc>
<doc id="1579827" url="https://pl.wikipedia.org/wiki?curid=1579827" title="FK Sinđelić Niš">
FK Sinđelić Niš

Fudbalski Klub Sinđelić Niš (serb.: Фудбалски Клуб Синђелић Ниш) – serbski klub piłkarski z siedzibą w Niszu (w okręgu niszawskim), z dzielnicy Durlan. Został utworzony w 1918 roku. Obecnie występuje w Srpskiej lidze (3. poziom serbskich rozgrywek piłkarskich), w grupie Istok. "Sinđelić Niš" jest najstarszym klubem piłkarskim w Niszu. 
W czasach Federalnej Republiki Jugosławii "Sinđelić Niš" w sezonie 1996/97 występował w rozgrywkach Drugiej ligi SR Јugoslavije.
Stadion.
Klub rozgrywa swoje mecze domowe na stadionie Stadion Mašinac w Niszu, który może pomieścić 2.000 widzów, wcześniej klub rozgrywał swoje mecze domowe na stadionie Stadion na Durlanu w Niszu, który może pomieścić 1.500 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 17 kolejek.

</doc>
<doc id="1579828" url="https://pl.wikipedia.org/wiki?curid=1579828" title="Osobie">
Osobie

Osobie – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1579830" url="https://pl.wikipedia.org/wiki?curid=1579830" title="Nikodem (Milaš)">
Nikodem (Milaš)

Nikodem, imię świeckie Nikola Milaš (ur. 1845, zm. 1915) – biskup w Serbskim Kościele Prawosławnym w Dalmacji (dzisiejsza Chorwacja). Był jednym z najlepszych serbskich ekspertów od prawa kanonicznego.

</doc>
<doc id="1579831" url="https://pl.wikipedia.org/wiki?curid=1579831" title="Panajotis Paraskiewopulos">
Panajotis Paraskiewopulos

Panajotis Paraskiewopulos (gr. Παναγιώτης Παρασκευόπουλος; ur. 1875 w Gortinii, zm. 8 lipca 1956 na wyspie Korfu) – grecki lekkoatleta, uczestnik igrzysk olimpijskich w 1896 i w 1900 roku.
Igrzyska w Atenach w 1896.
Podczas igrzysk w 1896 roku był jednym z faworytów do zwycięstwa w turnieju rzutu dyskiem. Po pierwszych trzech rzutach Grek prowadził z Amerykaninem Robertem Garrettem o blisko metr. W czwartej próbie zarówno Garrett jak i Paraskiewopulos rzucili dalej (odpowiednio 28,72 m i 28,88 m). W ostatnim rzucie reprezentant gospodarzy poprawił się o kolejne 7 cm, jednak Amerykanin ostatnim rzutem na odległość 29,15 m zepchnął Greka na drugie miejsce.
Igrzyska w Paryżu w 1900.
Cztery lata po zdobyciu drugiego miejsca w Atenach Paraskiewopulos wystartował w Igrzyskach w Paryżu. Tym razem wystartował w dwóch konkurencjach. W pchnięciu kulą zajął piąte miejsce w finale, a do trzeciego miejsca, które zajął Robert Garrett, zabrakło mu 85 cm. W konkurencji rzutu dyskiem nie zdołał obronić miejsca wywalczonego cztery lata wcześniej. Grek zajął czwarte miejsce w finale, rzucając 34,50 m. Wynik, który dał złoty medal cztery lata wcześniej (29,15 m) na tych Igrzyskach byłby najsłabszym wynikiem.

</doc>
<doc id="1579832" url="https://pl.wikipedia.org/wiki?curid=1579832" title="Mana (japoński kompozytor)">
Mana (japoński kompozytor)



</doc>
<doc id="1579833" url="https://pl.wikipedia.org/wiki?curid=1579833" title="Mannophryne herminae">
Mannophryne herminae

Mannophryne herminae – tropikalny płaz bezogonowy z rodziny Aromobatidae.
Występowanie.
Północno-środkowa Wenezuela, w pobliżu Puerto Cabello, od 38 do 1200 m n.p.m. Występuje w dwóch parkach narodowych – San Esteban i Henri Pittier. Zasięg występowania tego gatunku uznawano za znacznie większy, lecz w 2018 roku część populacji uznawaną do tej pory za "Mannophryne herminae" wydzielono do nowo opisanego gatunku "Mannophryne molinai".
Ekologia.
Prowadzi dzienny tryb życia. Liczebność populacji uznawana jest za stabilną. Zagrożenia to pożary, rolnictwo, a także choroba grzybiczna Chytridiomycosis.
Rozmnażanie.
Podobnie, jak inne spokrewnione z nim gatunki, składa jaja na lądzie. Po wykluciu kijanki przenoszone są przez samca do środowiska wodnego.

</doc>
<doc id="1579835" url="https://pl.wikipedia.org/wiki?curid=1579835" title="Siergiej Kurzanow">
Siergiej Kurzanow

Siergiej Michajłowicz Kurzanow (ros. Сергей Михайлович Курзанов, ur. 11 lutego 1947) – rosyjski paleontolog. 
Życiorys.
W 1970 roku ukończył studia na Wydziale Geologii Uniwersytetu Moskiewskiego. Zajmował się głównie paleobiologią gadów i ptaków mezozoiku. Opisał kilka nowych dla nauki gatunków, m.in. awimima, aliorama, amurozaura.
Na jego cześć nazwano gatunek hadrozauroida "Altirhinus kurzanovi".

</doc>
<doc id="1579838" url="https://pl.wikipedia.org/wiki?curid=1579838" title="Zofia meklemburska">
Zofia meklemburska

Zofia meklemburska, duń. Sophie af Mecklenburg (ur. 4 września 1557 w Wismar, zm. 4 października 1631 w Nykøbing Falster) – królowa Danii i Norwegii. Jej ojcem był książę Meklemburgii-Güstrow Ulryk III (1527–1603), matką Elżbieta duńska (1524–1586), przyrodnia siostra króla Danii Chrystiana III.
Małżeństwo.
W 1571 roku z wizytą do Kopenhagi przybyła ciotka Fryderyka II, Elżbieta duńska, ze swym mężem, księciem Meklemburgii-Güstrow, Ulrykiem III, oraz ich 14-letnią córką Zofią, którą zainteresował się król Danii. Do zawarcia małżeństwa potrzebne jednak było orzeczenie wydziału teologicznego Uniwersytetu Kopenhaskiego, z powodu bliskiego pokrewieństwa przyszłych narzeczonych. Pozwolenie zostało udzielone i po krótkim narzeczeństwie doszło do zawarcia małżeństwa. Ślub Zofii z królem Danii Fryderykiem II miał miejsce 20 lipca 1572 w Kopenhadze, a następnego dnia nowa duńska królowa została ukoronowana w katedrze kopenhaskiej. 
Małżeństwo to, co nie było niczym wyjątkowym w tamtych czasach, było aranżowane i oparte na rachubach dynastyczno-politycznych. Mimo tego i mimo różnicy wieku dzielącej małżonków pożycie tej pary było szczęśliwe. Królowa często towarzyszyła mężowi w licznych podróżach po kraju i oddawała się głównie życiu rodzinnemu. Król, kiedy podpisywał się "FS", twierdził, że nie oznacza to "Fredericus Secundus", lecz "Fredericus &amp; Sophia".
Regencja.
Do śmierci męża Zofia nie odgrywała większej roli w życiu publicznym. Po jego odejściu przejęła regencję krajem w imieniu małoletniego syna Chrystiana IV. Postarała się o niemieckich nauczycieli dla młodego króla i za jej przyczyną doszło do wszechobecności niemczyzny na dworze, czemu niechętni byli reprezentanci rady regencyjnej współrządzącej z królową. Zofia bardzo zręcznie lawirowała finansami państwa, odciągając z nich co się dało do kiesy królewskiej. Panoszenie się królowej doprowadziło do napiętych stosunków między nią z jednej strony a synem i radą regencyjną z drugiej. Z radą regencyjną była w stanie ciągłej wojny. Po osiągnięciu pełnoletniości Chrystian IV nakazał matce opuszczenie dworu i osiedlenie się w jej własnym zamku w Nykøbingu na południu Danii. Zofia musiała pogodzić się z porażką i faktem, że jej syn nie jest już dzieckiem, którym może kierować. Po roku doszło do pojednania między matką a synem.
Wygnanie.
Na wygnaniu w Nykøbingu, gdzie królowa żyła w dobrach zapisanych jej przez męża, zajmowała się uprawą ziół leczniczych i gromadzeniem pieśni ludowych. Wespół z pastorem Andersem Vedelem wydała w 1591 pierwszy zbiór duńskich pieśni ludowych w formie książkowej, dzięki czemu przyczyniła się do ocalenia części duńskiej spuścizny narodowej. Przebudowała zamek w Nykøbingu i założyła w nim galerię obrazów. Królowa wiele podróżowała, wraz z dworem liczącym około 200 osób i sporym ekwipunkiem. Interesowała się wieloma rzeczami, w tym astronomią. Jeszcze za życia męża odwiedziła obserwatorium astronomiczne Tycho Brahe na wyspie położonej w Sundzie. Była zręcznym administratorem swoich dóbr i łatwo pomnażała swoje zasoby finansowe, udzielając oprocentowanych pożyczek swojemu synowi oraz licznym książętom. 
Ówcześni opisywali królową jako wymagającą osobę i surową matkę, o niedyplomatycznym i nieelastycznym charakterze, skupioną na sprawach materialnych. Zmarła jako najbogatsza kobieta Europy. Olbrzymi spadek (szacowany na 5,5 miliona rigsdalerów) stał się kością niezgody dla jej dzieci. Chrystian IV był w chwili śmierci matki zadłużony u niej na niebagatelną wówczas sumę 2 milionów rigsdalerów. Zofia pozostawiła też olbrzymie piwnice pełne wybornych win. Zasoby te nie zostały wyczerpane w czasach Chrystiana IV i korzystali z nich jeszcze Szwedzi podczas okupacji Danii w II połowie XVII wieku. Królowa często narzekała na złe relacje z synem. Oboje mieli dominujące i władcze osobowości, więc ułożenie harmonijnych stosunków między nimi było mało prawdopodobne.
Królowa Zofia zmarła w swoich dobrach w Nykøbing na wyspie Falster i została pochowana u boku męża w katedrze w Roskilde.
Potomstwo.
Ze związku Zofii i Fryderyka II na świat przyszło następujące potomstwo:

</doc>
<doc id="1579843" url="https://pl.wikipedia.org/wiki?curid=1579843" title="Première Division (1988/1989)">
Première Division (1988/1989)

Sezon 1988/89 Division 1.

</doc>
<doc id="1579846" url="https://pl.wikipedia.org/wiki?curid=1579846" title="Jewgienij Malejew">
Jewgienij Malejew

Jewgienij Aleksandrowicz Malejew (ur. 25 lutego 1915, zm. 12 kwietnia 1966) – radziecki paleontolog. 
Życiorys.
Studiował na Uniwersytecie Moskiewskim, studia ukończył w 1947 roku, w 1950 roku został doktorem. Opisał kilka gatunków dinozaurów odkrytych podczas wypraw na pustynię Gobi; m.in. tarbozaura, talarura i terizinozaura.

</doc>
<doc id="1579848" url="https://pl.wikipedia.org/wiki?curid=1579848" title="Bitwa pod Czerwonymi Klifami">
Bitwa pod Czerwonymi Klifami



</doc>
<doc id="1579849" url="https://pl.wikipedia.org/wiki?curid=1579849" title="Neurostymulator">
Neurostymulator

Neurostymulator (ang. neurostimulator) – jest zasilanym przez baterię urządzeniem zaprojektowanym w celu elektrycznej stymulacji mózgu.
Neurostymulatory są integralną częścią chirurgicznie wszczepianych układów takich jak urządzenie do głębokiej stymulacji mózgu (DBS) czy urządzenie do stymulacji nerwu błędnego (VNS), wykorzystywanych w leczeniu chorób układu nerwowego.
Urządzenie takie jest wszczepiane do ciała pacjenta, zwykle w dole podobojczykowym. Neurostymulator może być następnie kalibrowany przez neurologa, pielęgniarkę lub wyszkolonego technika według indywidualnych potrzeb pacjenta.

</doc>
<doc id="1579852" url="https://pl.wikipedia.org/wiki?curid=1579852" title="3 Włocławski Pułk Drogowo-Mostowy">
3 Włocławski Pułk Drogowo-Mostowy



</doc>
<doc id="1579854" url="https://pl.wikipedia.org/wiki?curid=1579854" title="Reprezentacja Algierii w piłce ręcznej mężczyzn">
Reprezentacja Algierii w piłce ręcznej mężczyzn

Reprezentacja Algierii w piłce ręcznej mężczyzn – narodowy zespół piłkarzy ręcznych Algierii. Reprezentuje swój kraj w rozgrywkach międzynarodowych.

</doc>
<doc id="1579855" url="https://pl.wikipedia.org/wiki?curid=1579855" title="Première Division (1987/1988)">
Première Division (1987/1988)

Sezon 1987/88 Division 1.

</doc>
<doc id="1579856" url="https://pl.wikipedia.org/wiki?curid=1579856" title="Godło III Rzeszy">
Godło III Rzeszy

Godło III Rzeszy (, ) – jeden z symboli państwowych nazistowskich Niemiec w latach 1935–1945.
Historia.
Godło państwowe III Rzeszy zostało wprowadzone „Rozporządzeniem w sprawie godła Rzeszy” w roku 1935 podpisanym przez Adolfa Hitlera, Wilhelma Fricka i Rudolfa Heßa, które formalnie zastępowało herb Republiki Weimarskiej. Wzorowane było na orłach legionów rzymskich.
Symbolika.
Godło przedstawiało czarnego orła (gapę) trzymającego w szponach wieniec z liści dębu, wewnątrz którego znajdowała się swastyka. Nieprzeciętnie szeroko rozłożone skrzydła oznaczały duży wpływ na sąsiadów. Gapa dzierżąca w szponach wieniec swastyki pojawiała się na dokumentach państwowych, murach urzędów oraz innych organizacjach państwowych.

</doc>
<doc id="1579858" url="https://pl.wikipedia.org/wiki?curid=1579858" title="Altangerel Perle">
Altangerel Perle

Altangerel Perle (ur. 1 lipca 1945) – mongolski paleontolog. Pracuje w Wydziale Paleontologii i Stratygrafii Instytutu Geologicznego w Ułan Bator. Był uczestnikiem wielu wypraw paleontologicznych na pustynię Gobi, opisał szereg gatunków nowych dla nauki, m.in. achillobatora i erlikozaura. Na jego cześć nazwano gatunek "Hulsanpes perlei".

</doc>
<doc id="1579861" url="https://pl.wikipedia.org/wiki?curid=1579861" title="Band of Gypsys 2">
Band of Gypsys 2

Band of Gypsys 2 jest wydanym pośmiertnie albumem koncertowym Jimiego Hendrixa. Mimo tytułu sugerującego niejako kolejny album grupy Band of Gypsys znajdują się tu również nagrania z występów The Jimi Hendrix Experience podczas ich amerykańskiego tournée w 1970 roku.
Lista utworów.
Autorem wszystkich utworów oprócz „Stop” (Jerry Ragavoy/Mort Shuman) jest Jimi Hendrix.
Pochodzenie poszczególnych utworów.
Band of Gypsys
The Jimi Hendrix Experience

</doc>
<doc id="1579862" url="https://pl.wikipedia.org/wiki?curid=1579862" title="Mach (system operacyjny)">
Mach (system operacyjny)



</doc>
<doc id="1579863" url="https://pl.wikipedia.org/wiki?curid=1579863" title="Wielki Al">
Wielki Al



</doc>
<doc id="1579866" url="https://pl.wikipedia.org/wiki?curid=1579866" title="Regis (halfling)">
Regis (halfling)



</doc>
<doc id="1579867" url="https://pl.wikipedia.org/wiki?curid=1579867" title="Banderowcy">
Banderowcy

Banderowcy – w ścisłym znaczeniu: członkowie frakcji rewolucyjnej Organizacji Ukraińskich Nacjonalistów; także potoczne określenie Ukraińców, którzy brali udział w ludobójstwie Polaków na Wołyniu i w Małopolsce Wschodniej oraz dokonywali pogromów antyżydowskich. Nazwa pochodzi od nazwiska przywódcy OUN-B – Stepana Bandery (niekiedy używano też określenia „bandurzyści”).
Część Polaków we wspomnieniach używając określenia banderowcy ma na myśli sprawców masowych mordów na Wołyniu oraz w Małopolsce Wschodniej, niezależnie od tego, czy byli oni członkami UPA, czy też nie. Analogicznie określenie „banderowcy” w potocznym znaczeniu – odnoszące się do partyzantów UPA, członków OUN-B lub ukraińskich milicjantów – używane jest we wspomnieniach Żydów. Nie jest natomiast jasne, czy nazwa ta funkcjonowała w zbliżonym sensie wśród Ukraińców, którzy również padli ofiarą ukraińskich organizacji nacjonalistycznych, gdyż ich nie popierali lub też współpracowali z NKWD.
Określenie „banderowcy” pojawiało się również w propagandzie komunistycznej, głównie na Ukrainie radzieckiej, rzadziej w Polsce. Przykład ukraińskich nacjonalistów był przywoływany w celu wykazania wyższości ustroju komunistycznego nad ruchem nacjonalistycznym. W propagandzie miano „banderowcy” również nie było stosowane w znaczeniu ścisłym, a miało odcień pejoratywny: służyło dyskredytowaniu i demonizowaniu ruchu, z którym związany był Stepan Bandera.

</doc>
<doc id="1579872" url="https://pl.wikipedia.org/wiki?curid=1579872" title="Reprezentacja Macedonii Północnej w piłce ręcznej mężczyzn">
Reprezentacja Macedonii Północnej w piłce ręcznej mężczyzn

Reprezentacja Macedonii Północnej w piłce ręcznej mężczyzn – narodowy zespół piłkarzy ręcznych Macedonii Północnej. Reprezentuje swój kraj w rozgrywkach międzynarodowych.

</doc>
<doc id="1579876" url="https://pl.wikipedia.org/wiki?curid=1579876" title="Rosławl">
Rosławl



</doc>
<doc id="1579877" url="https://pl.wikipedia.org/wiki?curid=1579877" title="Thomas Bloch">
Thomas Bloch

Thomas Bloch (ur. w 1962 r.) – mieszkający w Paryżu francuski instrumentalista, solista, grający na rzadkich instrumentach, takich jak fale Martenota, harmonika szklana czy cristal Baschet. Wykonuje muzykę poważną – w tym baletową, teatralną, filmową, także rock i world music. Jest również kompozytorem i producentem.
Ukończył Conservatoire National Supérieur de Musique w Paryżu w klasie gry na falach Martenota u Jeanne Loriod i muzykologię na Uniwersytecie w Strasburgu.
Obecnie uczy gry na falach Martenota w strasburskim Konserwatorium, jest dyrektorem muzycznym festiwalu w Evian oraz prowadzi prezentacje swoich instrumentów w paryskim Musée de la Musique.
Wziął udział w ponad 2500 koncertach. Współpracował m.in. z takimi artystami, jak grupa Radiohead, Gorillaz, Damon Albarn, Tom Waits, Marianne Faithfull, Miloš Forman (muzyka do filmu Amadeusz), Isabelle Huppert, Émilie Simon (muzyka do filmu Marsz pingwinów L. Jacqueta), Walerij Giergijew, Antoni Wit, Fred Frith, Lindsay Cooper, Sally Potter, Lara Fabian, Vanessa Paradis, Zazie czy Marie Laforêt.
Został zaproszony do pierwszego dwudziestowiecznego wykonania oryginalnej wersji – ze szklaną harmoniką – sceny obłędu Łucji w operze "Łucja z Lammermooru" Donizettiego w mediolańskiej La Scali. Wykonał też partię fal Martenota w Trzech małych liturgiach Messiaena na stulecie Filharmonii Narodowej (koncert pod dyr. A. Wita). Często występuje w salach koncertowych Paryża (Théâtre des Champs Élysées, Théâtre du Châtelet, Olympia, Salle Pleyel i Cortot, Auditorium du Louvre i in.), a także w Concertgebouw w Amsterdamie oraz Tonhalle w Zurychu. Koncertował niemal na całym świecie, również w ramach festiwali, m.in. w Lucernie, Maggio Musicale we Florencji, La Chaise-Dieu i Présences w Paryżu, Musica w Strasburgu, Pablo Casalsa w Prades oraz Beethovenowskiego w Bonn.
Artysta każdego roku przedstawia 10 do 15 premierowych wykonań nowych utworów. Jest również pierwszym muzykiem, który zagrał bez przerwy 24-godzinny utwór fortepianowy Vexations Erika Satie. Brał udział w ponad 200 programach telewizyjnych i radiowych. 
Otrzymał Classical Music Award, przyznawaną przez krytyków europejskich podczas Midem (Cannes), nagrodę Gramophone Editor’s Choice, tytuł Best of the Year 2001 magazynu Audiophile i Choc du Monde de la Musique – za interpretację Symfonii Turangalîla Messiaena (nagranie dla Naxos/NOSPR, Antoni Wit, François Weigel) oraz nagrody – w ramach Les Victoires de la Musique, Prix de l’Académie Charles Cros i czterokrotnie za najlepsze nagrania muzyki filmowej podczas Festival Mondial de l’Image Sous-Marine w Antibes (Francja).
Thomas Bloch nagrywał dla wielu wytwórni płytowych – Columbia, EMI, Erato, Deutsche Grammophon, Harmonia Mundi, Philips, RCA, Sony Classical, Toshiba, Naïve, K617. W ostatnich kilku latach ukazało się nakładem wytwórni Naxos około 10 płyt z zapisem solistycznych dokonań artysty.

</doc>
<doc id="1579878" url="https://pl.wikipedia.org/wiki?curid=1579878" title="Bruno Versavel">
Bruno Versavel

Bruno Versavel (ur. 27 sierpnia 1967 w Diest) – belgijski piłkarz. Występował na pozycji pomocnika. Karierę zakończył w 2006 roku.
Kariera klubowa.
Versavel profesjonalną karierę rozpoczynał w KFC Diest, w którym grał w sezonie 1985/1986. w 1986 przeszedł do KSC Lokeren. Łącznie przez dwa sezony rozegrał 65 spotkań w barwach tego klubu i zdobył w nich 18 bramek. W 1988 roku przeszedł do zwycięzcy Pucharu Zdobywców Pucharów i Superpucharu Europy - KV Mechelen. Już w pierwszym sezonie wywalczył z tym klubem mistrzostwo Belgii. W 1990 zajął z klubem trzecią pozycję w lidze, a rok później został wicemistrzem kraju.
W 1992 przeniósł się do RSC Anderlechtu. Spędził tam pięć i pół roku, w ciągu, których zdobył trzy mistrzostwa Belgii, dwa Superpuchary oraz jeden Puchar Belgii. W 1997 przeszedł do włoskiego drugoligowca - AC Perugii. Grał tam tylko przez pół roku i już zimą 1998 odszedł szwajcarskiego drugoligowca AC Lugano.
Latem 1998 powrócił do ojczyzny. Reprezentował barwy klubów, takich: KFC Herentals, Verbroedering Geel oraz KV Turnhout, które występowały w niższych ligach belgijskich. W 2007 roku zdecydował się przejść na sportową emeryturę.
Kariera reprezentacyjna.
Versavel zadebiutował w reprezentacji Belgii w 1988 roku. W drużynie narodowej wystąpił łącznie w 28 spotkaniach. W 1990 roku wziął udział w mistrzostwach świata.

</doc>
<doc id="1579881" url="https://pl.wikipedia.org/wiki?curid=1579881" title="Kościół katolicki w Serbii">
Kościół katolicki w Serbii

Kościół katolicki w Serbii - wspólnota katolicka, uznająca zwierzchność papieża i będąca w pełnej łączności z Rzymem.
W Serbii żyje około 433 tysięcy wiernych Kościoła katolickiego co stanowi 6,2% populacji Serbii. Większość katolików mieszka w regionie Wojwodiny.
Kościół rzymskokatolicki skupiony jest w metropolii Belgradu, która składa się z:
oraz podległej bezpośrednio do Rzymu diecezji Prizrenu-Prisztiny.
Katolicy obrządku wschodniego zgrupowani są w eparchia św. Mikołaja w Ruskim Krsturze.

</doc>
<doc id="1579883" url="https://pl.wikipedia.org/wiki?curid=1579883" title="Melnykowcy">
Melnykowcy



</doc>
<doc id="1579885" url="https://pl.wikipedia.org/wiki?curid=1579885" title="Johannes Esser">
Johannes Esser

Johannes Fredericus Samuel Esser (ur. 13 października 1877 w Lejdzie, zm. 9 sierpnia 1946 w Chicago) – holenderski lekarz, chirurg plastyczny, mistrz szachowy i kolekcjoner sztuki.
Życiorys.
Studiował medycynę na Uniwersytecie w Lejdzie. Jako chirurg plastyczny wprowadził nowatorskie sposoby rekonstrukcji twarzy, w oparciu o swoje doświadczenia jako chirurga wojskowego w latach I wojny światowej. Przypisuje mu się też wprowadzenie do medycyny słowa "stent", którym w 1917 roku określił plastyczną masę wynalezioną przez brytyjskiego stomatologa Charlesa Stenta; z czasem określenie to zmieniło swoje znaczenie. Był dwukrotnym medalistą mistrzostw Holandii w szachach: złotym (1913) oraz srebrnym (1912).
Według retrospektywnego systemu Chessmetrics, najwyżej sklasyfikowany był w listopadzie 1927 r., zajmował wówczas 27. miejsce na świecie.

</doc>
<doc id="1579887" url="https://pl.wikipedia.org/wiki?curid=1579887" title="Chrystian V Duński">
Chrystian V Duński



</doc>
<doc id="1579890" url="https://pl.wikipedia.org/wiki?curid=1579890" title="Florindo Bearzotti">
Florindo Bearzotti

Florindo Bearzotti – argentyński piłkarz, obrońca.
Jako piłkarz klubu Belgrano Rosario wziął udział w turnieju Copa América 1920, gdzie Argentyna została wicemistrzem Ameryki Południowej. Bearzotti zagrał we wszystkich trzech meczach – z Urugwajem, Chile i Brazylią.
Wciąż jako gracz klubu Belgrano wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Bearzotti zagrał we wszystkich trzech meczach – z Brazylią, Paragwajem i Urugwajem. Wspólnie z Adolfo Celli stworzył mur obrony nie do przejścia dla napastników drużyn przeciwnych, walnie przyczyniając się do końcowego sukcesu.
Nadal jako gracz Belgrano wziął udział w turnieju Copa América 1924, gdzie Argentyna została wicemistrzem Ameryki Południowej. Bearzotti zagrał we wszystkich trzech meczach – z Paragwajem, Chile i Urugwajem.
Bearzotti w latach 1920–1924 rozegrał w reprezentacji Argentyny 16 meczów – nie zdobył w nich żadnej bramki.

</doc>
<doc id="1579891" url="https://pl.wikipedia.org/wiki?curid=1579891" title="Zgrzewanie tarciowe">
Zgrzewanie tarciowe

Zgrzewanie tarciowe - nazwa metod zgrzewania wykorzystująca tarcie elementów o siebie w celu wytworzenia nierozłącznego połączenia. Procesy te opisane są w normie PN-EN ISO 15620:2019-07.
Mogą być to m.in. metody:

</doc>
<doc id="1579893" url="https://pl.wikipedia.org/wiki?curid=1579893" title="Rzodkiewnik Hallera">
Rzodkiewnik Hallera

Rzodkiewnik Hallera, rzeżusznik Hallera, gęsiówka Hallera ("Arabidopsis halleri" (L.) O’Kane &amp; Al-Shehbaz) – gatunek rośliny z rodziny kapustowatych. Gatunek rzadko spotykany, górski, neutralny wobec kontynentalizmu. Według niektórych ujęć taksonomicznych jest gatunek klasyfikowany jest do rodzajów "Arabidopsis" lub "Arabis".

</doc>
<doc id="1579898" url="https://pl.wikipedia.org/wiki?curid=1579898" title="Walentin Sierow">
Walentin Sierow

Walentin Aleksandrowicz Sierow (Валентин Александрович Серов, ur. w Petersburgu, zm. 5 grudnia 1911 w Moskwie) – rosyjski malarz, jeden z najznakomitszych portrecistów swoich czasów.
Życiorys i twórczość.
Młodość i edukacja.
Sierow urodził się w Petersburgu, jako syn rosyjskiego kompozytora Aleksandra Sierowa i kompozytorki . W dzieciństwie uczył się w Paryżu i Moskwie pod opieką Ilji Riepina, a w latach 1880-1885 studiował w Cesarskiej Akademii Sztuk Pięknych w Petersburgu pod opieką Pawła Czistiakowa. Wczesna twórczość Sierowa naznaczona była realizmem Riepina i ścisłym systemem pedagogicznym Czistiakowa. Późniejsze inspiracje Sierowa to płótna starych mistrzów oglądane w muzeach Rosji and Europy Zachodniej, przyjaźń z Michaiłem Wrublem i (później) Konstantinem Korowinem, a także kreatywna atmosfera kręgu osób związanych z posiadłością Abramcewo, do którego należał i Sierow.
Wczesne prace.
Najlepszymi pracami wczesnego okresu twórczości artysty były portrety: "Dziewczyna z brzoskwiniami" (1887), i "Dziewczyna w słońcu" (1888), obydwa znajdują się obecnie w Galerii Tretiakowskiej. Przedstawienie na tych płótnach światła i koloru, złożona harmonia refleksów świetlnych, wyczucie nasycenia atmosfery, a także świeże postrzeganie świata cechuje wczesny impresjonizm rosyjski.
Portrety.
Począwszy od roku 1890 portrety zajęły główne miejsce w twórczości artysty. Na tym właśnie polu wykształcił się jego styl, cechujący się psychologicznym przedstawieniem portretowanych osób. Ulubionymi modelami Sierowa byli aktorzy, artyści i pisarze (Konstantin Korowin, 1891, Isaak Lewitan, 1893, Nikołaj Leskow, 1894, Nikołaj Rimski-Korsakow, 1898).
Odstępując od wielokolorowości, Sierow często malował płótna utrzymane w szarych i brunatnych barwach. Impresjonistyczne cechy jego obrazów przejawiały się czasem w złożonej konstrukcji portretu, bądź dzięki wrażeniu uchwycenia ruchu.
Podobnie jak w przypadku współczesnych mu artystów takich jak John Singer Sargent i Anders Zorn, impresjonizm w pracach Sierowa nie jest traktowany jako doktryna nie znosząca odstępstw. Sierow czerpie równie wiele z nowoczesnej teorii, co ze studiów nad twórczością Halsa czy Velazqueza. W 1894 Sierow dołączył do grupy artystycznej Pieriedwiżnicy. Od roku 1897 był wykładowcą Moskiewskiej Szkoły Malarstwa, Rzeźby i Architektury. Do grona jego uczniów należeli m.in. Paweł Kuzniecow, Nikołaj Sapunow, Martiros Sarian, Kuźma Pietrow-Wodkin i Konstantin Juon.
Późny okres.
W późnym okresie swojej twórczości Sierow był członkiem Świata Sztuki. Przełom wieków był punktem zwrotnym w malarstwie Sierowa, z którego zniknęły cechy impresjonistyczne, rozwinął się natomiast styl modernistyczny ("Porwanie Europy"), jednakże pozostał stały, charakterystyczny, realistyczny sposób postrzegania natury i otaczających przedmiotów. Na początku XX wieku Sierow stworzył serię portretów artystów, pisarzy, aktorów i muzyków, takich jak Maksim Gorki i Fiodor Szalapin.
W ostatnich latach twórczości Sierow zajmował się malarstwem historycznym i pracami na temat mitologii klasycznej.
Sierow zmarł w Moskwie 5 grudnia 1911 roku i został pochowany na Cmentarzu Nowodziewiczym.

</doc>
<doc id="1579905" url="https://pl.wikipedia.org/wiki?curid=1579905" title="Skala majorowa">
Skala majorowa



</doc>
<doc id="1579906" url="https://pl.wikipedia.org/wiki?curid=1579906" title="Skala minorowa">
Skala minorowa



</doc>
<doc id="1579909" url="https://pl.wikipedia.org/wiki?curid=1579909" title="Total Immersion Racing">
Total Immersion Racing

Total Immersion Racing – gra wyścigowa wydana przez Empire Interactive w 2002 roku.
Obejmuje ona trzy rodzaje klas samochodów: "GT", "GTS" i "PRO" (Prototyp). Można ścigać się zarówno na rzeczywistych, jak i wymyślonych torach. Istnieją cztery poziomy trudności: "amatorski", "profesjonalny", "legendowy" i "ekstremalny."
Tryby gry.
Pojedynczy wyścig.
Polega na ściganiu się dostępnym samochodem, na dowolnym odblokowanym torze. Można wykonać od jednego do dwudziestu pięciu okrążeń. Dodatkowo można ustawić porę na dzień lub wieczór (na większości torów).
Kariera.
Rozpoczyna się w samochodzie "GT" o niskiej mocy. Gra zapewnia możliwość awansowania, aż do osiągnięcia mistrzostwa kategorii "PRO" i odblokowania wszystkich samochodów i torów.
Próba czasowa.
W tym trybie wyzwaniem jest osiągnięcie najlepszych czasów okrążeń na dowolnym z torów, wybranym samochodem.
Wyzwanie.
Polega na ukończeniu trzydziestu siedmiu wyzwań w pięciu klasach: GT, GTS, PRO, Producent i Wytrzymałość.
Pojazdy.
Dostępnych jest siedemnaście samochodów podzielonych na trzy grupy: "GT", "GTS" i "PRO".

</doc>
<doc id="1579914" url="https://pl.wikipedia.org/wiki?curid=1579914" title="Joe Walsh (muzyk)">
Joe Walsh (muzyk)

Joe Walsh, właśc. Joseph Fidler Walsh (ur. 20 listopada 1947 w Wichicie) – amerykański gitarzysta, klawiszowiec, kompozytor, piosenkarz.
Karierę muzyczną rozpoczął w roku 1969. Początkowo występował w trio The James Gang (1969–1971) i grupie Barnstorm (1971–1974). W latach 1975–1980 i 1994–2016 był związany z amerykańską supergrupą countryrockową The Eagles. Od lat 70. prowadzi solową działalność artystyczną. Wspomagał również wielu znanych muzyków w ich muzycznych przedsięwzięciach, m.in. grupę REO Speedwagon, Ringo Starra, Andy’ego Gibba, Frankiego Millera, Dana Fogelberga, Boba Segera, Steve’a Winwooda oraz swoich kolegów z zespołu.
W roli więźnia wystąpił w drobnym epizodzie filmu "The Blues Brothers" (1980, reż. John Landis), gdzie zagrał ze swoim przyjacielem – aktorem Johnem Belushim.

</doc>
<doc id="1579915" url="https://pl.wikipedia.org/wiki?curid=1579915" title="Malew">
Malew



</doc>
<doc id="1579918" url="https://pl.wikipedia.org/wiki?curid=1579918" title="Andrzej Bendig-Wielowiejski">
Andrzej Bendig-Wielowiejski

Andrzej Maria Bendig-Wielowiejski (ur. 2 lutego 1949 w Stargardzie) – doktor informatyki (specjalność: sieci komputerowe). Jeden ze współtwórców infrastruktury klucza publicznego oraz rozwoju technologii podpisu elektronicznego w Polsce.
Życiorys.
Studiował na Politechnice Szczecińskiej, a następnie w Leningradzkim Instytucie Elektrotechnicznym, gdzie w 1972 uzyskał tytuł zawodowy magistra inżyniera elektronika. Po studiach pracował jako inżynier automatyk i informatyk, między innymi w ZETO. W latach 1982–2000 pracownik naukowy Politechniki Szczecińskiej (adiunkt Wydziału Informatyki).
W 1991 wygrał konkurs na stanowisko dyrektora naczelnego Zakładu Elektronicznej Techniki Obliczeniowej w Szczecinie (ZETO), który sprywatyzował, zmieniając jego nazwę na Unizeto. Od 1993 r. prezes zarządu Unizeto Sp. z o.o., a po przekształceniu jej w spółkę akcyjną od 2005 r. do marca 2015 r. prezes zarządu Unizeto Technologies SA z centralą w Szczecinie i biurami terenowymi w Katowicach, Koszalinie, Lublinie i Warszawie, integratora i producenta systemów informatycznych w Polsce, znanego z usług i własnych rozwiązań związanych z podpisem i dokumentem elektronicznym. Był jednym z głównych akcjonariuszy spółki, która w wyniku akwizycji z końcem lutego 2015 r. znalazła się w Grupie Kapitałowej Asseco, a z dniem 1 kwietnia 2016 r. w wyniku procesu połączenia została w całości włączona do Asseco Data Systems S.A. 15 grudnia 1998 utworzył w Unizeto pierwszy w Polsce urząd certyfikacji świadczący publiczne usługi certyfikacyjne związane z podpisem elektronicznym (CERTUM – Powszechne Centrum Certyfikacji).
Pomysłodawca i główny organizator (od 2001 r.) Europejskiego Forum Podpisu Elektronicznego (EFPE) – corocznej, największej w Europie międzynarodowej konferencji poświęconej elektronicznym usługom zaufania na rynku cyfrowym.
Członek Zachodniopomorskiej Rady Społeczeństwa Informacyjnego przy Marszałku województwa zachodniopomorskiego (2008–2010) oraz Rady Gospodarczej przy Prezydencie Miasta Szczecin (2009–2011). Od 2003 do czerwca 2014 zasiadał w radzie nadzorczej Szczecińskiego Parku Naukowo-Technologicznego (od 2005 jako przewodniczący rady).
W latach 2007-2022 Konsul Honorowy Federacji Rosyjskiej w Szczecinie. Po rozpoczęciu inwazji rosyjskiej na Ukrainę złożył 28 lutego 2022 r. rezygnację z pełnionej funkcji konsula.
Od roku 1974 tłumacz przysięgły języka rosyjskiego.

</doc>
<doc id="1579924" url="https://pl.wikipedia.org/wiki?curid=1579924" title="Maleevus">
Maleevus



</doc>
<doc id="1579930" url="https://pl.wikipedia.org/wiki?curid=1579930" title="Reprezentacja Szwecji w piłce ręcznej mężczyzn">
Reprezentacja Szwecji w piłce ręcznej mężczyzn

Reprezentacja Szwecji w piłce ręcznej mężczyzn – narodowy zespół piłkarzy ręcznych Szwecji. Reprezentuje swój kraj w rozgrywkach międzynarodowych. 
Sukcesy na arenie międzynarodowej.
Reprezentacja ta na mistrzostwach świata zwyciężała w latach 1954, 1958, 1990 i 1999 oraz na Mistrzostwach Europy w latach 1994, 1998, 2000, 2002 i 2022. W swoim dorobku medalowym Szwecja ma również cztery srebrne medale zdobyte w czasie Igrzysk Olimpijskich w latach 1992, 1996, 2000 i 2012.

</doc>
<doc id="1579931" url="https://pl.wikipedia.org/wiki?curid=1579931" title="Polewka">
Polewka

Polewka — w dawnej kuchni polskiej ogólne pojęcie, którym określano wszystkie te zupy, które nie miały swoistej nazwy i receptury (jak rosół czy żur), w późniejszym okresie określenie zwłaszcza zup lekkich, postnych. Do szczególnych rodzajów polewek należały: czarna, podawana kawalerowi na znak odmowy ręki kobiety oraz polewka winna, podawana m.in. nowo zaślubionej. Polewkę z piwa określano mianem gramatki lub też faramuszki. 

</doc>
<doc id="1579932" url="https://pl.wikipedia.org/wiki?curid=1579932" title="Gramatka">
Gramatka

Gramatka (faramuszka, biermuszka) — polewka z piwa, danie kuchni staropolskiej, zaliczane do postnych, chętnie również podawane na śniadanie, wyparte w tej roli przez kawę. 
Wspólnym mianownikiem wielu receptur przygotowania gramatki było jedynie piwo. W zależności od potrzeb i upodobań, dodawano doń np. masło, żółtka jaj, śmietanę, twaróg, kminek, chleb, cynamon, cukier. Samuel Linde podał za Syreniuszem przepis następujący: 
"Ośrzodkę z chleba z winem a z cukrem, bo w piwie warzyć, masła a soli przydawszy, polnego kminu dla smaku trochę, będzie gramatka albo biermuszka". 
Danie wzmiankowano również w "Panu Tadeuszu":

</doc>
<doc id="1579934" url="https://pl.wikipedia.org/wiki?curid=1579934" title="Edmund Puzdrowski">
Edmund Puzdrowski

Edmund Puzdrowski (ur. 2 stycznia 1942 w Kartuzach) – polski poeta i prozaik.
Syn Leona i Agaty z Reszków. Ma młodszą siostrę Kazimierę. Jest mężem Krystyny Marciniak i ojcem Bartosza.
Ukończył studia na Wydziale Fizyki Uniwersytetu Mikołaja Kopernika. W latach 1965-1973 był starszym asystentem Zakładu Fizyki WSI (Bydgoszcz). Od 1973 roku mieszka w Gdańsku. Debiutował jako poeta na łamach prasy w 1959 roku. Był jednym z założycieli grupy poetyckiej "Kadyk". Był redaktorem miesięcznika "Litery" oraz "Pomerania". W 1967 roku został wyróżniony Medalem Stolema- odznaczeniem dla osób, które popularyzują osiągnięcia kultury Kaszub i Pomorza. W latach 1984-1985 był kierownikiem literackim Teatru Muzycznego (Gdynia). 

</doc>
<doc id="1579936" url="https://pl.wikipedia.org/wiki?curid=1579936" title="Faramuszka">
Faramuszka



</doc>
<doc id="1579937" url="https://pl.wikipedia.org/wiki?curid=1579937" title="Biermuszka">
Biermuszka



</doc>
<doc id="1579942" url="https://pl.wikipedia.org/wiki?curid=1579942" title="Buick Le Sabre">
Buick Le Sabre



</doc>
<doc id="1579944" url="https://pl.wikipedia.org/wiki?curid=1579944" title="Andrzej Laszczak">
Andrzej Laszczak

Andrzej Laszczak (ur. 5 maja 1976 w Szczyrku), polski saneczkarz torów naturalnych w konkurencji dwójek. Zawodnik klubu LKS Jastrząb Szczyrk, triumfator Pucharu Świata 2001/2002.
Startując w konkurencji dwójek razem z Damianem Waniczkiem zdobył Kryształową Kulę w sezonie 2001/2002, dwukrotnie był drugi (w sezonie 2002/2003 i 2004/2005) i raz trzeci (2007/2008). Czterokrotny brązowy medalista mistrzostw świata (2000, 2005, 2009, 2011) oraz srebrny (2010) i brązowy medalista (2002) mistrzostw Europy w dwójkach. Zajął też 4. miejsce w dwójkach na mistrzostwach świata w 2001 roku w Stein an der Enns w Austrii, w 2003 w miejscowości Železniki w Słowenii i w 2007 roku w kanadyjskiej miejscowości Grande Prairie. Jadąc w parze z Marcinem Pawlusem był też czwarty podczas mistrzostw Europy w Szczyrku w 1999 roku.
W zawodach Pucharu Świata Laszczak w konkurencji dwójek wraz z Damianem Waniczkiem 25 razy stawał na podium w tym 10 razy na najwyższym jego stopniu.

</doc>
<doc id="1579946" url="https://pl.wikipedia.org/wiki?curid=1579946" title="Olej fuzlowy">
Olej fuzlowy



</doc>
<doc id="1579947" url="https://pl.wikipedia.org/wiki?curid=1579947" title="Lac des Toules">
Lac des Toules

Lac des Toules – sztuczny zbiornik retencyjny w dolinie Val d’Entremont, nieco poniżej Wielkiej Przełęczy Św. Bernarda, na zachodnim skraju Alp Pennińskich w Szwajcarii. Powstał w latach 1955-1963 poprzez przegrodzenie zaporą Toules rzeki Dranse d’Entremont powyżej miejscowości Bourg-Saint-Pierre w kantonie Valais.
Zbiornik.
Powierzchnia zbiornika wynosi 60 ha, a jego długość sięga 2 km. Przy maksymalnym poziomie lustra wody (1810 m n.p.m.) pojemność zbiornika wynosi 20,5 mln m³. Powierzchnia naturalnego zlewiska zbiornika wynosi 78,2 km³. Oprócz "Dranse d’Entremont" zbiornik zasilają wody roztopowe z 9 lodowców oraz rurociąg doprowadzający wodę z 3 ujęć poza zlewiskiem. Średniorocznie do zbiornika trafia ok. 100 mln m³ wody, z czego ok. 88% (2,79 m³/sekundę) pobierane jest do celów użytkowych w elektrowniach wodnych „Kaskady Dranse”. Właścicielem jest lokalne przedsiębiorstwo energetyczne Forces Motrices du Grand St Bernard, Usine de Pallazuit
Zapora.
Zapora Toules jest żelbetową zaporą typu lekkiego, o podwójnej krzywiźnie (skierowana wypukłością w stronę wysokiej wody). Była budowana w dwóch etapach. Najpierw w latach 1955–1958 r. wybudowano niską (korona na wysokości 1751 m n.p.m.) zaporę pierwotną wraz z ujęciem wody użytkowej oraz ze spustem służącym do opróżniania zbiornika. Następnie do 1964 r. ukończono zaporę właściwą, « dobudowaną » do pierwotnej od strony niskiej wody.
W latach 2008-2011 dokonano przebudowy zapory w celu jej wzmocnienia, podniesienia bezpieczeństwa zapory przy maksymalnych stanach wody oraz dostosowania jej do aktualnych warunków sejsmicznych. Koszt przebudowy wyniósł ok. 39 mln CHF.
Instalacja fotowoltaiczna.
W grudniu 2019 r. w górnej części zbiornika uruchomiono pierwszą w Alpach pływającą instalację fotowoltaiczną, której właścicielem jest Romande Energie SA. Łączna powierzchnia paneli fotowoltaicznych wynosi 2240 m2, a zamierzona roczna produkcja energii elektrycznej ma osiągnąć ok. 800 tysięcy kWh.
Wykonana z aluminium konstrukcja usytuowana jest na 1000 polietylenowych pływaków. Na niej zamontowanych jest 1400 dwustronnych paneli fotowoltaicznych wraz z niezbędnymi zespołami elektronicznymi. Całość utrzymywana jest przez cumy, które zostały zamocowane do obciążników na dnie zbiornika. Czyni to instalację niewrażliwą na zmiany poziomu wody w zbiorniku. Według założeń instalacja ma wytrzymać skrajne warunki klimatyczne panujące w rejonie zbiornika: wiatry do 120 km/h, temperatury do -30ºC oraz obciążenia dodatkowe, wynikające z pokrywy śniegowej. Żywotność instalacji przewidziano na 50 lat.
Turystyka.
Wschodnim brzegiem zbiornika, w większości w półotwartych galeriach przeciwlawinowych, biegnie droga nr 21 (szlak międzynarodowy z nowym oznaczeniem E27) z Martigny w dolinie Rodanu w kierunku Wielkiej Przełęczy Św. Bernarda i biegnącego pod nią tunelu. Z kolej przeciwnym (zachodnim) brzegiem jeziora biegnie wygodna ścieżka, którą biegną piesze szlaki turystyczne z Bourg-Saint-Pierre na Wielką Przełęcz Św. Bernarda: nr 6 ("Chemin des cols alpins") oraz nr 70 ("Via Francigena"). Możliwa jest okrężna wycieczka wokół całego zbiornika (fr. "Le tour du lac de Toules"), która zajmuje ok. 4,5 - 5 godzin (ok. 13 km). Po zachodniej stronie zbiornika trasa biegnie wspomnianą wyżej ścieżką (1800-1900 m n.p.m.), natomiast po wschodniej wspina się na zbocza Croix de Tsousse do wysokości blisko 2300 m n.p.m.

</doc>
<doc id="1579948" url="https://pl.wikipedia.org/wiki?curid=1579948" title="Damian Waniczek">
Damian Waniczek

Damian Waniczek (ur. 18 lutego 1981 w Szczyrku) – polski saneczkarz torów naturalnych w konkurencji dwójek. Zawodnik klubu LKS Jastrząb Szczyrk, triumfator Pucharu Świata 2001/2002.
Startując w konkurencji dwójek razem z Andrzejem Laszczakiem zdobył Kryształową Kulę w sezonie 2001/2002, dwukrotnie był drugi (w sezonie 2002/2003 i 2004/2005) i raz trzeci (2007/2008). Czterokrotny brązowy medalista mistrzostw świata (2000, 2005, 2009, 2011) oraz srebrny (2010) i brązowy medalista (2002) mistrzostw Europy w dwójkach. Zajął też 4. miejsce w dwójkach na mistrzostwach świata w 2001 roku w Stein an der Enns w Austrii, w 2003 w miejscowości Železniki w Słowenii i w 2007 roku w kanadyjskiej miejscowości Grande Prairie.
W zawodach Pucharu Świata Waniczek w konkurencji dwójek wraz z Andrzejem Laszczakiem 25 razy stawał na podium w tym 10 razy na najwyższym jego stopniu.

</doc>
<doc id="1579949" url="https://pl.wikipedia.org/wiki?curid=1579949" title="Experience">
Experience

Experience – wydany pośmiertnie album koncertowy Jimiego Hendrixa, zawiera 4 utwory zarejestrowane podczas koncertu w Royal Albert Hall z 24 lutego 1969 roku. Pierwotnie miał być soundtrackiem do filmu „Experience”, dokumentującego ten występ.

</doc>
<doc id="1579950" url="https://pl.wikipedia.org/wiki?curid=1579950" title="Janusz Przybysz">
Janusz Przybysz

Janusz Przybysz (ur. 31 maja 1926 w Poznaniu, zm. 2 marca 2001) – polski prozaik, satyryk oraz autor komedii muzycznych.
Życiorys.
Ukończył studia na Wydziale Prawa Uniwersytetu Poznańskiego. Debiutował jako satyryk na łamach dziennika "Głos Wielkopolski" w 1948 roku. Był związany z kabaretem "Kaktus". W latach 1951-1973 pracował w przemyśle. W latach 1973-1981 był redaktorem naczelnym "Tygodnia", a w latach 1982-1983 tygodnika Wprost. Został pochowany na Cmentarzu Junikowo w Alei Zasłużonych (AZ-2-L-9K).

</doc>
<doc id="1579952" url="https://pl.wikipedia.org/wiki?curid=1579952" title="F-18 Hornet">
F-18 Hornet



</doc>
<doc id="1579954" url="https://pl.wikipedia.org/wiki?curid=1579954" title="Miltiadis Guskos">
Miltiadis Guskos

Miltiadis Guskos (gr. Μιλτιάδης Γούσκος; ur. 1874 lub 1877 na wyspie Zakintos, zm. 9 lipca 1903 w Indiach Brytyjskich) – grecki lekkoatleta (kulomiot), uczestnik igrzysk olimpijskich w 1896.
Igrzyska w Atenach w 1896.
Miltiadis Guskos był jednym z 7 uczestników konkursu pchnięcia kulą. W zawodach zajął drugie miejsce z wynikiem 11,03 m (według innych źródeł 11,20 m) przegrywając z Amerykaninem Robertem Garrettem o 19 cm (2 cm).
Śmierć.
Guskos zmarł w Indiach Brytyjskich. Przyczyną jego śmierci było zatrucie pokarmowe.

</doc>
<doc id="1579955" url="https://pl.wikipedia.org/wiki?curid=1579955" title="Izba porodowa">
Izba porodowa

Izba porodowa — placówka lecznictwa otwartego, w której przyjmuje się poród, przystosowana do zapewnienia opieki nad położnicą i noworodkiem w pierwszych dniach po porodzie.
Izba porodowa (potocznie "porodówka") nie jest więc oddziałem szpitalnym, a jej funkcjonowanie bardziej przypomina przychodnię lekarską. Izba porodowa zatrudnia położne oraz korzysta ze stałego lub okresowego dyżuru lekarza położnika.
Do izby porodowej kwalifikowane są matki ciężarne z ciążą niepowikłaną, a więc taką, która może się zakończyć porodem naturalnym (siłami natury). Nie przyjmuje się do izb porodowych ciąż mnogich, ciąż z dużą masą urodzeniową, ciąż z nieprawidłowym położeniem płodu lub łożyska. Przypadki takie są w porę rozpoznane i kierowane do porodu na oddziałach porodowych w szpitalach. Dzięki temu korzystanie z izb porodowych w asyście położnych jest bezpieczne i nie różni się wiele od porodu w domu.
Izby porodowe w Polsce tworzono od lat 50. XX w. w liczbie kilkuset placówek, a likwidowano stopniowo do końca XX w. Ostatnią działającą izbą porodową w Polsce była Izba porodowa w Lędzinach działająca do 31 grudnia 2008; zlikwidowana po 57 latach działalności.
W Europie Zachodniej odchodzi się obecnie od "medykalizacji porodu" dążąc do tego, aby porody fizjologiczne odbywały się w małych placówkach lub w domach. Zamknięcie porodówki w Lędzinach przeczy więc europejskiej tendencji.
Przewaga izb porodowych nad szpitalnymi oddziałami porodowymi polega na bardziej kameralnej, intymnej atmosferze, bardzo ważnej dla wielu rodzących, i ograniczeniu zakażeń szpitalnych.

</doc>
<doc id="1579956" url="https://pl.wikipedia.org/wiki?curid=1579956" title="More Experience">
More Experience

More Experience – wydany pośmiertnie album koncertowy Jimiego Hendrixa, zawierający 7 utworów zarejestrowanych podczas koncertu w Royal Albert Hall 24 lutego 1969 roku. Pierwotnie miał być soundtrackiem do filmu „Experience” dokumentującego ten występ.
Lista utworów.
Autorem wszystkich utworów, chyba że zaznaczono inaczej, jest Jimi Hendrix.

</doc>
<doc id="1579957" url="https://pl.wikipedia.org/wiki?curid=1579957" title="Jerzy Pachlowski">
Jerzy Pachlowski

Jerzy Jan Pachlowski (ur. 15 maja 1930 w Krakowie, zm. 3 kwietnia 2012 w Szczecinie) – polski prozaik.
Maturę uzyskał w 1950. Ukończył Instytut Literacki imienia Gorkiego w Moskwie pod kierunkiem Konstantego Paustowskiego. Od 1956 roku mieszkał w Szczecinie. W latach 1956–1958 był redaktorem dziennika "Głos Szczeciński" oraz tygodnika "Ziemia i Morze". W latach 1958–1964 pracował jako rybak dalekomorski. W latach 1976–1981 był prezesem Oddziału Związku Literatów Polskich w Szczecinie, a 12 grudnia 1981 r. uczestnikiem Kongresu Kultury Polskiej, którego obrady przerwał stan wojenny. Związał się potem z opozycją demokratyczną, w 1989 r. współtworzył Stowarzyszenie Pisarzy Polskich i Obywatelski Komitet Porozumiewawczy w Szczecinie. Pochowany został w grobowcu rodzinnym w Krakowie.
Był mężem Liny Kostenko i ojcem ukraińskiej pisarki Oksany Pachlowskiej.

</doc>
<doc id="1579967" url="https://pl.wikipedia.org/wiki?curid=1579967" title="Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa C">
Mistrzostwa Świata w Piłce Siatkowej Mężczyzn 2010 (eliminacje strefy CEV)/Grupa C

Mecze grupy C pierwszej rundy kwalifikacyjnej do Mistrzostw Świata w Piłce Siatkowej Mężczyzn 2010 strefy CEV rozegrane zostały w dniach od 3 do 5 stycznia 2009 roku w stolicy Austrii – Wiedniu.
W grupie C znalazły się cztery drużyny: Austria, Bośnia i Hercegowina, Rumunia oraz Węgry.
Awans do drugiej rundy kwalifikacyjnej uzyskała Rumunia.
Tabela.
Grupa C
Rumunia – Węgry.
Sobota, 3 stycznia 2009
17:50 – Budocenter, Wiedeń – Widzów: 950
Austria – Bośnia i Hercegowina.
Sobota, 3 stycznia 2009
20:55 – Budocenter, Wiedeń – Widzów: 1 150
Węgry – Bośnia i Hercegowina.
Niedziela, 4 stycznia 2009
17:50 – Budocenter, Wiedeń – Widzów: 350
Rumunia – Austria.
Niedziela, 4 stycznia 2009
20:30 – Budocenter, Wiedeń – Widzów: 800
Bośnia i Hercegowina – Rumunia.
Poniedziałek, 5 stycznia 2009
17:50 – Budocenter, Wiedeń – Widzów: 325
Austria – Węgry.
Poniedziałek, 5 stycznia 2009
20:20 – Budocenter, Wiedeń – Widzów: 825
Składy.
Sekcja grupuje składy wszystkich reprezentacji narodowych w piłce siatkowej, które grały w grupie B pierwszej rundy kwalifikacyjnej do mistrzostw świata.
Przynależność klubowa na początek sezonu 2008-09.
Austria.
Trener: Claudio CuelloAsystent: Lukas Mark
Bośnia i Hercegowina.
Trener: Dalibor StevićAsystent: Nermin Begić
Rumunia.
Trener: Stelian MoculescuAsystent: Donato Iasi
Węgry.
Trener: Sándor KántorAsystent: Péter Zarka

</doc>
<doc id="1579968" url="https://pl.wikipedia.org/wiki?curid=1579968" title="Kazimierz Palma">
Kazimierz Palma

Kazimierz Palma pseud. Wanda Handzlik (ur. 6 lipca 1930 w Kętach koło Oświęcimia, zm. 23 sierpnia 2002) – polski poeta i prozaik. Absolwent Wydziału Psychologiczno-Socjologicznego SN (Katowice). Pracował w bielskim przemyśle jako mechanik. Debiutował jako prozaik na łamach tygodnika Życie Literackie w 1961 roku opowiadaniem "Ciepły prostokąt kołdry". Jako poeta zadebiutował w 1968 roku tomikiem "Unoszenie powiek". Wszedł w skład redakcji regionalnego "Biuletynu Kulturalnego".

</doc>
<doc id="1579969" url="https://pl.wikipedia.org/wiki?curid=1579969" title="Stefan Dragutin">
Stefan Dragutin

Stefan Dragutin (; ur. przed 1253, zm. 12 marca 1316) – król serbski w latach 1276–1282, syn Stefana Urosza I.
Stefan Dragutin urodził się jako najstarszy syn króla Serbii Stefana Urosza I i jego żony Heleny. Po nieudanej wyprawie ojca przeciw Węgrom w 1268 roku poślubił córkę króla Węgier Katarzynę. W 1276 roku zbuntował się przeciw ojcu i z pomocą węgierską zdobył tron serbski. Po objęciu władzy, został zmuszony przez możnowładztwo do wydzielenia znacznych apanaży swej matce. W 1282 roku pod naciskiem niezadowolonych z jego pokojowej polityki możnych został zmuszony do abdykacji na rzecz młodszego brata, Stefana Milutina. Zachował swoje włości w środkowej i północnej Serbii, a być może również tytuł królewski. Początkowo pozostawał w dobrych stosunkach z bratem. W 1283 roku wsparł jego wyprawę przeciw Bizancjum. W 1284 roku zajął Usorę i Soli w północnej Bośni. W tym samym roku otrzymał od króla węgierskiego banat Maczwy. W 1291 roku przyłączył do swego państwa ziemię braniczewską. Pod koniec stulecia stosunki z bratem popsuły się, doprowadzając do wybuchu wojny w 1301 roku. W wyniku działań wojennych Dragutin utracił Rudnik, który odzyskał dopiero po ostatecznym zakończeniu wojny w 1312 roku. W czasie konfliktu z bratem aktywnie uczestniczył w wojnie o sukcesję węgierską, próbując nawet osadzić na tronie Węgier swego syna Władysława. Zdaniem części historyków w wyniku wojny z Milutinem lub niedługo po jej zakończeniu Władysław został wyznaczony na następcę tronu serbskiego.
Zdobycie władzy.
Dragutin był najstarszym synem Stefana Urosza I i jego żony Heleny. Przybliżony czas jego urodzenia wyznaczają daty: ślubu jego rodziców (ok. 1250) i narodzenia jego młodszego brata (ok. 1253). Po dojściu do lat męskich Stefan Dragutin poślubił Katarzynę, córkę króla Węgier, Stefana V. Do ślubu doszło prawdopodobnie w 1268 roku, w którym Stefan Urosz I zaatakował Węgry. Wojska serbskie spustoszyły banat Maczwy, ostatecznie zostały jednak przez Węgrów pokonane, a król serbski dostał się do niewoli. Musiał zapłacić okup za swoje uwolnienie, a część historyków przypuszcza, że gwarancją pokoju między stronami było małżeństwo Dragutina z Katarzyną. Zdaniem niektórych badaczy do ślubu doszło jeszcze przed 1268 rokiem, kiedy bowiem w tym roku poselstwo bizantyńskie przybyło na dwór serbski negocjować w sprawie mariażu młodszego z synów królewskich, Dragutin był już żonaty.
Po klęsce poniesionej w Maczwie Stefan Urosz I zobowiązał się wobec zwycięskich Węgrów, że na wzór węgierski uczyni Dragutina „młodym królem”, czyli następcą tronu praktycznie niezależnie władającym swoją dzielnicą. Król słowa nie dotrzymał. Co prawda nadał Dragutinowi tytuł „młodego króla” ("mladi kralj"), ale nie dał mu dzielnicy. Z relacji Jerzego Pachymeresa, który uczestniczył we wspomnianym poselstwie bizantyńskim, wynika, że zarówno Dragutin, jak i jego żona przebywali na dworze Urosza. Dalszy przebieg wydarzeń pozostaje niejasny. Zdaniem części uczonych Stefan Urosz I, przeciwstawiając się rosnącym ambicjom Dragutina, przeniósł prawo do tronu na młodszego syna Według S. Runcimana Dragutin sam zrzekł się władzy na rzecz młodszego brata, po czym ponownie po nią sięgnął. Ostatecznie w 1276 Dragutin wystąpił otwarcie o przyznanie mu części władzy w państwie. Urosz wpadł w gniew, a Dragutin, obawiając się o swoje życie, zbuntował się, wzywając na pomoc Węgrów. Uczeni różnią się w poglądach na przyczyny rebelii. M. Dinić uważał, że została spowodowana ambicją Dragutina i jego dążeniem do władzy. Zdaniem L. Mavromatisa była reakcją na wyznaczenie Milutina następcą tronu. Połączone armie rebeliantów i Węgrów rozbiły siły Urosza pod Gackiem. Stefan Urosz I abdykował na rzecz najstarszego syna.
Król Serbii.
Objąwszy władzę, Dragutin wyznaczył, pod naciskiem możnowładztwa, swej matce Helenie rozległą dzielnicę, w skład której weszła Zeta, Trawunia i zachodnia Serbia ze źródłami Ibaru i górnym Limem oraz część wybrzeża obejmująca Konawli z Cavtatem. Jego młodszy brat Milutin poślubił córkę Jana z Tesalii i zamieszkał na dworze swej matki w Skadarze. Powstanie apanażu wskazuje na silny nacisk ze strony części możnowładztwa serbskiego, które uwikłany w konflikt Dragutin, mógł pozyskać jedynie zgadzając się na zwiększenie jego autonomii. Uzyskiwał w zamian pomoc zbrojną. Wzrost znaczenia możnych z terytoriów oddalonych od centrum państwa może świadczyć o reakcji na politykę Stefana Urosza I, który faworyzował możnych skupionych wokół dworu królewskiego i z centralnych regionów Raszki.
Dragutin pozostał wierny sojuszowi z Karolem Andegaweńskim, dążącym do wskrzeszenia zlikwidowanego przez Greków w 1261 roku Cesarstwa Łacińskiego. Sojusz zawarł jeszcze jego ojciec. Po ustąpieniu Stefana Urosza I reprezentantką tej linii politycznej pozostawała antybizantyńsko nastawiona królowa Helena. Jednocześnie jednak cesarzowi bizantyńskiemu Michałowi VIII udało się po śmierci króla węgierskiego Beli IV doprowadzić do zbliżenia z Węgrami. W 1274 roku teściowa Dragutina, z pochodzenia Kumanka, sprawująca regencję w imieniu małoletniego syna, ofiarowała rękę swej najmłodszej córki synowi i następcy cesarza Andronikowi. Dragutin przez 6 lat swego panowania nie podjął żadnych kroków przeciw Bizancjum. Ta jego wstrzemięźliwość, zdaniem części uczonych, była główną przyczyną jego upadku. W 1282 roku „nieszpory sycylijskie” położyły kres zamiarom Karola Andegaweńskiego, wplątując go w wojnę w swoim królestwie.
W tym samym 1282 roku Dragutin, spadając z konia, złamał sobie nogę. Źródła przekazują, że wypadek był na tyle poważny, że rodził obawy o życie króla; prawdopodobnie wywołał poważną infekcję, może nawet gangrenę. Wedle relacji arcybiskupa Daniły ("Żywot świętego Stefana Dragutina"), Dragutin zwołał sabor do Deževa, na którym, ze względu na stan swego zdrowia, abdykował na rzecz młodszego brata Milutina. Postanowienia saboru nie zachowały się, znane są tylko z późniejszych relacji serbskich i bizantyńskich. Wątpliwości badaczy budzi fakt natychmiastowej abdykacji Dragutina, bez podjęcia chociażby próby przetrwania trudnej sytuacji przy pomocy rady regencyjnej. Zdaniem większości uczonych za zwołaniem saboru stało możnowładztwo serbskie, dla którego, doznany przez Dragutina uraz, był tylko pretekstem do dalszego osłabienia władzy królewskiej. Wskazują oni na wzmiankę Daniły o "poważnych trudnościach", które doprowadziły do zwołania saboru. Jakkolwiek sam tekst nie przynosi wyjaśnienia o jakich problemach mowa, uczeni przypuszczają, że chodzi o bunt możnych. Jego przyczyn z powodu milczenia źródeł można się tylko domyślać. Wydaje się, że Milutin nie uczestniczył w obradach saboru, a siłą sprawczą wydarzeń w Deževie było możnowładztwo, które stawiając na Milutina mogło mieć nadzieję, że będzie nim łatwiej pokierować.
W rezultacie Dragutin oddał władzę nad środkową Serbią, zachowując posiadłości na północy państwa, nad Zachodnią Morawą i wokół Rudnika. Prawdopodobnie zrzekł się również tytułu królewskiego, choć nie jest to pewne. Według Mavromatisa na saborze w Deževie doszło faktycznie do podziału państwa i powstania dwóch królestw serbskich. Osobnym zagadnieniem jest kwestia czy wtedy miało również miejsce wyznaczenie syna Dragutina, Władysława, na następcę po Milutinie. Twierdzenie takie pojawia się w późnych źródłach bizantyńskich. Mavromatis odmawia im wiarygodności, uważając ich autorów za źle poinformowanych. Według niego sabor nie rozstrzygnął kwestii następstwa tronu.
Państwo na północy.
Stan wyjściowy.
Oprócz rozległego obszaru w północno-zachodniej Serbii z Rudnikiem i Ariljem, Dragutin otrzymał rejon Dabaru nad dolnym Limem i Uskoplje w pobliżu Trawunii. Wśród uczonych toczy się poważna dyskusja dotycząca kształtu władztwa Dragutina. Jego najbogatsze ziemie leżały na południe od granicy Węgier, ściśle do niej przylegając. Dragutin otrzymał jednak również ziemie nad Limem i w pobliżu Trawunii. Nie wiadomo, czy były to izolowane wyspy pośród królestwa Milutina, z których Dragutin otrzymywał jedynie dochody, czy też wszystkie te obszary łączyły się ze sobą wąskim pasem ziemi. Po saborze w Deževie wielu możnowładców, za zgodą króla Milutina, zdecydowało się towarzyszyć Dragutinowi do jego apanażu. Wśród uczonych toczy się spór czy posiadłości tych możnych łączyły się z ziemiami Dragutina, czy też obszar jego państwa został wyznaczony w oparciu o tereny wniesione przez jego zwolenników. Przedmiotem dyskusji jest też kwestia lojalności możnych na ziemiach przyznanych Dragutinowi w okolicznościach, które niewątpliwie przyniosły osłabienie jego pozycji. Rozważane są również zagadnienia majątkowe dotyczące możliwości posiadania przez niektórych możnych ziemi w obydwu królestwach i ewentualnej ich wymiany bądź sprzedaży.
Zdobycze terytorialne.
Po objęciu władzy w północnej Serbii Dragutin utrzymywał początkowo, o ile można sądzić przyjazne stosunki z bratem. W 1283 roku jego wojska wsparły wyprawę Milutina przeciw Bizancjum i w czasie, gdy ten wkroczył do wschodniej Macedonii, docierając do wybrzeży Morza Egejskiego, Dragutin zajął Kičevo i Debar w zachodniej Macedonii. Zasadniczo jednak główny obszar jego zainteresowania leżał na północy. W 1284 roku przyłączył do swego państwa Usorę i Soli (rejon współczesnej Tuzli) w północnej Bośni. W tym samym roku otrzymał też od swego szwagra, króla węgierskiego apanaż obejmujący Maczwę (ziemie pomiędzy Driną, Sawą a Morawą) i Sirmium. Tereny te przylegały bezpośrednio do północnej granicy serbskich posiadłości Dragutina, chociaż nie tworzyły z nią tak jednorodnej całości jak ziemie pozostające pod władzą Milutina.
Nie można wykluczyć, że Dragutin otrzymał zarząd nad Maczwą, aby powstrzymać najazdy władających sąsiednią ziemią braniczewską braci Dyrmana i Kudelina, a nawet odzyskać utraconą przez królów Węgier ziemię. Dyrman i Kudelin, z pochodzenia Bułgarzy lub Kumani, opanowali Braniczewo na początku lat 80. i podjęli przy pomocy Tatarów lub Kumanów łupieżcze wyprawy na ziemie sąsiednie, głównie na Maczwę. Władająca Maczwą przed Dragutinem, królowa matka Elżbieta wysłała pomiędzy 1282 a 1284 rokiem wojska w celu odzyskania Braniczewa. Akcja zakończyła się jednak niepowodzeniem, a w odwecie bracia spustoszyli Maczwę. Wspólna akcja Węgrów i ich nowego wasala Dragutina w 1285 roku zakończyła się niepowodzeniem. W odwecie bracia najechali i spustoszyli ziemie Dragutina. Ten zwrócił się wówczas o pomoc do brata. Wspólna wyprawa obydwu władców serbskich około 1290 roku doprowadziła do klęski Dyrmana i Kudelina. Dragutin zajął Braniczewo, które w ten sposób po raz pierwszy znalazło się w ręku serbskim.
W 1292 roku ziemie serbskie zaatakował władający sąsiadującym z księstwem braniczewskim Widyniem, despota bułgarski Szyszman. W odwecie jeszcze w tym samym roku Milutin i Dragutin najechali i zajęli jego państwo. Szyszman zbiegł za Dunaj, do swego protektora, chana ordy tatarskiej Nogaja. W obawie przed interwencją tatarską Milutin zwrócił Szyszmanowi Widyń, a jako rękojmię swej uległości wobec ordy, wysłał na dwór Nogaja swego syna Stefana Deczańskiego.
Wojna z bratem.
W 1299 roku Nogaj zginął z ręki chana Toktu. Korzystając z zamieszania, Stefan Deczański zbiegł do ojca. Większość uczonych uważa, że po powrocie syna Milutin wydzielił mu jako apanaż Zetę. Aż do tego czasu stosunki pomiędzy obydwu braćmi wydają się być dobre. Wyznaczenie przez Milutina, Deczańskiego na władcę Zety mogło jednak oznaczać pogorszenie tych relacji. Dragutin mógł bowiem zrozumieć, że to Deczańskiego, a nie jego syna Władysława, Milutin widzi jako swego następcę. Według dokumentów raguskich Helena władała Zetą do 1306 roku, a pierwsze wzmianki o handlu pomiędzy Dubrownikiem a Stefanem Deczańskim pochodzą z 1309 roku. Na tej podstawie Malović sądzi, że Deczański objął władzę nad Zetą dopiero pod koniec 1308 lub w 1309 roku, już w trakcie trwania wojny pomiędzy Milutinem a Dragutinem i fakt ten nie mógł być przyczyną wybuchu konfliktu między braćmi. Jakkolwiek było pod koniec stulecia stosunki pomiędzy Milutinem a Dragutinem uległy znacznemu pogorszeniu.
Napięcia w stosunkach z bratem skłoniły prawdopodobnie Milutina do zawarcia w 1299 roku pokoju z Bizancjum, co paradoksalnie osłabiło jego pozycję wewnętrzną. Szlachta serbska, zainteresowana kontynuowaniem wojny i zdobyciem Macedonii, przeszła bowiem na stronę Dragutina. Dragutin nie był z kolei w stanie w pełni wykorzystać tego poparcia. W styczniu 1301 roku zmarł bowiem ostatni z Arpadów, Andrzej III i na Węgrzech wybuchła wojna domowa pomiędzy partią andegaweńską, popierającą Karola Roberta, a opozycją skupioną wokół Wacława III czeskiego. Dragutin nie mógł w związku z tym skupić wszystkich sił na południu, nie chcąc utracić ziem węgierskich, nie mógł też liczyć na węgierskie posiłki w wojnie z bratem. Na przełomie 1308/1309 roku Karol Robert pokonał Wacława III i Ottona Bawarskiego, co skłoniło Dragutina do stanięcia na czele opozycji węgierskiej i wysunięcia swego syna Władysława, jako kandydata do tronu. Ostatecznie w 1309 roku zwyciężył Karol Robert, a stronnicy Dragutina przeszli do opozycji.
O samych działaniach wojennych wiadomo niewiele. Według źródeł bizantyńskich, około 1300 roku Dragutin przygotowywał atak na ziemie brata, zrezygnował jednak z niego na wieść o posiłkach bizantyńskich przysłanych przez cesarza Milutinowi. Wydaje się, że początek działań wojennych miał miejsce w 1301 roku, wtedy bowiem Dubrownik odwołał swoich kupców z ziem Dragutina, aby na wypadek wojny nie musieli przechodzić przez terytoria wroga. Jeśli nawet wojna zaczęła się od ataku Dragutina, w krótkim czasie działania wojenne przeniosły się na jego teren. W 1302 roku Milutin wszedł w posiadanie kopalni srebra w Rudniku, z tego roku pochodzi bowiem przywilej wydany przez niego dla kupców raguskich na eksploatację tamtejszych kopalń, które jeszcze w 1296 roku należały do Dragutina. Pod koniec 1302 roku, według Dubrowniczan został zawarty krótkotrwały pokój między obydwoma stronami, zerwany w następnym roku.
Wojna toczyła się przez całą dekadę. Większość uczonych ustala jej zakończenie na rok 1312, natomiast Mavromatis przeciąga ją do 1314 roku. Niewątpliwie okresy walki przeplatały się z momentami pokoju. Działania wojenne ograniczały się do pogranicza obydwu państw i polegały raczej na obleganiu twierdz niż na staczaniu bitew w otwartym polu. Nic nie wskazuje na to, by wojna na którymkolwiek etapie ogarnęła również węgierskie posiadłości Dragutina. O zwycięstwie Milutina, osłabionego brakiem poparcia ludności, zadecydował czynnik ekonomiczny, skupienie w jednym ręku wszystkich serbskich kopalń i wzmożenie wydobycia srebra.
Wojna zakończyła się ostatecznie w 1312 roku po wielkim zwycięstwie odniesionym przez Milutina nad wojskami Dragutina. W pertraktacjach pokojowych pośredniczyli przedstawiciele Kościoła serbskiego. Warunki traktatu pokojowego nie przetrwały do naszych czasów. Przyjmuje się, że stosunki między obydwoma państwami wróciły do stanu sprzed wojny, Dragutin odzyskał utracone terytoria, wraz z Rudnikiem. Przedmiotem sporu wśród badaczy jest kwestia przyznania w wyniku wojny synowi Dragutina, Władysławowi, następstwa tronu serbskiego.
Schyłek życia.
8 lutego 1314 roku zmarła matka Dragutina, Helena. Chociaż był z nią blisko związany, nie wziął udziału w jej pogrzebie. Uczeni przypuszczają, ze obawiał się uwięzienia ze strony brata. W tym samym roku Dragutin był świadkiem wydania statutu przez króla węgierskiego. Prawdopodobnie próbował ułożyć swoje stosunki z nową dynastią. Najwyraźniej z powodzeniem, skoro po jego śmierci apanaże węgierskie pozostały we władaniu jego syna. W 1314 roku zbuntował się przeciw Milutinowi jego syn Stefan Deczański. Król stłumił bunt, a syna oślepił i wtrącił do więzienia. Część historyków z tymi wydarzeniami wiąże wyznaczenie syna Dragutina, Władysława, na następcę tronu Serbii.
Pod koniec życia Dragutin stał się bardzo religijny. Przygotowując się do śmierci, sypiał w trumnie. W 1314 roku abdykował rzecz syna i został mnichem, przyjmując imię Teoktysta. Pomimo swych związków z katolicyzmem, pod koniec życia wspierał rozwój Kościoła prawosławnego w Maczwie. Wznosił tam kościoły, zachęcał księży prawosławnych do działalności misyjnej. Pozwolił również na utworzenie prawosławnego biskupstwa Maczwy i Braniczewa. Wzniósł kilka monasterów – Arilje, Račę, Tronošę, Papracię, Ćelije oraz poświęconą Matce Bożej Małą Remetę w pobliżu Fruškiej gory.
Dragutin zmarł w 12 marca 1316 roku i został pochowany w klasztorze w Rasie. Po jego śmierci Milutin złamał zawartą wcześniej ugodę i podbił państwo bratanka, wyjąwszy banat Maczwy i Belgrad, który w 1319 roku opanowali Węgrzy.
Rodzina.
Żona:
Dzieci:
Związki rodzinne Stefana Dragutina

</doc>
<doc id="1579970" url="https://pl.wikipedia.org/wiki?curid=1579970" title="Turul">
Turul

Turul – mityczny ptak, identyfikowany z rarogiem lub sokołem, który miał przyprowadzić lud Madziarów w miejsce obecnych Węgier. Choć nie jest oficjalnym godłem państwa, stanowi ważny symbol kulturowy Węgrów, szczególnie popularny wśród zwolenników koncepcji tzw. „Wielkich Węgier”, pragnących odtworzenia granic sprzed traktatu w Trianon.
Według innych interpretacji Turul ma cechy orła i kruka. Jest mitycznym praojcem narodu węgierskiego – świętym ptakiem totemowym Arpadów lub postacią najwyższego boga Istena, mitycznym ojcem Attyli i Almosa.
Pomniki Turula.
Najsłynniejszy pomnik Turula góruje nad murami zamku w Budzie. Jego kopię postawiono w 1907 w górniczej miejscowości Tatabánya, 60 km na zachód od Budapesztu. Pomnik Turula w XII dzielnicy Budapesztu upamiętnia ofiary II wojny światowej. Ustawienie tego ostatniego odbyło się początkowo nielegalnie z inicjatywy prawicowych władz dzielnicy w 49. rocznicę powstania węgierskiego 1956.

</doc>
<doc id="1579971" url="https://pl.wikipedia.org/wiki?curid=1579971" title="Reprezentacja Hiszpanii w piłce ręcznej mężczyzn">
Reprezentacja Hiszpanii w piłce ręcznej mężczyzn

Reprezentacja Hiszpanii w piłce ręcznej mężczyzn − narodowy zespół piłkarzy ręcznych Hiszpanii. Reprezentuje swój kraj w rozgrywkach międzynarodowych.
Sukcesy na arenie międzynarodowej.
Na mistrzostwach świata dwa razy zajęli 1. miejsce w roku: 2005 i 2013 oraz 3. miejsce w roku 2011 i 2023. Na mistrzostwach Europy dziewięciokrotnie stawali na podium (w tym złote medale w 2018 i 2020). W swoim dorobku medalowym Hiszpania posiada również cztery brązowe medale zdobyte w czasie Igrzysk Olimpijskich w latach 1996, 2000, 2008 i 2020.
Aktualny skład.
Kadra Hiszpanii powołana na Mistrzostwa Świata 2023

</doc>
<doc id="1579972" url="https://pl.wikipedia.org/wiki?curid=1579972" title="Randy Meisner">
Randy Meisner

Randy Herman Meisner (ur. 8 marca 1946 w Scottsbluff) – amerykański gitarzysta basowy, piosenkarz i kompozytor, najbardziej znany jako współzałożyciel grupy Eagles.
Życiorys.
Występował w takich zespołach jak: Poco (gdzie nagrał swoją pierwszą płytę), Canyon Band i Nelson's Stone. W 1978 roku rozpoczął karierę solową i nagrał 5 albumów, jednocześnie zajmując się projektami muzycznymi także innych artystów.
Życie prywatne.
Meisner był żonaty z Laną (Rae Meisner), z którą wziął ślub w listopadzie 1996 roku, po 12 latach wspólnego życia. 6 marca 2016 roku Lana zmarła od postrzału w głowę. Wcześniej funkcjonariusze otrzymali zgłoszenie w sprawie przemocy domowej w ich domu.

</doc>
<doc id="1579973" url="https://pl.wikipedia.org/wiki?curid=1579973" title="Johnny B. Goode (album)">
Johnny B. Goode (album)

Johnny B. Goode – wydany pośmiertnie album koncertowy Jimiego Hendrixa, zawierający 3 utwory zarejestrowane podczas występu na Atlanta Pop Festival z 4 lipca 1970 roku i 2 z Berkeley Community Theatre w Berkeley z 30 maja 1970 roku.
Lista utworów.
Autorem wszystkich utworów, chyba że zaznaczono inaczej jest Jimi Hendrix. Utwory „Machine Gun” i „Johnny B. Goode” zostały zarejestrowane 30 maja w Berkeley Community Theatre w Berkeley. Pozostałe kompozycje pochodzą z Atlanta Pop Festival z 4 lipca 1970.

</doc>
<doc id="1579976" url="https://pl.wikipedia.org/wiki?curid=1579976" title="Pemfigoid bliznowaciejący">
Pemfigoid bliznowaciejący

Pemfigoid bliznowaciejący – bliznowaciejące, nadżerkowe zapalenie spojówek trudno poddaje się leczeniu i u części pacjentów prowadzi do ślepoty. Zmiany oczne u 60-70% chorych. Zmiany na błonach śluzowych u 90%. Zmiany bliznowaciejące na skórze 25%.

</doc>
<doc id="1579978" url="https://pl.wikipedia.org/wiki?curid=1579978" title="Jan Papuga">
Jan Papuga

Jan Papuga (ur. 16 lutego 1915 we wsi Zbyszek koło Bełchatowa, zm. 2 stycznia 1974 w Szczecinie) – polski prozaik, marynarz.
Ukończył szkołę powszechną. W latach 1929-1935 był robotnikiem w łódzkim przemyśle. W latach 1935–1952 był marynarzem Marynarki Wojennej, a następnie floty handlowej. Debiutował jako prozaik w 1942 roku na łamach czasopisma „Nowy Świat” (Nowy Jork). Od 1946 roku mieszkał w Szczecinie. W 1949 otrzymał nagrodę miasta Szczecina. Po śmierci pochowany w kwaterze zasłużonych Cmentarza Centralnego w Szczecinie.
Jan Papuga jest patronem ulicy na szczecińskim Świerczewie. Popiersie Jana Papugi znajduje się na tzw. Pałacu pod Głowami w Szczecinie wśród innych popiersi osób zasłużonych dla kultury miasta.

</doc>
<doc id="1579979" url="https://pl.wikipedia.org/wiki?curid=1579979" title="Pemfigoid">
Pemfigoid

Pemfigoid (łac. "pemphigoid, pemphigoid bullosus, BP") – autoimmunologiczna choroba skóry. Dermatoza pęcherzowa, występująca częściej w wieku starszym (rzadko u dzieci), cechująca się dużymi, dobrze napiętymi pęcherzami, usadowionymi w obrębie wykwitów rumieniowo- obrzękowych i w skórze pozornie niezmienionej.
Chorują ludzie po 60 roku życia, częściej kobiety. Może być rewelatorem nowotworów narządów wewnętrznych. Autoprzeciwciała klasy IgG zostają skierowane przeciwko antygenom błony podstawnej, co powoduje powstawanie pęcherzy podnaskórkowych.
Czynniki prowokującymi chorobę są promienie UV, leki, penicyliny, sulfonamidy, furosemid, sulfasalazyna, zewnętrznie- novoscabin, 5–fluorouracyl.
Objawy i przebieg.
Zmiany skórne mogą być wielopostaciowe: rumieniowo-obrzękowe, pokrzywkowate, przypominające rumień wielopostaciowy, pęcherzowe i pęcherzykowe. Pęcherze są rozmaitych rozmiarów, zwykle dobrze napięte, niekiedy olbrzymie, obok drobnych, częściowo układających się wianuszkowato. Są usadowione w obrębie rumieni lub w skórze pozornie niezmienionej.
Umiejscowienie jest rozmaite, wykwity są często rozsiane na całej skórze. U części chorych mogą występować pęcherze o dobrze napiętej pokrywie również na błonach śluzowych jamy ustnej.
Przebieg jest przewlekły i nawrotowy, wielomiesięczny lub wieloletni.

</doc>
<doc id="1579982" url="https://pl.wikipedia.org/wiki?curid=1579982" title="Kaiwalja">
Kaiwalja

Kaiwalja (ang. "Kaivalya") – stan całkowitego oddzielenia od świata
i ostatecznego wyzwolenia poprzedzony osiągnięciem dharmameghasamadhi w systemach jogi
i sankhji.
Najdoskonalszy z rodzajów samadhi.
Stan kaiwalji charakteryzuje:
Joga objaśnia, że po nastaniu kaiwalji, śmierć wszystkich ciał subtelnych powoduje brak organów percepcji, w tym również percepcji niebios i ich właściwości. Nieśmiertelna jaźń, oddzieliwszy się od prakryti i jej aktywności, pozostaje sama, a jej stan szczęśliwości wynika z pełnego kontaktu z Brahmą wszechprzenikającym całość struktur wszechświata, będącego w hinduizmie postacią Stwórcy.

</doc>
<doc id="1579984" url="https://pl.wikipedia.org/wiki?curid=1579984" title="Smarowniczka">
Smarowniczka

Smarowniczka (potocznie kalamitka) – urządzenie służące do dozowania smaru w urządzeniach technicznych. Zapewnia przedostanie się do odpowiednich punktów smarowych smaru lub oleju.
Rozróżnia się smarowniczki:
Stosowane głównie w łożyskach ślizgowych.

</doc>
<doc id="1579987" url="https://pl.wikipedia.org/wiki?curid=1579987" title="Stanisław Pasternak">
Stanisław Pasternak

Stanisław Pasternak (ur. 24 kwietnia 1937 w Gródku Jagiellońskim) – polski poeta i prozaik.
Życiorys.
Ukończył historię sztuki na Uniwersytecie Wrocławskim. Debiutował jako poeta w 1958 roku na łamach miesięcznika "Odra". W latach 1966-1969 był asystentem w Muzeum Śląskim, a od 1969 pracownikiem Biura Wystaw Artystycznych.

</doc>
<doc id="1579995" url="https://pl.wikipedia.org/wiki?curid=1579995" title="Henryk Majecki">
Henryk Majecki

Henryk Majecki (ur. 19 grudnia 1932, zm. 12 stycznia 2009) – badacz i popularyzator dziejów najnowszych regionu białostockiego.
Życiorys.
Henryk Majecki urodził się 19 grudnia 1932 r. w Jędrzejowie w województwie kieleckim. Studia historyczne ukończył na Uniwersytecie Moskiewskim im. Łomonosowa z wyróżnieniem. Od 1958 roku rozpoczął pracę w Białymstoku. W 1961 r. rozpoczął studia doktoranckie w ówczesnej Wyższej Szkole Nauk Społecznych w Warszawie. Pracę doktorską na temat: „Początki władzy ludowej na Białostocczyźnie w latach 1944-1947” obronił w 1967 r. Od 1 października 1965 roku rozpoczął pracę na stanowisku dyrektora Wojewódzkiego Archiwum Państwowego w Białymstoku. Pracował na tym stanowisku nieprzerwanie do wiosny 1998 r., wówczas po 33-letniej pracy w Archiwum odszedł na emeryturę. 
Aktywność dr. Henryka Majeckiego możemy podzielić na zawodową, społeczną, kulturalno-oświatową, ale nade wszystko naukowo-badawczą. 
Działalność naukowo-badawcza koncentrowała się wokół trzech głównych problemów badawczych.
Pierwszym było życie polityczne w województwie białostockim w okresie międzywojennym (1918-1939). Efektem pracy nad tym obszarem badawczym były 43 artykuły opublikowane głównie w Roczniku Białostockim, wydawanym przez Muzeum Okręgowe w Białymstoku, kwartalniku Białostocczyzna – wydawnictwie Białostockiego Towarzystwa Naukowego, Studiach Podlaskich – wydawnictwie Instytutu Historii Uniwersytetu w Białymstoku oraz w Studiach Łomżyńskich – wydawnictwie Łomżyńskiego Towarzystwa Naukowego im. Wagów. 
Kolejny obszar badawczy dr. Henryka Majeckiego to okres powojenny i problematyka tzw. „podziemia reakcyjnego” na Białostocczyźnie. Był to zamierzony temat rozprawy habilitacyjnej dr. H. Majeckiego. Z różnych powodów nie doszło do jej sfinalizowania. Najważniejszym był zły klimat polityczny wokół podjętej przez niego problematyki, jednak efektem pracy nad powyższą tematyką były liczne publikacje. Jedną z nich była monografia pt. Reakcyjne podziemie na Białostocczyźnie w latach 1944-1956, która została wydana w 1979 r. przez Instytut Historii Uniwersytetu Warszawskiego - Filii w Białymstoku.
Trzeci obszar badawczy to problematyka związana z dziejami PRL. Do najważniejszych prac należy tu zaliczyć wymienioną już wcześniej rozprawę doktorską, a także rozszerzoną wersję rozprawy wydaną w 1977 r. przez PWN noszącą tytuł: „Białostocczyzna w pierwszych latach władzy ludowej 1944-48”. Obiektem zainteresowań dr. H. Majeckiego były przede wszystkim dzieje regionu białostockiego. Nieco miejsca w swojej twórczości poświęcił on także historii Polski i krajów sąsiednich w XIX i XX w. Dowodem tego są liczne recenzje i informacje zamieszczone głównie w „Roczniku Białostockim” i periodyku Acta Baltico-Slavica – wydawnictwie Białostockiego Towarzystwa Naukowego. 
Dr Henryk Majecki odgrywał ważną rolę w organizowaniu środowiska naukowo historycznego w Białymstoku. Należał do grona inicjatorów i współorganizatorów BTN. Działał w BTN od 1964 r. W 1972 r. był już członkiem Zarządu Białostockiego Towarzystwa Naukowego i redaktorem periodyku Acta Baltico-Slavica. W BTN pełnił wiele funkcji: od członka Zarządu, poprzez sekretarza czy wiceprezesa. W czerwcu 2002 r. po raz pierwszy nie wszedł w skład nowo wybranego Zarządu BTN.
Do ważnych zasług dr. H. Majeckiego należy również wydawanie kwartalnika BTN Białostocczyzna. Był jego redaktorem naczelnym nieprzerwanie od 1986 do 2001 r. Czasopismo to zdobyło sobie ważną pozycję w życiu naukowym kraju i regionu.
Pracując w BTN dr Henryk Majecki był również inicjatorem i redaktorem wielu wydawnictw prac zbiorowych wydawanych przez Towarzystwo. Warto tu wymienić: Studia i materiały do dziejów Białegostoku; Studia i materiały do dziejów Siemiatycz; Studia i materiały do dziejów powiatu grajewskiego i cały szereg innych. Dr H. Majecki był także twórcą i głównym organizatorem Międzynarodowych Konferencji Źródłoznawczych. Od 1996 r. odbywają się one corocznie w Białymstoku. Głównymi organizatorami są: Archiwum Państwowe w Białymstoku, Instytut Historii Uniwersytetu w Białymstoku, Katedra Filologii i Nauk Społecznych Politechniki Białostockiej.
Dr H. Majecki pełnił w tym samym czasie funkcję dyrektora Archiwum Państwowego w Białymstoku. Nie zajmował się jedynie administrowaniem i zarządzaniem, lecz również opracowywał liczne zespoły akt, sporządzał inwentarze książkowe, itp.
Prowadził także pracę popularyzatorską. Udzielał licznych wywiadów prasowych, radiowych, telewizyjnych dotyczących zarówno pracy archiwum, jak i historii regionu. Czynnie pracował w Towarzystwie Wiedzy Powszechnej. Działał w organizacjach kulturalno-oświatowych. Za działalność społeczną został nagrodzony odznakami honorowymi m.in. „Zasłużony Białostocczyźnie”; „Zasłużony Działacz Kultury”; „Zasłużony dla Archiwistyki”. 
Ostatnie lata życia dr H. Majecki spędził na emeryturze. Miał problemy ze wzrokiem, które uniemożliwiały mu dalszą pracę. Zmarł 12 stycznia 2009 roku, mając 76 lat.

</doc>
<doc id="1579998" url="https://pl.wikipedia.org/wiki?curid=1579998" title="Queen i Paul Rodgers">
Queen i Paul Rodgers



</doc>
<doc id="1580002" url="https://pl.wikipedia.org/wiki?curid=1580002" title="Francesco Cilea">
Francesco Cilea

Francesco Cilea (ur. 23 lipca 1866 w Palmi, zm. 20 listopada 1950 w Varazze) - kompozytor włoski. Studiował w Neapolu, gdzie potem został profesorem gry na fortepianie. Uczył również teorii muzyki we Florencji by w końcu zostać dyrektorem konserwatoriów muzycznych w Neapolu i Palermo. Neapol to także miejsce pierwszego sukcesu Cilei, jaki odniosła opera "Gina", będąca równocześnie pracą dyplomową kompozytora. Cilea w swoich dziełach nawiązywał zarówno do współczesnego mu weryzmu, jak i wcześniejszych tradycji, choćby belcanta. Jego styl bywa określany jako "quasi-weryzm". Najbardziej znana opera F. Cilei to "Adriana Lecouvreur", na scenach bywa również obecna "Arlezjanka".

</doc>
<doc id="1580004" url="https://pl.wikipedia.org/wiki?curid=1580004" title="Julien Gracq">
Julien Gracq

Julien Gracq, właśc. Louis Poirier (ur. 27 lipca 1910 w Saint-Florent-le-Vieil, zm. 22 grudnia 2007 w Angers) – pisarz francuski.
Jego rodzinna miejscowość to małe miasteczko na brzegu Loary, między Nantes a Angers. Studia ukończył w École normale supérieure w Paryżu. W czasie wojny, po klęsce Francji był internowany na Śląsku. Od 1947 roku, do emerytury w roku 1970 był nauczycielem licealnym historii i geografii. Uczył w liceach w Quimper, Nantes, Amiens, wreszcie w liceum Claude-Bernard w Paryżu.
W swojej twórczości Louis Poirier posługiwał się pseudonimem: imię Julien to ślad młodzieńczej fascynacji postacią Juliena Sorela z powieści Stendhala "Czerwone i czarne", natomiast Gracq to nawiązanie do historii Rzymu i braci Grakchów. O pochodzeniu tego pseudonimu mówił sam w obszernym wywiadzie, udzielonym rozgłośni France-Culture 3 maja 1989 roku. Na pisarstwo Gracqa znaczący wpływ miała też twórczość Richarda Wagnera (dowodem na to jest choćby jego czteroaktowa sztuka pt. "Król-rybak"), co być może stało się przyczyną, iż w poświęconym Gracqowi wydaniu „Literatury na Świecie” (nr 9/1999) powiązano – niesłusznie – ten pseudonim z jego fascynacją Wagnerem i jego operą – dramatem muzycznym "Parsifal" na motywach średniowiecznej legendy o świętym Graalu.
Jako pisarz zadebiutował w 1938 roku powieścią "Au château d’Argol" (W zamku Argol). Książka niezauważona przez krytykę, została sprzedana w ilości 150 egzemplarzy. Sławę przyniosła mu dopiero opublikowana w 1951 roku powieść "Le rivage des Syrtes" (Brzegi Syrtów), za którą otrzymał prestiżową nagrodę Goncourtów. Nagrody nie przyjął. Nie przyjął też nigdy innej nagrody ani żadnego z przyznanych mu wysokich odznaczeń. Nazywany przez współczesnych "Grand Seigneur de la littérature francaise" (Wielki Pan literatury francuskiej), przez całe życie pozostał wielkim samotnikiem, unikając kontaktów z prasą i jakiegokolwiek angażowania się w życie literackie. Jego jedynym przyjacielem, i od debiutu powieściowego jedynym wydawcą, był José Corti. Twórczość Juliena Gracqa od początku była przedmiotem sporów i nieporozumień. Oficjalnie, za namaszczeniem André Bretona, zaliczono go do surrealistów, choć sam Julien Gracq nigdy do tego ruchu nie przystąpił, będąc zdecydowanym przeciwnikiem wszystkich doktryn i literackich koterii. Dał temu wyraz w ogłoszonym w 1950 roku pamflecie "Littérature à l’estomac". W latach siedemdziesiątych zaliczono go do nurtu zwanego realizmem magicznym, aczkolwiek on sam w swoich esejach i pismach krytycznych odnosił się do tego z ironią. Wspólna wielu utworom Juliena Gracqa jest mroczna, tajemnicza atmosfera. Ich bohaterowie, wyjęci spod władzy czasu, trwają w jakiejś nieokreślonej przestrzeni. Rzeczywistym motywem jego powieści jest oczekiwanie, które nie wyklucza dążeń ani poszukiwań, a wprost przeciwnie, chroniąc przed ich spełnieniem, a zatem kresem marzeń, pozostaje jedyną siłą napędową życia.
Julien Gracq zmarł w rodzinnym domu w Saint-Florent-le-Vieil. Z okien domu widać zielone brzegi Loary i ujście Èvre, bohaterki poetyckiego eseju "Les eaux étroites", który w polskim przekładzie – za zgodą autora – nosi tytuł "Bliskie wody".

</doc>
<doc id="1580006" url="https://pl.wikipedia.org/wiki?curid=1580006" title="Gabriela Pauszer-Klonowska">
Gabriela Pauszer-Klonowska

Gabriela Pauszer-Klonowska (ur. 26 czerwca 1908 w Warszawie, zm. 30 września 1996) – polska pisarka, autorka utworów dla dzieci i młodzieży, czytanek szkolnych oraz tłumaczka. Jej rodzicami byli Zygmunt Pauszer (ur. 1873) i Bronisława Pauszer z d. Galis (ur. 1876). Mężem Gabrieli Pauszer był Stefan Klonowski, ur. 12 listopada 1903 r. w Warszawie, literat, redaktor, tłumacz. Przed wojną oboje mieszkali w Warszawie przy ul. Królewskiej nr 49.
Ukończyła studia na Wydziale Humanistycznym (polonistykę) Uniwersytetu Warszawskiego. Debiutowała w 1929 roku na łamach tygodnika „Wiadomości Literackie” jako krytyk. W 1933 roku ogłosiła szkic "Ghandi, prorok Indyj" pod pseudonimem Gabriela Klaner. W latach 1930–1939 była współpracowniczką Polskiego Radia. W latach 1939–1940 przebywała we Lwowie. W latach 1940–1944 była nauczycielką w Baszkirii. W latach 1945–1946 przebywała w Moskwie, gdzie była redaktorką działu wydawnictw Komitetu dla Spraw Dzieci Polskich. Od 1946 r. ponownie mieszkała w Warszawie. W latach 1944–1948 należała do PPR, od 1948 roku była członkinią PZPR. W 1985 roku otrzymała nagrodę Prezesa Rady Ministrów. Była odznaczona m.in. Krzyżem Oficerskim i Kawalerskim Orderu Odrodzenia Polski oraz Medalem Komisji Edukacji Narodowej.

</doc>
<doc id="1580008" url="https://pl.wikipedia.org/wiki?curid=1580008" title="Krzysztof Szwedowski">
Krzysztof Szwedowski

Krzysztof Szwedowski (ur. 31 października 1965) – polski prawnik i urzędnik państwowy, od 1993 do 2001 wiceprezes Urzędu Ochrony Państwa, od 2001 do 2005 wiceprezes Najwyższej Izby Kontroli, członek zarządu PKN Orlen.
Życiorys.
Krzysztof Szwedowski jest absolwentem studiów prawniczych na Uniwersytecie Mikołaja Kopernika w Toruniu. Aplikację prokuratorską ukończył w 1992 roku, natomiast kontrolerską w 2004 roku. Od września 2005 roku był doradcą Prezesa Najwyższej Izby Kontroli. Następnie od października 2001 do sierpnia 2005 roku piastował funkcję wiceprezesa Najwyższej Izby Kontroli. Pomiędzy kwietniem 1999 a grudniem 2001 roku był członkiem Komitetu Ochrony Informacji Niejawnych przy Prezesie Rady Ministrów. W okresie od marca 1993 do września 2001 roku Urząd Ochrony Państwa od maja 1998 roku – piastował stanowisko Zastępcy Szefa Urzędu Ochrony Państwa. Rada Nadzorcza PKN Orlen z dniem 31 marca 2006 roku powołała Krzysztofa Szwedowskiego na funkcję Członka Zarządu.

</doc>
<doc id="1580009" url="https://pl.wikipedia.org/wiki?curid=1580009" title="Theodor Frings">
Theodor Frings

Theodor Frings (ur. 23 lipca 1886 w Dülken, zm. 6 czerwca 1968 w Lipsku) - niemiecki językoznawca-germanista.
Życie.
Urodzony jako najstarsze dziecko z czworga rodzeństwa w rodzinie introligatora. Studia germanistyczne odbył w Marburgu i Lipsku. Uważa się go za ucznia Ferdinanda Wredego, właściwego twórcy geografii językowej w Niemczech. Frings kontynuował dzieło Wredego i sam ze swej strony słusznie uchodzi za twórcę niemieckiej historycznej geografii językowej.
Po habilitacji w 1915 r. w Bonn pracował najpierw jako profesor filologii niemieckiej i niderlandzkiej (od 1917 r. - profesor nadzwyczajny; od 1919 r. - zwyczajny) w Bonn, a następnie otrzymał w 1927 r. profesurę zwyczajną w Lipsku. Uniwersytetowi w Lipsku pozostał wierny do końca życia, nie dał się skusić nawet propozycjom przejechania tuż po wojnie do Niemiec Zachodnich.
W latach 1946-1968 był prezydentem Saksońskiej Akademii Nauk w Lipsku. W roku 1952 został też dyrektorem Institut für deutsche Sprache und Literatur w Akademii Nauk w Berlinie.
Działalność naukowa.
Już jego pracę doktorską o geografii dialektu reńskiego (1913) uznano za studium wręcz rewelacyjne. To tam po raz pierwszy postawił pytanie o historyczne i społeczne uwarunkowanie zmian językowych Tym samym dokonał przełomu metodologicznego rozszerzając metodę młodogramatyczną o czynnik historyczno-geograficzny (np. wpływ terytoriów/dialektów uznawanych za bardziej prestiżowe).
Do dzisiaj jego praca o "Podstawach historii języka niemieckiego" (1948) uznawana jest za dzieło rzeczywiście podstawowe i merytorycznie i metodologicznie dla dialektalno-geograficznego aspektu badań nad historią języków.
Przez całe życie unikał konsekwentnie zaszczytów i stanowisk, które nie wiązałyby się z pracą naukową, a jedynie z administrowaniem nauką.
Otrzymał trzy doktoraty honoris causa: Amsterdam (1937), Gandawa (1962), Lipsk (1966).

</doc>
<doc id="1580010" url="https://pl.wikipedia.org/wiki?curid=1580010" title="Jurij Sienkiewicz">
Jurij Sienkiewicz

Jurij Aleksandrowicz Sienkiewicz (ros. Юрий Александрович Сенкевич; 4 marca 1937 w Czojbalsan, zm. 23 sierpnia 2003 w Moskwie) - radziecki lekarz-fizjolog, naukowiec i podróżnik, prezenter telewizyjny, autor książek. 
Uczestnik przygotowań do lotów kosmicznych jako lekarz, oraz 12 Radzieckiej Ekspedycji Antarktycznej. Brał udział w wyprawach "Ra" i wyprawie "Tygrys" z Thorem Hayerdahlem. W Polsce ukazała się książka będąca relacją z ich wspólnych podróży "Na RA przez Atlantyk", wydana przez Wydawnictwo Morskie w 1977 roku. Powstała ona na bazie dzienników prowadzonych podczas obydwu rejsów "Ra". Pierwsze oryginalne wydanie w języku rosyjskim ukazało się w Leningradzie w 1973 roku.

</doc>
<doc id="1580013" url="https://pl.wikipedia.org/wiki?curid=1580013" title="Uddhawagita">
Uddhawagita

Uddhawagita (trl. Uddhavagītā, "Pieśń Uddhawy") – wedantyczna gita wzorowana na Bhagawadgicie, zawierająca dialog pomiędzy Kryszną i ryszim Uddhawą na temat jogi i bhakti.

</doc>
<doc id="1580014" url="https://pl.wikipedia.org/wiki?curid=1580014" title="Karel van Mander">
Karel van Mander

Karel lub Carel van Mander (ur. w maju 1548 w Meulebeke we Flandrii Zachodniej, zm. 11 września 1606 w Amsterdamie) – flamandzki malarz manierysta, poeta, teoretyk sztuki i biograf.
Urodził się w szlacheckiej rodzinie w Meulebeke, studiował u Heere de Lucasa w Gandawie i w 1568/1569 u Pietera Vlericka w Courtrai i Tournai. W latach 1573–1577 przebywał we Włoszech, ok. 1583 osiadł w Haarlemie, gdzie mieszkał i pracował 20 lat. Jest uważany obok Hendrika Goltziusa i Cornelisa van Haarlema za założyciela manierystycznej akademii haarlemskiej, pierwszej holenderskiej akademii sztuki. Jej adeptem był Frans Hals.
Dziełem życia Mandera jest "Het Schilder-Boeck" ("Księga o malarstwie") – zbiór biografii najwybitniejszych malarzy niderlandzkich, flamandzkich i niemieckich działających w XV i XVI wieku. Książka została wydana po raz pierwszy w 1604 i zawiera informacje na temat 175 malarzy, stanowiąc przez stulecia cenne źródło informacji na temat życia artystycznego Europy północnej.
Artysta pozostawił po sobie ok. 30 obrazów, głównie alegorii, z których najbardziej znane są:
Największe zbiory prac Carela van Mandera zgromadziły: Frans Hals Museum w Haarlemie, Rijksmuseum w Amsterdamie, Ermitaż w Sankt Petersburgu i J. Paul Getty Museum w Los Angeles.

</doc>
<doc id="1580017" url="https://pl.wikipedia.org/wiki?curid=1580017" title="II Trill">
II Trill

II Trill – drugi studyjny album członka grupy UGK, Buna B. Jest to kontynuacja jego pierwszego albumu "Trill", który odniósł spory sukces. Pierwotnie album miał ukazać się 29 kwietnia 2008, jednak premiera została przesunięta na 20 maja. Na albumie znajdują się utworzy poruszające sprawy polityczne i społeczne, a także utwór „Angel in the Sky” będący hołdem dla zmarłego przyjaciela, członka zespołu hip-hopowego UGK - Pimp C.
Album zawiera gościnne występy takich artystów jak: Sean Kingston, Pimp C, Young Buck, Lupe Fiasco, Lil Wayne, David Banner, Rick Ross, Mýa, Chamillionaire, Slim Thug, Webbie, Mike Jones, 8Ball &amp; MJG, Z-Ro, Junior Reid i Juvenile.
Pierwszy singiel „That's Gangsta”, na którym gościnnie wystąpił Sean Kingston, a który został wyprodukowany przez J.R. Rotema, został wydany 19 lutego 2008. Drugim singlem jest „You're Everything” z gościnnym udziałem Ricka Rossa, Davida Bannera, a także duetu 8Ball &amp; MJG wydany 31 lipca 2008.
Sprzedaż.
"II Trill" zadebiutował na 2. miejscu notowania Billboard 200, sprzedając się w ilości 98.000 egzemplarzy w pierwszym tygodniu. W drugim tygodniu sprzedał się w nakładzie około 40.000 kopii, osiągając 138.566 sprzedanych płyt. W następnym tygodniu sprzedaż wyniosła około 24.000 kopii co daje w sumie 162.527.
Album spędził także 3 tygodnie na szczycie notowania albumów „US Rap”. W czwartym tygodniu sprzedano 20.000 kopii, czyli łącznie 182.541. W piątym tygodniu album rozszedł się w 13.000 kopii, co daje 195.858. W szóstym tygodniu sprzedano 10.000 nakładu, osiągając 206.576. Do stycznia 2009 sprzedano 278.030 egzemplarzy albumu.
Lista utworów.
Chopped-Up Not Slopped-Up.
Wersja chopped &amp; screwed albumu została wydana 5 sierpnia 2008.

</doc>
<doc id="1580018" url="https://pl.wikipedia.org/wiki?curid=1580018" title="Zasada Anny Kareniny">
Zasada Anny Kareniny

Zasada Anny Kareniny – opisuje sytuację, w której brak jednego z wymaganych warunków powoduje niemożliwość osiągnięcia rezultatu. W efekcie w rywalizacji odnosi sukces tylko ten z konkurentów, który nie napotkał istotnych przeszkód. Podobną koncepcję wyraża Prawo minimum Liebiga.
Zasadę opisał Jared Diamond w swojej książce Strzelby, zarazki, maszyny (1997). Nazwa pochodzi od tytułu książki Lwa Tołstoja – "Anna Karenina", która rozpoczyna się zdaniem "Wszystkie szczęśliwe rodziny są do siebie podobne, każda nieszczęśliwa rodzina jest nieszczęśliwa na swój sposób" (Все счастливые семьи похожи друг на друга, каждая несчастливая семья несчастлива по-своему. ).
Diamond omawiając zasadę wyjaśnia, dlaczego tak niewiele zwierząt zostało z sukcesem udomowionych (ogółem 14 gatunków z około 150 potencjalnych kandydatów). Przyczyną jest niespełnienie jednego z kilku warunków koniecznych do udomowienia. Tak więc sukces w udomowieniu zwierzęcia nie jest wynikiem jakichś jego zalet, ale raczej braku przeszkód, które by to uniemożliwiły.
Warunki określające podatność na udomowienie wymienione w książce Diamonda:
Termin ten został przyjęty w nauce.

</doc>
<doc id="1580021" url="https://pl.wikipedia.org/wiki?curid=1580021" title="Tadeusz Pawlak (pisarz)">
Tadeusz Pawlak (pisarz)

Tadeusz Pawlak (ur. 21 marca 1927 w Milejowie koło Konina) – polski poeta.
Ukończył Państwowe Ognisko Sztuki. Debiutował na łamach dziennika „Głos Koszaliński” w 1957 roku. W latach 1951–1979 był pracownikiem Muzeum Pomorza Środkowego w Słupsku.

</doc>
<doc id="1580024" url="https://pl.wikipedia.org/wiki?curid=1580024" title="Iśwaragita">
Iśwaragita

Iśwaragita (trl. Iśvaragita, Pieśń Iśwary) – śiwaicka gita będąca częścią Kurmapurany, przedstawiająca dialog pomiędzy Śiwą a grupą ryszich.
Struktura.
Tekst składa się z jedenastu rozdziałów i zawiera 497 strof.

</doc>
<doc id="1580025" url="https://pl.wikipedia.org/wiki?curid=1580025" title="Xenia Rappoport">
Xenia Rappoport



</doc>
<doc id="1580028" url="https://pl.wikipedia.org/wiki?curid=1580028" title="Instytut Historii Uniwersytetu Jagiellońskiego">
Instytut Historii Uniwersytetu Jagiellońskiego

Instytut Historii Uniwersytetu Jagiellońskiego ("IH UJ") – jednostka organizacyjna Uniwersytetu Jagiellońskiego w Krakowie, powołana do życia 24 kwietnia 1970. Jeden z sześciu instytutów tworzących Wydział Historyczny Uniwersytetu Jagiellońskiego.
Dzieli się na pięć katedr i dwa zakłady i zatrudnia obecnie 74 pracowników naukowo-dydaktycznych, w tym 47 samodzielnych. Prowadzi działalność dydaktyczną i badawczą związaną z historią polityczną, społeczną i gospodarczą w jej poszczególnych epokach. Instytut oprócz „klasycznej” historii oferuje także studia z antropologii historycznej i kulturoznawstwa. Siedzibą instytutu jest gmach "Collegium Witkowskiego" przy ul. Gołębiej 13, część zakładów mieści się przy ul. św. Anny 6.
Instytut w latach 1953–1992 działał w ramach Wydziału Filozoficzno-Historycznego UJ, od reorganizacji struktur uniwersyteckich w 1992 w ramach Wydziału Historycznego.

</doc>
<doc id="1580032" url="https://pl.wikipedia.org/wiki?curid=1580032" title="Don Felder">
Don Felder

Don Felder, właśc. Donald William Felder (ur. 21 września 1947 w Gainesville) – amerykański muzyk rockowy (gitara, instrumenty klawiszowe, śpiew).
Zadebiutował w swoim rodzinnym mieście w zespole The Continentals, w którym występował wraz ze Stephenem Stillsem i Berniem Leadonem. W 1970 założył w Nowym Jorku zespół Flow, z którym nagrał swoją pierwszą płytę. Najbardziej znany jest z występów w amerykańskiej grupie Eagles w latach 1974–1980 i 1994–2001. Wraz z Donem Henleyem i Glennem Freyem skomponował największy przebój zespołu „Hotel California”. Odszedł z zespołu w wyniku nieporozumień finansowych z pozostałymi członkami zespołu, głównie Donem Henleyem i Glennem Freyem. Swoją wersję wydarzeń zawarł w kontrowersyjnej książce autobiograficznej zatytułowanej "Heaven and Hell: My Life in the Eagles (1974–1999)", która najpierw ukazała się w Wielkiej Brytanii (2007), a następnie w Stanach Zjednoczonych (2008).

</doc>
<doc id="1580033" url="https://pl.wikipedia.org/wiki?curid=1580033" title="Piotr Maciejewski (muzyk)">
Piotr Maciejewski (muzyk)

Piotr Maciejewski – polski muzyk i autor piosenek.
Do lutego 2011 r. był członkiem zespołu Muchy, który założył wspólnie z Michałem Wiraszką i Szymonem Waliszewskim. Wydał z grupą płyty "Terroromans" i "Notoryczni debiutanci". W Muchach grał na gitarze, instrumentach klawiszowych i gitarze basowej (do 2008), a także śpiewał. Jego miejsce w składzie zespołu zajął Damian Pielka.
Od 2004 prowadzi działalność solową pod nazwą Drivealone. Partie wszystkich instrumentów rejestruje sam w domowym studiu. 9 stycznia 2009 wystąpił w Programie 3 Polskiego Radia wraz z muzykami grupy George Dorn Screams.
Współtworzy także projekt muzyczny "CNC".
Brał udział w nagraniu debiutanckiego albumu Nathalie and the Loners. Wraz z Michałem Wiraszką (także z grupy Muchy) gościnnie wystąpił w piosence „He Said He's Sad” na wydanym w 2010 r. albumie Borysa Dejnarowicza "Newest Zealand".

</doc>
<doc id="1580034" url="https://pl.wikipedia.org/wiki?curid=1580034" title="Same dobre wiadomości">
Same dobre wiadomości

Same dobre wiadomości – debiutancki album zespołu DiM wydany 25 stycznia 2008 roku nakładem wytwórni Agora SA. Materiał nagrany został w MaQ Records Studio, natomiast producentami albumu są założyciele zespołu – Dusza i Mercik. Foto: Ola Mercik. Projekt graficzny: Krystian Rosiński.
Płyta promowana była utworem „Same dobre wiadomości” z teledyskiem autorstwa Yacha Paszkiewicza.

</doc>
<doc id="1580035" url="https://pl.wikipedia.org/wiki?curid=1580035" title="Drivealone">
Drivealone



</doc>
<doc id="1580037" url="https://pl.wikipedia.org/wiki?curid=1580037" title="Zbigniew Rychlicki">
Zbigniew Rychlicki

Zbigniew Rychlicki (ur. 17 stycznia 1922 w Orzechówce, zm. 10 września 1989 w Bratysławie) – polski artysta grafik, ilustrator książek dla dzieci. Laureat ponad 20 krajowych i zagranicznych nagród i wyróżnień, laureat Nagrody im. Hansa Christiana Andersena w dziedzinie ilustracji (1982) przyznawanej przez jury Międzynarodowego Komitetu do spraw Książki dla Dzieci i Młodzieży (IBBY) za wybitne osiągnięcia artystyczne. Kawaler Orderu Uśmiechu.
Twórczość.
Był autorem ilustracji książek dla dzieci, m.in. "Od rzeczy do rzeczy" autorstwa Wandy Chotomskiej, "Proszę słonia" Ludwika Jerzego Kerna, "Plastusiowy pamiętnik" Marii Kownackiej, "Podróże Guliwera" Jonathana Swifta, "Tajemnicza wyspa" Juliusza Verne’a.
Autor graficznej strony czasopisma „Miś”, stworzył plastyczną postać Misia Uszatka oraz pozostałe postacie: Prosiaczka, Króliczka, Zajączka i Psa. Przez ponad 30 lat pracował jako naczelny grafik w Instytucie Wydawniczym Nasza Księgarnia. Autor projektów postaci i scenografii do lalkowego serialu animowanego "Miś Uszatek" realizowanego w latach 70. i 80. w Se-ma-forze w Łodzi.
Był autorem okładek szeroko rozpowszechnionej serii książkowej dla młodzieży "Biblioteka Młodych".

</doc>
<doc id="1580038" url="https://pl.wikipedia.org/wiki?curid=1580038" title="Ból neuropatyczny">
Ból neuropatyczny

Ból neuropatyczny – ból spowodowany pierwotnym uszkodzeniem lub dysfunkcją układu nerwowego. Występuje wśród 7–8% populacji.

</doc>
<doc id="1580041" url="https://pl.wikipedia.org/wiki?curid=1580041" title="Geoffrey Miller">
Geoffrey Miller

Geoffrey Miller (ur. 1965) – amerykański psycholog ewolucyjny. 
Jego prace odnoszą się do dzieł Richarda Dawkinsa, Daniela Dennetta i Stevena Pinkera. Prowadzone przez niego badania spotkały się z dużym zainteresowaniem ze strony mediów. Obecnie jest profesorem psychologii na Uniwersytecie w Nowym Meksyku.
Założenia dotyczące ewolucji umysłu.
Z punktu widzenia Millera motorem ewolucji jest nie tylko selekcja naturalna determinująca przetrwanie. Równie ważny jest proces, który Charles Darwin nazwał selekcją płciową. W pracy "Umysł w zalotach: Jak wybory seksualne kształtowały naturę człowieka" przedstawił argumenty na poparcie swoich założeń. Ożywia i rozwija sugestie Darwina wskazujące na to, że selekcja płciowa polegająca na wyborze partnera miała bardzo duże znaczenie dla ewolucji umysłu ludzkiego – szczególnie dotyczy to takich przejawów samoekspresji w ludzkim zachowaniu jak: sztuka, moralność, język i kreatywność. Doszukiwanie się znaczenia dla przetrwania jakie miałyby mieć te przejawy okazuje się zawodne, ale ich adaptacyjny charakter wskazuje, że rozwinęły się one w drodze wzajemnych wyborów partnera dokonywanych przez obie płcie co prowadziło do promocji inteligencji, kreatywności, postaw moralnych i możliwego do odziedziczenia dopasowania. Za poparciem tych tez świadczą ludzkie preferencje doboru partnera, zachowania związane z zalotami, genetyka zachowania, psychometryka i wzorce ścieżek życiowych. Teoria wysuwa wiele dających się testować hipotez i rzuca światło na ludzkie sposoby poznania, motywację, komunikację, seksualność i kulturę.
Miller zakłada, że umysły ludzi wyewoluowały nie jako maszyny przetrwania, ale jako maszyny zalotów i sugeruje, że najbardziej ekspresyjne umiejętności są narzędziami służącymi zalotom. Wyewoluowały one, by przyciągać i zabawiać partnerów seksualnych. Poprzez odejście od spojrzenia na ewolucję, które koncentruje się na przetrwaniu na rzecz spojrzenia, które koncentruje się na zalotach, Miller stara się ukazać, jak może to wytłumaczyć wiele zagadek umysłu. Opublikował wiele prac na temat percepcji wzrokowej, poznania, uczenia się, robotyki, sieci neuronowych, algorytmów genetycznych, teorii gier ewolucyjnych, początków języka, muzyki, kultury, inteligencji, ideologii i świadomości. W szczególności bada ludzkie adaptacje umysłu w celu oceniania, podejmowania decyzji, zachowania strategicznego i komunikacji w kontekście społecznym i płciowym. Mózg traktowany jest przez niego jako kosztowne upośledzenie, a nie narząd wspomagający przetrwanie. Dobór płciowy generuje innowacyjność, która jest analogonem genetycznych mutacji. Według niego wraz z dużym mózgiem wyewoluował język, który początkowo mógł służyć do popisywania się w zalotach, a następnie stał się także markerem stanu zdrowia umysłu osoby posługującej się mową.
W 2008 Geoffrey Miller (wraz z Joshuą Tybur oraz Brentem Jordanem) otrzymał nagrodę Ig-Nobla za wykazanie, że tancerki erotyczne dostają większe napiwki w czasie owulacji.

</doc>
<doc id="1580042" url="https://pl.wikipedia.org/wiki?curid=1580042" title="Instytut Farmaceutyczny">
Instytut Farmaceutyczny

Instytut Farmaceutyczny w Warszawie (IF) – państwowa jednostka badawczo-rozwojowa podlegająca Ministerstwu Gospodarki. Zakres działalności Instytutu Farmaceutycznego obejmuje prace badawczo-wdrożeniowe w dziedzinie nauk farmaceutycznych oraz produkcję leków gotowych i wybranych substancji aktywnych w skali od dziesiątek gramów do setek kilogramów.
Historia.
Instytut Farmaceutyczny powstał w 1952 w wyniku podziału Głównego Instytutu Chemii Przemysłowej i utworzenia jednostek badawczych dla poszczególnych branż. W 1972 minister przemysłu chemicznego zadecydował o połączeniu IF z Instytutem Antybiotyków – powstał wówczas Instytut Przemysłu Farmaceutycznego. W 1981 z Instytutu Przemysłu Farmaceutycznego wydzielono dawny Instytut Antybiotyków. 
Zakres działalności.
Do zakresu działania Instytutu należy:

</doc>
<doc id="1580043" url="https://pl.wikipedia.org/wiki?curid=1580043" title="Carel van Mander">
Carel van Mander



</doc>
<doc id="1580046" url="https://pl.wikipedia.org/wiki?curid=1580046" title="Cedric Maxwell">
Cedric Maxwell

Cedric Maxwell (ur. 21 listopada 1955 w Kinston) – amerykański koszykarz, występujący na pozycji silnego skrzydłowego. 
Mierzący 203 cm wzrostu koszykarz studiował na University of North Carolina at Charlotte. Do NBA został wybrany z 12. numerem w drafcie w 1977 przez Boston Celtics. Grał w tej organizacji do 1985, dwukrotnie zdobywając pierścienie mistrzowskie. W 1981 został wybrany MVP finałów, drugi tytuł wywalczył w 1984. W latach 1985–1987 grał w Los Angeles Clippers. W NBA spędził 11 lat, zdobywając łącznie 10 465 punktów. Karierę zakończył w 1988 w Houston Rockets. Koszulka z jego numerem (31) została zastrzeżona przez "Celtów".

</doc>
<doc id="1580047" url="https://pl.wikipedia.org/wiki?curid=1580047" title="Red Revolution">
Red Revolution

Red Revolution – album zespołu Anal Stench wydany w 2004 roku nakładem wytwórni Empire Records.
Lista utworów.
Źródło.
Twórcy.
Źródło.

</doc>
<doc id="1580049" url="https://pl.wikipedia.org/wiki?curid=1580049" title="Reprezentacja Białorusi w piłce ręcznej mężczyzn">
Reprezentacja Białorusi w piłce ręcznej mężczyzn

Reprezentacja Białorusi w piłce ręcznej mężczyzn – narodowy zespół piłkarzy ręcznych Białorusi. Reprezentuje swój kraj w rozgrywkach międzynarodowych.

</doc>
<doc id="1580050" url="https://pl.wikipedia.org/wiki?curid=1580050" title="Kopalnia Węgla Kamiennego Matylda">
Kopalnia Węgla Kamiennego Matylda

Kopalnia Węgla Kamiennego Matylda (niem. Mathilde) – zlikwidowana kopalnia węgla kamiennego, która znajdowała się w Lipinach, działała od 1853 do 16 listopada 1974 roku.
Historia.
W 1823 roku właściciel dóbr świętochłowickich Józef Porębski wykupił pole górnicze i nazwał je na cześć swojej żony Matyldy. Nadania górnicze przyznano 13 i 30 stycznia 1827 roku. Karol Łazarz Henckel von Donnersmarck wykupił od Porębskiego 119 kuksów w 1827 roku, 3 pozostałe kuksy odkupił Karol Godula w 1838 roku. Spółka Schlesische AG für Bergbau und Zink Hüttenbetrieb odkupiła od Donnersmarcka jego udziały w 1857 roku, resztę kuksów nabyła w 1874 roku. Eksploatacja została rozpoczęta w 1853 roku. W 1869 pogłębiono szyby kopalniane do 240 metrów. W latach 1860-1864 uruchomiono kopalnię Matylda Zachód. Spółka w 1875 roku zdecydowała o skonsolidowaniu następujących pól górniczych: Franz, Merkur, Quintoforo, Paris, König, Saul, Mathilde i Mathilde Erweiterung, z nich powstała kopalnia nazwana wówczas vereinigte Mathilde-Grube, której obszar górniczy miał powierzchnię 3 524 485 m² około 1926 roku. Eksploatowano również pola dzierżawione od kopalni Śląsk i Paulus-Hohenzollern. Kopalnia w 1913 roku wydobyła ponad 830 tysięcy ton węgla. Od 1921 roku należała do spółki Śląskie Kopalnie i Cynkownie z siedzibą w Katowicach. W 1932 roku w wyniku pogorszenia się koniunktury na węgiel zakończono eksploatację w Matyldzie Wschód i przystąpiono do likwidacji zakładu. Od 1945 do 1957 roku kopalnia była częścią Chorzowskiego Zjednoczenia Przemysłu Węglowego. Wydobycie w kopalni spadło, więc 1 stycznia 1967 roku połączono ją z chropaczowską kopalnią Śląsk pod nazwą Śląsk-Matylda. Wydobycie z rejonu dawnej kopalni Matylda zakończono 16 listopada 1974 roku.

</doc>
<doc id="1580051" url="https://pl.wikipedia.org/wiki?curid=1580051" title="PhysX">
PhysX

PhysX odnosi się do następujących pojęć:
PhysX (silnik fizyki).
Pierwotnym producentem karty rozszerzeń PhysX była firma Ageia. Karta ta należała do grupy tzw. PPU (ang. "Physics Processing Unit"), czyli kart sprzętowo przyspieszających obliczenia fizyczne w grach komputerowych. Karta ta współdziałała z biblioteką programistyczną (tzw. silnikiem fizyki) o nazwie NovodeX SDK. Z biegiem czasu terminu PhysX zaczęto używać na oznaczenie zarówno karty rozszerzeń, jak i jej oprogramowania (tzw. PhysX SDK). W lutym 2008 Ageia została przejęta przez producenta kart graficznych, firmę Nvidia, która zaimplementowała PhysX SDK w swojej technologii CUDA i skupiła się na promocji silnika PhysX SDK wśród użytkowników kart graficznych GeForce serii 8 i nowszych.
Silnik PhysX SDK umożliwia nadawanie obiektom podstawowych własności fizycznych (np. masy, położenia, prędkości, przyspieszenia) i definiowanie ich oddziaływań między sobą (np. poprzez zderzenia, tarcie, przeguby) oraz z otoczeniem (np. wskutek działania grawitacji, antygrawitacji, podmuchów wiatru). Biblioteka zawiera zaawansowane funkcje do detekcji zderzeń obiektów w czasie rzeczywistym, symulacji postaci i pojazdów w ruchu, przepływów cieczy i gazów (w tym przepływów turbulentnych), eksplozji, ruchu tkanin (np. na wietrze), a także odkształceń różnych obiektów (np. ściskania balonu, zgniatania blaszanej puszki, rozrywania tkaniny). Silnik ten jest przykładem oprogramowania pośredniczącego, a jego podstawową rolą jest ułatwienie programistom gier komputerowych uwzględniania skomplikowanych oddziaływań fizycznych występujących we współczesnych grach komputerowych bez potrzeby pisania własnego kodu od podstaw.
Charakterystyczne dla technologii PhysX przyspieszenie sprzętowe polega na przeniesieniu pracochłonnych obliczeń fizycznych na specjalny układ scalony (PPU) lub kartę graficzną obsługującą technologię CUDA, co zwalnia zasoby procesora centralnego, który dzięki temu może wykonywać inne operacje, co z kolei umożliwia tworzenie bardziej zaawansowanych gier.
Silnik PhysX SDK dostępny jest w wersji binarnej (bez opłat) i jako kod źródłowy (za opłatą) dla następujących platform:

</doc>
<doc id="1580052" url="https://pl.wikipedia.org/wiki?curid=1580052" title="Stench Like Six Demons">
Stench Like Six Demons

Stench Like Six Demons – album zespołu Anal Stench wydany w 2003 roku nakładem wytwórni Metal Mind.
Lista utworów.
Źródło.

</doc>
<doc id="1580054" url="https://pl.wikipedia.org/wiki?curid=1580054" title="Robert Smithson">
Robert Smithson

Robert Smithson (ur. 2 stycznia 1938, zm. 20 lipca 1973) – amerykański artysta znany przede wszystkim ze swojej twórczości w zakresie land artu. Urodził się w Passaic, w stanie New Jersey, studiował malarstwo i rysunek w Art Students League of New York w Nowym Jorku. 
Kariera.
Wczesne prace.
Początkowo Smithson utożsamiał się z malarstwem, jego pierwsze wystawione prace to kolaże. Po trzech latach odpoczynku od świata sztuki Smithson pojawia się w 1964 jako zwolennik rodzącego się minimalizmu. W swojej nowej twórczości porzuca zainteresowanie ciałem obecne we wczesnych pracach. Zamiast tego zaczyna używać szkła i neonów, by badać załamania i odbicia świetlne, na przykład w rzeźbie „Enantiomorphic Chambers”. Szczególnie interesuje się strukturami krystalicznymi i teorią entropii, co zostało uwidocznione w wielu rzeźbach tego okresu. Smithson zaprzyjaźnił się z artystami związanymi z minimalizmem oraz ruchem „Primary Structures”, takimi jak Nancy Holt (którą poślubił), Robert Morris i Sol LeWitt. Smithson był również zainteresowany wykorzystaniem matematycznych algorytmów w tworzeniu sztuki, co opisał w artykułach dla „Arts Magazine” i „Artforum”. W tym czasie Smithson bardziej niż artysta był znany jako krytyk. Niektóre z późniejszych artykułów Smithsona dotyczyły również XVIII i XIX-wiecznych koncepcji architektury krajobrazu i stały się inspiracją dla jego późniejszych prac. 
Dojrzała twórczość.
W 1967 Smithson zaczął badać industrialne tereny w okolicach stanu New Jersey, zafascynowany widokiem ciężarówek wywożących tony ziemi i skał. Efektem tej fascynacji była praca Site/Nonsite (1968), do wykonania której Smithson pobrał z kopalni odkrywkowej kawałki skały z miką oraz łupki, a następnie przedstawił je w galerii w ustawionych geometrycznie zbiornikach, razem z którymi wystawił mapy i fotografie pozwalające zidentyfikować teren, z którego pobrano materiał. We wrześniu 1968 Smithson opublikował na łamach „Artforum” esej promujący prace pierwszych artystów z kręgu land art. 
Najbardziej znanym dziełem Smithsona jest „Spiralna grobla” (Spiral Jetty) – grobla o długości 1500 stóp usypana w 1970 roku od brzegu Wielkiego Jeziora Słonego w stanie Utah, zbudowana ze skał, ziemi i soli. Inne prace artysty to „Wylewanie betonu” (Concrete Pour, 1969), „Częściowo zakopany w ziemi drewniany barak” (Partially Buried Woodshed, 1970), „Broken Circle” (1971), „Spiral Hill” (1971).
Smithson zginął w wypadku lotniczym 20 lipca 1973 roku. Pomimo jego wczesnej śmierci i niewielu istniejących prac, Smithson zyskał status kultowego twórcy wśród wielu współczesnych artystów.

</doc>
<doc id="1580058" url="https://pl.wikipedia.org/wiki?curid=1580058" title="Sd.Kfz. 6/3">
Sd.Kfz. 6/3



</doc>
<doc id="1580059" url="https://pl.wikipedia.org/wiki?curid=1580059" title="Copa Sudamericana 2008">
Copa Sudamericana 2008

VII Copa Sudamericana 2008
1/32 finału.
River Plate Montevideo - CD Universidad Católica 2:0 i 0:4 (mecze 29.07 i 07.08)
Universitario de Deportes - Deportivo Quito 0:0 i 1:2 (mecze 30.07 i 05.08)
 UA Maracaibo - América Cali 0:0 i 2:4 (mecze 31.07 i 07.08)
Club Olimpia - Club Blooming 4:2 i 0:1 (mecze 12.08 i 21.08)
1/16 finału.
CA Independiente - Estudiantes La Plata 2:1 i 1:2, karne 3:5 (mecze 05.08 i 20.08)
Argentinos Juniors - CA San Lorenzo de Almagro 0:0 i 2:0 (mecze 06.08 i 21.08)
Athletico Paranaense - São Paulo FC 0:0 i 0:0, karne 4:3 (mecze 12.08 i 27.08)
SC Internacional - Grêmio Porto Alegre 1:1 i 2:2 (mecze 13.08 i 28.08)
CR Vasco da Gama - SE Palmeiras 3:1 i 0:3 (mecze 13.08 i 17.09)
Botafogo FR - Clube Atlético Mineiro 3:1 i 5:2 (mecze 14.08 i 27.08)
América Cali - Deportivo Cali 2:0 i 0:1 (mecze 14.08 i 16.09)
LDU Quito - Club Bolívar 4:2 i 1:2 (mecze 14.08 i 18.09)
Defensor Sporting - Club Libertad 2:1 i 3:3 (mecze 19.08 i 26.08)
Arsenal Sarandí - FC Motagua 4:0 i 2:1 (mecze 19.08 i 04.09)
San Luis FC - Deportivo Quito 3:1 i 2:3 (mecze 26.08 i 17.09)
Aragua FC - Chivas de Guadalajara 1:2 i 1:1 (mecze 27.08 i 17.09)
CD Universidad Católica - Club Olimpia 4:0 i 2:2 (mecze 28.08 i 17.09)
CD Ñublense - Sport Áncash 1:0 i 0:4 (mecze 04.09 i 16.09)
Wolny los: CA River Plate, 
CA Boca Juniors
1/8 finału.
CA Boca Juniors - LDU Quito 4:0 i 1:1 (mecze 23.09 i 01.10)
Estudiantes La Plata - Arsenal Sarandí 2:1 i 0:0 (mecze 23.09 i 02.10)
Chivas de Guadalajara - Athletico Paranaense 2:2 i 4:3 (mecze 24.09 i 30.09)
Sport Áncash - SE Palmeiras 0:0 i 0:1 (mecze 24.09 i 01.10)
San Luis FC - Argentinos Juniors 2:1 i 0:2 (mecze 24.09 i 01.10)
América Cali - Botafogo FR 1:0 i 1:3 (mecze 24.09 i 01.10)
CD Universidad Católica - SC Internacional 1:1 i 0:0 (mecze 25.09 i 01.10)
Defensor Sporting - CA River Plate 1:2 i 1:2 (mecze 25.09 i 02.10)
1/4 finału.
Estudiantes La Plata - Botafogo FR 2:0 i 2:2 (mecze 21.10 i 05.11)
SE Palmeiras - Argentinos Juniors 0:1 i 0:2 (mecze 22.10 i 05.11)
CA River Plate - Chivas de Guadalajara 1:2 i 2:2 (mecze 22.10 i 06.11)
SC Internacional - CA Boca Juniors 2:0 i 2:1 (mecze 22.10 i 06.11)
1/2 finału.
Chivas de Guadalajara - SC Internacional 0:2 i 0:4 (mecze 12.11 i 19.11)
Argentinos Juniors - Estudiantes La Plata 1:1 i 0:1 (mecze 13.11 i 20.11)
Finał.
Estudiantes La Plata - SC Internacional 0:1 i 1:1 (dog)
26 listopada 2008 La Plata Estadio Jorge Luis Hirschi (?)
Estudiantes La Plata - SC Internacional 0:1 (0:1)
Sędzia: Carlos Amarilla (Paragwaj)
Bramki: 0:1 Alex 34k
Żółte kartki: Juan Manuel Salgueiro, Leandro Desábato, Marcos Angeleri / Indio, Magrao, Lauro, Nilmar
Czerwone kartki: - / Pablo Guińazú 24
Club Estudiantes de La Plata: Mariano Andújar - Marcos Angeleri, Agustín Alayes (69 José Luis Calderón), Leandro Desábato, Juan Manuel Díaz, Diego Galván (62 Iván Moreno y Fabianesi), Matías Sánchez, Juan Sebastián Verón, Leandro Benítez, Juan Manuel Salgueiro (59 Gastón Fernández), Mauro Boselli. Trener: Leonardo Astrada.
Sport Club Internacional: Lauro - Alvaro, Indio, Bolívar, Marcao, Edinho, Magrao, Pablo Guińazú, Andrés D'Alessandro (89 Sandro), Alex (70 Gustavo Nery), Nilmar (90+2 Danny). Trener: Tite.
3 grudnia 2008 Porto Alegre Estádio Beira-Rio (51 803)
SC Internacional - Estudiantes La Plata 1:1 (0:1, 0:0)
Sędzia: Jorge Larrionda (Urugwaj)
Bramki: 0:1 Agustín Alayés 65, 1:1 Nilmar 113
Żółte kartki: Magrăo, Bolívar, Gustavo Nery, Lauro (I) / Agustín Alayes, Leandro Benítez, Rodrigo Brańa
Czerwone kartki: Agenor (rezerwowy bramkarz) 92 / Rodrigo Brańa 118, Mauro Boselli 120
Sport Club Intenacional: Lauro - Bolívar, Danny, Alvaro, Marcăo, Edinho, Magrăo (107 Sandro), Alex (79 Taison), Andrés D'Alessandro, Andrezinho (62 Gustavo Nery), Nilmar. Trener: Tite.
Club Estudiantes de La Plata: Mariano Andújar - Agustín Alayes, Leandro Desábato, Cristian Cellay, Rodrigo Brańa, Marcos Angeleri, Leandro Benítez, Juan Sebastián Verón (97 Iván Moreno y Fabianesi), Gastón Fernández (70 José Luis Calderón), Raúl Iberbia (63 Enzo Pérez), Mauro Boselli. Trener: Leonardo Estrada.

</doc>
<doc id="1580060" url="https://pl.wikipedia.org/wiki?curid=1580060" title="Ekran elektromagnetyczny">
Ekran elektromagnetyczny

Ekran elektromagnetyczny – osłona wykonana z materiałów o dużej konduktywności (miedź lub aluminium), chroniąca wydzielony obszar przed wpływem zewnętrznego pola elektromagnetycznego. Zwłaszcza pól o dużych częstotliwościach.
Ekrany wykonane z materiałów o dużym przewodnictwie elektrycznym tłumią zewnętrzne pola dzięki efektowi naskórkowemu. Fala pola elektromagnetycznego wnika w materiał na głębokość około połowy długości fali.
Najlepszym przykładem ekranowania elektromagnetycznego może być powłoka kabla telekomunikacyjnego.

</doc>
<doc id="1580061" url="https://pl.wikipedia.org/wiki?curid=1580061" title="Figowiec wielkolistny">
Figowiec wielkolistny

Figowiec wielkolistny ("Ficus macrophylla" Pers.) – gatunek drzewa należącego do grupy roślin wiecznie zielonych z rodziny morwowatych.
Występowanie geograficzne.
Pochodzi z Australii, ze stanów Queensland, Nowa Południowa Walia i Lord Howe Island. Anglojęzyczna nazwa zwyczajowa "Moreton Bay Fig" wywodzi się od australijskiej zatoki Moreton. W tej strefie Australii wschodniej temperatury średnie wahają się w zakresie 20–30°C w styczniu i 10–20°C w lipcu. Figowiec ten uprawiany jest w Nowej Zelandii, na Hawajach, w Kalifornii oraz na Florydzie. Okazy z tych ostatnich regionów nie osiągają jednak tych samych wielkości, co okazy z naturalnych siedlisk. We Włoszech został wprowadzony na Sycylii w XIX wieku.
Zmienność.
Znane są dwa podgatunki:

</doc>
<doc id="1580065" url="https://pl.wikipedia.org/wiki?curid=1580065" title="Gołdyny">
Gołdyny

Gołdyny – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580066" url="https://pl.wikipedia.org/wiki?curid=1580066" title="Reprezentacja Słowacji w piłce ręcznej mężczyzn">
Reprezentacja Słowacji w piłce ręcznej mężczyzn

Reprezentacja Słowacji w piłce ręcznej mężczyzn – narodowy zespół piłkarzy ręcznych Słowacji. Reprezentuje swój kraj w rozgrywkach międzynarodowych.

</doc>
<doc id="1580068" url="https://pl.wikipedia.org/wiki?curid=1580068" title="Krzyśki">
Krzyśki

Krzyśki – przysiółek wsi Ochotnica Dolna w Polsce, w województwie małopolskim, w powiecie nowotarskim, w gminie Ochotnica Dolna&gt;.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580069" url="https://pl.wikipedia.org/wiki?curid=1580069" title="Liptaki">
Liptaki

Liptaki – przysiółek wsi Ochotnica Dolna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580071" url="https://pl.wikipedia.org/wiki?curid=1580071" title="Reprezentacja Czarnogóry w piłce ręcznej mężczyzn">
Reprezentacja Czarnogóry w piłce ręcznej mężczyzn

Reprezentacja Czarnogóry w piłce ręcznej mężczyzn (czarn. "Rukometna reprezentacija Crne Gore, Рукометна репрезентација Црне Горе") – zespół piłki ręcznej, biorący udział w imieniu Czarnogóry w meczach i międzynarodowych turniejach.

</doc>
<doc id="1580072" url="https://pl.wikipedia.org/wiki?curid=1580072" title="Bernie Leadon">
Bernie Leadon

Bernard Leadon (ur. 19 lipca 1947 w Minneapolis, Minnesota, USA) – amerykański muzyk rockowy, multiinstrumentalista (gitara, mandolina, banjo, śpiew).
Występował w wielu zespołach m.in. Flying Burrito Brothers, Dillard and Clark, The Continentals. Najbardziej znany jest z występów w amerykańskiej supergrupie The Eagles w latach 1971–1976. Udziela się jako muzyk sesyjny, brał wielokrotnie udział przy nagrywaniu płyt takich wykonawców jak: Alabama, Rita Coolidge, David Crosby, John Denver, Emmylou Harris, Randy Newman, Stevie Nicks, Kenny Rogers, Linda Ronstadt, Stephen Stills.

</doc>
<doc id="1580074" url="https://pl.wikipedia.org/wiki?curid=1580074" title="Myśliwce">
Myśliwce

Myśliwce – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580075" url="https://pl.wikipedia.org/wiki?curid=1580075" title="Rachel Stevens">
Rachel Stevens

Rachel Stevens, właśc. Rachel Lauren Steinetski (ur. 9 kwietnia 1978 w Londynie) – brytyjska wokalistka, aktorka, okazjonalnie modelka, była członkini zespołu pop S Club (7); 2003 roku opuściła grupę, by zająć się karierą solową. Od tego czasu dwa albumy i pochodzące z nich siedem singli (2003-2005). W 2008 roku wzięła udział w programie rozrywkowym BBC "Strictly Come Dancing" – angielskiej wersji "Tańca z gwiazdami" – gdzie jej tanecznym partnerem był Vincent Simone. 2 sierpnia 2009 w londyńskim hotelu Claridge's poślubiła Alexa Bourne.

</doc>
<doc id="1580077" url="https://pl.wikipedia.org/wiki?curid=1580077" title="Królestwo Saksonii">
Królestwo Saksonii

Królestwo Saksonii () – historyczne państwo w Niemczech, istniejące od 1806 do 1918, ze stolicą w Dreźnie. W 1918 graniczyło z Prusami, Austrią, Bawarią, księstwami Reuss (linii młodszej) i Reuss (linii starszej), Saksonią-Weimar-Eisenach oraz Saksonią-Altenburg.
Historia.
Geneza Królestwa Saksonii sięga wojny IV koalicji antyfrancuskiej, która została wypowiedziana Francji przez Królestwo Prus 1 października 1806 r. Już pod koniec XVIII stulecia rządzony przez władców z dynastii Wettynów Elektorat Saksonii zbliżył się politycznie do Prus. Oba te państwa nie przystąpiły 12 lipca 1806 r. do Związku Reńskiego, utworzonego przez Napoleona na gruzach I Rzeszy. W pierwszej fazie wojny IV koalicji – w kampanii pruskiej – kluczowa okazała się bitwa pod Jeną i Auerstedt. Armia prusko-saska poniosła tam miażdżącą porażkę, wskutek czego Saksonia znalazła się pod okupacją. Po klęsce Saksonia 11 grudnia 1806 r. zawarła z Francją traktat pokojowy w Poznaniu i na mocy jego postanowień zakończyła swój udział w wojnie po stronie IV koalicji i przeszła na stronę Napoleona, wstępując do Związku Reńskiego. Jednocześnie Saksonia stała się królestwem, zrzekła się części obszarów w Turyngii (w zamian za co otrzymała pruski Chociebuż), a wyznanie rzymskokatolickie zostało prawnie zrównane z luterańskim. 20 grudnia 1806 elektor Fryderyk August III został ogłoszony królem Saksonii jako Fryderyk August I. Ustrój państwa pozostał jednak w zasadzie niezmieniony.
Wskutek postanowień pokoju tylżyckiego, kończącego zwycięską dla Francji wojnę IV koalicji, utworzono Księstwo Warszawskie, pozostające w latach 1807-1815 w unii personalnej z Królestwem Saksonii. Utworzono także Wolne Miasto Gdańsk, jako protektorat Królestwa Saksonii i Królestwa Prus. 
W kolejnej wojnie napoleońskiej – wojnie przeciwko V koalicji w 1809 r. – Królestwo Saksonii walczyło w ramach sił napoleońskich przeciwko Cesarstwu Austrii. Drezno zostało 11 czerwca 1809 r. na krótko zajęte przez wojska austriackie, ale wyzwolili je Francuzi. Wojska saskie walczyły w decydującej bitwie pod Wagram 5/6 lipca 1809 r., gdzie, pomimo zwycięstwa, poniosły duże straty.
21 000 żołnierzy Królestwa Saksonii uczestniczyło także w rosyjskiej kampanii w 1812 r. Gdy wojna ta zakończyła się klęską, Napoleon wybrał terytorium Saksonii jako bazę operacyjną i główną arenę nadchodzących wojen przeciwko wojskom rosyjskim, austriackim i pruskim. Odbudowa armii saskiej i zaopatrzenie wojsk francuskich stanowiły ogromne obciążenie finansowe dla Saksonii, co późną wiosną i latem 1813 r. spowodowało zapaść sytuacji ekonomicznej. Bitwa pod Budziszynem, bitwa pod Dreznem i Bitwa Narodów pod Lipskiem stanowiły kulminację walk o Saksonię i Niemcy. W przeciwieństwie do większości władców innych krajów Związku Reńskiego, Fryderyk August I nie stanął po stronie koalicji jesienią 1813 r. Jednak w czasie Bitwy Narodów wojska saskie przeszły na stronę koalicji antyfrancuskiej. Król dostał się do niewoli. Saksonia podczas wojny straciła 200 000 mieszkańców wskutek walk, głodu i epidemii, a 150 miejscowości zostało zniszczonych. Na okupowanych terenach Królestwa utworzono Generalne Gubernatorstwo Saksonii, którym od 21 października 1813 r. do 9 listopada 1814 r. administrował książę Nikołaj Repnin-Wołkonski, a po nim przedstawiciele Prus: Eberhard von der Recke i Friedrich Wilhelm Leopold von Gaudi.
Prusy planowały po upadku Napoleona zaanektować Saksonię. 28 lutego 1813 r. Prusy i Rosja uzgodniły w traktacie kaliskim roszczenia terytorialne obu stron w Europie w przypadku zwycięstwa nad Napoleonem: Prusom miała przypaść Saksonia, a Rosji Księstwo Warszawskie. Włączenia Saksonii do Prus uniknięto z powodu oporu dyplomatów austriackich i angielskich na kongresie wiedeńskim, którzy obawiali się, że Prusy będą zbyt silne. Ostatecznie, w wyniku postanowień Kongresu, ponad połowa ziem Królestwa Saksonii została włączona do Królestwa Prus. 
Po powrocie Napoleona z Elby Saksonia dołączyła do sojuszu przeciwko niemu i zobowiązała się wystawić 8 000 żołnierzy liniowych i 8 000 żołnierzy Landwehry do walki z nim. Fryderyk August I wrócił 7 czerwca 1815 r. do Drezna, gdzie został entuzjastycznie powitany. Królestwo musiało poradzić sobie ze znacznymi problemami ekonomicznymi wynikającymi z utraty części ziem, ale wkrótce nastąpiło gospodarcze odrodzenie. Po 1815 r. Saksonia przestała jednak na stałe odgrywać ważną rolę polityczną w Niemczech i musiała przystąpić do Związku Niemieckiego. Przez następne lata władcy sascy trwali w konsekwentnym sojuszu z Cesarstwem Austrii, ale Saksonia należała także do stworzonego przez Prusy Związku Celnego.
W czasie kolejnej europejskiej fali rewolucji z lat 1830-1831 również w Saksonii doszło do walk. W Lipsku powstała gwardia municypalna, a w Dreźnie – gwardia narodowa. Wskutek nacisków, w 1830 r. król Antoni I musiał powołać na współregenta swego bratanka Fryderyka Augusta, w następnym roku wprowadził konstytucję i powołał parlament o ograniczonych kompetencjach (po raz pierwszy zebrał się w 1833), a w 1832 r. zniósł powinności feudalne. W 1833 r. postanowiono o przystąpieniu do Niemieckiego Związku Celnego – traktaty o jego utworzeniu weszły w życie 1 stycznia kolejnego roku.
W 1836 r. rządy objął dotychczasowy współregent jako Fryderyk August II. Od 1843 r. nasilało się niezadowolenie społeczeństwa z jego konserwatywnych rządów. W Niemczech w połowie lat 40. XIX w. wybuchały rozruchy i bunty głodowe – w Saksonii w 1845 r. (w latach 40. XIX w. miała miejsce klęska nieurodzaju wskutek m.in. zarazy ziemniaczanej). W czasie Wiosny Ludów liberałowie zdominowali ministerium i parlament, przeprowadzając wiele reform, ale izby parlamentu zostały rozwiązane i zwołane na początek 1849 r., a następnie rozwiązane 30 kwietnia 1849. Konflikt między liberałami a królem dotyczył głównie kwestii zjednoczenia Niemiec. Wobec jawnego buntu przeciw królowi, w 1849 r. saska Wiosna Ludów została stłumiona z pomocą wojsk pruskich. Od 1850 r., po kolejnym rozwiązaniu parlamentu, przy pomocy dawnego zgromadzenia stanów cofnięto wiele reform. 
Za panowania króla Jana I (od 1859) wprowadzono w Saksonii tzw. wolność procederu (w 1861) – zasadę, według której każdy mógł podejmować produkcję w każdej dziedzinie wytwórczości w jakichkolwiek rozmiarach i przy użyciu jakiejkolwiek techniki. Ponadto w 1865 r. wszedł w życie saksoński kodeks cywilny. W 1866 r. król Jan I opowiedział się po stronie Austrii w wojnie przeciw Prusom. Po swej wygranej Prusy pierwotnie chciały zaanektować Królestwo Saksonii. Dzięki umiejętnościom negocjacyjnym generała Alfreda von Fabrice i za wstawiennictwem cesarza austriackiego Franciszka Józefa I udało się tego uniknąć, doszło jednak do utraty suwerenności państwowej wskutek przystąpienia do Związku Północnoniemieckiego w 1866 r. Chociaż armia saksońska została zachowana, to włączono ją do armii Związku. 
W latach 1870-1871 królestwo uczestniczyło w wojnie francusko-pruskiej, a w 1871 r. stało się częścią Cesarstwa Niemieckiego. Lipsk, drugie po Dreźnie liczące się miasto saskie, zostało siedzibą Sądu Najwyższego Rzeszy. 
Gdy rozmowy o zawieszeniu broni we Francji przedłużały się, kanclerz Otto von Bismarck przekazał prowadzenie rozmów Alfredowi von Fabrice, który wówczas był ministrem wojny Królestwa Saksonii. W 1871 r. Fabrice został mianowany gubernatorem generalnym dla okupowanej Francji. 
Po śmierci Jana, w 1873 r., na tron wstąpił król Albert, za którego panowania m.in. przeprowadzono reformy podatkowe. W parlamencie dominowali w tym czasie konserwatyści, jednak w wyborach 1885/1886 r. po raz pierwszy dostali się do niego socjaliści. Na przełomie 1873 i 1874 r. rozdzielono sądownictwo i administrację, a w 1879 r. wprowadzono sądownictwo według systemu ogólnoniemieckiego. W 1892 r. zreorganizowano armię, co spowodowało zwiększenie wydatków, przez co podniesiono podatek dochodowy na rok 1895. W 1902 r., po śmierci Alberta, na tron wstąpił Jerzy, którego już dwa lata później zastąpił Fryderyk August III.
W 1918 r. rewolucja listopadowa doprowadziła do końca monarchii, a 10 listopada Hermann Fleißner proklamował w cyrku Sarrasani Wolne Państwo Saksonii. 13 listopada król Fryderyk August III abdykował na zamku Guteborn, po której osiadł w pałacu w Szczodrem na Śląsku. Saksonia pozostała członkiem Rzeszy Niemieckiej.
Miasta.
Miasta Królestwa Saksonii o populacji przekraczającej 20 tys. ludzi w 1890 roku:

</doc>
<doc id="1580078" url="https://pl.wikipedia.org/wiki?curid=1580078" title="Płynny Ołów">
Płynny Ołów



</doc>
<doc id="1580079" url="https://pl.wikipedia.org/wiki?curid=1580079" title="Prawo Rocka">
Prawo Rocka

Prawo Rocka – stwierdzenie sformułowane w latach 60 przez Artura Rocka, mówiące o tym, że koszt sprzętu do produkcji półprzewodników będzie się co 4 lata podwajał. Stwierdzenie to jednak nie sprawdziło się i nie ma odwzorowania w rzeczywistości.

</doc>
<doc id="1580080" url="https://pl.wikipedia.org/wiki?curid=1580080" title="Nogliki">
Nogliki

Nogliki (ros. Ноглики) - osiedle typu miejskiego w Rosji, w obwodzie sachalińskim, na wyspie Sachalin. 10 854 mieszkańców. Założone w latach 40. XX wieku w związku z podjęciem eksploatacji złóż ropy naftowej.

</doc>
<doc id="1580081" url="https://pl.wikipedia.org/wiki?curid=1580081" title="Ban Ki-Moon">
Ban Ki-Moon



</doc>
<doc id="1580082" url="https://pl.wikipedia.org/wiki?curid=1580082" title="Reprezentacja Kuby w piłce ręcznej mężczyzn">
Reprezentacja Kuby w piłce ręcznej mężczyzn

Reprezentacja Kuby w piłce ręcznej mężczyzn – narodowy zespół piłkarzy ręcznych z Kuby. Reprezentuje swój kraj w rozgrywkach międzynarodowych.

</doc>
<doc id="1580088" url="https://pl.wikipedia.org/wiki?curid=1580088" title="Pięć kobiet na tle morza">
Pięć kobiet na tle morza

Pięć kobiet na tle morza () – bułgarsko-polski film fabularny z roku 1986 w reżyserii Władysława Ikonomowa, na podstawie scenariusza Jerzego Janickiego.
Fabuła.
Akcja filmu rozgrywa się w 1941 roku na bułgarskim wybrzeżu Morza Czarnego. W małym miasteczku próbuje przetrwać wojnę pięć internowanych w Bułgarii Polek. Każda z nich pochodzi z innego środowiska i ma inne wspomnienia wojenne. Jedna z kobiet – Grażyna nawiązuje romans z oficerem bułgarskim i próbuje przedostać się do Turcji, ale zostaje zatrzymana przez policję. Kobietom grozi aresztowanie, ale udaje im się uciec.

</doc>
<doc id="1580089" url="https://pl.wikipedia.org/wiki?curid=1580089" title="Ćhandogjabrahmana">
Ćhandogjabrahmana

Ćhandogjabrahmana – brahmana przynależąca do tradycji Samawedy, zawierająca analizy technik rytuału ofiarnego i tekst Upaniszady Ćhandogja.
Źródłosłów.
"Ćhandogja" to objaśnienia czynności "chandogā", gdzie "chandogā" to śpiew "gā" w poprawnym metrum hymnu pochwalnego zwanego "chandas".
Struktura.
Brahmana "Ćhandogja" zbudowana jest z dziesięciu rozdziałów :

</doc>
<doc id="1580090" url="https://pl.wikipedia.org/wiki?curid=1580090" title="Palczyki">
Palczyki

Palczyki – przysiółek wsi Ochotnica Dolna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580091" url="https://pl.wikipedia.org/wiki?curid=1580091" title="Piszczki">
Piszczki

Piszczki – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580092" url="https://pl.wikipedia.org/wiki?curid=1580092" title="Rąbańczyska">
Rąbańczyska

Rąbańczyska – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580093" url="https://pl.wikipedia.org/wiki?curid=1580093" title="Chmieliny">
Chmieliny

Po zagotowaniu brzeczki piwnej z dodatkiem chmielu, w kotle warzelnym gromadzą się resztki chmielu nazywane chmielinami, które w procesie filtracji zostają usunięte.

</doc>
<doc id="1580094" url="https://pl.wikipedia.org/wiki?curid=1580094" title="Tomaszki">
Tomaszki

Tomaszki – przysiółek wsi Ochotnica Dolna w Polsce położony w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580095" url="https://pl.wikipedia.org/wiki?curid=1580095" title="Nancy Etcoff">
Nancy Etcoff

Nancy Etcoff (ur. 1955) – amerykańska psycholog.
Ukończyła Harvard University, doktorat z psychologii otrzymała na Boston University, a pracę naukową kontynuowała później na MIT, robiąc specjalizację z nauk o mózgu i kognitywistyki. Wykłada i prowadzi badania na wydziale Harvard Medical School oraz przy projekcie umysł/mózg/zachowanie Uniwersytetu Harvarda. Kieruje programem dotyczącym estetyki i zachowania zdrowia na Wydziale Psychiatrii Głównego Szpitala w Massachusetts. Przez ponad 15 lat prowadziła badania dotyczące percepcji urody, emocji i mózgu.
Jest autorem książki "Przetrwają najpiękniejsi. Wszystko co nauka mówi o ludzkim pięknie" (1999) w której autorka dowodzi, że piękno jest głęboko zakorzenione w genach – wyewoluowało w mózgu oglądającego i w ciele oglądanego. Nancy Etcoff czerpiąc szeroko z antropologii, psychologii, biologii i archeologii wskazuje na podobieństwa w reakcjach na ludzkie piękno w różnych kulturach świata. Na podstawie tej książki powstał też jednogodzinny program Discovery Channel. Książka ta ukazała się w dziewięć lat po wydaniu głośnej i kontrowersyjnej pracy amerykańskiej pisarki i feministki Naomi Wolf "The Beauty Myth. How Images of Beauty Are Used Against Women" (Mit piękna. Jak wizerunki piękności używane są przeciwko kobietom), w której Wolf argumentowała, że „uroda” stanowi wartość normatywną i jest jedynie konstruktem społecznym. 
Nancy Etcoff poślubiła Stevena Pinkera w 1980 roku i rozwiodła się z nim w 1992 roku.

</doc>
<doc id="1580098" url="https://pl.wikipedia.org/wiki?curid=1580098" title="Śatapathabrahmana">
Śatapathabrahmana

Śatapathabrahmana (dewanagari शतपथ ब्राह्मण, trl. Śatapathabrāhmana) – brahmana nawiązująca naukami do treści Jadźurwedy datowana na około 600 rok p.n.e.
Struktura.
Zawiera 20 rozdziałów odwzorowujących tematycznie pierwsze rozdziały Wadźasanejisanhity.

</doc>
<doc id="1580099" url="https://pl.wikipedia.org/wiki?curid=1580099" title="Brahmana">
Brahmana



</doc>
<doc id="1580101" url="https://pl.wikipedia.org/wiki?curid=1580101" title="Szlagówka (Ochotnica Górna)">
Szlagówka (Ochotnica Górna)

Szlagówka – część wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1580102" url="https://pl.wikipedia.org/wiki?curid=1580102" title="Złoty Mikrofon">
Złoty Mikrofon

Złoty Mikrofon – nagroda Polskiego Radia przyznawana od 1969 roku osobom, których działanie przyczynia się do utrzymania wysokiego poziomu, rozwoju i popularyzacji radia publicznego oraz za wybitne osiągnięcia twórcze dla radia publicznego.
Od 1969 roku, czyli od samego początku, z przerwą w latach 1975-1987, Złote Mikrofony przyznawał tygodnik „Antena”. Czasopismo przestało istnieć w 2002 roku.
Kandydaci do nagrody wybierani są z różnych ważnych obszarów twórczości radiowej m.in. teatru, muzyki, literatury, reportażu, polityki, realizacji dźwięku oraz korespondencji zagranicznej. Nagrodę można otrzymać jedynie raz w życiu.
Do roku 2008 włącznie, Złote Mikrofony otrzymało prawie 200 osób.
Poniższy artykuł wymienia również laureatów nagrody Diamentowa Batuta, przyznawanej za wybitne kreacje artystyczne oraz rozsławianie muzyki polskiej w kraju i za granicą. Osobny artykuł traktuje o Diamentowym Mikrofonie.
2018.
Uroczyste wręczenie nagród odbyło się 13 lutego 2019 w studiu koncertowym Polskiego Radia im. Witolda Lutosławskiego w Warszawie. Galę poprowadzili Marta Januszewska (PR1) i Kuba Marcinowicz (Czwórka).
W ramach uroczystości wystąpił zespół pod kierownictwem Leszka Biolika oraz Natalia Kukulska, Anita Lipnicka i Daria Zawiałow w koncercie "Cohen i kobiety".
Kapituła Złotego Mikrofonu obradowała w składzie: Anna Stempniak-Juśkiewicz (przewodnicząca, PR1), Hanna Bogoryja-Zakrzewska (Studio Reportażu i Dokumentu Polskiego Radia), Hanna Dołęgowska (dyrektor Centrum Programów Wyspecjalizowanych), Magdalena Łoś-Komarnicka (PR2), Marek Niedźwiecki (PR3), Wiesław Szala (Biuro Technologii Polskiego Radia) oraz Henryk Urbaś (Naczelna Redakcja Sportowa Polskiego Radia).
Nagrodzeni:
Honorowy Złoty Mikrofon otrzymała Irena Szewińska „za wyjątkowe zasługi i upowszechnianie polskiego sportu, godne reprezentowanie naszego kraju na świecie i dostarczanie niezapomnianych sportowych emocji słuchaczom Polskiego Radia”.
2017.
Uroczyste wręczenie nagród odbyło się 29 listopada 2017 w studiu koncertowym Polskiego Radia im. Witolda Lutosławskiego w Warszawie. Galę poprowadzili Sława Bieńczycka (PR1) i Michał Olszański (PR3).
W ramach uroczystości wystąpiła Warszawska Orkiestra Sentymentalna.
Przewodnicząca komisji: Anna Stempniak-Juśkiewicz .
Nagrodzeni:
Honorowy Złoty Mikrofon otrzymał Leszek Długosz za „za obecność na antenach Polskiego Radia, dzięki której realizowana jest prawdziwa misja publicznego nadawcy a także za wybitne osiągnięcia artystyczne i konsekwentne występowanie w obronie wartości”.
W dniu wręczenia Złotych Mikrofonów w 2017 roku swą nagrodę z 2014 roku jako pierwsza w historii tej nagrody oddała Anna Szewczuk-Czech, w proteście przeciwko niemerytorycznej krytyce jej dorobku zawodowego i umiejętności dziennikarskich oraz deprecjonowaniu przez zarząd Polskiego Radia i dyrekcję Programu 2 roli obecności muzyki ludowej i bagatelizowaniu prezentacji innych form niematerialnej kultury polskiej wsi na antenie Programu 2 Polskiego Radia.
2016.
Uroczyste wręczenie nagród odbyło się 14 grudnia 2016 w studiu Koncertowym Polskiego Radia im Witolda Lutosławskiego w Warszawie. Galę poprowadzili Agnieszka Szydłowska (PR3) i Marcin Kusy (PR1).
W ramach uroczystości wystąpili Joanna Kondrat oraz Marcin Styczeń.
Przewodniczący kapituły: Janusz Kukuła.
Nagrodzeni:
Honorowy Złoty Mikrofon otrzymał Ernest Bryll za „ogromny wkład w kształtowanie wyobraźni poetyckiej słuchaczy Polskiego Radia”.
2015.
Do konkursu zgłoszono 23 kandydatury. Kapitule przewodniczył dyrektor Teatru Polskiego Radia Janusz Kukuła.
Uroczyste wręczenie nagród odbyło się 10 grudnia 2015 w Studiu Koncertowym Polskiego Radia im. Witolda Lutosławskiego w Warszawie. Było to jednocześnie zamknięcie oficjalnych obchodów 90-lecia Polskiego Radia. Galę poprowadzili Sława Bieńczycka (PR1) i Marek Niedźwiecki (PR3).
W ramach tej uroczystości odbył się koncert Polskiej Orkiestry Radiowej pod dyrekcją Michała Klauzy. Występ zorganizowano w hołdzie Stefanowi Rachoniowi (1906–2001) – twórcy i wieloletniego dyrektora Polskiej Orkiestry Radiowej, świętującej w 2015 roku swoje 70-lecie. Wraz z Orkiestrą wystąpili skrzypek Adam Bałdych, aktorzy Teatru Narodowego Anna Markowicz i Marcin Przybylski oraz Stan Borys.
Podczas gali Paweł Sztompke (wówczas kierownik Redakcji Muzycznej PR1) odebrał nagrodę „Wawrzyn Mowy Polskiej”.
Nagrodzeni:
Wcześniej, 21 kwietnia 2015, podczas gali w Teatrze Wielkim – Operze Narodowej z okazji obchodów 90-lecia Polskiego Radia, Diamentową Batutę otrzymał Jacek Kaspszyk. Uzasadnienie: „jako wyraz uznania dla dyrygenckiego dorobku i z podziękowaniem za oddanie radiu publicznemu, dla którego dokonał imponującej ilości nagrań studyjnych i koncertowych”.
14 czerwca 2015 podczas 52 Krajowego Festiwalu Piosenki Polskiej w Opolu, na koncercie z okazji 90-lecia Polskiego Radia, nagrodę Honorowy Złoty Mikrofon odebrali: Halina Kunicka, Alicja Majewska i Włodzimierz Korcz.
2014.
Do konkursu zgłoszono 28 kandydatur.
Uroczyste wręczenie nagród odbyło się 20 listopada 2014 w Studiu Koncertowym Polskiego Radia im. Witolda Lutosławskiego w Warszawie. Galę poprowadzili Sława Bieńczycka (PR1) i Michał Olszański (PR3). Odbył się koncert piosenek do tekstów Juliana Tuwima (1894–1953) w wykonaniu zespołu The Jobers pod kierownictwem Marcina Partyki.
Skład kapituły:
Nagrodzeni:
Wcześniej, 7 czerwca 2014 podczas 51 Krajowego Festiwalu Piosenki Polskiej w Opolu, nagrodę Honorowy Złoty Mikrofon odebrała Edyta Geppert. W uzasadnieniu napisano m.in.: „mimo zmieniających się mód, utwory śpiewane przez Edytę Geppert są symbolem elegancji, stylu, dobrego smaku i mądrości. (...) Edyta Geppert ze swoją twórczością, postawą wobec sztuki i słuchacza jest dla nas symbolem tego, co najbardziej szlachetne i najpiękniejsze w muzyce rozrywkowej”.
2013.
Do konkursu zgłoszono 28 lub 36 kandydatur. Uroczyste wręczenie nagród odbyło się 25 listopada 2013 w Studiu Koncertowym Polskiego Radia im. Witolda Lutosławskiego w Warszawie. Galę poprowadzili Agnieszka Szydłowska (PR3) i Paweł Sztompke (PR1).
W ramach uroczystości odbył się koncert nagrodzonej Honorowym Złotym Mikrofonem (szczegóły niżej) Hanny Banaszak. Retransmisję występu piosenkarki zaplanowano na 4 stycznia 2014 na antenie Programu Pierwszego Polskiego Radia.
Skład kapituły:
Nagrodzeni:
2012.
Uroczyste wręczenie nagród odbyło się 2 grudnia 2012.
Nagrodzeni:
2011.
Uroczyste wręczenie nagród odbyło się 18 grudnia 2011.
Nagrodzeni:
2010.
Uroczyste wręczenie nagród odbyło się 24 października 2010.
Skład kapituły:
Nagrodzeni:
Prawie dwa miesiące później, 17 grudnia 2010, podczas koncertu zorganizowanego w Teatrze Polskim w Warszawie z okazji 85-lecia Polskiego Radia, wręczono Honorowy Złoty Mikrofon Stingowi. Brytyjski muzyk otrzymał tę nagrodę „za wybitne osiągnięcia artystyczne, mistrzowskie łączenie gatunków i stylów, za naturalność, wrażliwość i pozytywne emocje oraz wspaniałe kompozycje obecne na antenach Polskiego Radia przez kilkadziesiąt lat”.
2009.
Uroczyste wręczenie nagród odbyło się 17 grudnia 2009.
Skład kapituły:
Nagrodzeni:
2008.
Do konkursu zgłoszono 18 kandydatów. Uroczyste wręczenie nagród odbyło się 19 października 2008.
Skład kapituły:
Nagrodzeni:
2007.
Uroczyste wręczenie nagród odbyło się 6 grudnia 2007.
Skład kapituły:
Nagrodzeni:
2006.
Uroczyste wręczenie nagród odbyło się 16 września 2006.
Skład kapituły:
Nagrodzeni:
Wcześniej, 4 sierpnia 2006, podczas Festiwalu Jedynki w Sopocie, uroczyście wręczono Honorowy Złoty Mikrofon grupie Perfect. Nagroda została przyznana „w podziękowaniu za wieloletnią współpracę z Polskim Radiem, za piosenki, na których wychowały się pokolenia słuchaczy, za wierność rockowym ideałom”.
2005.
Uroczyste wręczenie nagród odbyło się 16 września 2005.
Skład kapituły:
Laureaci:
2004.
Uroczyste wręczenie nagród odbyło się 25 września 2004.
Skład kapituły:
Laureaci:
2003.
Uroczyste wręczenie nagród odbyło się 7 września 2003.
Skład kapituły:
Nagrodzeni:
Wcześniej, 21 maja 2003, nagrodę przyznano Piotrowi Kaczkowskiemu – w 40-lecie jego pracy w Programie 3 Polskiego Radia.
2002.
Uroczyste wręczenie nagród odbyło się 7 września 2002. Podczas gali przyznano również nagrodę Diamentowy Mikrofon (otrzymał ją Jan Nowak-Jeziorański, nieobecny na uroczystości). Imprezie towarzyszył uroczysty „Koncert dla Przyjaciół Polskiego Radia” w wykonaniu Polskiej Orkiestry Radiowej pod dyrekcją Wojciecha Rajskiego. Jako solista wystąpił skrzypek Mariusz Patyra. Program Drugi Polskiego Radia transmitował koncert, zaś rozgłośnie regionalne przeprowadziły retransmisje.
Dzień później, w niedzielę 8 września 2002 w siedzibach Polskiego Radia przy al. Niepodległości i przy ul. Myśliwieckiej trwał Dzień Otwarty Polskiego Radia.
Nagrodzeni:
1993 (za rok 1992).
Uroczyste wręczenie nagród odbyło się 10 lutego 1993.
Przewodniczący jury: prof. Maciej Józef Kwiatkowski.
Nagrodzeni:
Pozostałe edycje.
W poprzednich latach nagrodzeni zostali między innymi:
osoby:
rozgłośnie:

</doc>
<doc id="1580105" url="https://pl.wikipedia.org/wiki?curid=1580105" title="Joanna Pacitti">
Joanna Pacitti

Joanna Pacitti (ur. 6 października 1984 w Filadelfii) – amerykańska piosenkarka poprockowa i aktorka, córka Stelli i Josepha Pacittich. Jest Amerykanką pochodzenia włosko-irlandzkiego.
Filmografia.
 

</doc>
<doc id="1580106" url="https://pl.wikipedia.org/wiki?curid=1580106" title="Dead Above Ground">
Dead Above Ground

Dead Above Ground – film fabularny (horror) produkcji amerykańskiej z 2002 roku. Film wpisuje się w stylistykę dreszczowca dla nastolatków. Był kręcony w Los Angeles w stanie Kalifornia. Swoją premierę kinową miał 8 września 2002 roku.
Film opowiada historię nastoletniego Jeffa Lucasa, ucznia Bay City High School, który jest prześladowany przez swoich rówieśników. Jeff nagrywa filmowy horror, a po jego montażu osoby z otoczenia chłopaka zaczynają ginąć.

</doc>
<doc id="1580107" url="https://pl.wikipedia.org/wiki?curid=1580107" title="Aleksandros Tuferis">
Aleksandros Tuferis

Alexandros Touferis (gr. Αλέξανδρος Τουφερής, pisany również "Alexandre Tuffèri"; ur. 8 czerwca 1876 w Atenach, zm. 14 marca 1958 tamże) – francuski lekkoatleta urodzony w Atenach, uczestnik igrzysk olimpijskich w 1896 i 1900 roku.
Igrzyska w Atenach w 1896.
Touferis był Francuzem, ale urodził się i wychował w Grecji. W Atenach wystartował w dwóch konkurencjach, były to skok w dal oraz trójskok. Niewiele wiadomo o wyniku Francuza w tej pierwszej konkurencji, jedyne co pewne, to to że nie zajął miejsca w pierwszej czwórce. W drugiej z konkurencji zajął drugie miejsce, uznając sportową wyższość Amerykanina Connolly’ego. Wynik, który uzyskał Francuz to 12,70 m, a do zwycięzcy stracił 1,01 m.
Igrzyska w Paryżu 1900.
Cztery lata później Touferis nie zdołał obronić miejsca zdobytego w Atenach. W Paryżu zajął szóste miejsce, a jego dokładny wynik nie jest znany, na pewno było to poniżej 13,64 m, bo tyle uzyskał zawodnik sklasyfikowany na 3 miejscu Lewis Sheldon, wyniki pozostałych zawodników nie są znane.
Olimpiada w Atenach 1906.
Dziesięć lat po pierwszych Igrzyskach Alexandros Touferis znów stanął na starcie zawodów w Atenach. W Igrzyskach Międzyolimpijskich w 1906 roku wystartował w zupełnie odmiennych konkurencjach niż w 1896 i 1900 roku. Wówczas 29 letni Francuz wystartował w biegu na 110 metrów przez płotki, gdzie z rywalizacją pożegnał się już po biegu eliminacyjnym, jego wynik nie jest znany, jednak było to miejsce 4 lub 5 w 2 biegu eliminacyjnym. Drugą konkurencją, w której wystartował był skok w dal z miejsca. W gronie 30 zawodników zajął 7 miejsce z wynikiem 2,855 m (pozostałe jego skoki to 2,840 m i 2,795 m). Do zwycięzcy stracił 0,445 m

</doc>
<doc id="1580109" url="https://pl.wikipedia.org/wiki?curid=1580109" title="Cosinus versus">
Cosinus versus



</doc>
<doc id="1580111" url="https://pl.wikipedia.org/wiki?curid=1580111" title="Exsecans">
Exsecans



</doc>
<doc id="1580112" url="https://pl.wikipedia.org/wiki?curid=1580112" title="Ćandidas">
Ćandidas

Ćandidas (, trl. Candīdāsa, Sługa bogini Ćandi) – bengalski guru ze szkoły wisznuizmu sahadźija z XIV wieku. Zarazem poeta, któremu tradycja indyjska przypisuje autorstwo tysięcy pieśni utworzonych w czystym języku bengalskim – jednak imieniem tym posługiwało się kilku bengalskich twórców.
Życie.
Urodził się w rodzinie bramińskiej, związanej z kultem w świątyni w Nannur. Utracił jednak tą wysoką pozycję w systemie kastowym, na skutek wykluczenia z warny braminów za mezalians. Był to przełom, który spowodował poświęcenie się poezji.
Twórczość.
W swoich utworach gloryfikował:
Wpływ.
Sławę w północnych Indiach przyniosły mu pieśni miłosne, przedstawiające mistyczną relację pomiędzy Kryszną i Radhą. Na jego pieśniach wzorowali się kolejni poeci wisznuiccy.

</doc>
<doc id="1580113" url="https://pl.wikipedia.org/wiki?curid=1580113" title="Pakuły (włókno)">
Pakuły (włókno)

Pakuły – jeden z półproduktów otrzymywany podczas mechanicznego przerobu słomy lnianej lub konopnej. Są to krótkie włókna o długości poniżej 30 cm, wykorzystywane do produkcji przędz zgrzebnych. Włókno gorszej jakości stosuje się jako czyściwo lub szczeliwo, np. połączeń gwintowych rur w instalacjach wodnych i gazowych.

</doc>
<doc id="1580114" url="https://pl.wikipedia.org/wiki?curid=1580114" title="Pakuły">
Pakuły

Dwie miejscowości w Polsce:

</doc>
<doc id="1580115" url="https://pl.wikipedia.org/wiki?curid=1580115" title="Versin">
Versin



</doc>
<doc id="1580116" url="https://pl.wikipedia.org/wiki?curid=1580116" title="Sec">
Sec



</doc>
<doc id="1580117" url="https://pl.wikipedia.org/wiki?curid=1580117" title="Csc">
Csc



</doc>
<doc id="1580118" url="https://pl.wikipedia.org/wiki?curid=1580118" title="Cosec">
Cosec



</doc>
<doc id="1580119" url="https://pl.wikipedia.org/wiki?curid=1580119" title="Exsec">
Exsec



</doc>
<doc id="1580120" url="https://pl.wikipedia.org/wiki?curid=1580120" title="Kosinusoida">
Kosinusoida



</doc>
<doc id="1580122" url="https://pl.wikipedia.org/wiki?curid=1580122" title="Kotangensoida">
Kotangensoida



</doc>
<doc id="1580125" url="https://pl.wikipedia.org/wiki?curid=1580125" title="Donald Dell">
Donald Dell

Donald Lundy Dell (ur. 17 czerwca 1938 w Savannah) – amerykański prawnik, menedżer sportowy, współzałożyciel Stowarzyszenia Tenisistów Zawodowych. Sam był również tenisistą, reprezentantem w Pucharze Davisa i uczestnikiem turniejów wielkoszlemowych.
Kariera tenisowa.
Kształcił się na Uniwersytecie Yale (dyplom w 1960), a następnie na Uniwersytecie Wirginii, gdzie w 1964 ukończył studia prawnicze. Z powodzeniem uczestniczył w amerykańskich akademickich rozgrywkach tenisowych, był trzykrotnie nominowany do tytułu „All-American” (1958-1960), a w 1959 doszedł do finału gry pojedynczej mistrzostw National Collegiate Athletic Association. Uległ wówczas reprezentantowi San Jose State University Whitneyowi Reedowi, z którym niebawem przyszło mu rywalizować w dorosłym tenisie. W tym samym sezonie Reed okazał się lepszy od Della w finale dużego turnieju w Cincinnati.
Od 1954 Dell uczestniczył w międzynarodowych mistrzostwach kraju (późniejsze US Open). W swoim debiucie wyeliminował byłego mistrza Wimbledonu, weterana Sidneya Wooda, by w II rundzie ulec rozstawionemu Japończykowi Kosei Kamo. Nie opuścił żadnej edycji turnieju aż do 1974, ale spektakularnych sukcesów nie odniósł; najdalej zaszedł w roku swoich największych sukcesów sportowych, w 1961 – do ćwierćfinału. Kilkakrotnie odpadał z wysoko rozstawionymi tenisistami, m.in. w 1955 z Kenem Rosewallem (I runda), w 1957 ze Svenem Davidsonem (III runda), w 1958 z Nealem Fraserem (III runda), w 1959 z Butchem Buchholzem (III runda), w 1963 z Gene’em Scottem (II runda), w 1964 z Rafaelem Osuną (II runda, po wcześniejszym wyeliminowaniu Whitneya Reeda).
W turniejach wielkoszlemowych poza Stanami Zjednoczonymi startował rzadziej, a w mistrzostwach Australii w ogóle. Na Wimbledonie najdalej, bo do III rundy (1/16 finału), zaszedł w swoim debiucie w 1961. Pozostałe swoje występy na londyńskich kortach trawiastych kończył na I lub II rundzie, przegrywając m.in. ze znanymi graczami Royem Emersonem (najwyżej rozstawionym w 1964), Pierre’em Darmonem (1966), Rogerem Taylorem (1965), Gene’em Scottem (1967), Billem Bowreyem (1969), a także z Hindusem Jaidipem Mukerjeą (1962).
Przez trzy lata klasyfikowany był w czołowej dziesiątce rankingu krajowego United States Tennis Association. W 1960 znalazł się na 9. miejscu, rok później na 5. miejscu, w 1962 – na 7. miejscu. Najwyższą pozycję z 1961 zawdzięczał takim wynikom, jak finał mistrzostw USA na kortach ziemnych (przegrany w czterech setach do Bernarda Bartzena) czy wspomniany ćwierćfinał międzynarodowych mistrzostw USA. Dell wyeliminował wówczas m.in. rozstawionego z „szóstką” Franka Froehlinga, ale jego ćwierćfinałowa porażka z liderem rozstawienia Rodem Laverem, przy jednoczesnej słabszej dyspozycji innych rodaków, sprawiła, że w półfinałach w ogóle zabrakło Amerykanów. Jednocześnie z amerykańskiej reprezentacji w Pucharze Davisa ubyło kilka czołowych rakiet – Butch Buchholz i Barry MacKay przeszli do grona tenisistów zawodowych, Dennis Ralston został zdyskwalifikowany – i kapitan zespołu David Freed zdecydował się powołać m.in. Donalda Della. Dell debiutował w wyjazdowym meczu przeciwko Indiom i był to debiut udany, w którym Amerykanin wsparty nieco młodszym Chuckiem McKinleyem pokonał w grze podwójnej Ramanathana Krishnana i Premjita Lalla. Rundę później, w finale międzystrefowym, reprezentacja USA przegrała z tenisistami włoskimi; Dell ponownie wystąpił tylko w deblu, tym razem w parze z Whitneyem Reedem, ulegając Nicoli Pietrangelemu i Orlando Siroli.
W 1961 Dell zapisał się w historii sportu amerykańskiego także jako pierwszy gracz, który wystąpił w oficjalnym meczu tenisowym w ZSRR. Wspólnie z deblowym partnerem Mikiem Franksem uczestniczył w sportowej podróży zorganizowanej przez Departament Stanu; Dell i Franks grali w Afryce Południowej, na Bliskim Wschodzie i wreszcie w Związku Radzieckim, który od czasu rewolucji październikowej nie gościł tenisistów amerykańskich. Dell, który niebawem znalazł się na czele krajowej klasyfikacji w grze podwójnej (był jej liderem w latach 1962–1963), uczestniczył jeszcze w podobnej podróży do ZSRR w 1965. Egzotyczny charakter miał także jego trzeci i pożegnalny występ (w roli zawodnika) w reprezentacji w Pucharze Davisa, kiedy w 1963 miał udział w zwycięstwie nad zespołem Iranu w Teheranie; wygrał wówczas grę podwójną w parze z Gene’em Scottem oraz zdobył punkt singlowy, pokonując czołowego gracza gospodarzy Taqhiego Akbariego.
Do schyłku lat 60. Dell pozostawał obecny na kortach, ale z racji podjęcia pracy zawodowej raczej krajowych niż zagranicznych. W latach 1966–1967 był związany ze znaną firmą prawniczą Hogan &amp; Hartson w Waszyngtonie. W 1968 przyjął propozycję Sargenta Shrivera i został jego specjalnym asystentem w Urzędzie Pomocy Gospodarczej (Office of Economic Opportunity). Za sprawą Shrivera, szwagra braci Kennedych, zaangażował się również w kampanię prezydencką Roberta Kennedy’ego, niebawem przerwaną zabójstwem kandydata. Shriver (kuzyn znanej później tenisistki Pam Shriver) rekomendował również Dellowi funkcję kapitana reprezentacji USA w Pucharze Davisa; po śmierci Kennedy’ego Dell postanowił zrezygnować z życia politycznego i z tej możliwości skorzystać.
Dell był kapitanem ekipy w Pucharze Davisa w latach 1968–1969. Pozostawał kapitanem niegrającym, chociaż sporadycznie uczestniczył jeszcze w tym czasie w turniejach; wyniki turniejowe nie dawały jednak podstaw do powołania reprezentacyjnego. Brak doświadczenia – Dell był jednym z najmłodszych kapitanów w historii ekipy amerykańskiej – nie przeszkodził w wybitnych osiągnięciach: Amerykanie dotarli do finału rozgrywek w 1968, by w decydującym spotkaniu pokonać Australijczyków pod wodzą słynnego Harry’ego Hopmana. Zakończona została tym samym wieloletnia dominacja reprezentacji z Antypodów, sięgającej po Puchar Davisa od 1950 aż 15-krotnie. Dell powołał do zespołu amerykańskiego Arthura Ashe’a, Stana Smitha, Boba Lutza i Clarka Graebnera (ponadto w jednym ze spotkań eliminacyjnych grał Charlie Pasarell); z silną ekipą i obowiązującym wówczas regulaminem o kolejne sukcesy było łatwiej, jako że reprezentacja broniąca trofeum w kolejnym sezonie ograniczała się jedynie do meczu finałowego z pretendentem wyłonionym w kilkustopniowych eliminacjach. W 1969 Amerykanie obronili Puchar Davisa, w finale wygrywając 5:0 z Rumunami z Ilie Năstase i Ionem Ţiriacem w składzie. Po tym sukcesie Dell przekazał funkcję kapitana innemu prawnikowi-tenisiście, znacznie starszemu i związanemu z Republikanami Edowi Turville’owi, który również poprowadził zespół do dwóch triumfów.
Lata pełnienia przez Della funkcji kapitana reprezentacji amerykańskiej w Pucharze Davisa przypadły na szczególny czas w światowym tenisie. W 1968 zniesiono podział na amatorów i profesjonalistów, rozpoczynając tzw. erę „open” tenisa. Pojawił się zarazem problem opłacania tenisistów zawodowych. W sytuacji, kiedy amerykańska federacja broniła się przed wprowadzaniem nagród finansowych we wszystkich turniejach, ograniczając się jedynie do kilku wybranych imprez i w przypadku pozostałych do zwrotu kosztów, Donald Dell występował w interesie zawodników; był zwolennikiem wprowadzenia nagród pieniężnych we wszystkich turniejach (co miało zarazem zapobiec wypłacaniu nieoficjalnych premii przez organizatorów) i za jego sprawą z wielu turniejów wycofali się zawodnicy reprezentacji pucharowej. Jednocześnie sam przystąpił do organizacji turnieju zawodowego w Waszyngtonie, z pulą nagród 25 tysięcy dolarów, którego pierwszą edycję wygrał Brazylijczyk Thomaz Koch (w finale z Ashe’em). Turniej ten znalazł się na stałe w kalendarzu imprez zawodowych i na początku XXI wieku znany jest jako Legg Mason Tennis Classic.
Dell szybko dostrzegł możliwości marketingowe w tenisie zawodowym. W 1970 utworzył firmę prawniczo-menedżerską Professional Services Inc. (ProServ) i swoimi pierwszymi klientami uczynił niedawnych podopiecznych z reprezentacji narodowej – Ashe’a i Smitha. Na potrzeby tych graczy, a potem wielu innych (nie tylko tenisistów), negocjował wieloletnie kontrakty sponsorskie, organizował współpracę ze stacjami telewizyjnymi i dyrektorami turniejów. W 1972 przyczynił się do powołania organizacji zrzeszającej tenisistów zawodowych Association of Tennis Professionals i był jej pierwszym radcą prawnym (do 1980), współpracując blisko z wybitnym graczem lat powojennych, a potem wieloletnim promotorem tenisa zawodowego – Jackiem Kramerem.
Donald Dell zaangażowany jest w wiele akcji promujących tenis, m.in. przekazał milionowe donacje na młodzieżowe programy tenisowe w Waszyngtonie. Jest również działaczem federacji amerykańskiej (bierze udział w pracach komisji ds. public relations) oraz działaczem Międzynarodowej Tenisowej Galerii Sławy (wiceprezydent Galerii Sławy). W uznaniu zasług dla tenisa w 2009 uhonorowany został miejscem w tejże Galerii Sławy (uroczyste wprowadzenie w lipcu 2009).

</doc>
<doc id="1580126" url="https://pl.wikipedia.org/wiki?curid=1580126" title="Joanis Persakis">
Joanis Persakis

Joanis Persakis (gr.: Ιωάννης Περσάκης, "Io̱ánni̱s Persáki̱s"; ur. 1877 w Atenach, zm. 1943) – grecki lekkoatleta (trójskoczek), uczestnik igrzysk olimpijskich w 1896. Brat Petrosa, także medalisty z tych igrzysk.
Na igrzyskach Persakis wystartował w jednej konkurencji. W pierwszej konkurencji nowożytnych igrzysk olimpijskich, czyli konkursie trójskoku, zajął trzecie miejsce pośród siedmiu startujących. Grek uzyskał 12,52 m, co było wynikiem zaledwie o 5 cm gorszym od jego rekordu życiowego. Persakis przegrał z Jamesem Connollym o 1,19 m i z Francuzem Alexandre’em Tuffèrim o 18 cm.
W tym samym roku zajął pierwsze miejsce na pierwszych igrzyskach panhelleńskich (skoczył 12,44 m). Na olimpiadzie w Atenach pobił rekord kraju.
Rekord życiowy – 12,57 m (1896).

</doc>
<doc id="1580128" url="https://pl.wikipedia.org/wiki?curid=1580128" title="Jarosław Watamaniuk">
Jarosław Watamaniuk

Jarosław Petrowycz Watamaniuk, ukr. Ярослав Петрович Ватаманюк, ros. Ярослав Петрович Ватаманюк, "Jarosław Pietrowicz Watamaniuk" (ur. 25 maja 1963 we wsi Wierzbica) – ukraiński piłkarz, grający na pozycji prawego obrońcy, reprezentant Ukrainy, trener piłkarski.
Kariera piłkarska.
Kariera klubowa.
Rozpoczął karierę piłkarską w szkolnej drużynie SPTU nr 1 we Lwowie (od 1979), skąd był zaproszony do reprezentacji Ukraińskiej SRR na turniej "Pereprawa". W 1981 trafił do drużyny amatorskiej Nywa Podhajce. Po rozwiązaniu Nywy przeszedł w 1982 do nowo utworzonej drużyny Nywa Brzeżany. W 1983 odbywał służbę wojskową w Nowojaworowsku, gdzie bronił barw miejscowej piłkarskiej drużyny, która występowała w mistrzostwach obwodu lwowskiego. Oprócz tego, występował w drużynie z sąsiedniego Jaworowa – Zirka Jaworów. Na początku 1985, jeszcze do zwolnienia z wojska, został piłkarzem trzecioligowego klubu Prykarpattia Iwano-Frankowsk. Podczas zimowego treningu otrzymał ciężką kontuzję, ale wiara trenerów w jego możliwości pozwoliło jemu wrócić do gry. 16 kwietnia 1985 rozegrał swój pierwszy mecz na profesjonalnym poziomie z klubem SKA Odessa, zremisowanym 0:0. Po sezonie 1991 razem z klubem awansował do Wyszczej Ligi Mistrzostw Ukrainy. Utalentowanego obrońcę zapraszali do siebie takie kluby jak Dynamo Kijów, Metalist Charków, Tawrija Symferopol oraz Karpaty Lwów. Jednak on był zawsze wierny klubowi, w sumie zaliczył powyżej 530 występów za Prykarpattia Iwano-Frankowsk, w tym 139 w Wyszczej Lidze w roli kapitana drużyny (co daje 4 wynik na Ukrainie). 16 czerwca 2000 w wieku 37 lat zakończył karierę piłkarską w meczu z Zirką Kirowohrad, wygranym 4:2. Potem jeszcze w latach 2003-2004 grał w amatorskich zespołach Tepłowyk Iwano-Frankiwsk i Sokił Brzeżany
Kariera reprezentacyjna.
27 czerwca 1992 zadebiutował w reprezentacji Ukrainy w spotkaniu towarzyskim z USA zremisowanym 0:0. To był jego jedyny mecz reprezentacyjny.
Kariera trenerska.
Po zakończeniu kariery zawodniczej w 2000 został asystentem trenera w klubie Prykarpattia Iwano-Frankowsk. Potem trenował kluby Czornohora Iwano-Frankowsk, Enerhetyk Bursztyn, Sokił Brzeżany, Fakeł Iwano-Frankowsk. Od 2007 pełni funkcję asystenta trenera w Prykarpattia Iwano-Frankowsk.

</doc>
<doc id="1580131" url="https://pl.wikipedia.org/wiki?curid=1580131" title="Dudnienia">
Dudnienia



</doc>
<doc id="1580133" url="https://pl.wikipedia.org/wiki?curid=1580133" title="Roger Hodgson">
Roger Hodgson

Charles Roger Pomfret Hodgson (ur. 21 marca 1950 w Portsmouth, Hampshire, Wielka Brytania) – brytyjski muzyk i piosenkarz.
Życiorys.
Jeden z założycieli zespołu Supertramp grającego rock progresywny. Wraz z Rickiem Daviesem decydowali o obliczu zespołu. Występował w nim w latach 1969-1983. W roku 1984 rozpoczął karierę solową debiutując udanym albumem "In the Eye of the Storm", z którego pochodzą trzy jego największe w karierze solowej przeboje: "Lovers in the Wind", "Had a Dream (Sleeping with the Enemy)", "In Jeopardy".

</doc>
<doc id="1580134" url="https://pl.wikipedia.org/wiki?curid=1580134" title="Albert Tyler">
Albert Tyler

Albert Clinton Tyler (ur. 4 stycznia 1872 w Glendale, zm. 25 lipca 1945 w Harpswell) – amerykański lekkoatleta, uczestnik igrzysk olimpijskich w 1896.
Igrzyska w Atenach w 1896.
Albert Tyler wystartował wraz ze swoim rodakiem Wellesem Hoytem i trzema Grekami (Damaskosem, Teodoropulosem i Ksidasem) w konkurencji skoku o tyczce. Amerykanie byli klasą sami dla siebie, ponieważ rozpoczęli rywalizację gdy Grecy już ją zakończyli. Tyler i Hoyt rozpoczęli rywalizację od wysokości 2,80 m i zaliczali kolejno 2,90 m, 3,00 m, 3,10 m i 3,20 m, pierwszy odpadł Tyler, który z wynikiem 3,20 m zajął drugą lokatę.
Kuzyn Alberta Tylera Francis Lane zdobył brązowy medal w konkurencji biegu na 100 metrów.

</doc>
<doc id="1580135" url="https://pl.wikipedia.org/wiki?curid=1580135" title="Obwiednia sygnału">
Obwiednia sygnału

Obwiednia sygnału – chwilowa wartość amplitudy sygnału, jako funkcja czasu, zmieniająca się znacznie wolniej niż sam sygnał. Pojęcie obwiedni sygnału jest intuicyjne i nieścisłe, a mimo to użyteczne i często stosowane w fizyce, akustyce, elektronice i wielu innych dziedzinach techniki. Ścisłym odpowiednikiem tego pojęcia w matematyce jest obwiednia rozumiana jako ograniczenie danej rodziny krzywych.
Pojęcie "obwiedni sygnału" jest stosowane w odniesieniu do sygnałów mających charakter szybkich oscylacji o wolnozmiennej amplitudzie. Określenia „szybki” i „wolny” są tu czysto umowne. Szybka zmienność w akustyce może oznaczać zakres częstości nawet o 9 rzędów wielkości mniejszy, niż wolna zmienność w optyce.
Załączone rysunki przedstawiają obwiednie kilku sygnałów, oznaczone kolorem czerwonym. W każdym z tych przypadków intuicyjne zrozumienie pojęcia obwiedni jest rzeczą prostą. Nie sposób jednak podać zadowalającej definicji matematycznej (ścisłej) tak rozumianej obwiedni.
Ostatni z rysunków (u dołu) przedstawia obwiednię wygenerowaną, na podstawie sygnału wejściowego, przez układ elektroniczny nazywany demodulatorem amplitudy. Umowność pojęcia obwiedni jest na tym rysunku doskonale widoczna – zmieniając parametry demodulatora można uzyskać inne wyniki.

</doc>
<doc id="1580139" url="https://pl.wikipedia.org/wiki?curid=1580139" title="Osady brzeczkowe">
Osady brzeczkowe

Osady brzeczkowe — wytrącają się w trakcie gotowania brzeczki piwnej. Są to cząsteczki białka i garbników, które wraz z chmielinami zostają odcedzone w procesie filtracji.

</doc>
<doc id="1580140" url="https://pl.wikipedia.org/wiki?curid=1580140" title="Diamentowy Mikrofon">
Diamentowy Mikrofon

Diamentowy Mikrofon – nagroda przyznawana od 1995 roku przez Zarząd Polskiego Radia. Przyznawana jest wybitnym twórcom radiowym (pracownikom i współpracowników Polskiego Radia). Po raz pierwszy nagrodę przyznano z okazji 70-lecia Polskiego Radia.

</doc>
<doc id="1580142" url="https://pl.wikipedia.org/wiki?curid=1580142" title="Ewangelos Damaskos">
Ewangelos Damaskos

Ewangelos Damaskos (gr. Ευάγγελος Δαμάσκος; ur. w Acharnes, data urodzenia i śmierci nieznana) – grecki lekkoatleta (tyczkarz, uczestnik igrzysk olimpijskich w 1896.
Igrzyska w Atenach w 1896.
Ewangelos Damaskos wystartował w konkurencji skoku o tyczce. Grek uzyskał wynik 2,60 m, co dało mu 3. miejsce wspólnie z innym Grekiem Joanisem Teodoropulosem. Greccy zawodnicy byli wyraźnie słabsi od Amerykanów. Gdy Damaskos i jego koledzy skończyli już swój udział w zawodach, Amerykanie dopiero rozpoczynali swoje zmagania.

</doc>
<doc id="1580143" url="https://pl.wikipedia.org/wiki?curid=1580143" title="Joanis Teodoropulos">
Joanis Teodoropulos

Joanis Teodoropulos (gr. Ιωάννης Θεοδωρόπουλος; ur. w Eurytanii, data urodzenia i śmierci nieznana) – grecki lekkoatleta (tyczkarz), uczestnik igrzysk olimpijskich w 1896
Igrzyska w Atenach w 1896.
Joanis Teodoropulos wystartował w konkurencji skoku o tyczce. Grek uzyskał wynik 2,60 m, co dało mu 3. miejsce wspólnie z innym Grekiem Ewangelosem Damaskosem. Greccy zawodnicy byli wyraźnie słabsi od Amerykanów. Gdy Teodoropulos i jego koledzy skończyli już swój udział w zawodach Amerykanie dopiero rozpoczynali swoje zmagania.

</doc>
<doc id="1580146" url="https://pl.wikipedia.org/wiki?curid=1580146" title="Rick Davies">
Rick Davies

Richard Davies (ur. 22 lipca 1944 w Swindon) – brytyjski muzyk, założyciel i członek rockowego zespołu Supertramp. Do odejścia z zespołu Rogera Hodgsona w 1983 roku stanowili duet kompozytorski decydujący o obliczu zespołu.

</doc>
<doc id="1580147" url="https://pl.wikipedia.org/wiki?curid=1580147" title="Katarzyna Bilewska">
Katarzyna Bilewska

Katarzyna Bilewska (ur. 8 marca 1979 w Bydgoszczy) – polska prawnik, adwokat, doktor habilitowany nauk prawnych, profesor Uniwersytetu Warszawskiego, nauczyciel akademicki Wydziału Prawa i Administracji Uniwersytetu Warszawskiego.
Życiorys.
W 1997 ukończyła VI Liceum Ogólnokształcące w Bydgoszczy. Jest absolwentką Wydziału Prawa i Administracji Uniwersytetu Warszawskiego (2001). W 2004 uzyskała tam stopień naukowy doktora, a w 2009 doktora habilitowanego nauk prawnych.
Od 2007 jest członkiem zarządu Fundacji Adwokatury Polskiej. Pełni funkcję członka kolegium redakcyjnego "Czasopisma Kwartalnego Całego Prawa Handlowego, Upadłościowego i Rynku Kapitałowego (HUK)"
Jest autorką kilkudziesięciu publikacji z zakresu prawa cywilnego porównawczego, prawa europejskiego i prawa spółek.
Pochodzi z rodziny o korzeniach ormiańskich. Jej wujem (brat matki) jest poseł Prawa i Sprawiedliwości na Sejm VI kadencji Wojciech Mojzesowicz.

</doc>
<doc id="1580148" url="https://pl.wikipedia.org/wiki?curid=1580148" title="Osęka (sprzęt pożarniczy)">
Osęka (sprzęt pożarniczy)



</doc>
<doc id="1580150" url="https://pl.wikipedia.org/wiki?curid=1580150" title="Naomi Wolf">
Naomi Wolf

Naomi Wolf (ur. 12 listopada 1962) – amerykańska pisarka, polityczna konsultantka i intelektualistka. 
Życiorys.
Publikując "The Beauty Myth" stała się wiodącą orędowniczką ruchu nazwanego później trzecią falą feminizmu. Nadal staje w obronie dążeń feministycznych i polityki progresywnej ostatnio szczególnie przekonując, że nastąpiło pogorszenie instytucji demokratycznych w USA. 
W swojej pierwszej książce "The Beauty Myth" (Mit urody), która stała się międzynarodowym bestsellerem przekonuje, że „uroda” jest wartością normatywną i jest jedynie konstruktem społecznym, którego zawartość determinowana jest przez patriarchat, którego celem jest reprodukcja swojej hegemonii.
Kontrowersje.
Sprzeciwiła się ograniczeniom związanymi z pandemią COVID-19 i skrytykowała szczepionki przeciwko COVID-19. W czerwcu 2021 jej konto na Twitter zostało zawieszone za publikowanie dezinformacji antyszczepionkowej. Twierdziła na przykład, że szczepionki przeciwko COVID-19 powodują niepłodność kobiet.

</doc>
<doc id="1580154" url="https://pl.wikipedia.org/wiki?curid=1580154" title="Osęka (ujednoznacznienie)">
Osęka (ujednoznacznienie)



</doc>
<doc id="1580156" url="https://pl.wikipedia.org/wiki?curid=1580156" title="Jacek Jastrzębski (prawnik)">
Jacek Jastrzębski (prawnik)

Jacek Zygmunt Jastrzębski (ur. 10 maja 1980 w Warszawie) – polski prawnik, radca prawny, adwokat i ekonomista, doktor habilitowany nauk prawnych, profesor nadzwyczajny Uniwersytetu Warszawskiego, od 2018 przewodniczący Komisji Nadzoru Finansowego.
Życiorys.
Ukończył II Liceum Ogólnokształcące im. Stefana Batorego w Warszawie. Absolwent studiów prawniczych na Wydziale Prawa i Administracji Uniwersytetu Warszawskiego (2003) oraz ekonomicznych w Szkole Głównej Handlowej w Warszawie (2004). W 2005 doktoryzował się w zakresie nauk prawnych na UW na podstawie pracy pt. "Kara umowna jako umowna regulacja odpowiedzialności odszkodowawczej". Stopień doktora habilitowanego nauk prawnych uzyskał w 2011 na tej samej uczelni w oparciu o rozprawę zatytułowaną "Pojęcie papieru wartościowego wobec dematerializacji".
Został nauczycielem akademickim na Uniwersytecie Warszawskim, od 2013 na stanowisku profesora nadzwyczajnego w Instytucie Prawa Cywilnego. W pracy naukowej zajął się zagadnieniami z zakresu prawa cywilnego, prawa handlowego oraz prawa papierów wartościowych. Jest autorem kilkudziesięciu publikacji z zakresu prawa odszkodowawczego, prawa zobowiązań, prawa papierów wartościowych, prawa wekslowego i czekowego. Dwukrotny stypendysta Fundacji na Rzecz Nauki Polskiej oraz członek Collegium Invisibile.
W 2007 uzyskał uprawnienia adwokata, podjął też praktykę w zawodzie radcy prawnego. Pracował w sektorze bankowym, od 2008 pełnił funkcję zastępcy dyrektora departamentu prawnego PKO BP. 23 listopada 2018 został powołany przez prezesa Rady Ministrów Mateusza Morawieckiego na stanowisko przewodniczącego Komisji Nadzoru Finansowego.
W 2022 otrzymał Złoty Medal za Zasługi dla Policji.

</doc>
<doc id="1580157" url="https://pl.wikipedia.org/wiki?curid=1580157" title="Minor macierzy">
Minor macierzy



</doc>
<doc id="1580165" url="https://pl.wikipedia.org/wiki?curid=1580165" title="LINQ">
LINQ

Language INtegrated Query (LINQ) – część technologii Microsoft .NET, której podstawy teoretyczne zostały opracowane przez Erika Meijera. Technologia LINQ umożliwia zadawanie pytań na obiektach. Składnia języka LINQ jest prosta i przypomina SQL.
Opis działania.
LINQ stanowi warstwę abstrakcji nad różnymi źródłami danych. Baza danych i jej elementy traktowane są również jak obiekty. Przestrzenie, które obsługuje LINQ, to:
LINQ posiada pełne wsparcie dla transakcji, widoków oraz procedur składowanych. Zapytania stają się częścią języka .NET wspierającego .NET 3.5 (C#, Visual Basic, Delphi Prism itd.). Jeśli LINQ ma działać, musi znać mapę całej bazy danych. Zapytanie LINQ zwraca kolekcję z przestrzeni nazw typów ogólnych. Kolekcja ta może być modyfikowana, a następnie zwrócona do źródła. Dzięki temu zachowywana jest pełna kontrola typów danych i ich konwersji w poszczególnych mechanizmach pośredniczących w pobieraniu danych.
Przykład zapytania LINQ poza bazami danych.
Przykład wybrania w zapytaniu wszystkich obiektów z właściwością codice_1 mniejszą niż 10
int someValue = 5; 
var results = from c in someCollection
 let x = someValue * 2
 where c.SomeProperty &lt; x
 select new {c.SomeProperty, c.OtherProperty};
foreach (var result in results)
 Console.WriteLine(result);
Ostatecznie kompilator wygeneruje klasę:
IEnumerable&lt;SomeOtherClass&gt; results =
 someCollection.Where
 c =&gt; c.SomeProperty &lt; (someValue * 2)
 .Select
foreach (SomeOtherClass result in results)
 Console.WriteLine(result.ToString());

</doc>
<doc id="1580166" url="https://pl.wikipedia.org/wiki?curid=1580166" title="Trasa Generalska w Białymstoku">
Trasa Generalska w Białymstoku

Trasa Generalska – realizowana w latach 2009–2013 północna wewnętrzna obwodnica w Białymstoku. Ostateczne zakończenie inwestycji (węzeł Porosły) ukończono pod koniec 2020 roku. Trasa Generalska prowadzi głównie obrzeżami miasta i jest fragmentem dróg krajowych nr 8 i nr 65 prowadzących (z i do) Warszawy, Lublina, a także do przejść granicznych w Bobrownikach i Budzisku, a droga nr 19 przez przejście graniczne w Kuźnicy do Grodna. Ulicą gen. St. Sosabowskiego (na odcinku od ul. Wasilkowskiej do ul. Kazimierza Wielkiego) przebiega droga wojewódzka nr 676.
Wraz z Trasą Niepodległości (zachodnia) i ul. Konstantego Ciołkowskiego (południowa) Trasa Generalska tworzy wewnętrzną obwodnicę miasta ułatwiając transport mieszkańcom Białegostoku z osiedla na osiedle. Trasa Generalska biegnie ulicami generałów "Franciszka Kleeberga", "Stanisława Maczka", "Władysława Andersa", "N. Sulika", "Stanisława Sosabowskiego". Trasa jest klasy GP i posiada dwie jezdnie po dwa pasy ruchu (2x7 m) na całej długości, drogi zbiorcze oraz chodniki i ścieżki rowerowe. 12 km trasy wybudowano w latach 2009–2013 kosztem 438 mln zł .
Węzeł Porosły.
Węzeł Porosły zapewniający połączenie drogi ekspresowej S8 z Trasą Generalską (droga krajowa nr 8) i drogą wojewódzką nr 676 (al. Jana Pawła II) wraz z Trasą Niepodległości został otwarty 30 grudnia 2020 roku.
Fragment drogi krajowej nr 8, biegnący fragmentem ul. F. Kleeberga, od granicy miasta przez skrzyżowanie z drogą wojewódzką 676 we wsi Porosły do drogi S8 został przebudowywany w drogę dwujezdniową po dwa pasy ruchu (2x7m) z bezkolizyjnym węzłem. W ramach inwestycji przebudowano fragment DW676 na odcinku od Trasy Niepodległości oraz wybudowano bezkolizyjne skrzyżowanie z ul. Elewatorską. Dla zapewnienia prawidłowej dostępności wybudowano po obu stronach drogi zbiorcze. Na całej długości przewidziano funkcjonowanie komunikacji zbiorowej. Wybudowano również chodniki i ścieżki rowerowe. Koszt inwestycji wyniósł ponad 277 mln zł .
W ramach przebudowy wybudowano pięć obiektów inżynieryjnych: estakadę w ciągu drogi krajowej nr 8 w Porosłach, wiadukt na skrzyżowaniu drogi krajowej nr 8 i drogi wojewódzkiej nr 676, estakadę nad skrzyżowaniem z ul. Elewatorską, dwa wiadukty nad linią kolejową nr 38 Białystok-Bartoszyce (w ciągu al. Jana Pawła II oraz ul. gen. F. Kleeberga).
Przebieg trasy.
Gen. F. Kleeberga.
Znajdują się tam następujące węzły drogowe:
Gen. St. Maczka.
Ponad 4 km drogi za 158 mln złotych, w ramach przebudowy powstały:
Gen. Wł. Andersa.
Przebudowana w latach 2012/2013 ul. gen. Wł. Andersa.
W ramach przebudowy drogi zostały wybudowane następujące węzły komunikacyjne i inne obiekty inżynieryjne:
Gen. St. Sosabowskiego.
Wybudowana w 2013 roku ul. gen. Sosabowskiego
Znajduje się na niej skrzyżowanie jednopoziomowe z ulicą 42 Pułku Piechoty wyposażone w sygnalizację świetlną w kierunku głównym ul. gen. Sosabowskiego.
Gen. N. Sulika.
Wybudowana w 2013 roku ul. gen. N. Sulika Wybudowano na niej następujące węzły komunikacyjne:

</doc>
<doc id="1580167" url="https://pl.wikipedia.org/wiki?curid=1580167" title="ZNTK Pruszków">
ZNTK Pruszków



</doc>
<doc id="1580169" url="https://pl.wikipedia.org/wiki?curid=1580169" title="Language integrated query">
Language integrated query



</doc>
<doc id="1580175" url="https://pl.wikipedia.org/wiki?curid=1580175" title="Bitwa pod Chantilly">
Bitwa pod Chantilly

Bitwa pod Chantilly (lub pod Ox Hill, nazwa konfederacka) – starcie zbrojne, które miało miejsce 1 września 1862 roku w hrabstwie Fairfax w stanie Wirginia, kończące kampanię w północnej Wirginii w ramach amerykańskiej wojny secesyjnej.
Podłoże.
Pobity 30 sierpnia w II bitwie nad Bull Run generał major Armii Unii John Pope nakazał swej Armii Wirginii wycofanie w kierunku na Centreville. Manewr został rozpoczęty po zmroku, z III Korpusem gen. mjr. Irvina McDowella w straży tylnej. Armia przekroczyła rzekę Bull Run, a ostatni oddział z I Korpusu gen. mjr. Franza Sigela wysadził w powietrze kamienny most za sobą. W tej sytuacji Robert E. Lee zdecydował się nie naciskać dalej celem ostatecznego rozprawienia się z przeciwnikiem, głównie dlatego, że jego Armia Północnej Wirginii była wyczerpana ciągłymi dwutygodniowymi marszami i trwającą trzy dni bitwą; w rezultacie odwrót oddziałów unionistów odbywał się bez zakłóceń. Decyzja Lee pozwoliła również II Korpusowi Armii Wirginii gen. mjr. Nathaniela Banksa, maszerującemu z Bristoe Station, gdzie strzegł linii kolejowej, dołączyć do sił głównych armii Pope’a. Co więcej, decyzja Lee pozwoliła unionistom rzucić na front drugi rzut Armii Potomaku, a mianowicie V i VI Korpus, które zostały wycofane z kampanii półwyspowej i – ku niezadowoleniu gen. mjr. George’a B. McClellana – oddane pod dowództwo Pope’a.
Rankiem 31 sierpnia wszystko wskazywało na to, że dowodzenie nad wojskiem wymyka się z rąk Pope’a. Porażka pod Bull Run nadszarpnęła jego nerwy, a na dodatek nie wiedział co robić dalej. Rozumiał, że w Waszyngtonie żądać będą odeń ataku, ale bał się, że Lee może uderzyć pierwszy i rozgromić jego reformowaną właśnie armię, nim ta zdąży przystąpić do akcji. Zwołał konferencję dowódców korpusów w swej kwaterze głównej (Centreville headquarters) i łatwo zgodził się z nimi, że trzeba wycofać się w głąb umocnień Waszyngtonu. Depesza od głównodowodzącego, gen. Henry’ego Hallecka, nie pozostawiała jednak cienia wątpliwości – należy atakować, więc Pope nakazał uderzenie na wojska Lee na polach w okolicach Manassas.
Tymczasem Lee zaczął już realizować własny plan, który mógł wytrącić inicjatywę z rąk Pope’a. Kazał gen. mjr. Thomasowi J. „Stonewall” Jacksonowi okrążyć prawe skrzydło Pope’a i wyjść na tyły jego pozycji pod Centreville. Konfederacki manewr poprzedzał zwiad kawaleryjski gen. mjr. J.E.B. Stuarta. Siły gen. mjr. Jamesa Longstreeta miały zostać na miejscu, by upewnić Pope’a, że wojska konfederackie znajdują się przed nim, podczas gdy Jackson pomaszeruje na północ i wschód, by zająć strategicznie ważne Germantown, skąd prowadziły na Waszyngton dwie drogi: "Warrenton Pike" (dzisiejsza U.S. Route 29) i "Little River Turnpike" (dzisiejsza U.S. Route 50). Ludzie Jacksona, głodni i zmęczeni, poruszali się naprzód wolno i zatrzymali na noc w dolinie położonej około 5 km na północny wschód od Centreville. Pope nie zdawał sobie z tego sprawy.
W nocy miały miejsce dwa wydarzenia, które mogły zmusić Pope’a do myślenia: najpierw z Germantown przybył oficer sztabowy z raportem, że silna formacja kawalerii ostrzeliwała skrzyżowanie dróg przed jego ucieczką. Na szczęście dla Lee i Stuarta Pope uznał atak kawalerii za patrol, ale gdy w kilka godzin później dwaj unijni kawalerzyści donieśli, że widzieli masy piechoty nieprzyjaciela maszerujące wzdłuż Little River Turnpike, Pope zrozumiał, że jego armia jest w niebezpieczeństwie. Odwołał więc rozkaz ataku, a w zamian nakazał armii odwrót z Centreville do Waszyngtonu; wysłał ponadto kilka zwiadowczych oddziałków piechoty dla zbadania dróg, których Lee może użyć, by zaskoczyć jego wojska podczas odwrotu.
Bitwa.
Wcześnie rano 1 września Pope rozkazał gen. mjr. Edwinowi Sumnerowi wysłać na północ brygadę piechoty z zadaniem dokonania rozpoznania terenu; kawaleria armijna była zbyt zmęczona. Jednocześnie kontynuowany był marsz armii w kierunku Waszyngtonu, a korpus McDowella został posłany do Germantown (dzisiejszego Fairfax City), gdzie miał strzec ważnego dla wycofującej się armii skrzyżowania. Dla powstrzymania Jacksona posłał dwie brygady z IX Korpusu pod dowództwem gen. bryg. Issaca Stevensa. Dywizja gen. mjr. Philipa Kearny’ego nadciągnęła za nimi po południu.
Jackson kontynuował marsz na południe, ale jego wojska były tak wyczerpane i głodne, że w deszczu (zmieniającym się w ulewę) postępowały naprzód bardzo wolno. Po przejściu zaledwie 5 km obsadziły Wołowe Wzgórze (ang. "Ox Hill"), na południowy wschód od plantacji Chantilly, skąd dostrzegły około godz. 15 trzy brygady Stevensa. Mimo że dysponował mniejszymi siłami, Stevens postanowił przypuścić atak na dywizję gen. bryg. Alexandra Lawtona w centrum konfederackiej pozycji. Unioniści osiągnęli początkowo sukces, spychając w tył jedną brygadę południowców i oskrzydlając kolejną, ale wkrótce zostali odparci kontratakiem brygady Jubala Early’ego. Stevens zginął w tym starciu około godz. 17 od strzału w skroń.
W tym samym mniej więcej czasie na polu bitwy zjawił się Kearny ze swoją dywizją i wsparł brygadę Davida B. Birneya na lewym skrzydle Stevensa. Briney uderzył na linie konfederatów, ale utknął w walce na bagnety z żołnierzami z dywizji Hilla. W ulewnym deszczu Kearny przez pomyłkę wjechał pomiędzy oddziały konfederatów i zginął. W tej sytuacji Birney wycofał się na południe, kończąc tym samym starcie.
W nocy nadciągnął Longstreet, by wesprzeć wojska Jacksona i wznowić bój rano, ale armia unionistów zdołała już wycofać się do Germantown i Fairfax Court House.
Bitwa w sensie taktycznym była nierozstrzygnięta, ale Jackson utracił inicjatywę i nie był w stanie zablokować odwrotu unionistów i zniszczyć armię Pope’a. Zginęli w tym starciu dwaj ważni dla unionistów generałowie. Pope, uważając atak za bezpośrednie zagrożenie dla swej armii, wycofał się głęboko za umocnienia obronne Waszyngtonu. Lee rozpoczął kampanię w Maryland, podczas której stoczona miała zostać bitwa nad Antietam. Armia Potomaku gen. mjr. George’a B. McClellana wchłonęła Armię Wirginii Pope’a, która tym samym przestała istnieć.

</doc>
<doc id="1580176" url="https://pl.wikipedia.org/wiki?curid=1580176" title="Kenan İmirzalıoğlu">
Kenan İmirzalıoğlu

Kenan İmirzalıoğlu (ur. 18 czerwca 1974 w Bali) – turecki aktor filmowy i telewizyjny, model.
Życiorys.
Urodził się w Bali w prowincji Ankara. Uczęszczał na Yıldız Teknik Üniversitesi w Stambule. W 1997 zdobył tytuł "Best Model of the World" (pol. – "Najlepszy model świata"). 
Rozpoczął karierę aktorską, kiedy to powierzono mu główną rolę Yusufa Miroğlu w tureckim serialu telewizyjnym "Deli Yürek", nadawanym od 6 września 1999 do 31 grudnia 2001 na antenie stacji Show TV i ATV. Kilka tygodni przed zakończeniem emisji serialu powstał film fabularny kontynuujący wątek Yusufa Miroğlu: "Deli Yürek: Bumerang Cehennemi", w którym İmirzalıoğlu powtórzył główną rolę. 
Jako główny aktor pojawił się także w filmie Uğura Yücela "Yazı Tura – Kopf oder Zahl", który został zaprezentowany podczas Antalya Golden Orange Film Festival w 2004 i został laureatem jedenastu festiwalowych nagród. 
W 2007 Ömer Vargı powierzył mu jedną z głównych ról w swoim filmie "Kabadayı". Jest znany ze współpracy z reżyserem i producentem Osmanem Sinavem.
Programy telewizyjne.
2019- nadal- Kim Milyoner Olmak İster?

</doc>
<doc id="1580178" url="https://pl.wikipedia.org/wiki?curid=1580178" title="CodeGear">
CodeGear

CodeGear jest w całości częścią firmy Embarcadero Technologies. CodeGear wytwarza narzędzia programistyczne takie jak Delphi, C++ Builder, system bazodanowy InterBase. Pierwotnie CodeGear było własnością firmy Borland Software Corporation i została z niej wydzielona jako firma-córka 14 listopada 2006. Obecnym prezesem firmy jest Jim Douglas.
Historia.
8 lutego 2006 Borland ogłosił, że szuka nabywcy dla swoich środowisk programistycznych i produktów bazodanowych. Po negocjacjach firma jedynie zreorganizowała się i wydzieliła osobną firmę "CodeGear". Roczny raport Borland na rok 2006 pokazał, że środowiska programistyczne CodeGear przyniosły dochód 75,7 milionów dolarów. Wynosiło to około 25 procent przychodów firmy Borland. 7 maja 2008, Borland i Embarcadero Technologies ogłosili, że Embarcadero podpisała umowę o przejęciu majątku CodeGear. Kompletnego przejęcia firmy dokonano 30 czerwca 2008 roku. CodeGear została sprzedana za kwotę 24,5 milionów dolarów.

</doc>
<doc id="1580179" url="https://pl.wikipedia.org/wiki?curid=1580179" title="Deli Yürek">
Deli Yürek

Deli Yürek – turecki serial telewizyjny, nadawany oryginalnie w latach 1999–2001, obfitujący w liczne wątki kryminalne, sensacyjne i polityczne. Serial kręcono w Stambule. W głównej roli obsadzono aktora Kenana İmirzalıoğlu.
Powstała także kinowa ekranizacja losów Yusu Miroğlu: film "Deli yürek: Bumerang cehennemi", który wszedł na ekrany kin 7 grudnia 2001 roku, kilka tygodni przed zakończeniem emisji serialu.

</doc>
<doc id="1580183" url="https://pl.wikipedia.org/wiki?curid=1580183" title="Oficer (pociąg pancerny)">
Oficer (pociąg pancerny)

"Oficer" (ros. Бронепоезд "Офицер") – lekki pociąg pancerny białych podczas wojny domowej w Rosji
Po zdobyciu Jekaterynodara przez Armię Ochotniczą 3 sierpnia 1918 r., wycofujące się w kierunku noworosyjska oddziały bolszewickie zniszczyły most kolejowy na rzece Kubań. Pociągi pancerne białych nie mogły ich ścigać. W tej sytuacji 7 sierpnia tego roku zbudowano z pozostawionych przy lewym brzegu rzeki platform kolejowych lekki pociąg pancerny. Pierwotnie składał się z 1 odkrytej platformy z działem i 2 opancerzonych platform z karabinami maszynowymi. Dowódcą został kpt. Charkowcew. 9 sierpnia podczas walki na stacji Abinskaja zdobyto jeszcze jedną zakrytą platformę z działkami małokalibrowymi, na którą przeniesiono działo. 11 sierpnia na stacji Tonnielnaja załoga pociągu rozbiła sztab jednego z oddziałów bolszewickich. 13 sierpnia pociąg wdarł się do Noworosyjska, gdzie zdobył 2 bolszewickie pociągi pancerne. Prawdopodobnie 16 sierpnia został nazwany "Oficer" (według części źródeł nastąpiło to w listopadzie). Na przełomie sierpnia i września brał udział od strony stanicy Kawkazkaja w ataku na Armawir. Podczas walki w rejonie stacji Gulkiewicz została uszkodzona platforma z karabinami maszynowymi, ale udało mu się wycofać i załoga naprawiła uszkodzenia. Po zdobyciu Armawira 3/4 września, pociąg uczestniczył wraz z ciężkim pociągiem pancernym "Jedna Rosja" w walkach na linii kolejowej Armawir-Niewinnomysskaja. 8 września pod wsią Uspienskoje został ciężko ranny kpt. Charkowcew. Dowództwo przejął por. Chmielewski. 10 września pociąg przejechał na linię kolejową Armawir-Tuapse, gdzie wraz z pociągiem pancernym "Jedna Rosja" powstrzymywał natarcie bolszewickiej Armii Tamańskiej. Po utracie Armawira 13 września, skierowano go na linię kolejową stanica Kawkazkaja-Armawir, na której działał do 17 września. Następnie skierowano go do Noworosyjska na remont. Pod koniec października powrócił na front. Składał się wówczas z 2 platform z karabinami maszynowymi i wagonu desantowego. Dowódcą był płk Jonin. Pociąg przejechał na linię kolejową Stawropol-stanica Kawkazkaja, gdzie uczestniczył w natarciu na Stawropol. 31 października podczas walki na stacji Pałagiada kocioł parowozu otrzymał bezpośrednie trafienie. Pociąg ledwo wycofał się w stronę stacji Ryzdiana. O jego działaniach bojowych pod koniec 1918 r. i w 1919 r. niewiele wiadomo. Wchodził w skład 2 Dywizjonu Pociągów Pancernych. 30 marca 1919 r. w rejonie stacji Chacepietowka zdobył bolszewicki pociąg pancerny "2 Syberyjski Pociąg Opancerzony". W nocy z 19 na 20 września wraz z pociągiem pancernym "Jedna Rosja" zdobył stację kolejową Kursk, dzięki czemu wojska białych zajęły miasto. W październiku uczestniczył wraz z ciężkim pociągiem pancernym "Iwan Kalita" w ataku na Orzeł. W tym czasie otrzymał 3 działa 76 mm. W wyniku kontrofensywy wojsk bolszewickich wycofywał się na Kubań. Do 27 lutego 1920 r. znajdował się w Jekaterynodarze dla ochrony dowództwa i sztabu wojsk białych. 28 lutego tego roku przejechał do Noworosyjska, gdzie załoga pozostawiła go w związku z ewakuacją na Krym. Tam na bazie pociągu pancernego "Sława Kubaniowi" został odtworzony pociąg pancerny "Oficer" z tą samą załogą. Pod koniec października został on porzucony.

</doc>
<doc id="1580185" url="https://pl.wikipedia.org/wiki?curid=1580185" title="Jackson Scholz">
Jackson Scholz

Jackson Volney Scholz (ur. 15 marca 1897 w Buchanan, zm. 26 października 1986 w Delray Beach) – amerykański lekkoatleta, sprinter.
Jako pierwszy w historii wystąpił w finałach biegów sprinterskich na trzech kolejnych igrzyskach olimpijskich. W 1920 na igrzyskach w Antwerpii Scholz został złotym medalistą w sztafecie 4 × 100 metrów, a w finale biegu na 100 metrów był czwarty. W tym samym roku w Sztokholmie wyrównał rekord świata na 100 m z czasem 10,6 s.
Podczas igrzysk olimpijskich w 1924 w Paryżu został mistrzem olimpijskim w biegu na 200 metrów i wicemistrzem w biegu na 100 metrów (za Haroldem Abrahamsem). Pojedynek tych zawodników został pokazany w filmie fabularnym "Rydwany ognia". W 1925 Scholz zdobył swój jedyny tytuł mistrza USA (AAU) na 220 jardów. Na igrzyskach olimpijskich w 1928 w Amsterdamie był czwarty w finale biegu na 200 m.
Po zakończeniu kariery sportowej Scholz został pisarzem powieści dla młodzieży, związanych z tematyką sportową, m.in. "Rookie Quarterback", "The Football Rebels", "Fielder From Nowhere", "Batter Up".

</doc>
<doc id="1580190" url="https://pl.wikipedia.org/wiki?curid=1580190" title="Maria Canals">
Maria Canals



</doc>
<doc id="1580191" url="https://pl.wikipedia.org/wiki?curid=1580191" title="Serie B (1930/1931)">
Serie B (1930/1931)

Serie B w sezonie 1930/1931.
Baraż o pozostanie.
Lucchese 0-7 Udinese Calcio
Lucchese spadł do Serie C.

</doc>
<doc id="1580192" url="https://pl.wikipedia.org/wiki?curid=1580192" title="Mel Patton">
Mel Patton

Melvin Emery „Mel” Patton (ur. 16 listopada 1924 w Los Angeles, zm. 9 maja 2014 w Fallbrook) – amerykański lekkoatleta, sprinter.
Największe sukcesy odniósł w końcu lat 40. XX wieku, kiedy był studentem Uniwersytetu Południowej Kalifornii. Był akademickim mistrzem USA (NCAA) w biegu na 100 jardów w 1947 oraz podwójnym mistrzem na 100 jardów i 220 jardów w 1948 i 1949. W 1947 r. wyrównał należący do Jesse Owensa rekord świata na 100 jardów wynikiem 9,4 s., a w następnym roku poprawił go na 9,3 s.
Podczas igrzysk olimpijskich w 1948 w Londynie został mistrzem olimpijskim w biegu na 200 metrów i w sztafecie 4 × 100 metrów. w biegu na 100 metrów zajął 5. miejsce, co było jedną z jego nielicznych porażek na tym dystansie.
Po zakończeniu wyczynowego uprawiania sportu był przez jakiś czas trenerem, a potem pracował w przemyśle elektronicznym jako kierownik waszyngtońskiego oddziału firmy Sanders Associates.

</doc>
<doc id="1580194" url="https://pl.wikipedia.org/wiki?curid=1580194" title="Reprezentacja Rumunii w piłce ręcznej mężczyzn">
Reprezentacja Rumunii w piłce ręcznej mężczyzn

Reprezentacja Rumunii w piłce ręcznej mężczyzn – narodowy zespół piłkarzy ręcznych Rumunii. Reprezentuje swój kraj w rozgrywkach międzynarodowych. 
Sukcesy na arenie międzynarodowej.
Na mistrzostwach świata zwyciężali w latach: 1961, 1964, 1970 i 1974, a trzecią lokatę zajmowali w latach: 1967 i 1990. Na mistrzostwach Europy ich największy sukces to 9 miejsce w roku 1996. W swoim dorobku medalowym Rumunia posiada również trzy brązowe medale zdobyte w czasie Igrzysk Olimpijskich w latach 1972, 1980 i 1984 oraz srebrny medal w roku 1976.

</doc>
<doc id="1580195" url="https://pl.wikipedia.org/wiki?curid=1580195" title="Jaszcze Duże">
Jaszcze Duże

Jaszcze Duże – przysiółek wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna. Znajduje się po orograficznie prawej stronie rzeki Ochotnica, w głębokiej i wąskiej dolinie potoku Jaszcze. W dolinie tej są trzy przysiółki: Jaszcze, Jaszcze Duże i Jaszcze Małe. Ich zabudowania ciągną się wzdłuż wąskiego dna doliny, aż pod Przysłop w paśmie Gorca. Przysiółek Jaszcze Duże zajmuje środkową część tej doliny. Wzdłuż potoku Jaszcze prowadzi wąska asfaltowa szosa.
Na przysiółku Jaszcze Duże znajduje się zabytkowa kapliczka i wychodzi stąd ścieżka dydaktyczna „Na Pańską Przehybkę”.

</doc>
<doc id="1580196" url="https://pl.wikipedia.org/wiki?curid=1580196" title="Jaszcze Małe">
Jaszcze Małe

Jaszcze Małe – przysiółek wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna. Znajduje się po orograficznie prawej stronie rzeki Ochotnica, w głębokiej i wąskiej dolinie potoku Jaszcze. W dolinie tej są trzy przysiółki: Jaszcze, Jaszcze Duże i Jaszcze Małe. Ich zabudowania ciągną się wzdłuż wąskiego dna doliny, aż pod Przysłop w paśmie Gorca. Przysiółek Jaszcze Małe zajmuje najwyższą część tej doliny od miejsca, gdzie potok Jaszcze rozgałęzia się na dwa potoki: Duże Jaszcze i Małe Jaszcze. Wzdłuż potoku Jaszcze prowadzi wąska asfaltowa szosa.
Przez przysiółek Jaszcze Małe prowadzi ścieżka edukacyjna „Na Pańską Przehybkę”

</doc>
<doc id="1580197" url="https://pl.wikipedia.org/wiki?curid=1580197" title="Moindou">
Moindou

Moindou – miasto i gmina na Nowej Kaledonii (terytorium zależne Francji), w Prowincji Południowej. Według danych na rok 2009 liczy 823 mieszkańców.

</doc>
<doc id="1580198" url="https://pl.wikipedia.org/wiki?curid=1580198" title="Furcówka (przysiółek)">
Furcówka (przysiółek)

Furcówka – przysiółek wsi Ochotnica Górna w Polsce położony w województwie małopolskim, w powiecie nowotarskim, w gminie Ochotnica Dolna. 
W latach 1975–1998 miejscowość administracyjnie należała do województwa nowosądeckiego.
Furcówka znajduje się w górnej części miejscowości, w ciasnej i głębokiej dolinie potoku Furcówka. Zabudowanie tego przysiółka rozłożone są tuż przy korycie potoku. Wzdłuż potoku prowadzi wąska droga asfaltowa odbiegająca od Drogi Knurowskiej na północ tuż poniżej mostu nad Furcówką, za którym to mostem droga ta ostro zakręca wspinając się na Przełęczą Knurowską.

</doc>
<doc id="1580199" url="https://pl.wikipedia.org/wiki?curid=1580199" title="European Society of Gynaecological Oncology">
European Society of Gynaecological Oncology

Europejskie Towarzystwo Onkologii Ginekologicznej (ang. "European Society of Gynaecological Oncology", ESGO) – ogólnoeuropejskie zrzeszenie pracowników służby zdrowia oraz naukowców specjalizujących się w badaniu, zapobieganiu i leczeniu nowotworów złośliwych narządu rodnego. Towarzystwo, które liczy ponad 1000 członków z ponad 30 krajów Europy, zostało założone w Wenecji w roku 1983.
Misja.
Celem towarzystwa ESGO jest „wspieranie wymiany informacji między organizacjami naukowymi i zawodowymi tak, aby stworzyć dynamiczną i demokratyczną europejską platformę profesjonalistów zrzeszającą specjalistów, naukowców i pielęgniarki, która służyć im będzie do nawiązywania kontaktów, dzielenia się wiedzą oraz doskonalenia opieki nad pacjentkami cierpiącymi na nowotwory złośliwe narządu rodnego w Europie”.
Działania.
Towarzystwo ESGO co dwa lata organizuje konferencję, która zawsze przyciąga ponad 1500 uczestników. Umożliwia ona europejskim pracownikom służby zdrowia i naukowcom zajmującym się nowotworami narządu rodnego nawiązanie kontaktów, dyskusje, debaty oraz rozpowszechnianie wyników nowych badań naukowych związanych z leczeniem nowotworów złośliwych narządu rodnego. Oprócz tych konferencji ESGO przez cały rok organizuje wiele imprez edukacyjnych, warsztatów, spotkań wspomaganych oraz zapewnia swoim członkom granty podróżne. ESGO uczestniczy również aktywnie w tworzeniu, przeznaczonych dla odpowiednich pracowników służby zdrowia, materiałów edukacyjnych, takich jak filmy wideo, DVD i udostępniane w internecie wykłady.
Integralną częścią towarzystwa ESGO jest Europejska Sieć Grup Badawczych w Onkologii Ginekologicznej (ang. "European Network of Gyneacological Oncological Trial Groups", ENGOT), która aktywnie koordynuje i wspiera badania kliniczne pacjentek cierpiących na nowotwory złośliwe narządu rodnego w Europie.
Szkolenia i akredytacja.
We współpracy z Europejską Radą i Kolegium Położnictwa i Ginekologii (ang. "European Board and College of Obstetrics and Gynaecology", EBCOG) oraz w imieniu Europejskiego Związku Specjalistów Medycznych (ang. "European Union of Medical Specialists", UEMS), towarzystwo ESGO umożliwia certyfikację przeszkolonym ginekologom onkologom, a także akredytuje odpowiednie instytucje szkoleniowe. Szkolenia ginekologiczno-onkologiczne oraz programy akredytacyjne oferowane przez towarzystwo ESGO stały się uznanymi standardami w wielu europejskich krajach.
Czasopismo.
Oficjalny dwumiesięcznik publikowany przez towarzystwo ESGO, "International Journal of Gynecological Cancer" (IJGC), zawiera recenzowane prace związane z nowotworami złośliwymi narządu rodnego o szerokiej tematyce, takiej jak badania eksperymentalne, chemioterapia, radioterapia, techniki diagnostyczne, epidemiologia stanów patologicznych oraz chirurgia.
Rada towarzystwa ESGO 2015–2017.
Przewodniczący
Poprzedni przewodniczący
Przewodniczący elekt/sekretarz-skarbnik
Wiceprzewodniczący
Członkowie Rady
Redaktor naczelny czasopisma „The International Journal of Gynecological Cancer”
ENYGO, European Network of Young Gynae Oncologists
Przewodniczący
Prezydent ENYGO
Wiceprezydent ENYGO
Członkowie Zarządu ENYGO
ENGOT, European Network of Gynae Oncological Trial Groups
ENTRIGO, European Network of Translational Research In Gynae Oncology

</doc>
<doc id="1580200" url="https://pl.wikipedia.org/wiki?curid=1580200" title="Reprezentacja Korei Południowej w piłce ręcznej mężczyzn">
Reprezentacja Korei Południowej w piłce ręcznej mężczyzn

Reprezentacja Korei Południowej w piłce ręcznej mężczyzn – narodowy zespół piłkarzy ręcznych Korei Południowej. Reprezentuje swój kraj w rozgrywkach międzynarodowych.
Sukcesy na arenie międzynarodowej.
Na mistrzostwach świata dotarli do ćwierćfinału w roku 1997. Mistrzostwa Azji wygrywali w latach: 1983, 1987, 1989, 1991, 1993, 2000, 2008, 2010 i 2012.

</doc>
<doc id="1580201" url="https://pl.wikipedia.org/wiki?curid=1580201" title="Europejskie Towarzystwo Onkologii Ginekologicznej">
Europejskie Towarzystwo Onkologii Ginekologicznej



</doc>
<doc id="1580202" url="https://pl.wikipedia.org/wiki?curid=1580202" title="ESGO">
ESGO



</doc>
<doc id="1580205" url="https://pl.wikipedia.org/wiki?curid=1580205" title="Graf samodopełniający">
Graf samodopełniający

Samodopełniający się graf (ang. self-complementary graph) to graf, który jest izomorficzny do swojego dopełnienia. Najprostszym samodopełniającym się grafem jest 4-wierzchołkowa ścieżka oraz 5-wierzchołkowy cykl.
"N"-wierzchołkowy samodopełniający się graf ma dokładnie połowę krawędzi grafu pełnego, to jest "n"("n" − 1)/4 krawędzi i (jeżeli posiada więcej niż jeden wierzchołek) ma średnicę o rozmiarze 2 lub 3.
Ponieważ "n"("n" −1) musi być podzielne przez 4, "n" musi przystawać modulo 4 do 0 lub 1. Na przykład 6-wierzchołkowy graf nie może być samodopełniający się.

</doc>
<doc id="1580206" url="https://pl.wikipedia.org/wiki?curid=1580206" title="Graf samodopełniający się">
Graf samodopełniający się



</doc>
<doc id="1580209" url="https://pl.wikipedia.org/wiki?curid=1580209" title="AC Allianssi">
AC Allianssi

AC Vantaan Allianssi (AC Allianssi) – fiński klub piłkarski z siedzibą w mieście Vantaa, działający w latach 1980–2006. 
Historia.
Klub "FC Norssi" został założony w 1980 i przemianowany na Atlantis FC z siedzibą w Helsinkach w 1995 roku po fuzji z "Johanneksen Dynamo". W sezonie 1997 zespół awansował do drugiej ligi w Finlandii, Ykkönen. Trzy lata później awansowali do najwyższej ligi, Veikkausliiga. W 2001 roku Atlantis zdobył Puchar Finlandii, pokonując w finale Tampere United 1:0. Atlantis FC zbankrutował po tym sezonie i został zdegradowany do fińskiej trzeciej ligi. Nowo powstałe AC Allianssi przejęło miejsce Atlantisu w Veikkausliiga. 
AC Allianssi dotarło do finału pucharu w 2003, w którym przegrało z HJK Helsinki 1:2 po dogrywce. Klub dwukrotnie zdobył Puchar Ligi Fińskiej, w 2004 i 2005. Allianssi osiągnęło najlepsze miejsce w lidze w 2004 zajmując drugie miejsce, przegrywając tylko z FC Haka.
Na arenie międzynarodowej klub dotarł do trzeciej rundy Pucharu Intertoto 2003, gdzie został wyeliminowany przez Perugię. Drużyna dwukrotnie występowała również w kwalifikacjach do Pucharu UEFA.
Latem 2005 klub przejął chiński biznesmen Ye Zheyun. W tym samym roku AC Allianssi zostało oskarżone o ustawienie wyniku meczu ligowego z FC Haka, który przegrali 0:8. Sprawa została umorzona z powodu braku wystarczających dowodów. W następnym roku menedżer klubu, Belg Olivier Suray, potwierdził, że mecz ten został przez klub ustawiony. 
W dniu 11 kwietnia 2006 AC Allianssi ogłosił upadłość, a następnie został zdegradowany z Veikkausliiga. W tym samym roku w Vantaa powstał nowy klub piłkarski Allianssi Vantaa, który nie jest uważany za oficjalnego następcę AC Allianssi.

</doc>
<doc id="1580213" url="https://pl.wikipedia.org/wiki?curid=1580213" title="Broadcasting House">
Broadcasting House

Broadcasting House – gmach w Londynie, przy ulicy Portland Place w dzielnicy Marylebone w gminie City of Westminster, wzniesiony jako siedziba BBC i pozostający oficjalnym adresem korporacji, wymienianym m.in. w jej rejestracji sądowej. Broadcasting House jest głównym ośrodkiem radia BBC i siedzibą większości redakcji informacyjnych tego nadawcy (radiowych, telewizyjnych i internetowych).
Charakterystyka.
Broadcasting House składa się z dwóch głównych części: zabytkowego budynku z lat 30. XX wieku oraz dobudowanego do niego w latach 2005-2010 nowego skrzydła. Głównym projektantem pierwotnego gmachu był George Val Meyer, zaś otwarcie nastąpiło 14 maja 1932 roku. Budynek, którego nazwa w dosłownym tłumaczeniu znaczy "dom nadawczy", był pierwszym w Wielkiej Brytanii obiektem wzniesionym specjalnie na potrzeby produkcji i nadawania audycji radiowych.
W 2005 rozpoczął się projekt kompleksowej renowacji i rozbudowy Broadcasting House. W ramach tej inwestycji gruntownemu odnowieniu poddana została stara część obiektu, przy czym ze względu na jego wpis do rejestru zabytków, zachowano tu wymogi konserwatorskie. Do gmachu dobudowano też nową część, początkowo określaną roboczo jako "Egton Wing", zaś w 2012 nazwaną oficjalnie "John Peel Wing", na część słynnego prezentera radiowego BBC Johna Peela. Prace budowlane zakończyły się w roku 2010, w 2011 dokonano wszystkich odbiorów technicznych, zaś do końca roku 2012 zrealizowana została ostatnia część inwestycji, związana z instalacją całego sprzętu niezbędnego przy produkcji medialnej, m.in. budową nowego centralnego newsroomu BBC. Głównym architektem przebudowy był Richard MacCormac.
Dachy.
Ważną rolę w architekturze obu części odgrywają dachy. Na szczycie starej części znajduje się czynny do dziś maszt radiowy, podkreślający rolę budynku. Z kolei na dachu nowego skrzydła zbudowano pomnik o wysokości 10 metrów, w kształcie szklanego rogu, upamiętniający dziennikarzy BBC, którzy zginęli w czasie pełnienia swych obowiązków. Po zmroku pomnik jest podświetlany tak, by był dobrze widoczny z sąsiednich ulic. W czasie trwania sztandarowego telewizyjnego programu informacyjnego BBC, "BBC News at Ten", czyli codziennie w godzinach 22:00-22:30, umieszczone wewnątrz pomnika reflektory wystrzeliwują w niebo słup światła o wysokości 900 metrów.
Na dachach odbywają się także wydarzenia artystyczne. W lutym 2009 na niezapowiedzianym, dwudziestominutowym minikoncercie wystąpiła tam irlandzka grupa U2. Występ był transmitowany na żywo na antenie BBC Radio 1, obejrzało go też na żywo ok. 5 tysięcy przypadkowych przechodniów.
Wykorzystanie.
Od marca 2013, kiedy to zakończyła się przeprowadzka różnych redakcji do powiększonego gmachu, Broadcasting House pełni dwie główne role: siedziby BBC Radio oraz BBC News (pionu informacyjnego). Nadają z niego BBC Radio 1, BBC 1Xtra, BBC Radio 3, BBC Radio 4, BBC Radio 4 Extra i BBC World Service. Studia BBC Radio 2 i BBC 6 Music zlokalizowane są w sąsiednim budynku Western House. W budynku znajduje się również BBC Radio Theatre, duże studio radiowe przeznaczone do nagrywania programów z udziałem publiczności, dla której przewidziano 310 miejsc siedzących na dwóch poziomach.
Gmach jest także siedzibą kanałów informacyjnych BBC News, BBC World News, BBC Arabic i BBC Persian, jak również redakcji wszystkich ogólnokrajowych programów informacyjnych BBC (z wyjątkiem redakcji sportowych, gdyż centralny ośrodek BBC Sport znajduje się w Salford). Jest również miejscem redagowania portalu BBC News oraz siedzibą BBC London, regionalnego oddziału BBC tworzącego programy lokalne (w tym całodobową stację radiową) dla brytyjskiej stolicy. Wszystkie te redakcje działają w oparciu o jeden, centralny newsroom.

</doc>
<doc id="1580215" url="https://pl.wikipedia.org/wiki?curid=1580215" title="Vadim Abdrashitov">
Vadim Abdrashitov



</doc>
<doc id="1580217" url="https://pl.wikipedia.org/wiki?curid=1580217" title="Teletransmisja światłowodowa">
Teletransmisja światłowodowa

Teletransmisja światłowodowa - technika przesyłania informacji na odległość przy użyciu światłowodów. 
Jako źródła światła w światłowodowej teletransmisji wykorzystywane są lasery półprzewodnikowe lub diody elektroluminescencyjne, a jako detektory - fotodiody. Teletransmisję światłowodową cechuje duża przepływność. Pierwsze łącze światłowodowe uruchomiono w Polsce 1979.

</doc>
<doc id="1580218" url="https://pl.wikipedia.org/wiki?curid=1580218" title="Irving Greenberg">
Irving Greenberg

Irving Greenberg, znany także jako Yitz Greenberg (ur. 1933) – amerykański rabin neoortodoksyjny i uczony, orędownik dialogu chrześcijańsko-żydowskiego.
Życiorys.
Urodził się w rodzinie żydowskich imigrantów pochodzących z Łomży. Doktoryzował się na Uniwersytecie Harvarda. W tym czasie służył jako rabin w Riverdale Jewish Center. Następnie nauczał historii w Yeshiva University oraz utworzył Wydział Studiów Żydowskich w City College w City University of New York. Założyciel CLAL – Ogólnoamerykańskiego Centrum Edukacji Żydowskiej; przez wiele lat był przewodniczącym Jewish Life Network. W latach 2000–2002 przewodniczył Radzie United States Holocaust Memorial Museum, był wówczas członkiem Międzynarodowej Rady Oświęcimskiej, której ponownie został członkiem w roku 2012. Znany jest jako autor refleksji o roli Holocaustu, teolog chrześcijaństwa i relacji żydowsko-chrześcijańskich oraz teoretyk pluralizmu religijnego. Był jednym z sygnatariuszy deklaracji "Dabru Emet". W 2007 roku Polska Rada Chrześcijan i Żydów przyznała mu tytuł "„Człowieka Pojednania”".
Jest autorem wielu książek teologicznych i filozoficznych, m.in.:
Jego żoną jest działaczka feministyczna, Blu Greenberg. Oboje mieszkają w Nowym Jorku.

</doc>
<doc id="1580219" url="https://pl.wikipedia.org/wiki?curid=1580219" title="Gienierał Korniłow">
Gienierał Korniłow

"Gienierał Korniłow" (ros. Бронепоезд "Генерал Корнилов") – lekki pociąg pancerny białych podczas wojny domowej w Rosji.
27 czerwca 1918 r. w składzie Armii Ochotniczej został utworzony Lekki Pociąg Pancerny Nr. 2. Składał się z 2 platform kolejowych z działem i działkiem 47 mm oraz platformy z karabinami maszynowymi. Dowódcą został płk Gromyko. Na pocz. sierpnia 1918 r. uczestniczył w natarciu na Stawropol. Na przełomie sierpnia i września tego roku wraz z ciężkim pociągiem pancernym "Jedinaja Rossija" brał udział w ataku na Armawir. Po utracie miasta w połowie września, wycofał się w kierunku stanicy Kawkazkaja, a następnie po raz drugi wraz z pociągiem pancernym "Jedinaja Rossija" atakował Armawir. Podczas walk otrzymał trafienie artyleryjskie w jedną z platform, po czym skierowano go na remont. O jego działaniach bojowych w 1919 r. niewiele wiadomo. W lipcu tego roku działał w składzie Armii Północno-Zachodniej gen. Nikołaja N. Judenicza. Uczestniczył wówczas w rejonie miasta Koporie w pojedynku artyleryjskim z bolszewickim pociągiem pancernym "Imienia Wołodarskiego". Następnie powrócił na południe Rosji. Wszedł w skład 2 Dywizjonu Pociągów Pancernych. W październiku brał udział w ataku na Orzeł, działając na linii kolejowej Małmyży-Nowosil. Prawdopodobnie w tym czasie otrzymał nazwę "Gienierał Korniłow", na cześć gen. Ławra G. Korniłowa. W poł. lutego 1920 r. skierowano go na linię kolejową Armawir-Tuapse, gdzie walczył z oddziałami "zielonych". Następnie bronił Tuapsie przed atakami wojsk bolszewickich. 25 marca tego roku został opuszczony (prawdopodobnie w rejonie stacji Gojtch), a jego platformy wyrzucone do morza w związku z ewakuacją na Krym. Ostatnim jego dowódcą był kpt. Prokopowicz.

</doc>
<doc id="1580224" url="https://pl.wikipedia.org/wiki?curid=1580224" title="Puste Stawy">
Puste Stawy

Puste Stawy (słow. "Pusté plesá") – grupa trzech stawów znajdujących się w Dolinie Staroleśnej, w słowackiej części Tatr Wysokich. Leżą one w Pustej Kotlinie, u podnóża Świstowego Szczytu. Puste Stawy są częścią większej grupy tzw. Staroleśnych Stawów, które rozmieszczone są w całej Dolinie Staroleśnej.
W skład grupy Pustych Stawów wchodzą:
Nazwa Pustych Stawów pochodzi od otoczenia, w jakim się znajdują. Leżą wśród piargów opadających z okolicznych obiektów. Od nazwy Pustych Stawów (dokładnie Pustego Stawu Staroleśnego) została utworzona nazwa Pustej Kotliny. Nie prowadzą do nich żadne szlaki turystyczne.

</doc>
<doc id="1580226" url="https://pl.wikipedia.org/wiki?curid=1580226" title="Zirik">
Zirik

Zirik (lub Zizik) – miasteczko i gmina w Rejonie Qəbələ w Północnym Azerbejdżanie. Populacja wynosi 1028 osób.

</doc>
<doc id="1580234" url="https://pl.wikipedia.org/wiki?curid=1580234" title="Georg Hillmar">
Georg Hillmar

Georg Hillmar (ur. 10 października 1876 w Berlinie, zm. 12 grudnia 1911 tamże) – niemiecki gimnastyk.
Wystąpił na Letnich Igrzyskach Olimpijskich w 1896 roku. Zdobył dwa złote medale: w kategorii ćwiczenie na drążku drużynowo oraz w ćwiczeniach na poręczach drużynowo. Brał także udział w skoku przez konia, ćwiczeniu na poręczach, ćwiczeniu na drążku i ćwiczeniu na koniu z łękami, gdzie nie zdobył żadnego medalu.

</doc>
<doc id="1580237" url="https://pl.wikipedia.org/wiki?curid=1580237" title="Pogodno (album)">
Pogodno (album)

Pogodno – pierwszy album muzyczny szczecińskiego zespołu Pogodno.
Płyta została wydana przez wytwórnię Biodro Records.
Wykonawcy.
Pogodno

</doc>
<doc id="1580238" url="https://pl.wikipedia.org/wiki?curid=1580238" title="Wodowanie (lotnictwo)">
Wodowanie (lotnictwo)

Wodowanie – lądowanie planowane lub lądowanie awaryjne statku powietrznego lub kosmicznego na powierzchni wody.

</doc>
<doc id="1580241" url="https://pl.wikipedia.org/wiki?curid=1580241" title="Lądowanie wodne">
Lądowanie wodne



</doc>
<doc id="1580243" url="https://pl.wikipedia.org/wiki?curid=1580243" title="Wodowanie (astronautyka)">
Wodowanie (astronautyka)



</doc>
<doc id="1580244" url="https://pl.wikipedia.org/wiki?curid=1580244" title="Brygida Kuźniak">
Brygida Kuźniak

Brygida Justyna Kuźniak (ur. 26 września 1966 w Krakowie) – polska prawniczka i polityk, doktor habilitowana nauk prawnych, kierownik Zakładu Prawa Międzynarodowego Publicznego Wydziału Prawa i Administracji Uniwersytetu Jagiellońskiego, w latach 2009–2012 przewodnicząca Partii Demokratycznej – demokraci.pl.
Życiorys.
Działalność naukowa i dydaktyczna.
Od 1997 jest nauczycielem akademickim UJ. W 1998 uzyskała na Wydziale Prawa i Administracji UJ stopień naukowy doktora nauk prawnych na podstawie pracy zatytułowanej "Zagadnienie sukcesji państw w odniesieniu do powojennych Niemiec". W 2013 uzyskała stopień doktora habilitowanego na podstawie dorobku naukowego oraz rozprawy zatytułowanej "Przestrzeń operacyjna prawa międzynarodowego publicznego. Perspektywa polska" (Warszawa 2012). Prowadzi zajęcia z zakresu prawa międzynarodowego i organizacji międzynarodowych na tym wydziale.
Autorka podręczników akademickich poświęconych prawu międzynarodowemu i organizacjom międzynarodowym, m.in. komentarzy do Traktatu Nicejskiego i Traktatu Amsterdamskiego.
Działalność polityczna.
Należała do Unii Demokratycznej od początku istnienia tej partii. Była związana z Frakcją Społeczno-Liberalną Zofii Kuratowskiej. Później działała w Unii Wolności, przemianowanej w 2005 na Partię Demokratyczną. Trzykrotnie wybierana na radną miasta Krakowa. W 2006 z listy Lewicy i Demokratów została radną sejmiku małopolskiego. Od 1993 do 2007, w każdych kolejnych wyborach parlamentarnych (tj. pięciokrotnie), bez powodzenia kandydowała do Sejmu, a w 2004 (również bezskutecznie) do Parlamentu Europejskiego. W 2010 nie kandydowała w wyborach samorządowych.
10 stycznia 2009 zastąpiła Janusza Onyszkiewicza na stanowisku przewodniczącej Partii Demokratycznej (w głosowaniu pokonała Bogdana Lisa). 21 stycznia 2012 nie uzyskała reelekcji, przegrywając z Andrzejem Celińskim.

</doc>
<doc id="1580245" url="https://pl.wikipedia.org/wiki?curid=1580245" title="Parafia Niepokalanego Poczęcia Najświętszej Maryi Panny w Grotnikach">
Parafia Niepokalanego Poczęcia Najświętszej Maryi Panny w Grotnikach

Parafia rzymskokatolicka Niepokalanego Poczęcia Najświętszej Maryi Panny w Grotnikach – należy do dekanatu aleksandrowskiego archidiecezji łódzkiej i została utworzona w 1951 roku. Parafię prowadzą misjonarze oblaci.

</doc>
<doc id="1580248" url="https://pl.wikipedia.org/wiki?curid=1580248" title="Japan Women’s Open Tennis">
Japan Women’s Open Tennis

Japan Women’s Open Tennis – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach twardych w japońskiej Osace w latach 2009–2014, natomiast w latach 2015–2017 turniej rozgrywano w Tokio. W 2018 roku zawody przeniesiono do Hiroszimy, gdzie były rozgrywane do 2019 roku. W latach 2020–2021 turniej się nie odbył z powodu pandemii COVID-19. W 2022 roku zawody zostały anulowane ze względów finansowych.

</doc>
<doc id="1580253" url="https://pl.wikipedia.org/wiki?curid=1580253" title="Mięta zielona">
Mięta zielona

Mięta zielona, mięta kłosowa ("Mentha spicata" L.) – gatunek rośliny z rodziny jasnotowatych. Pochodzi z Egiptu, południowo-wschodniej Europy (Albania, Jugosławia, Grecja, Kreta, Włochy) i Azji Zachodniej (Cypr, Izrael, Turcja, Liban, Syria), ale rozprzestrzeniła się też w innych rejonach świata o klimacie umiarkowanym. W Polsce jest antropofitem zadomowionym. Jest uprawiana w wielu krajach świata, również w Polsce.
Biologia.
Bylina, hemikryptofit. Okres kwitnienie przypada na miesiące lipiec-wrzesień. Roślina o silnym zapachu kminku. Rozmnaża się przez nasiona oraz wegetatywnie. Ziele zbierane dwu-trzykrotnie w sezonie, zawiera do 2,5% olejku eterycznego – karwonu. Posiada do 6% garbników.
Zastosowanie.
Uprawiana głównie we Włoszech, Francji i na Bałkanach jako przyprawa. Jako przyprawę używa się suszonych liści i młode wierzchołki pędów. Jest dodawana do ziemniaków, zielonego groszku, do drinków i deserów. Poprawia trawienie i wydzielanie żółci. 

</doc>
<doc id="1580254" url="https://pl.wikipedia.org/wiki?curid=1580254" title="Historic Performances Recorded at Monterey International Pop Festival">
Historic Performances Recorded at Monterey International Pop Festival

Historic Performances Recorded at Monterey International Pop Festival jest albumem koncertowym wydanym 26 sierpnia 1970 roku. Zawiera on fragmenty występów Jimiego Hendrixa i Otisa Reddinga. Ukazał się ponad trzy lata od festiwalu w Monterey (czerwiec 1967).
Artyści nagrywający płytę.
The Jimi Hendrix Experience:
Otis Redding:

</doc>
<doc id="1580257" url="https://pl.wikipedia.org/wiki?curid=1580257" title="Mentha spicata">
Mentha spicata



</doc>
<doc id="1580260" url="https://pl.wikipedia.org/wiki?curid=1580260" title="Interwencja sowiecka w Wilnie w 1991 roku">
Interwencja sowiecka w Wilnie w 1991 roku



</doc>
<doc id="1580261" url="https://pl.wikipedia.org/wiki?curid=1580261" title="Yaku-shima">
Yaku-shima

 – wyspa należąca do archipelagu Ōsumi-shotō w łańcuchu Riukiu, administracyjnie do prefektury Kagoshima w Japonii (leżąca na południe od wyspy Kiusiu). Oddzielona od wyspy Tane-ga-shima cieśniną Tanegashima-kaikyō. 
Wyspa liczy ok. 14 tys. mieszkańców, zajmuje powierzchnię 500 km². Najwyższym wzniesieniem jest Miyanoura-dake (1 936 m). Yakushima administracyjnie w całości stanowi miasto o tej samej nazwie.
W 2012 roku Yaku-shima została wydzielona jako oddzielny park narodowy Yakushima Kokuritsu Kōen o powierzchni 245,66 km². Obszar te należał uprzednio do Parku Narodowego Kirishima-Yaku (Kiririshima-Yaku Kokuritsu Kōen). 
W 1993 roku wyspa została wpisana na Listę światowego dziedzictwa UNESCO.
Przyroda.
Wyspa Yaku jest pokryta gęstym lasem, stanowiąc świetnie zachowany przykład nienaruszonych lasów umiarkowanych, w skład których wchodzi 1900 gatunków i podgatunków (z czego 94 to endemity). Rosną tu także okazałe rododendrony ("Rhododendron" L.), jodła japońska (jap. "momi", "Abies firma") oraz tsuga (jap. "tsuga", "Tsuga sieboldii"). Roślinność tworzy zwarty ekosystem, który zmienia się wraz z wysokością.
Jednakże najokazalej prezentują się liczące kilka tysięcy lat drzewa kryptomerii japońskiej (jap. "yakusugi", "Cryptomeria japonica"), nazywanych także "japońskimi cedrami", które od zamierzchłych czasów były uważane za święte. Jest to główna atrakcja turystyczna wyspy.
W puszczy trudno jest zauważyć jakiekolwiek ślady aktywności człowieka. Występują tu bardzo obfite opady, sięgające od 4000 do 10 000 mm (utarło się nawet powiedzenie, że pada tu "przez 35 dni w miesiącu"). Da się zauważyć porę suchą, przypadającą na jesień i zimę, podczas gdy wiosna i lato są najbardziej deszczowe. W okresie pory deszczowej zdarzają się obsunięcia ziemi, wywołane przez deszcze. Klimat w zależności od położenia nad poziomem morza przechodzi z subtropikalnego (ciepły i umiarkowany) do alpejskiego (zimnego). Średnia temperatura waha się od ok. 20°C w nadbrzeżnych rejonach, spadając do 15°C w głębiej położonych obszarach. Cechą charakterystyczną jest duża wilgotność sięgająca nawet 80%.
Jest to najdalej wysunięte na południe miejsce w Japonii gdzie występuje śnieg, pokrywający szczyty. Jest to tym bardziej niezwykłe, że temperatura wód otaczających wyspę nigdy nie spada poniżej 19°C.
Z ważniejszych przedstawicieli fauny należy wymienić: wędrowne żółwie morskie, jelenie wschodnie (jap. "yakushika", "Cervus nippon yakushimae") oraz makaki japońskie (jap. "yakuzaru", "Macaca fuscata yakui").
Turystyka.
Las Yakusugi odwiedza średnio 300 tys. turystów każdego roku. Znajduje się tu kilka szlaków turystycznych, chatek dla turystów, a przy wejściu do parku "Muzeum Yakusugi". Ze względu na cenne przyrodniczo rejony infrastruktura turystyczna jest ograniczana do minimum. Tworzenie nowych szlaków jest utrudnione ze względu na osuwiska spowodowane opadami. Wyspa posiada port lotniczy oraz połączenie promowe.

</doc>
<doc id="1580264" url="https://pl.wikipedia.org/wiki?curid=1580264" title="Reprezentacja Grenlandii w piłce ręcznej mężczyzn">
Reprezentacja Grenlandii w piłce ręcznej mężczyzn

Reprezentacja Grenlandii w piłce ręcznej mężczyzn – drużyna piłkarzy ręcznych Grenlandii. Występuje w rozgrywkach na szczeblu międzynarodowym na równi z narodowymi reprezentacjami innych państw. Jest zrzeszona w Panamerykańskiej Federacji Piłki Ręcznej.

</doc>
<doc id="1580270" url="https://pl.wikipedia.org/wiki?curid=1580270" title="Postal III">
Postal III

Postal III – trzecia część serii komputerowych gier akcji "Postal", stworzona przez TrashMasters Studios oraz Running with Scissors i wydana przez firmę Akella w 2011 roku. Gra została w większości negatywnie przyjęta przez recenzentów, uzyskując średnią ocen 30,36% w agregatorze GameRankings.
Fabuła.
Fabuła gry, podobnie jak w poprzednich częściach, skupia się na losach Kolesia – sfrustrowanego człowieka, który nie potrafi znaleźć stałej pracy. Wątek trzeciej części Postala nawiązuje do wydarzeń z Postala 2 oraz dodatku . Zniszczenie Paradise zmusiło bohatera do przeniesienia się w inne miejsce - tym razem jest to miasteczko o nazwie Catharsis na północy.
Rozgrywka.
Gracz może uczestniczyć w liniowych misjach bądź też zająć się swobodną eksploracją miasta, połączoną z przyjmowaniem zleceń od postaci niezależnych. Postal III zawiera też kilka zadań treningowych, pozwalających na zapoznanie się z podstawowymi elementami rozgrywki.

</doc>
<doc id="1580271" url="https://pl.wikipedia.org/wiki?curid=1580271" title="Hendrix in the West">
Hendrix in the West

Hendrix in the West – pośmiertnie wydana płyta koncertowa zawierająca nagrania Jimiego Hendrixa z występów z lat 1969-1970 (reedycja z lat 1968 - 1970).
Lista utworów (wersja oryginalna z 1972).
Autorem wszystkich utworów, chyba że zaznaczono inaczej jest Jimi Hendrix.
Reedycja albumu z 2011.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1580279" url="https://pl.wikipedia.org/wiki?curid=1580279" title="BBC 7">
BBC 7



</doc>
<doc id="1580280" url="https://pl.wikipedia.org/wiki?curid=1580280" title="Teresa Kulak">
Teresa Kulak

Teresa Maria Kulak (ur. 16 października 1941 w Donaborowie koło Kępna) – polska historyk specjalizująca się w historii Polski i historii powszechnej XIX i XX wieku, polskiej myśli politycznej XIX i XX wieku, dziejach Śląska XVIII-XX wieku oraz historii Niemiec, nauczyciel akademicki związana z Uniwersytetem Wrocławskim i Uniwersytetem Opolskim.
Życiorys.
Po ukończeniu szkoły średniej oraz uzyskaniu świadectwa dojrzałości studiowała w latach 1962–1967 historię na Uniwersytecie Wrocławskim. Po otrzymaniu tytułu magistra pracowała przez rok w Bibliotece Uniwersyteckiej, a następnie w Zakładzie Historii Sztuki Polskiej Akademii Nauk.
W 1970 została pracownikiem Instytutu Historycznego Uniwersytetu Wrocławskiego. W tym okresie interesowała się polską myślą polityczną przełomu XIX i XX wieku, pracując w zespole badaczy dziejów tego problemu pod kierunkiem prof. Henryka Zielińskiego. W 1975 uzyskała stopień naukowy doktora nauk historycznych na podstawie pracy pt. "Antypolska propaganda dolnośląskich władz prowincjonalnych w latach 1922–1933". Po jej opublikowaniu w 1982 otrzymała nagrodę Ministra Edukacji Narodowej w kategorii najlepszych prac doktorskich. W 1988 odbyła kolokwium habilitacyjne, na podstawie rozprawy nt.: "Jan Ludwik Popławski 1854-1908. Biografia polityczna", za którą otrzymała w 1990 również nagrodę MEN. W 1989 uzyskała stanowisko docenta, a w 1992 stanowisko profesora nadzwyczajnego. Ostatnim szczeblem jej kariery naukowej było otrzymanie w 1997 roku stanowiska profesora zwyczajnego po uzyskaniu w tym samym roku od prezydenta RP Aleksandra Kwaśniewskiego tytułu profesora nauk humanistycznych.
W latach 90. XX wieku związała się z Instytutem Historii Uniwersytetu Opolskiego. Na swojej macierzystej uczelni pełniła od 1984 funkcję wicedyrektora Instytutu Historycznego do spraw dydaktycznych. W 1990 została kierownikiem Śląskoznawczego Studium Doktoranckiego przy Wydziale Nauk Historycznych i Pedagogicznych Uniwersytetu Wrocławskiego. Przez trzy kadencje zasiadała w senackiej komisji do spraw wydawnictw uniwersyteckich, pełniąc w ostatnich dwóch latach, 1995-1996 funkcję przewodniczącej tej komisji. Objęła także stanowisko kierownika Zakładu Historii Polski i Powszechnej XIX i XX wieku Instytutu Historycznego UWr., a w lutym 2010 została redaktorem naczelnym Śląskiego Kwartalnika Historycznego Sobótka. Weszła w skład prezydium Komitetu Nauk Historycznych Polskiej Akademii Nauk. Była wiceprezesem Polskiego Towarzystwa Historycznego. Z kolei na Uniwersytecie Opolskim została kierownikiem Katedry Krajów Europy Środkowo-Wschodniej. W 2013 przeszła na emeryturę.
Dorobek naukowy.
Zainteresowania badawcze Teresy Kulak koncentrują się wokół zagadnień związanych z:
Do jej najważniejszych publikacji naukowych należą:

</doc>
<doc id="1580286" url="https://pl.wikipedia.org/wiki?curid=1580286" title="Jehuda Somi">
Jehuda Somi

Jehuda Somi (właśc. Jehuda Ben Icchak Somo, hebr. יהודה בן יצחק סומו, znany też jako Leone Ebreo di Somi; ur. w 1527 w Mantui, zm. w 1592 w Mantui) – włoski pisarz, dramaturg, krytyk i teoretyk teatru żydowskiego pochodzenia. Autor najstarszego znanego dramatu hebrajskiego – "Komedii o zaślubinach" (hebr. "צחות בדיחותא דקידושין"). Sztuka została wystawiona po raz pierwszy w Hajfie, około cztery wieki po jej napisaniu.

</doc>
<doc id="1580290" url="https://pl.wikipedia.org/wiki?curid=1580290" title="Reprezentacja Kuwejtu w piłce ręcznej mężczyzn">
Reprezentacja Kuwejtu w piłce ręcznej mężczyzn

Reprezentacja Kuwejtu w piłce ręcznej mężczyzn – narodowy zespół piłkarzy ręcznych z Kuwejtu. Reprezentuje swój kraj w rozgrywkach międzynarodowych.

</doc>
<doc id="1580294" url="https://pl.wikipedia.org/wiki?curid=1580294" title="Interes dynastyczny">
Interes dynastyczny

Interes Dynastyczny - idea polityczna dążąca do przekładania spraw dynastii lub rodu ponad wszystkie inne sprawy. Jednym z takich przykładów jest, dążenie Habsburgów do władzy w Europie w sposób zawierania sojuszy i małżeństw z przedstawicielami innych dynastii i rodów. 

</doc>
<doc id="1580295" url="https://pl.wikipedia.org/wiki?curid=1580295" title="Bergera koenigii">
Bergera koenigii

Bergera koenigii – gatunek krzewu z rodziny rutowatych. Występuje w południowej Azji, na wyspie Cejlon, w Indiach.
Systematyka.
Gatunek ten zaliczany był do rodzaju "Murraya" pod nazwą "Murraya koenigii" (L.) Spreng. (polska nazwa: murraja Koeniga) lub do rodzaju "Chalcas" pod nazwą "Chalcas koenigii" (L.) Kurz. Według nowszych ujęć taksonomicznych przeniesiony został do rodzaju "Bergera" i ma nazwę "Bergera koenigii" L.
Zastosowanie.
Kulinaria (liść curry).
W Indiach roślina ta jest określana potocznie po angielsku jako "curry leaf tree", gdyż jej liście są używane jako przyprawa (pod nazwą „liście "curry"”) i wbrew zbieżności nazw nie stanowią koniecznego składnika mieszanki przypraw "curry". Liście "curry" często są składnikiem potrawy "curry". Przyprawę można nabyć w postaci sproszkowanych lub całych liści. Ich nazwa (w hindi "kari patta") pochodzi od tamilskiego słowa "kar-ivep-illai", czyli „liście czarnego nimu”, samo słowo "kari" pochodzi w tym przypadku od tamilskiego "karuppu" „czarny”. Nazwa zaś potrawy i używanej doń mieszanki przypraw pochodzi zaś od tamilskiego słowa "kari" („warzywa”).
Roślina lecznicza.
Używanie liści curry może przyczyniać się do obniżenia poziomu cholesterolu we krwi. W lecznictwie ludowym liście używane są jako lek przeciw schorzeniom żołądka oraz jako środek wzmacniający.

</doc>
<doc id="1580296" url="https://pl.wikipedia.org/wiki?curid=1580296" title="Murraya koenigii">
Murraya koenigii



</doc>
<doc id="1580297" url="https://pl.wikipedia.org/wiki?curid=1580297" title="Fundacja „Dom w Łodzi”">
Fundacja „Dom w Łodzi”

Fundacja „Dom w Łodzi” - organizacja pożytku publicznego, którą w 2006 roku założyły: Jolanta Bobińska i Tisa Żawrocka-Kwiatkowska. 
Misją fundacji jest prowadzenie - od 2007 roku - Domu Dziecka dla Dzieci Chorych. To pierwszy dom dziecka, w którym miłość i specjalistyczną opiekę medyczną znalazły ciężko chore, niepełnosprawne i porzucone dzieci. Dom daje nie tylko poczucie bezpieczeństwa, ale - co ogromnie ważne - zapewnia całodobową opiekę medyczną, codzienną rehabilitację i wsparcie specjalistów: pedagogów, fizjoterapeuty, psychologa, logopedy, pracownika socjalnego. Zespół Cioć i Wujków robi wszystko, by Dzieci czuły się kochane i bezpieczne, by pokonywały swoje ograniczenia i miały szansę na jak największą samodzielność w przyszłości. 
Jeśli chcesz wesprzeć Dom i małych mieszkańców - podaruj im 1 proc. podatku: KRS 0000 263 103
Personel.
Opiekę nad dziećmi sprawują opiekunowie i wychowawcy, a także terapeuci różnych dziedzin i personel medyczny. Poza tym podopiecznych odwiedzają wolontariusze, którzy pomagają zarówno w opiece nad dziećmi jak i w pracach organizacyjnych. Ponadto podopieczni mają zapewnioną opiekę psychologa. Poza kadrą wychowawczo - opiekuńczą placówka zatrudnia również pracowników zajmujących się czynnościami administracyjno - biurowymi oraz organizacyjnymi.

</doc>
<doc id="1580299" url="https://pl.wikipedia.org/wiki?curid=1580299" title="Andrzej Burski">
Andrzej Burski

Andrzej Burski (ur. 26 października 1939 w Radomiu, zm. 4 stycznia 2020 tamże) – polski polityk, samorządowiec, lekarz, internista, poseł na Sejm X kadencji.
Życiorys.
Ukończył w 1963 studia na Akademii Medycznej w Łodzi, uzyskał następnie stopień doktora nauk medycznych. Zawodowo związany z Radomskim Szpitalem Specjalistycznym im. dr. Tytusa Chałubińskiego, pełnił funkcję ordynatora oddziału wewnętrznego tej placówki, a także zastępcy dyrektora do spraw lecznictwa (1975–1977, 2001–2002). Prowadził również własną praktykę lekarską.
Działał w organizacjach zawodowych, w tym w Towarzystwie Internistów Polskich i Polskim Towarzystwie Lekarskim. Przez lata kierował radomskim oddziałem PTL, pozostał później członkiem zarządu oddziału tej organizacji.
W 1964 wstąpił do Polskiej Zjednoczonej Partii Robotniczej. W latach 1989–1991 sprawował mandat posła na Sejm kontraktowy, z okręgu radomskiego. Na koniec kadencji należał do Parlamentarnego Klubu Lewicy Demokratycznej, zasiadał w Komisji Zdrowia. Od lat 90. do 2006 związany z samorządem terytorialnym, sprawował mandat radnego rady miejskiej Radomia. W 2006 nie ubiegał się o reelekcję. Należał do Sojuszu Lewicy Demokratycznej, z którego przeszedł do Socjaldemokracji Polskiej.
Pochowany na cmentarzu parafialnym w Radomiu.

</doc>
<doc id="1580307" url="https://pl.wikipedia.org/wiki?curid=1580307" title="Skala majorowa naturalna">
Skala majorowa naturalna



</doc>
<doc id="1580309" url="https://pl.wikipedia.org/wiki?curid=1580309" title="Skala durowa naturalna">
Skala durowa naturalna



</doc>
<doc id="1580310" url="https://pl.wikipedia.org/wiki?curid=1580310" title="Tramwaje w Uściu nad Łabą">
Tramwaje w Uściu nad Łabą

Tramwaje w Uściu nad Łabą – system tramwajowy w czeskim mieście Uście nad Łabą, działający w latach 1899–1970.
W okresie największego rozwoju (lata 30. i 40. XX wieku) miasto posiadało trzecią co do wielkości, po praskiej i brneńskiej, sieć tramwajową w kraju, która po likwidacji została zastąpiona przez autobusy.
Historia.
Początki.
Decyzję o budowie w Uściu nad Łabą sieci tramwajowej podjęto w 1895 r. Rok później miasto otrzymało koncesję na budowę linii. W 1898 władze miejskie zawarły umowę w sprawie eksploatacji tramwajów ze spółką AEG i utworzyły wspólne przedsiębiorstwo, mające zająć się obsługą linii. Wkrótce przystąpiono do prac budowlanych. Pierwsza próbna jazda tramwaju odbyła się 1 czerwca 1899, a regularne kursy rozpoczęły się 1 lipca tego roku. Początkowo w Uściu znajdowały się dwie linie: pierwsza wiodła z Předlic przez śródmieście do Krásného Března na wschodnim krańcu miasta, druga zaczynała się koło teatru miejskiego, a kończyła w północnej dzielnicy Klíše. Oba odcinki (o prześwicie toru 1000 mm) były jednotorowe, z mijankami, a ich łączna długość wynosiła ok. 7,5 km. Zajezdnia znajdowała się przy pl. Špitálským.
Rozwój sieci.
Pierwszą zmianą w układzie linii tramwajowych było przedłużenie w 1903 trasy z Klíš do Bukova (o ok. 1,5 km). Sześć lat później miasto przejęło spółkę operującą siecią, zmieniając jednocześnie jej nazwę na "Elektrizitätswerk der Stadt Aussig" (ESA, pol. "Spółka Elektryczna Miasta Uścia"'). Był to początek szybkiego rozwoju usteckich tramwajów. Jeszcze w 1909 r. linię rozpoczynającą się przy teatrze przedłużono do dworca głównego w południowo-wschodniej części śródmieścia, a w 1912 r. tramwaje wyjechały poza granice miasta – z Bukova przez Varvažov do wsi Telnice. W 1914 r. na odcinku Teatr – Bukov zbudowano drugi tor, a w Bukovie powstała nowa zajezdnia. W kolejnym roku dokonano przedłużenia drugiej linii – z Předlic do miasta Trmice, a z Krásného Března do Neštěmic (dzielnica Uścia od 1986, wcześniej przez dziesięć lat samodzielne miasto).
W 1917 ESA uzyskała koncesję na prowadzenie tramwajowych przewozów towarowych. W niedługim czasie w całym mieście powstał szereg bocznic do zakładów przemysłowych (większość do 1922).
W latach 20. XX w. na najbardziej uczęszczanych trasach położono drugi tor, zwiększając tym samym możliwości przewozowe, a na niektórych krańcówkach zbudowano pętle. W drugiej połowie tego dziesięciolecia tramwaje dotarły do południowych krańców Uścia – dzielnicy Vaňov. W 1929 dokonano kolejnego rozszerzenia sieci poza granice miasta, do Chabařovic, a w 1930 zbudowano trasę obiegającą dzielnicę Klíše. W 1936 r. tramwaje przekroczyły Łabę – rozpoczęto eksploatację odcinka z centrum do Střekova. Krótko przed wybuchem II wojny światowej nieznacznie przedłużono linię w Vaňovie. W 1937 r. w Uściu nad Łabą istniało dziewięć linii tramwajowych (oznakowanie wprowadzono w 1924), a długość torowisk wyniosła 47 km – była to trzecia pod względem wielkości sieć tramwajowa w Czechosłowacji.
W początkach 1945 r., na skutek bombardowań miasta, doszło do częściowego zniszczenia torowisk i sieci trakcyjnej (najbardziej ucierpiało śródmieście i linia do Vaňova). Tramwaje, po naprawie szkód, ponownie wyjechały na ulice miasta w czerwcu 1945 r.
W 1947 w Uściu nad Łabą doszło do największego wypadku tramwajowego w historii Czech – 13 lipca na skutek awarii układu hamulcowego, w Bukovie wykoleił się tramwaj linii nr 1 jadący w kierunku centrum. Zginęło 30 osób, a rannych zostało 76 (w tym 45 ciężko).
W latach 1950–1954 powstała nowa zajezdnia w Nowych Předlicach. W pierwszej połowie lat 50. doszło również do przełożenia tras tramwajowych w śródmieściu, budowy kilku nowych podstacji i pętli na większości krańcówek, a także zasilenia taboru nowymi wozami typu 6MT.
Likwidacja.
Pierwszą zlikwidowaną trasą był w 1955 odcinek z Telnic do Bukova (przebiegał przez tereny planowanej kopalni węgla brunatnego). Trzy lata później zlikwidowano trasę do Vaňova, a w 1963 podmiejską linię do Chabařovic. W połowie lat 60. podjęto decyzję o całkowitym zastąpieniu przewozów tramwajowych autobusowymi. W ciągu kilku lat tramwaje przestały jeździć m.in. do Bukova (1968), Klíš (1966–1968) i Střekova (1968).
Ostateczny koniec usteckich tramwajów nastąpił w 1970 r. W styczniu tego roku kursowały już tylko dwie linie: nr 3 z Trmic do Neštěmic i nr 9 z Trmic do Krásného Března. 31 stycznia zlikwidowano linię nr 3 i skrócono „9” do Předlic, a następnie rozebrano torowiska na odcinku Trmice – Předlice i Krásné Březno – Neštěmice. Ostatni ustecki tramwaj wyjechał na trasę Předlice – Krásné Březno 1 czerwca 1970 o godzinie 17.45. Od następnego dnia w Uściu nad Łabą funkcjonowała już wyłącznie komunikacja autobusowa.
Tabor.
W początkach istnienia usteckich tramwajów po mieście jeździło szesnaście wagonów silnikowych z wytwórni Grazu, z wyposażeniem elektrycznym z koncernu AEG. W następnych latach tabor uzupełniano o kolejne pojazdy z Grazu. Na przełomie lat 20. i 30. XX wieku dodano osiemnaście wagonów silnikowych z zakładów Ringhoffera. Na początku lat 50. dodano kilka tramwajów 6MT, a w latach 1959–1961 osiemnaście Tatr T2. W drugiej połowie lat 60., kiedy podjęto decyzję o likwidacji sieci tramwajowej, usteckie wagony były stopniowo sprzedawane do innych miast Czechosłowacji.

</doc>
<doc id="1580317" url="https://pl.wikipedia.org/wiki?curid=1580317" title="Reprezentacja Arabii Saudyjskiej w piłce ręcznej mężczyzn">
Reprezentacja Arabii Saudyjskiej w piłce ręcznej mężczyzn

Reprezentacja Arabii Saudyjskiej w piłce ręcznej mężczyzn – narodowy zespół piłkarzy ręcznych Arabii Saudyjskiej. Reprezentuje swój kraj w rozgrywkach międzynarodowych.

</doc>
<doc id="1580318" url="https://pl.wikipedia.org/wiki?curid=1580318" title="Tramwaje w Czeskim Cieszynie">
Tramwaje w Czeskim Cieszynie



</doc>
<doc id="1580320" url="https://pl.wikipedia.org/wiki?curid=1580320" title="Raisa Smetanina">
Raisa Smetanina



</doc>
<doc id="1580325" url="https://pl.wikipedia.org/wiki?curid=1580325" title="Stanisław Mazan">
Stanisław Mazan

Stanisław Mazan (ur. 2 maja 1940 w Porębach Kupieńskich, zm. 21 lutego 2007) – polski polityk, samorządowiec, poseł na Sejm X kadencji.
Życiorys.
Maturę zdał w 1965 w Korespondencyjnym Technikum Rolniczym w Tarnobrzegu. W 1978 ukończył studia inżynierskie na Wydziale Ogrodniczym Akademii Rolniczej w Krakowie. Pracował w spółdzielczości, m.in. jako agronom i wiceprezes Spółdzielni Ogrodniczej w Kolbuszowej. W okresie PRL działał w administracji publicznej, był naczelnikiem gminy Cmolas w latach 1978–1990. Od 1984 do 1988 zasiadał w Wojewódzkiej Radzie Narodowej w Rzeszowie. W 1962 przystąpił do Zjednoczonego Stronnictwa Ludowego. Pracował w aparacie partyjnym, w 1983 został członkiem prezydium Wojewódzkiego Komitetu ZSL w Rzeszowie.
Sprawował mandat posła na Sejm kontraktowy, wybranego w okręgu mieleckim. W trakcie kadencji pełnił funkcję zastępcy przewodniczącego Komisji Nadzwyczajnej do rozpatrzenia projektów ustaw dotyczących samorządu terytorialnego. Później kilkakrotnie kandydował bez powodzenia do parlamentu z ramienia Polskiego Stronnictwa Ludowego. Do 2006 związany z samorządem terytorialnym. W latach 1994–1998 był przewodniczącym rady miejskiej, zasiadał następnie w radzie powiatu. Od 2002 pełnił funkcję nieetatowego członka zarządu powiatu kolbuszowskiego.
W 1984 otrzymał Złoty Krzyż Zasługi. W 2010 pośmiertnie wyróżniony tytułem honorowego obywatela miasta i gminy Kolbuszowa. Stanisław Mazan był żonaty, miał syna i córkę. Pochowany na cmentarzu parafialnym w Kolbuszowej.

</doc>
<doc id="1580329" url="https://pl.wikipedia.org/wiki?curid=1580329" title="Łanowce (gmina)">
Łanowce (gmina)

Łanowce – dawna gmina wiejska istniejąca w latach 1924–1939 w woj. wołyńskim (obecnie na Ukrainie). Siedzibą gminy były Łanowce.
Gminę Łanowce utworzono 1 stycznia 1924 roku w województwie wołyńskim, w powiecie krzemienieckim, z obszaru zniesionej gminy Pańkowce oraz z części gmin Wyszogródek (wsie Kraskowce i Wolica) i Białozórka (miasteczko Łanowce oraz wsie Hryńki, Małe Kozaczki, Wielkie Kozaczki i Ośniki). 1 października 1933 roku do gminy Łanowce przyłączono część obszaru zniesionej gminy Borsuki a część obszaru gminy Łanowce włączono do gminy Białozórka.
Według stanu z dnia 4 stycznia 1936 roku gmina składała się z 16 gromad. Po wojnie obszar gminy Łanowce wszedł w struktury administracyjne Związku Radzieckiego.

</doc>
<doc id="1580331" url="https://pl.wikipedia.org/wiki?curid=1580331" title="/etc/fstab">
/etc/fstab



</doc>
<doc id="1580334" url="https://pl.wikipedia.org/wiki?curid=1580334" title="Jeżowy Wierch">
Jeżowy Wierch

Jeżowy Wierch, Jeżów Wierch (słow. "Ježov vrch") – wybitny szczyt reglowy w słowackich Tatrach Zachodnich. Wznosi się na wysokość 1090 m n.p.m. w grzbiecie Jambory oddzielającym Dolinę Bobrowiecką ("Bobrovecká dolina") na zachodzie od Doliny Juraniowej ("Juráňova dolina") na wschodzie.
Od Umarłej Kopki ("Umrlá", 1048 m) oddzielony jest głębokim wcięciem Umarłej Przełęczy ("sedlo Umrlá", "Umrlé sedlo", 983 m). Wierzchołkowe partie to wyrównany grzbiet o długości ok. 800 m, w którym wznosi się kilka garbów. Rozpoczyna go na południu najwyższa kulminacja masywu o wysokości 1090 m (według wcześniejszych pomiarów 1083 m), blisko zaś jego północnego końca wznosi się niewiele niższy (1086 m) wierzchołek z metalowym słupkiem triangulacyjnym. Na stronę Doliny Juraniowej opadają z Jeżowego Wierchu dolomitowe ściany skalne o wysokości dochodzącej do ok. 30 m. Cały masyw jest porośnięty mieszanym lasem z dominacją buka i świerka. W pobliżu skalnych urwisk można zobaczyć okazy sosny zwyczajnej. Strome stoki wschodnie leżą na terenie rezerwatu przyrody „Juráňova dolina” (obejmującego całą Dolinę Juraniową). Na Jeżowy Wierch nie prowadzą żadne szlaki turystyczne.

</doc>
<doc id="1580337" url="https://pl.wikipedia.org/wiki?curid=1580337" title="Korzennik lekarski">
Korzennik lekarski

Korzennik lekarski ("Pimenta dioica" (L.) Merr.) – gatunek drzewa z rodziny mirtowatych. Występuje w tropikalnych rejonach Ameryki Środkowej oraz północnych rejonach Ameryki Południowej. Jego owoce to przyprawa znana pod nazwą ziela angielskiego.
Nazewnictwo.
Linneusz w drugim wydaniu "Species Plantarum" opisał tę roślinę jako Myrtus Pimenta. Współczesna nazwa rodzajowa - "pimenta" pochodzi z hiszpańskiego słowa "pimientia" oznaczającego pieprz (Krzysztof Kolumb uważał, iż owoce tej rośliny to pieprz). 
Morfologia.
Wiecznie zielone drzewo dorasta 10 m wysokości. Posiada rozłożystą koronę, pień pokryty jest szarą, matowobrązową i przyjemnie pachnącą korowiną. Liście lśniące, skórzaste, jajowatolancetowate z podwiniętymi brzegami, z wierzchu ciemnozielonego koloru. Kwiaty obupłciowe, białe, zebrane w baldachokształtne kwiatostany wyrastające z kątów liści. Owocem drzewa jest kulista, wielkości grochu jagoda. Niedojrzałe owoce są w kolorze zielonym, po jego dojrzeniu nabierają barwy szkarłatnej. Suszone jagody przybierają kolor żółtobrązowy. Suszone owoce zawierają m.in. olejek eteryczny nadający nasionom palący, korzenny smak.
Zastosowanie.
Roślina przyprawowa. Jest jedną z podstawowych przypraw na Karaibach i ważnym towarem eksportowym tego rejonu. Owoce korzennika lekarskiego występują w handlu pod nazwą ziela angielskiego, pimentu, pieprzu karaibskiego, pieprzu angielskiego.

</doc>
<doc id="1580338" url="https://pl.wikipedia.org/wiki?curid=1580338" title="Pimenta officinalis">
Pimenta officinalis



</doc>
<doc id="1580340" url="https://pl.wikipedia.org/wiki?curid=1580340" title="Tramwaje w Ústí nad Labem">
Tramwaje w Ústí nad Labem



</doc>
<doc id="1580341" url="https://pl.wikipedia.org/wiki?curid=1580341" title="Tramwaje w Usti nad Labem">
Tramwaje w Usti nad Labem



</doc>
<doc id="1580342" url="https://pl.wikipedia.org/wiki?curid=1580342" title="Marian Lichtman">
Marian Lichtman

Marian Lichtman (ur. 30 marca 1947 w Łodzi) – polski kompozytor, perkusista i wokalista. 
Wraz z Krzysztofem Krawczykiem, Sławomirem Kowalewskim, Jerzym Krzemińskim i Bogdanem Borkowskim stworzył w 1963 zespół Trubadurzy, w którym występuje do dzisiaj. Należy do grona czołowych polskich przedstawicieli tworzących utwory w stylu scat, charakteryzującym się dźwiękonaśladowczym sposobem śpiewania.
Życiorys.
Urodził się w Łodzi w rodzinie żydowskiej, jako syn Stanisława (zm. 1994) i Anny Lichtmanów (zm. 1995), którzy w 1969 stali się ofiarami antysemickiej nagonki ze strony władz PZPR, przez co zmuszeni byli zamknąć swój sklep w Łodzi (sprzedawali galanterię skórzaną), sprzedać swój dobytek i wyemigrować z Polski; wyjechali do Danii.
W 1960 zajął drugie miejsce na Festiwalu Młodych Talentów w Sopocie. W 1963 wraz z Krzysztofem Krawczykiem, Sławomirem Kowalewskim, Jerzym Krzemińskim i Bogdanem Borkowskim założył zespół Trubadurzy. Obok Czerwonych Gitar byli najbardziej popularną polską grupą bigbitową łączącą elementy rocka z polską muzyką ludową. Z Trubadurami wylansował wiele przebojów, m.in. „Kasia”, „Znamy się tylko z widzenia”, „Krajobrazy”, „Byłaś tu”, „Kim jesteś”, „Ej, Sobótka, Sobótka”, „Cóż wiemy o miłości” i „Przyjedź mamo na przysięgę”.
W 1967 po odejściu Jerzego Krzemińskiego i Bogdana Borkowskiego do zespołu No To Co wraz z Krawczykiem i Mikołajczyk stworzyli eksperymentalny zespół Izomorf 67. Po kilku miesiącach wraz z Krawczykiem wrócili do Trubadurów. W 1974 na pewien czas rozstał się z zespołem i wyjechał do Danii – zamieszkał w Kopenhadze. Zapisał się tam do szkoły jazzu, a także podszkolił swój angielski i nauczył się języka duńskiego. Występował w składzie skandynawskiej supergrupy Mosala Dosa u boku Randy’ego Castillo i Marilyn Mazur. Dwa lata później dołaczył jako perkusista do zespołu Red Square. Otworzył także muzyczny klub „Roxana”, w którym organizował koncerty.
Na początku lat 90. zaczął co jakiś czas przyjeżdżać do Polski, by wspólnie koncertować z Trubadurami. W 1998 wydał wraz z zespołem dwie płyty: "Zagrajmy rock and rolla jeszcze raz" i "Znamy się tylko z widzenia – Złote przeboje", która zyskała status Złotej Płyty. W latach 1993-1996 na antenie Polsatu w programie "Disco Relax" emitowane były jego piosenki biesiadne i weselne, które nagrał wspólnie ze Sławomirem Kowalewskim. Największą popularność na liście przebojów programu z tego zestawu zyskała piosenka „Zdrowie Jana". W 1999 ukazała się płyta "Trubadurzy śpiewają Lichtmana", na której wykonał także samodzielnie kilka utworów: „Moje rodzinne miasteczko”, „Dla ciebie nie znaczy nic”, „Taki jazz”, „Mariana samba” i „Witamy rok 2000”.
W 2005 wraz z Trubadurami zaangażował się w kampanię wyborczą Samoobrony RP, co spowodowało, że z zespołu odszedł na kilka lat Ryszard Poznakowski. Obecnie razem z Lichtmanem w zespole śpiewają Sławomir Kowalewski i Piotr Kuźniak, a na instrumencie klawiszowym gra Jacek Malanowski. Okazjonalnie z grupą koncertuje też Poznakowski.Równocześnie będąc członkiem zespołu, próbował także kariery solowej, śpiewając i nagrywając płyty z muzyką jazzową oraz dyskotekową. W 2006 nagrał z Iwoną Węgrowską piosenki „Moja zima” oraz „Mogę wszystko ci dać”. W 2008 wydał solowy album pt. "Traces in the Sand", na którym znalazła się m.in. przeróbka piosenki „Znamy się tylko z widzenia”, nagrana z młodymi wykonawcami w wersji hip-hop z nieznacznie zmienionym tekstem, a także nowe utwory, m.in. „Moje lato” i „Szał pod sufitem”. Większą popularność odniosły teledyski z tej płyty umieszczone na YouTube. Utworem promującym krążek była piosenka „Call of the Desert” wykonana w stylu muzycznym – orient scat.
W 2008 wraz z zespołem nagrał piosenkę „Nic nie wychodzi”, do której powstał również teledysk promujący stronę internetową zespołu. W grudniu 2008 razem ze Sławomirem Kowalewskim stworzył płytę "Imieniny" z premierowymi piosenkami. Dwa utwory wraz z nimi wykonała Krystyna Giżowska.
W styczniu 2010 wraz z Trubadurami nagrał piosenkę „W zimowy wieczór”, do której powstał teledysk. W tym roku nagrali jeszcze wraz z Krzysztofem Krawczykiem i Krzysztofem Jerzym Krawczykiem utwór „Marynarze szos”, do którego stworzono również teledysk. W 2010 wraz z zespołem nagrał utwór „Bez Ciebie tak mi źle” wraz z wideoklipem.
W latach 2011–2013 był menadżerem Pikeja, rapera i wykonawcy muzyki hip-hop, który jest bratem Natalii Kukulskiej. Napisał także kilka tekstów do jego piosenek. Za muzykę i beaty odpowiedzialna była natomiast jego firma. W 2012 wykonał z zespołem Chanel piosenkę i teledysk pt. „Polska Samba”.
Poza działalnością w zespole Trubadurzy, nagrywa i tworzy głównie w nurcie dance (w tym także disco polo), przede wszystkim z wokalistą Zbyszkiem Lemańskim. Ich duet nosi nazwę „Maniek &amp; LeMan. Wspólnie stworzyli płytę "Ipreza – piosenki na każdą okazję", wydaną w 2016. Nagrywał także i śpiewał z discopolowym zespołem Masters. Ich najbardziej znanym nagraniem jest piosenka „Tylko muzyka”. W 2018 Mr Sebii nagrał wraz z nim piosenkę „Do przodu biec”, do której powstał klip. Znany jest też z nagrywania utworów w stylu scat.
W 2018 ukazała się jego płyta "Bez Ciebie tak mi źle", która jest zbiorem najlepszych – według piosenkarza – utworów z jego kariery solowej. W grudniu tego samego roku wystąpił z koncertem w radiowej Czwórce w audycji "Hejterska 4" (czyt. Hejterska Cztery), podczas którego scatował m.in. do sampli Molesty, Żabsona, Hemp Gru czy Toto granych przez DJ-a Berta. W trakcie występu swoje pałeczki Lichtmanowi przekazał Michał Bryndal, perkusista zespołu Voo Voo.
W lutym 2019 wydał utwór „Dziękuję bardzo”, będący podziękowaniem dla jego rodziny, fanów i przyjaciół za okazane wsparcie i sympatię podczas jego kariery, w czerwcu ukazał się teledysk do utworu „Emigranci”, który powstał już kilka lat wcześniej.
Pod koniec marca 2020 wydał piosenkę „La Ula La”, nagraną z gościnnym udziałem saksofonisty Witolda Ambroziaka (ps. Brozzi). W maju włączył się w drugą edycję ogólnopolskiej akcji muzycznej Hot16Challenge, w której poprzez muzykę ludzie kultury, sztuki czy polityki zachęcali do wsparcia finansowego zbiórki na rzecz walki z koronawirusem. Niespełna miesiąc wcześniej wziął udział w nagraniu piosenki pt. „Matka Ziemia – epidemia”, do której powstał również teledysk. Utwór wykonało wspólnie z nim wielu piosenkarzy i instrumentalistów (śpiewali w nim m.in.: Zbigniew Fil, Krzysztof Jaryczewski, Kasia Nova, Paweł Stasiak, Stanisław Wenglorz), którzy nagrali swoje partie z własnych domów. 23 maja na YouTube ukazała się jego piosenka „Życzenia dla medyków”, a 2 czerwca zaprezentował utwór „Nasze Reggae”, do którego zrealizował teledysk. W czerwcu i lipcu wystąpił z kilkoma kameralnymi koncertami w stylu scat pt. "Marian Lichtman-Trubadur. Jepepepej." Odbywały się one w łódzkim centrum biurowo-rozrywkowo-kulturalnym Monopolis. Występy można było oglądać również w systemie pay-per-view na stronie artkombinat.pl.
W lutym 2021 ukazał się jego utwór pt. „Zippy Zap”, wykonany w stylu scat z towarzyszeniem polsko-szwajcarskiego duetu dj-skiego o nazwie „Lord &amp; Eight". W kwietniu tego samego roku, po emisji reportaży w programie "Uwaga!", ukazujących trudną sytuację bytową Krzysztofa Igora Krawczyka (syn zmarłego piosenkarza Krzysztofa Krawczyka), zaangażował się w pomoc mającą na celu poprawę jego losu. Wspierał prowadzoną przez "Stowarzyszenie Integracja" zbiórkę pieniężną na rzecz Krzysztofa juniora. Nagrał też z nim utwór pt. „Tato", w którym junior śpiewa o swoim ojcu. Jego premiera odbyła się we wrześniu. Lichtman napisał słowa do tej piosenki, a także skomponował do niej melodię. W tym samym miesiącu ukazała się jego piosenka pt. „Vixa", do której powstał również teledysk. Wystąpił w nim między innymi Krzysztof Krawczyk junior.
W styczniu 2022 zaśpiewał w utworze pt. "Testosteronowy Don" autorstwa SB Maffija. W piosence nagranej w stylu hip-hop wystąpili z nim także: KęKę i Włodar. 5 kwietnia tego samego roku ukazała się jego piosenka pt. „Jak Trubadur", którą nagrał z racji 1. rocznicy śmierci Krzysztofa Krawczyka i jemu ją dedykował.
Stworzył tekst i melodię do piosenki „Mamo", którą wykonał Krzysztof Krawczyk junior. Jest on poświęcony Halinie Żytkowiak, matce juniora. Utwór miał premierę 26 maja 2022
Odznaczenia.
W 2004 wraz z pozostałymi członkami zespołu Trubadurzy został odznaczony przez Prezydenta RP Aleksandra Kwaśniewskiego Złotym Krzyżem Zasługi.
18 kwietnia 2011 w Filharmonii Łódzkiej im. Artura Rubinsteina, podczas jubileuszowego koncertu Trubadurów, otrzymał z rąk wojewody łódzkiego Jolanty Chełmińskiej nadany przez ministra kultury i dziedzictwa narodowego Bogdana Zdrojewskiego Brązowy Medal „Zasłużony Kulturze Gloria Artis”.
W 2017 podczas koncertu z racji 50-lecia istnienia zespołu Trubadurzy otrzymał z rąk Piotra Glińskiego, ministra kultury i dziedzictwa narodowego Srebrny Medal „Zasłużony Kulturze Gloria Artis”.
Życie prywatne.
Wraz z żoną Bożeną mają dwoje dorosłych dzieci: Roksanę i Maksa. W 2002 roku przyszedł na świat ich wnuk Antoni Samuel. Jego córka Roksana od 2005 do 2008 roku występowała w TVP2 w programie „Europa da się lubić”, gdzie reprezentowała Danię. W 2010 został członkiem Łódzkiego Społecznego Komitetu Poparcia Jarosława Kaczyńskiego w wyborach prezydenckich.

</doc>
<doc id="1580348" url="https://pl.wikipedia.org/wiki?curid=1580348" title="Przyjeżdża orkiestra">
Przyjeżdża orkiestra

Przyjeżdża orkiestra (hebr. ביקור התזמורת, trb. "Bikur Ha-Tizmoret"; arab. اللقاء الأخير, trb. "Al-liqā‘ ’al-akhīr") – izraelsko-francusko-amerykański komediodramat filmowy z 2007 roku w reżyserii Erana Kolirina. 
Film zdobył wiele prestiżowych nagród, w tym trzy w sekcji Un Certain Regard na 60. MFF w Cannes, dwie Europejskie Nagrody Filmowe (dla najlepszego aktora Sassona Gabai i dla odkrycia roku) oraz osiem nagród Izraelskiej Akademii Filmowej. Widzowie Warszawskiego Międzynarodowego Festiwalu Filmowego przyznali mu nagrodę publiczności.
Fabuła.
Egipska orkiestra policyjna z Aleksandrii przybywa do Izraela, aby zagrać na uroczystym otwarciu Centrum Sztuki Arabskiej w mieście Petach Tikwa. Nikt jednak nie czeka na nich na lotnisku, więc muzycy postanawiają dotrzeć tam sami. W wyniku pomyłki trafiają do małego izraelskiego miasteczka na pustyni.

</doc>
<doc id="1580353" url="https://pl.wikipedia.org/wiki?curid=1580353" title="John Maxwell">
John Maxwell

John C. Maxwell (ur. 20 lutego 1947 w Garden City) - mówca, coach, trener i autor w dziedzinie przywództwa. Ewangelikalny chrześcijanin, jest wyświęconym pastorem w Kościele Wesleyańskim. Jego organizacje przeszkoliły ponad 2 miliony liderów na całym świecie, a książki sprzedały się w ponad 25 milionach egzemplarzy. 
Jako aktywny mówca dr Maxwell wykłada rokrocznie zarówno dla firm z listy Fortune 500, liderów partii politycznych i rządów, a także organizacji takich jak Akademia Wojskowa West Point, czy ligi NBA i NFL. 
Jako najlepiej sprzedający się autor The New York Timesa, The Wall Street Journal i Business Weeka. Maxwell został uznany przez Leadershipgurus.net numerem jeden w rankingu największych autorytetów w zakresie przywództwa na świecie (Top Leadership Guru). American Management Association® uznała go liderem #1 w biznesie, a magazyn Business Insider and Inc. ogłosił Maxwella najbardziej wpływowym ekspertem w dziedzinie przywództwa w 2014 roku.
John C. Maxwell napisał ponad 50 książek, a trzy z nich znalazły się na liście najlepiej sprzedających się tytułów w Amazon.com: 
"21 Irrefutable Laws of Leadership", "Developing the Leader Within You" i "21 Indispensable Qualities of a Leader". 
W oparciu o jego teorię i praktykę powstało szereg programów szkoleniowych w zakresie przywództwa i rozwoju osobistego.

</doc>
<doc id="1580354" url="https://pl.wikipedia.org/wiki?curid=1580354" title="Jill Biden">
Jill Biden

Jill Tracy Biden z domu Jacobs "primo voto" Stevenson (wym.: []; ur. 3 czerwca 1951 w Hammonton) – amerykańska pedagog. Pierwsza dama Stanów Zjednoczonych od 2021 roku, druga dama Stanów Zjednoczonych w latach 2009–2017. Małżonka 47. wiceprezydenta oraz 46. prezydenta Stanów Zjednoczonych Joego Bidena.
Urodziła się w Hammonton w stanie New Jersey, dorastała w w Pensylwanii. Wyszła za Joego Bidena w 1977 roku, została macochą jego dwóch synów z poprzedniego małżeństwa. W 1981 roku urodziła się im córka – Ashley.
Posiada tytuł bachelor’s degree, przyznany przez , magistra, przyznany przez , oraz przez i doktora, zdobyty na University of Delaware. Przez trzynaście lat była nauczycielką języka angielskiego. Od 1993 do 2008 roku była wykładowczynią języka angielskiego na . Od 2009 roku pełni funkcję profesor . Jest założycielką Biden Breast Health Initiative, współzałożycielką Book Buddies, Biden Foundation. Wraz z Michelle Obamą założyła Joining Forces.
Życiorys.
Lata młodzieńcze.
Urodziła się 3 czerwca 1951 roku w Hammonton. Większość dzieciństwa spędziła w miejscowości . Jej ojciec Donald C. Jacobs pracował w kasie oszczędnościowo-pożyczkowej. Pierwotne nazwisko rodowe brzmiało "Giacoppa", jednak dziadek Jill Biden zmienił je na angielskie "Jacobs", aby lepiej zintegrować się z amerykańskim społeczeństwem. Jej matka była gospodynią domową.
W wieku 15 lat rozpoczęła pracę jako kelnerka. W 1969 roku ukończyła Upper Moreland High School.
Edukacja, kariera, małżeństwa i rodzina.
Zapisała się na na jeden semestr. W lutym 1970 roku poślubiła Billa Stevensona. Wraz z mężem postanowili studiować na University of Delaware. Po roku studiów, Jill Biden, chcąc zarobić dodatkowe pieniądze, zaczęła pracować w agencji modelingowej w Wilmington, w tym celu przerwała na rok naukę. W 1975 roku rozwiodła się ze Stevensonem.
W 1975 roku, podczas zaaranżowanej przez Franka Bidena randki w ciemno, poznała Joego Bidena, ówczesnego senatora Stanów Zjednoczonych. Po pierwszej randce z przyszłym mężem powiedziała matce: „mamo, w końcu poznałam dżentelmena”.
W 1975 roku ukończyła University of Delaware. Rozpoczęła pracę jako nauczycielka na zastępstwie w Wilmington. Następnie nauczała języka angielskiego przez rok w St. Mark’s High School w pełnym wymiarze godzin.
17 czerwca 1977 roku została żoną Joego Bidena. Msza została odprawiona przez katolickiego księdza w kaplicy kwatery głównej Organizacji Narodów Zjednoczonych w Nowym Jorku. Ślub odbył się cztery i pół roku po śmierci pierwszej żony jej męża. Zanim Jill Biden zgodziła się na przyjęcie oświadczyn ówczesnego senatora, pięciokrotnie mu odmówiła, w wywiadzie dla „Vogue’a” powiedziała, że zwlekała z decyzją o poślubieniu Joego z obawy o jego synów – chłopcy stracili w wypadku już jedną matkę i nie chciała, aby stracili kolejną bliską im osobę, chciała być całkowicie pewna, że chce spędzić resztę swojego życia z Joe Bidenem, poza tym chciała się skupić na własnej karierze.
Uczyła się na West Chester University. Ukończyła te studia w 1981 roku. Będąc w ciąży uzyskała tytuł Master of Education. Jej córka, Ashley Biden, urodziła się 8 czerwca 1981 roku. Jill Biden zrobiła sobie dwuletnią przerwę w pracy w celu wychowywania trójki dzieci. Następnie wróciła do pracy, ucząc historii uczniów z zaburzeniami emocjonalnymi. Uczyła języka angielskiego w szpitalu psychiatrycznym Rockford Center przez 5 lat w latach 80. XX wieku. W 1987 roku Biden otrzymała tytuł Master of Arts na Villanova University. Po ogłoszeniu kandydatury Joego Bidena w prawyborach prezydenckich Partii Demokratycznej w 2008 roku ogłosiła, że nie zamierza rezygnować z pracy z dziećmi z zaburzeniami emocjonalnymi, nawet jeśli zostałaby pierwszą damą Stanów Zjednoczonych.
W latach 1993–2008 była wykładowcą na Delaware Technical Community College. Na community college poinformowała o swoim stosunku do nauczania: "„czuję, że mogę zmienić ich życie. Po prostu uwielbiam tych ludzi." (...) "Uwielbiam kobiety, które wracają do szkoły i zdobywają stopnie naukowe" (...)”.
W 1993 roku została prezeską Biden Breast Health Initiative, organizacji non-profit, zapewniającej bezpłatne programy dotyczące zdrowia piersi, prowadzone m.in. na terenie szkół w stanie Delaware. Przez kolejne 15 lat organizacja nauczyła ponad 10 tys. kobiet dbania o zdrowie piersi. W 2007 roku została współautorką programu Book Buddies, zapewniającego książki dzieciom pochodzącym z rodzin o niskich dochodach. Działała w organizacji non-profit Delaware Boots on the Ground, wspierającej rodziny żołnierzy.
W 2006 roku Jill Biden ponownie rozpoczęła naukę na University of Delaware. W styczniu 2007 roku uzyskała stopień naukowy doktora. Jej praca, "Student Retention at the Community College: Meeting Students’ Needs" została opublikowana pod nazwiskiem Jill Jacobs-Biden.
Rola w kampanii prezydenckiej w 2008 roku.
Jill Biden nie chciała, aby jej mąż wystartował w wyborach prezydenckich w 2004 roku do tego stopnia, że na spotkanie dotyczące ewentualnego startu Joego Bidena przyszła ubrana w kostium kąpielowy ze słowem „NO”, napisanym na brzuchu. Po zwycięstwie George’a W. Busha zachęcała męża, aby wystartował w prawyborach prezydenckich Partii Demokratycznej w 2008 roku. Podczas kampanii Joego Bidena w ciągu tygodnia pracowała jako nauczycielka, natomiast w weekendy pomagała mężowi w prowadzeniu kampanii. W wywiadzie dla tygodnika „Time” powiedziała, że gdyby została pierwszą damą Stanów Zjednoczonych, to jej priorytetem byłaby edukacja. Ponadto poinformowała, że byłaby „zasadniczo apolityczna” oraz że nie będzie starała się o zezwolenia na uczestnictwo w posiedzeniach Gabinetu Stanów Zjednoczonych. 3 stycznia 2008 roku jej mąż wycofał się z wyścigu o nominację Partii Demokratycznej na stanowisko Prezydenta Stanów Zjednoczonych.
Po tym, jak jej mąż otrzymał nominację Partii Demokratycznej na stanowisko wiceprezydenta Stanów Zjednoczonych, Jill Biden ponownie zaczęła prowadzić kampanię. Podczas jej trwania Jill Biden cztery dni w tygodniu nauczała na Delaware Technical Community College, a w trakcie weekendu dołączała do prowadzącego kampanie Joego Bidena.
Po wyborach prezydenckich w 2008 roku Barack Obama został prezydentem Stanów Zjednoczonych, Joe Biden – wiceprezydentem, a Jill Biden – drugą damą.
Druga dama Stanów Zjednoczonych.
Pierwsza kadencja.
Pomimo przeniesienia się do Number One Observatory Circle Biden zamierzała kontynuować nauczanie na jednym z uniwersytetów w Waszyngtonie. W styczniu 2009 roku zaczęła uczyć języka angielskiego jako "adjunct professor" na Northern Virginia Community College. Jill Biden była pierwszą drugą damą Stanów Zjednoczonych, która pracowała odpłatnie. Na oficjalnej stronie Białego Domu figurowała jako Dr. Jill Biden.
Catherine Russell, była doradczyni Komisji Spraw Zagranicznych Senatu Stanów Zjednoczonych została wybrana szefową sztabu Jill Biden. Courtney O’Donnell, była rzeczniczka Howarda Deana oraz została mianowana dyrektorem ds. komunikacji. Jako drugą damę obsługiwał ją ośmioosobowy personel. Zajmowała ona narożny apartament w .
W 2009 roku Barack Obama ogłosił, że Jill Biden będzie odpowiedzialna za program mający na celu podnoszenie świadomości obywateli o wartości college’ów. W czerwcu tego roku Biden wygłosiła swoje przemówienie inauguracyjne na Northern Virginia Community College na nowojorskim Brooklynie, po którym to uzyskała honorowy stopień naukowy Doctor of Humane Letters, nadany przez City University of New York. Biden zaczęła nauczać języka angielskiego na Northern Virginia Community College jesienią 2009 roku. W styczniu 2010 roku wygłosiła przemówienie na University of Delaware, jej pierwsze na renomowanej uczelni. W sierpniu 2010 roku pojawiła się w epizodzie filmu "Poślubione armii", co było częścią jej kampanii, mającej na celu podniesienie świadomości o rodzinach wojskowych.
W kwietniu 2011 roku wraz z Michelle Obamą założyła Joining Forces, organizację, której celem było pokazanie potrzeb amerykańskich rodzin wojskowych. We wrześniu tego roku wsparła program , mający na celu zwiększenie świadomości o śmiertelnym głodzie, wojnie i suszy, które dotykają ponad 13 milionów ludzi na Półwyspie Somalijskim.
Do 2011 roku była profesorką nadzwyczajną Northern Virginia Community College. Będąc zarazem wykładowczynią i drugą damą Jill Biden starała się nie podkreślać wagi pełnionej przez siebie funkcji. Dzieliła boks biurowy z innym nauczycielem oraz prosiła agentów Secret Service, aby ubierali się w taki sposób, aby się wtopili w tłum studentów oraz aby nie rzucali się w oczy.
W czerwcu 2012 roku opublikowała książkę dla dzieci pt. "Don’t Forget, God Bless Our Troops", napisaną na podstawie służby wojskowej pasierba, Beau Bidena. W tym samym miesiącu ich córka Ashley Biden, pracująca jako pracowniczka socjalna, wyszła za mąż.
Rola w kampanii prezydenckiej w 2012 roku.
W wyborach prezydenckich w Stanach Zjednoczonych w 2012 roku Joe Biden ubiegał się o reelekcję na stanowisku wiceprezydenta. Jill Biden w kampanii wyborczej nie odgrywała znaczącej roli. Nie zmieniła harmonogramu wykładów oraz nie pojawiła się na części konwencji wyborczych.
Druga kadencja.
Jill Biden, po uzyskaniu reelekcji przez Joego Bidena 6 listopada 2012 roku, rozpoczęła swoją drugą kadencję jako druga dama Stanów Zjednoczonych. Na balu inauguracyjnym pojawiła się ubrana w niebieską suknię, zaprojektowaną przez Verę Wang.
W trakcie drugiej kadencji Biden zaangażowała się we wspieranie personelu wojskowego, znajdującego się w zakładzie rehabilitacji, . Przewodniczyła amerykańskiej delegacji prezydenckiej na inauguracyjne Invictus Games. W wyborach do Kongresu Stanów Zjednoczonych w 2014 roku prowadziła kampanię wyborczą na rzecz kandydatów Partii Demokratycznej (m.in. Marka Udalla).
W maju 2015 roku zmarł pasierb Jill Biden, Beau, z powodu raka mózgu. Po śmierci przybranego syna w wywiadzie dla USA Today powiedziała: „To było całkowicie wstrząsające. Moje życie zmieniło się w jednej chwili. Przez cały czas trwania jego choroby wierzyłam, że będzie żył, aż do momentu, w którym zamknął oczy”. W październiku tego samego roku Biden była obecna w , gdy jej mąż ogłosił, że nie będzie ubiegał się o urząd prezydenta Stanów Zjednoczonych w 2016 roku.
W 2016 roku wraz ze swoim mężem uczestniczyła w projekcie . W marcu 2016 roku kierowała oficjalną imprezą, zorganizowaną z okazji powrotu Scotta Kelly’ego na Ziemię po prawie jednorocznej misji kosmicznej .
20 stycznia 2017 roku przestała pełnić funkcję drugiej damy Stanów Zjednoczonych.
Późniejsza działalność.
Jill i Joe Biden w lutym 2017 roku założyli fundację Biden Foundation, której celem było m.in. zapobieganie przemocy wobec kobiet, zagwarantowanie przestrzegania praw osób LGBTQ oraz wspieranie rodzin wojskowych. W tym samym miesiącu została przewodniczącą organizacji Save the Children. Podczas 71. ceremonii wręczenia Tony Award wygłosiła przemówienie, przed którym otrzymała owacje na stojąco. W czerwcu 2017 roku para kupiła dom wakacyjny w Rehoboth Beach, mieszczący się nieopodal . Jill i Joe Biden planowali gościć tam członków swojej dalszej rodziny.
Jill Biden po opuszczeniu urzędu przez męża nadal nauczała na Northern Virginia Community College. W maju 2017 roku wygłosiła przemówienie na Milwaukee Area Technical College. W lipcu tego samego roku wygłosiła mowę na szczycie nauczycieli w Kalifornii, podczas której położyła nacisk na znaczenie społeczności wspierających nauczycieli ze względu na stres emocjonalny i okolicznościowy, często towarzyszący im podczas pracy. W maju 2018 roku przemówiła na uroczystości rozdania dyplomów na Bishop State Community College w Alabamie. W lutym 2019 roku spotkała się i rozmawiała z klasą absolwentów The Apprentice School.
W maju 2019 została opublikowana książka jej autorstwa pt. "Where the Light Enters: Building a Family, Discovering Myself". W tej książce Jill Biden rzadko nawiązywała do polityki, częściej poruszając w niej aspekty rodzinne.
Rola w kampanii prezydenckiej w 2020 roku.
W sprawie ewentualnego ubiegania się o urząd prezydenta Stanów Zjednoczonych przez Joego Bidena w wyborach w 2020 roku Jill Biden była jedną z najważniejszych uczestników jego procesu decyzyjnego. Według „New York Times” Jill Biden entuzjastycznie odniosła się do możliwego startu męża.
Joe Biden oficjalnie ogłosił, że będzie się ubiegał o urząd prezydenta Stanów Zjednoczonych 25 kwietnia 2019 roku. W 2019 roku Biden kontynuowała nauczanie na . W trakcie kampanii prezydenckiej męża Jill Biden odwiedziła Iowę, New Hampshire. Oklahomę, Minnesotę, Pensylwanię, Wisconsin, Michigan, Florydę, Georgię, Teksas, Tennessee, Karolinę Południową, Karolinę Północną, Nebraskę, Connecticut, Arkansas, Kalifornię, Alabamę, Delaware, Illinois, Missouri, Nevadę, Maine, Nowy Meksyk, Ohio i Wirginię.
Kiedy Hunter Biden został oskarżony o dopuszczenie się przestępstw, stanęła w obronie syna swojego męża, mówiąc: „Hunter nie zrobił nic złego. To jest sednem sprawy”. Atmosfera związana z impeachmentem Donalda Trumpa spowodowała, że Jill Biden zerwała wieloletnią przyjaźń z Lindseyem Grahamem, który wcześniej wielokrotnie wzywał do przesłuchania Huntera Bidena na rozprawie w charakterze świadka.
Jill Biden po raz pierwszy jako wykładowczyni na Northern Virginia Community College wzięła urlop wiosną 2020 roku celem pomocy mężowi w kampanii.
W czerwcu 2020 roku opublikowała książkę pt. "Joey: The Story of Joe Biden", w której nazwała Joego Bidena „odważnym i śmiałym”. Miesiąc później wypowiedziała się na temat wpływu pandemii COVID-19 na edukację. Jill Biden skrytykowała wówczas ówczesną Sekretarz Edukacji Stanów Zjednoczonych Betsy DeVos.
Jill Biden odegrała kluczową rolę w procesie wyboru Kamali Harris na nominantkę Partii Demokratycznej na stanowisko wiceprezydent Stanów Zjednoczonych. Wygłosiła przemówienie na Krajowej Konwencji Partii Demokratycznej. W przeprowadzonych 3 listopada 2020 wyborach zwyciężył mąż Jill – Joe Biden. Biden towarzyszyła Joemu Bidenowi 7 listopada 2020, podczas wygłoszenia przez niego przemówienia, w którym ogłosił się zwycięzcą wyborów.
Pierwsza dama Stanów Zjednoczonych.
20 stycznia 2021 Joe Biden został zaprzysiężony na stanowisko prezydenta Stanów Zjednoczonych. Tego samego dnia Jill Biden została pierwszą damą. Ogłosiła, że w trakcie pełnienia funkcji prezydenta przez męża będzie kontynuować pracę nauczycielki.

</doc>
<doc id="1580355" url="https://pl.wikipedia.org/wiki?curid=1580355" title="Socjologia płci">
Socjologia płci



</doc>
<doc id="1580358" url="https://pl.wikipedia.org/wiki?curid=1580358" title="Reprezentacja Serbii w piłce ręcznej mężczyzn">
Reprezentacja Serbii w piłce ręcznej mężczyzn

Reprezentacja Serbii w piłce ręcznej mężczyzn (serb. "Rukometna reprezentacija Srbije, Рукометна репрезентација Србије") – zespół piłki ręcznej, biorący udział w imieniu Serbii w meczach i międzynarodowych turniejach. Uważany za kontynuatora reprezentacji Federalnej Republiki Jugosławii (lata 1992–2003) oraz Serbii i Czarnogóry (lata 2003–2006).

</doc>
<doc id="1580361" url="https://pl.wikipedia.org/wiki?curid=1580361" title="Minor (algebra liniowa)">
Minor (algebra liniowa)



</doc>
<doc id="1580363" url="https://pl.wikipedia.org/wiki?curid=1580363" title="Reprezentacja Jugosławii w piłce ręcznej mężczyzn">
Reprezentacja Jugosławii w piłce ręcznej mężczyzn

Reprezentacja Jugosławii w piłce ręcznej mężczyzn (mac. "", serb.-chor. "Reprezentacija Jugoslavije u rukometu za muškarce / Репрезентација Југославије у рукомету за мушкарце", słoweń. "Reprezentanca Jugoslavije v rokometu za moške") – nieistniejący narodowy zespół piłkarzy ręcznych, który reprezentował Socjalistyczną Federacyjną Republikę Jugosławii w meczach i turniejach międzynarodowych organizowanych przez IHF. W języku macedońskim, serbsko-chorwackim i słoweńskim reprezentacja Jugosławii nosiła przydomek "Plavi (Niebiescy)".

</doc>
<doc id="1580365" url="https://pl.wikipedia.org/wiki?curid=1580365" title="Reprezentacja Serbii i Czarnogóry w piłce ręcznej mężczyzn">
Reprezentacja Serbii i Czarnogóry w piłce ręcznej mężczyzn



</doc>
<doc id="1580366" url="https://pl.wikipedia.org/wiki?curid=1580366" title="Antoni Pieniążek">
Antoni Pieniążek

Antoni Kazimierz Pieniążek (ur. 3 marca 1940 w Studzianie, zm. 25 maja 2020 w Lublinie) – polski prawnik, doktor habilitowany nauk prawnych, nauczyciel akademicki, poseł na Sejm X kadencji, w latach 2005–2012 dziekan Wydziału Prawa i Administracji Uniwersytetu Marii Curie-Skłodowskiej w Lublinie.
Życiorys.
Wykształcenie i działalność naukowa.
Syn Tadeusza i Weroniki. W 1965 ukończył studia na Wydziale Prawa Uniwersytetu Marii Curie-Skłodowskiej w Lublinie. W 1971 uzyskał stopień doktora nauk prawnych na podstawie pracy pt. "Ewolucja idei suwerenności", której promotorem był Henryk Groszyk. Siedem lat później habilitował się w oparciu o rozprawę zatytułowaną "Państwo na etapie budowy rozwiniętego społeczeństwa socjalistycznego". Od ukończenia studiów pozostawał pracownikiem naukowym UMCS, dochodząc do stanowiska profesora nadzwyczajnego. Był pełnomocnikiem rektora, a także prodziekanem Wydziału Prawa i Administracji (1986–1988, 1999–2005). Od 2005 pełnił funkcję dziekana tego wydziału. Senat UMCS 4 lipca 2011 podjął uchwałę stwierdzającą wygaśnięcie mandatu dziekańskiego, powołując się na utratę biernego prawa wyborczego (z uwagi na wiek). Na uczelni kierował również Zakładem Socjologii Prawa.
Był także profesorem Wyższej Szkoły Prawa i Administracji w Przemyślu i kierownikiem Zakładu Prawoznawstwa i Nauk o Społeczeństwie tej uczelni. Objął również stanowisko profesora na Wydziale Ekonomicznym Politechniki Radomskiej im. Kazimierza Pułaskiego.
Działalność polityczna i biznesowa.
Od 1964 należał do Polskiej Zjednoczonej Partii Robotniczej. Od 1965 do 1967 był członkiem plenum komitetu wojewódzkiego PZPR w Lublinie. W latach 1975–1981 był lektorem KC PZPR. Od 1978 do 1981 pełnił funkcję sekretarza komitetu uczelnianego partii na UMCS. Od 1988 do 1990 stał na czele Wojewódzkiej Rady Narodowej w Lublinie. Sprawował mandat posła na Sejm kontraktowy z okręgu Kraśnik, na koniec kadencji należał do Parlamentarnego Klubu Lewicy Demokratycznej.
Zasiadał w radzie nadzorczej jednego z Narodowych Funduszy Inwestycyjny oraz Polskiego Radia Lublin, a także w radzie Lubelskiej Kasy Chorych z rekomendacji Sojuszu Lewicy Demokratycznej.
Pochowany na cmentarzu przy ul. Lipowej w Lublinie.

</doc>
<doc id="1580367" url="https://pl.wikipedia.org/wiki?curid=1580367" title="Ronit Elkabetz">
Ronit Elkabetz

Ronit Elkabetz (ur. 27 listopada 1964 w Beer Szewie, zm. 19 kwietnia 2016 w Tel Awiwie) − izraelska aktorka i reżyserka filmowa. Występowała zarówno w izraelskim, jak i francuskim kinie. Trzykrotna zdobywczyni nagrody Ofir (izraelskiego Oscara), siedmiokrotnie nominowana do tego wyróżnienia.
Życiorys.
Ronit Elkabetz urodziła się w religijnej rodzinie marokańskich Żydów. Dorastała w Kirjat Jam. Matka była fryzjerką, ojciec urzędnikiem pocztowym. Znajomość kilku języków wyniosła jeszcze z domu: jej matka mówiła po francusku i arabsku, jednak ojciec nalegał na mówienie po hebrajsku.
Nigdy nie studiowała gry aktorskiej. Karierę rozpoczęła jako modelka. Mieszkała i pracowała w Paryżu i Tel Awiwie.
W 2015 przewodniczyła jury sekcji "Międzynarodowy Tydzień Krytyki" podczas 68. MFF w Cannes.
Zmarła na raka, z którym walczyła od dłuższego czasu.
Życie prywatne.
W 2010 roku poślubiła architekta Avnera Yasharona. Miała dwoje dzieci.

</doc>
<doc id="1580376" url="https://pl.wikipedia.org/wiki?curid=1580376" title="Białozórka (gmina)">
Białozórka (gmina)

Białozórka – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Białozórka, która początkowo stanowiła odrębną gminę miejską.
W okresie międzywojennym gmina Białozórka należała do powiatu krzemienieckiego w woj. wołyńskim. 1 stycznia 1924 roku z części jej obszaru – miasteczko Łanowce oraz wsie Hryńki, Małe Kozaczki, Wielkie Kozaczki i Ośniki – (a także z części gminy Wyszogródek i z obszaru zniesionej gminy Pańkowce) utworzono nową gminę Łanowce. 1 października 1933 roku do gminy Białozórka przyłączono część obszaru gmin Łanowce i Wyszogródek.
Według stanu z dnia 4 stycznia 1936 roku gmina składała się z 20 gromad. Po wojnie obszar gminy Białozórka wszedł w struktury administracyjne Związku Radzieckiego.

</doc>
<doc id="1580379" url="https://pl.wikipedia.org/wiki?curid=1580379" title="Św. Edyta Stein">
Św. Edyta Stein



</doc>
<doc id="1580383" url="https://pl.wikipedia.org/wiki?curid=1580383" title="Św. Edith Stein">
Św. Edith Stein



</doc>
<doc id="1580385" url="https://pl.wikipedia.org/wiki?curid=1580385" title="Shaolin soccer">
Shaolin soccer

Shaolin Soccer – hongkoński film komediowy w reżyserii Stephena Chowa z 2001 roku.
Fabuła.
Sing, młody mistrz klasztoru Szaolin, z zapałem próbuje przekonać ludzi do uczenia się kung-fu. Bez skutku stosuje do tego przeróżne sposoby od śpiewania po taniec. Sytuacja się zmienia, kiedy pewnego dnia trafia na kuśtykającego mężczyznę – Funga, który niegdyś był gwiazdą futbolu, ale po poważnej kontuzji musiał usunąć się w cień. Fung, widząc jakimi zdolnościami odznacza się napotkany mnich, postanawia wraz z nim stworzyć drużynę piłkarską i wystartować w turnieju organizowanym przez wielką korporację. Ambitne plany okazują się trudniejsze do wykonania niż się wydawało. Początkowo brakuje zawodników, lecz Sing prosi o pomoc swoich byłych „braci" z klasztoru. Problemem staje się ich wyszkolenie. Już od lat żaden z nich nie trenował kung-fu, a do tego nie mieli nic wspólnego z piłką nożną.

</doc>
<doc id="1580387" url="https://pl.wikipedia.org/wiki?curid=1580387" title="Św. Teresa Benedykta od Krzyża">
Św. Teresa Benedykta od Krzyża



</doc>
<doc id="1580389" url="https://pl.wikipedia.org/wiki?curid=1580389" title="Lubow Jegorowa">
Lubow Jegorowa

Lubow Iwanowna Jegorowa (ros.: Любовь Ивановна Егорова, ur. 5 maja 1966 w Siewiersku) – radziecka i rosyjska biegaczka narciarska, dziewięciokrotna medalistka olimpijska, sześciokrotna medalistka mistrzostw świata, a także zdobywczyni Pucharu Świata.
Kariera.
W Pucharze Świata w biegach narciarskich zadebiutowała w sezonie 1983/1984. Już w swoim pierwszym starcie zdobyła punkty Pucharu Świata. W sezonie tym nie stanęła na podium, a zgromadzona ilość punktów pozwoliła jej zająć 45. miejsce w klasyfikacji generalnej. Pierwszy raz na podium stanęła 20 lutego 1990 r. we włoskim Val di Fiemme, gdzie zajęła 2. miejsce w biegu na 10 km stylem dowolnym. W tym samym sezonie jeszcze trzy razy stawała na podium oraz kilka razy była w pierwszej dziesiątce, co pozwoliło jej zająć 6. miejsce w klasyfikacji generalnej. Swoje pierwsze zwycięstwo w Pucharze Świata odniosła 16 lutego 1991 r. także w Val di Fiemme, gdzie tym razem wygrała bieg na 30 km techniką dowolną. Łącznie 42 razy stawała na podium zawodów PŚ, w tym 13 razy zwyciężała. Najlepsze wyniki osiągała w sezonie 1992/1993, kiedy to triumfowała w klasyfikacji generalnej. Ponadto w sezonie 1993/1994 była druga, a w sezonach 1990/1991 i 1991/1992 trzecia w klasyfikacji generalnej.
Igrzyska olimpijskie w Albertville w 1992 r. były jej olimpijskim debiutem. Były to zarazem najlepsze igrzyska w jej karierze, zdobyła tam bowiem aż 5 medali. Wraz z Raisą Smetaniną, Larisą Łazutiną i Jeleną Välbe wywalczyła złoty medal w sztafecie 4x5 km. Została także indywidualną mistrzynią olimpijską w biegu na 15 km techniką klasyczną oraz w biegu pościgowym. Zdobyła ponadto srebrne medale w biegu na 5 km techniką klasyczną, gdzie uległa Fince Marjut Rolig, oraz w biegu na 30 km techniką dowolną, w którym lepsza była jedynie Włoszka Stefania Belmondo. Bardzo dobre wyniki osiągnęła także na igrzyskach olimpijskich w Lillehammer, gdzie zdobyła cztery medale. Obroniła tytuł mistrzyni olimpijskiej w biegu pościgowym, a wspólnie z koleżankami także w sztafecie. Ponadto zdobyła złoto w biegu na 5 km techniką klasyczną oraz zdobyła srebrny medal w biegu na 15 km stylem dowolnym, przegrywając jedynie z Włoszką Manuelą Di Centą. Startowała także na igrzyskach w Salt Lake City, ale bez sukcesów. W swoim najlepszym starcie, w biegu na 10 km techniką klasyczną zajęła piąte miejsce.
W 1991 r. zadebiutowała na mistrzostwach świata biorąc udział w mistrzostwach w Val di Fiemme. Wspólnie z Raisą Smietaniną, Tamarą Tichonową i Jeleną Välbe zdobyła tam złoty medal w sztafecie, a indywidualnie także w biegu na 30 km techniką dowolną. Dwa lata później, podczas mistrzostw świata w Falun wraz z koleżankami zdobyła kolejne złoto w sztafecie. Ponadto zdobyła srebrny medal w biegu na 5 km techniką klasyczną, w którym lepsza była jej rodaczka Larisa Łazutina. Wywalczyła także brązowy medal w biegu pościgowym plasując się za zwyciężczynią - Włoszką Belmondo oraz drugą na mecie Łazutiną. Jej start na mistrzostwach świata w Trondheim w 1997 r. zakończył się skandalem. Została bowiem zdyskwalifikowana za używanie środków dopingujących (bromantanu) i pozbawiona złotego medalu w biegu na 5 km. Na późniejszych mistrzostwach świata już nie startowała.
Nagrody i emerytura.
W 1994 r. została nagrodzona medalem Holmenkollen wraz z kazachskim biegaczem narciarskim Władimirem Smirnowem i norweskim skoczkiem narciarskim Espenem Bredesenem. Jest honorową obywatelką Petersburga, Siewierska i obwodu tomskiego. 22 kwietnia została uhonorowana tytułem Bohatera Federacji Rosyjskiej, najwyższym tytułem honorowym Rosji. W 1991 r. otrzymała także tytuł Zasłużonego Mistrza Sportu ZSRR.
W 2003 r. zakończyła karierę sportową. Jest mężatką, ma syna. Wraz z rodziną mieszka w Petersburgu, gdzie jest rektorem na miejscowym Państwowym Uniwersytecie Kultury Fizycznej, Sportu i Zdrowia. Od marca 2007 r. jest członkiem Zgromadzenia Ustawodawczego Sankt Petersburga, przedstawicielem zgromadzenia do spraw Edukacji, Kultury i Nauki.
Jegorowa jest także członkiem partii komunistycznej. Była jedną z trzech osób, które stały na czele partii komunistycznej w wyborach do Zgromadzenia Ustawodawczego w dniu 11 marca 2007 roku w Petersburgu.

</doc>
<doc id="1580391" url="https://pl.wikipedia.org/wiki?curid=1580391" title="Św. Edyta">
Św. Edyta



</doc>
<doc id="1580392" url="https://pl.wikipedia.org/wiki?curid=1580392" title="Wyszogródek (gmina)">
Wyszogródek (gmina)

Wyszogródek (lub "Wyżgródek", "Wyszegródek") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Wyszogródek (lub "Wyżgródek").
W okresie międzywojennym gmina Wyszogródek należała do powiatu krzemienieckiego w woj. wołyńskim. Była to najdalej na południe wysunięta gmina woj. wołyńskiego. 1 stycznia 1924 roku z części jej obszaru – wsie Kraskowce i Wolica – (a także z części gminy Białozórka i z obszaru zniesionej gminy Pańkowce) utworzono nową gminę Łanowce. 1 października 1933 roku do gminy Wyszogródek przyłączono część obszaru zniesionej gminy Wierzbowiec.
Według stanu z dnia 4 stycznia 1936 roku gmina składała się z 22 gromad. Po wojnie obszar gminy Wyszogródek wszedł w struktury administracyjne Związku Radzieckiego.

</doc>
<doc id="1580395" url="https://pl.wikipedia.org/wiki?curid=1580395" title="Parafia Spotkania Pańskiego w Morochowie">
Parafia Spotkania Pańskiego w Morochowie

 
Parafia Spotkania Pańskiego – parafia prawosławna w Morochowie, w dekanacie Sanok diecezji przemysko-gorlickiej, siedziba dziekana.
Na terenie parafii funkcjonują 2 cerkwie:
Historia.
Parafia prawosławna została erygowana w 1961. Przedtem, do czasu wysiedlenia w akcji „Wisła” funkcjonowała tu parafia greckokatolicka pod wezwaniem Męki Pańskiej. Pierwszym proboszczem był ks. Jerzy Krysiak. Za czasów drugiego proboszcza, ks. Bazylego Roszczenki, przy cerkwi wybudowano plebanię (1967). W 2003 przeprowadzono gruntowny remont cerkwi i plebanii. Odnowiono ikonostas i zamontowano czujniki przeciwpożarowe.
Zasięg terytorialny.
Morochów, Dziurdziów, Bukowsko

</doc>
<doc id="1580397" url="https://pl.wikipedia.org/wiki?curid=1580397" title="Liubow Jegorowa">
Liubow Jegorowa



</doc>
<doc id="1580399" url="https://pl.wikipedia.org/wiki?curid=1580399" title="Postęp społeczny">
Postęp społeczny

Postęp społeczny – całościowy rozwój danego społeczeństwa w różnych dziedzinach życia społecznego, przybliżający je do określonego, wartościowanego pozytywnie stanu.
Teoria postępu.
Idea postępu była bardzo popularna w klasycznej socjologii. Była ważnym elementem teorii Augusta Comta, Herberta Spencera czy Karola Marksa. Na idei postępu opierał się klasyczny ewolucjonizm. W XX wieku była wielokrotnie krytykowana i w konsekwencji zaczęto mówić o „upadku idei postępu”.

</doc>
<doc id="1580400" url="https://pl.wikipedia.org/wiki?curid=1580400" title="Awiszaj Hadari">
Awiszaj Hadari

Awiszaj Hadari (; ur. 19 maja 1976 w Tyberiadzie) – izraelski reżyser teatralny, scenograf, malarz.
Życiorys.
W 1994 ukończył liceum o profilu artystycznym Thelma Yellin w Giwatajim. W 1997 zaczął studia w Szkole Teatru Wizualnego w Jerozolimie, gdzie zapoznał się z twórczością Tadeusza Kantora i dorobkiem Teatru Cricot 2. W 1998 jego spektakl pt. "Rdza" zdobył cztery nagrody na Festiwalu Teatru Awangardowego w Akce (w kategoriach: najlepszy spektakl, reżyseria, dekoracje, kostiumy), po czym był wystawiany w Narodowym Teatrze Habima.
W latach 1999–2004 Hadari studiował reżyserię w PWST w Krakowie. Miał wówczas okazję pracować m.in. z Andrzejem Wajdą jako asystent reżysera i odtwórca roli Hymena w "Jak wam się podoba" Szekspira (spektakl studentów PWST, reż. Andrzej Wajda, 2001). Wajda określił Hadariego jako najbardziej utalentowanego młodego reżysera, z jakim miał okazję współpracować. Hadari dokonał nowego przekładu "Dybuka" Szymona An-skiego (według hebrajskiej wersji Bialika), który posłużył potem Krzysztofowi Warlikowskiemu do inscenizacji "Dybuka" w TR Warszawa (2003). "Dybuka" i jego tłumaczenie Hadari wybrał jako temat swojej pracy magisterskiej napisanej w PWST pod kierunkiem prof. Jana Maciejowskiego. Sztukę An-skiego we własnej reżyserii wystawił dwukrotnie: w PWST (2004) oraz w Synagodze Izaaka na krakowskim Kazimierzu, w ramach Festiwalu Kultury Żydowskiej (2006).
W 2002 Hadari został wyróżniony przez izraelską fundację IcExcellence (The Israeli Cultural Excellence Foundation) promującą artystów różnych dziedzin.
W 2005 wyreżyserował w lubelskim Teatrze NN przedstawienie "Sobotnia sukienka małej Hanełe", które wystawiono w ramach pierwszej edycji Festiwalu Teatrów Niewielkich. W czerwcu 2006 w Lublinie miało miejsce oficjalne otwarcie Lubelskiej Trasy Podziemnej; Hadari czuwał nad oprawą plastyczną uroczystości, tworząc m.in. replikę obrazu "Pożar miasta Lublina w 1719 roku" i wykorzystując ją w multimedialnej inscenizacji własnego autorstwa.
W lipcu 2007 artysta uczestniczył w warsztatach teatralnych Laboratorium Dramatu Tadeusza Słobodzianka w Nasutowie pod Lublinem. Tematem przewodnim spotkania była historia Żydów lubelskich. Pracę podczas warsztatów zarejestrowała Katarzyna Lisiak w krótkometrażowym filmie dokumentalnym "Sztuka (w) dialogu?".
Jako scenograf Hadari współpracował ze Studium Aktorskim przy Teatrze Śląskim w Katowicach przy spektaklu "Mateczka" Władysława Terleckiego (2008).
Artysta prowadził też liczne warsztaty i wykłady na temat "Dybuka" oraz teatru Tadeusza Kantora, m.in. w moskiewskiej Szkole Sztuki Dramatycznej Anatolija Wasiljewa, Ośrodku Praktyk Teatralnych Gardzienice i Fundacji Pogranicze w Sejnach.

</doc>
<doc id="1580402" url="https://pl.wikipedia.org/wiki?curid=1580402" title="Brazylijska gorączka plamicowa">
Brazylijska gorączka plamicowa



</doc>
<doc id="1580403" url="https://pl.wikipedia.org/wiki?curid=1580403" title="Velimir zdravkovic">
Velimir zdravkovic



</doc>
<doc id="1580404" url="https://pl.wikipedia.org/wiki?curid=1580404" title="Bazylika Wniebowzięcia Najświętszej Maryi Panny w Zduńskiej Woli">
Bazylika Wniebowzięcia Najświętszej Maryi Panny w Zduńskiej Woli

Bazylika Wniebowzięcia Najświętszej Maryi Panny w Zduńskiej Woli – rzymskokatolicki kościół parafialny należący do dekanatu zduńskowolskiego diecezji włocławskiej. Sanktuarium św. Maksymiliana Kolbego.
Historia.
Świątynia wybudowana w miejscu modrzewiowego kościoła z roku 1782. Nowy kościół wzniesiono w latach 1872–1891 dzięki staraniom księdza proboszcza Ignacego Kolbego w stylu eklektycznym. Jest to budowla trzynawowa z wieżą. Na szczególną uwagę zasługuje marmurowy ołtarz główny z XVII wieku sprowadzony z katedry włocławskiej podczas urzędowania księdza proboszcza Franciszka Kapałczyńskiego oraz barokowy krucyfiks. 18 stycznia 1894 w świątyni został ochrzczony Maksymilian Kolbe. Od 11 stycznia 2004 roku kościół nosi tytuł Sanktuarium Urodzin i Chrztu Świętego Maksymiliana Kolbego. Od 11 stycznia 2009 roku świątynia nosi godność bazyliki mniejszej.

</doc>
<doc id="1580405" url="https://pl.wikipedia.org/wiki?curid=1580405" title="Dederkały (gmina)">
Dederkały (gmina)

Dederkały – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Dederkały Wielkie.
W okresie międzywojennym gmina Dederkały należała do powiatu krzemienieckiego w woj. wołyńskim. 1 października 1933 roku do gminy Dederkały przyłączono część obszaru zniesionych gmin Borki i Borsuki.
Według stanu z dnia 4 stycznia 1936 roku gmina składała się z 20 gromad. Po wojnie obszar gminy Dederkały wszedł w struktury administracyjne Związku Radzieckiego.

</doc>
<doc id="1580406" url="https://pl.wikipedia.org/wiki?curid=1580406" title="Avishai Hadari">
Avishai Hadari



</doc>
<doc id="1580407" url="https://pl.wikipedia.org/wiki?curid=1580407" title="Andrzej Glapiński">
Andrzej Glapiński

Andrzej Jerzy Glapiński (ur. 24 kwietnia 1944 w Piwnicznej-Zdroju) – polski polityk, inżynier, poseł na Sejm X kadencji, wojewoda legnicki.
Życiorys.
Ukończył w 1975 studia na Wydziale Górniczym Politechniki Wrocławskiej, uzyskując tytuł zawodowy magistra inżyniera górnika. W latach 1968–1975 pracował w zakładach Kombinatu Górniczo-Hutniczego Miedzi w Lubinie, a do 1978 w Zakładach Górniczych „Rudna”. W 1978 został nadinspektorem w Okręgowym Zarządzie Górniczym we Wrocławiu.
W 1980 wstąpił do Niezależnego Samorządnego Związku Zawodowego „Solidarność”. Stanął na czele komitetu zakładowego w Okręgowym Urzędzie Górniczym i wszedł w skład prezydium „Solidarności” przy Wyższym Urzędzie Górniczym w Katowicach. Działał w inicjatywach katolickich, brał udział w powstaniu Klubu Inteligencji Katolickiej w Lubinie, organizacji mszy za ojczyznę, Duszpasterstwie Rodzin, Tygodniach Kultury Chrześcijańskiej. Przewodniczył oddziałowi Stowarzyszenia Salezjańskich Pomocników Kościoła. Autor prac poświęconych warunkom pracy i ochrony środowiska.
W 1989 brał udział w obradach Okrągłego Stołu w podzespole do spraw górnictwa. W tym samym roku uzyskał mandat posła na Sejm kontraktowy z okręgu lubińskiego jako kandydat bezpartyjny z poparciem Komitetu Obywatelskiego „Solidarność”. Pracował w Komisji Ochrony Środowiska, Zasobów Naturalnych i Leśnictwa oraz w Komisji Polityki Społecznej. Zasiadał w Obywatelskim Klubie Parlamentarnym. Należał do założycieli Partii Chrześcijańskich Demokratów, w której działał do końca lat 90.
W 1990 powołano go na urząd wojewody legnickiego, został odwołany dwa lata później w okresie pełnienia funkcji premiera przez Waldemara Pawlaka. Był następnie zastępcą głównego inspektora pracy oraz prezesem zarządu Legnickiej Specjalnej Strefy Ekonomicznej. Od 2001 na emeryturze.
W 1985 odznaczony Srebrnym Krzyżem Zasługi, a w 2014 Krzyżem Wolności i Solidarności.

</doc>
<doc id="1580414" url="https://pl.wikipedia.org/wiki?curid=1580414" title="Maria Waldeck-Pyrmont">
Maria Waldeck-Pyrmont

Maria Waldeck-Pyrmont (ur. 23 maja 1857 w Bad Arolsen, zm. 30 kwietnia 1882 w Ludwigsburgu) – księżniczka Waldeck-Pyrmont, księżna Wirtembergii.
Życiorys.
Maria urodziła się w Bad Arolsen w niemieckim księstwie Waldeck-Pyrmont. Jej rodzicami byli Jerzy Wiktor, książę Waldeck-Pyrmont, i jego żona Helena Nassau-Weilburg, przyrodnia siostra Adolfa, wielkiego księcia Luksemburga. Młodszy brat Marii, Fryderyk był ostatnim panującym księciem Waldeck-Pyrmont. Młodsza siostra Marii, Emma wyszła za mąż za Wilhelma III Holenderskiego i została królową Holandii. Druga młodsza siostra, Helena została żoną Leopolda, księcia Albany, najmłodszego syna królowej Wiktorii.
15 lutego 1877 roku w Arolsen Maria wyszła za mąż za Wilhelma, przyszłego króla Wirtembergii. Para miała trójkę dzieci:
Maria zmarła w Stuttgarcie, w wyniku komplikacji podczas porodu jej trzeciego dziecka.

</doc>
<doc id="1580417" url="https://pl.wikipedia.org/wiki?curid=1580417" title="Bereżce (gmina)">
Bereżce (gmina)

Bereżce – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Bereżce.
Pod zaborami w guberni wołyńskiej.
W okresie międzywojennym gmina Bereżce należała do powiatu krzemienieckiego w woj. wołyńskim. 1 października 1933 roku do gminy Bereżce przyłączono część obszaru zniesionej gminy Białokrynica oraz część miasta Krzemieńca, natomiast część obszaru gminy Bereżce włączono do gmin Poczajów i Stary Oleksiniec oraz do Krzemieńca.
Według stanu z dnia 4 stycznia 1936 roku gmina składała się z 23 gromad. Po wojnie obszar gminy Bereżce wszedł w struktury administracyjne Związku Radzieckiego.
Nie mylić z gminą Bereźce w powiecie lubomelskim i z gminą Bereźne w powiecie kostopolskim (wszystkie w woj. wołyńskim).

</doc>
<doc id="1580420" url="https://pl.wikipedia.org/wiki?curid=1580420" title="Amarel">
Amarel

Amarel ("Diplodus vulgaris") – gatunek ryb zaliczanych do rodziny prażmowatych, rodzaju "Diplodus".
Występowanie.
Występuje w północnym Atlantyku, od Senegalu (rzadko), do Zatoki Biskajskiej oraz w Morzu Śródziemnym.
Przebywa nad obficie porośniętymi glonami dnem skalistym z piaszczystymi ławicami o głębokości od 2 do 20 m. Rzadziej występuje w lagunach. Występuje bardzo licznie.
Opis.
Osiąga 25–30 (maksymalnie 40) cm długości. Kształt ciała owalny, bocznie spłaszczony z bardzo lekko wysklepionym profilem głowy, pokrytej łuskami grzebykowymi. Otwór gębowy bardzo mały, szczęki jednakowej wielkości, lekko wysuwalne, każda z nich zaopatrzona w 8 szpatułkowatych, skierowanych ku przodowi zębów, z tyłu 2 szeregi zębów tnących. Lemiesz i łuki podniebienne pozbawione zębów. Pokrywy skrzelowe pozbawione kolców, krawędź części przedpokrywowej gładka. Płetwa grzbietowa długa, nie podzielona z 11–12 kolcami i 14–15 promieniami miękkimi. W płetwie odbytowej 3 kolce i 14 promieni miękkich. W płetwach piersiowych po 1 kolcu i 5 miękkich promieniach.
Ubarwienie grzbietu złocistobrązowe lub szare, brzuch srebrzysty. Na bokach 15–16 złociście lśniących podłużnych pasów. Między oczami a płetwą grzbietową oraz u nasady ogona 2 charakterystyczne czarne, siodlaste plamy.
Odżywianie.
Ryba ta żywi się drobnymi bezkręgowcami, głównie drobnymi skorupiakami i robakami.
Rozród.
Trze się w październiku. Ikra i larwy unoszą się w toni wśród planktonu. Przy długości 1–2 cm larwy przeobrażają się i podejmują wędrówkę w kierunku brzegów. Przy długości około 4 cm uzyskują ubarwienie podobne do osobników dorosłych.

</doc>
<doc id="1580424" url="https://pl.wikipedia.org/wiki?curid=1580424" title="Diplodus vulgaris">
Diplodus vulgaris



</doc>
<doc id="1580426" url="https://pl.wikipedia.org/wiki?curid=1580426" title="Sejm Rzeczypospolitej Polskiej II kadencji (1928–1930)">
Sejm Rzeczypospolitej Polskiej II kadencji (1928–1930)

Sejm II kadencji utworzony został w wyniku wyborów przeprowadzonych w Polsce 4 marca 1928 (poprzedni Sejm I kadencji rozwiązany został 27 listopada 1927).
27 marca 1928 Marszałkiem Sejmu wybrano Ignacego Daszyńskiego (PPS), zaś wicemarszałkami byli: Seweryn Czetwertyński (ZLN), Jan Dąbski (SCh), Zygmunt Marek (PPS) – do 25 stycznia 1930, Kazimierz Pużak (PPS) – wybrany 31 stycznia 1930 zrezygnował od razu, Michał Róg (PSL „Wyzwolenie”) – zrezygnował 5 lutego 1930, Wołodymyr Zahajkewycz (Ukraińsko-Białoruski Klub Sejmowy), Zygmunt Żuławski (PPS) – od 7 lutego 1930.
Skład Sejmu w 1928.
Sejm II kadencji rozwiązany został 30 sierpnia 1930. Następny, Sejm III kadencji, utworzony został w wyniku wyborów 16 listopada 1930.

</doc>
<doc id="1580432" url="https://pl.wikipedia.org/wiki?curid=1580432" title="Ślepy tor (film 1947)">
Ślepy tor (film 1947)

Ślepy tor (tytuł alternatywny Powrót) – polski film czarno-biały zrealizowany w 1947 roku. Zepchnięty na półkę przez komunistyczną cenzurę, premierę miał dopiero w 1991.

</doc>
<doc id="1580435" url="https://pl.wikipedia.org/wiki?curid=1580435" title="John C. Maxwell">
John C. Maxwell



</doc>
<doc id="1580437" url="https://pl.wikipedia.org/wiki?curid=1580437" title="Poczajów (gmina)">
Poczajów (gmina)

Poczajów – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Poczajów Nowy, który początkowo stanowił odrębną gminę miejską.
W okresie międzywojennym gmina Poczajów należała do powiatu krzemienieckiego w woj. wołyńskim. 1 października 1933 roku do gminy Poczajów przyłączono część obszaru gminy Bereżce, a część obszaru gminy Poczajów włączono do gminy Stary Oleksiniec.
Według stanu z dnia 4 stycznia 1936 roku gmina składała się z 19 gromad. Po wojnie obszar gminy Poczajów wszedł w struktury administracyjne Związku Radzieckiego.

</doc>
<doc id="1580440" url="https://pl.wikipedia.org/wiki?curid=1580440" title="Sejm Rzeczypospolitej Polskiej III kadencji (1930–1935)">
Sejm Rzeczypospolitej Polskiej III kadencji (1930–1935)

Sejm III kadencji utworzony został w wyniku wyborów przeprowadzonych w Polsce 16 listopada 1930 (poprzedni Sejm II kadencji rozwiązany został 30 sierpnia 1930).
Sejm III kadencji rozwiązany został 10 lipca 1935. Następny sejm, Sejm IV kadencji, utworzony został w wyniku wyborów 8 września 1935.

</doc>
<doc id="1580442" url="https://pl.wikipedia.org/wiki?curid=1580442" title="Stary Oleksiniec (gmina)">
Stary Oleksiniec (gmina)

Stary Oleksiniec – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Stary Oleksiniec.
W okresie międzywojennym gmina Stary Oleksiniec należała do powiatu krzemienieckiego w woj. wołyńskim. 1 października 1933 roku do gminy Stary Oleksiniec przyłączono część obszaru zniesionej gminy Zarudzie oraz część obszaru gminy Poczajów.
Według stanu z dnia 4 stycznia 1936 roku gmina składała się z 18 gromad. Po wojnie obszar gminy Stary Oleksiniec wszedł w struktury administracyjne Związku Radzieckiego.

</doc>
<doc id="1580444" url="https://pl.wikipedia.org/wiki?curid=1580444" title="Sejm Rzeczypospolitej Polskiej IV kadencji (1935–1938)">
Sejm Rzeczypospolitej Polskiej IV kadencji (1935–1938)

Sejm IV kadencji utworzony został w wyniku wyborów przeprowadzonych w Polsce 8 września 1935 (poprzedni Sejm III kadencji rozwiązany został 10 lipca 1935).
Sejm IV kadencji rozwiązany został 13 września 1938 przez prezydenta RP, Ignacego Mościckiego. Następny sejm, Sejm V kadencji, utworzony został w wyniku wyborów 6 listopada 1938.

</doc>
<doc id="1580446" url="https://pl.wikipedia.org/wiki?curid=1580446" title="Szumsk (gmina w województwie wołyńskim)">
Szumsk (gmina w województwie wołyńskim)

Szumsk – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Szumsk, który początkowo stanowił odrębną gminę miejską.
W okresie międzywojennym gmina Szumsk należała do powiatu krzemienieckiego w woj. wołyńskim. 1 października 1933 roku część obszaru gminy Szumsk (wieś Mosty) włączono do nowo utworzonej gminy Uhorsk.
Według stanu z dnia 4 stycznia 1936 roku gmina składała się z 25 gromad. Po wojnie obszar gminy Szumsk wszedł w struktury administracyjne Związku Radzieckiego.

</doc>
<doc id="1580448" url="https://pl.wikipedia.org/wiki?curid=1580448" title="Alfred Heurteaux">
Alfred Heurteaux

Alfred Marie Joseph Heurtaux (ur. 20 maja 1893 w Nantes, zm. 30 grudnia 1985 w Chantilly) – francuski as myśliwski z czasów I wojny światowej. Łącznie odniósł 21 zwycięstw powietrznych.
Służba przed i w trakcie I wojny światowej.
W 1912 roku zdał egzamin do szkoły wojskowej w Saint-Cyr. Na początku wojny był oficerem w 9 Regimencie Huzarów, a po złożeniu podania o przeniesienie do lotnictwa, został obserwatorem w eskadrze MS 26, która stacjonowała w Saint-Pol-sur-Mer. Kurs pilotażu ukończył w maju 1915 roku.
Po przydzieleniu do MS 38 udało mu się odnieść jedno zwycięstwo powietrzne w ciągu następnego roku. W czerwcu 1916 roku, po przeniesieniu do eskadry N 3, asy tej jednostki – Georges Guynemer i René Dorme – zaczęli go uczyć ofensywnego stylu walki. 25 września strącił samolot Kurta Wintgensa z Jasta 1 – niemieckiego asa i kawalera Pour le Mérite. W listopadzie objął dowództwo eskadry N 3.
4 maja 1917 roku odniósł 21 zwycięstwo, ale dwa dni później został ranny i musiał odbyć leczenie w szpitalu. Do jednostki, która została przemianowana na SPA 3, powrócił w sierpniu. 3 września nad Ypres został ponownie ranny w udo, co spowodowało krwotok, zdołał jednak dolecieć do własnych linii i po wylądowaniu zemdlał. Nigdy już nie powrócił do latania. Po wyzdrowieniu pracował w Biurze Podsekretarza Stanu ds. Aeronautyki.
II wojna światowa i lata powojenne.
W czasie II wojny światowej należał do ruchu oporu. W listopadzie 1941 roku został aresztowany i trafił do więzienia we Francji, potem w Niemczech, a następnie do obozu w Buchenwaldzie. Udało mu się przeżyć i po wojnie działać dalej w lotnictwie francuskim.

</doc>
<doc id="1580449" url="https://pl.wikipedia.org/wiki?curid=1580449" title="Wiśniowiec (gmina)">
Wiśniowiec (gmina)

Wiśniowiec – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Wiśniowiec, który początkowo stanowił odrębną gminę miejską.
W okresie międzywojennym gmina Wiśniowiec należała do powiatu krzemienieckiego w woj. wołyńskim. 1 października 1933 roku z części obszaru gminy Wiśniowiec utworzono nowe gminy Katerburg i Kołodno, natomiast do gminy Wiśniowiec przyłączono części obszaru zniesionych gmin Wierzbowiec i Borsuki. 
Według stanu z dnia 4 stycznia 1936 roku gmina składała się z 25 gromad. Po wojnie obszar gminy Wiśniowiec wszedł w struktury administracyjne Związku Radzieckiego.

</doc>
<doc id="1580451" url="https://pl.wikipedia.org/wiki?curid=1580451" title="Prorogacja budżetu">
Prorogacja budżetu

Prorogacja budżetu – uchwalenie budżetu, który obowiązywał w roku poprzednim na rok następny, czyli jest to przedłużenie ważności budżetu ubiegłorocznego. Umożliwi to finansowanie zadań budżetowych z początkiem roku budżetowego.
Rozwiązanie to jest krytykowane i nie nadaje się do systematycznego stosowania. Budżet z roku poprzedniego wykonywany będzie bowiem w innych warunkach ekonomicznych (np. zmienić się mogą stawki podatków lub ceny). Konsekwencją przyjęcia takiego rozwiązania będą znaczne odchylenia wykonania budżetu od jego planu.
Inne rozwiązania w wypadku nieuchwalenia budżetu na czas to:

</doc>
<doc id="1580453" url="https://pl.wikipedia.org/wiki?curid=1580453" title="Of Plymouth Plantation">
Of Plymouth Plantation

Of Plymouth Plantation - dziennik autorstwa Williama Bradforda. Pisany w latach 1630-1651. Autor opisuje losy Pielgrzymów, posługując się analogiami do narodu wybranego. Sam autor kreował się na proroka.

</doc>
<doc id="1580462" url="https://pl.wikipedia.org/wiki?curid=1580462" title="Regin Vagadal">
Regin Vagadal



</doc>
<doc id="1580464" url="https://pl.wikipedia.org/wiki?curid=1580464" title="Julian Maciołowski">
Julian Maciołowski

Julian Maciołowski (ur. 1841 w Bieździedzy, zm. 20 czerwca 1921 w Krakowie) – polski nauczyciel.
Życiorys.
Syn Laurentego Maciołowskiego, oficjalisty prywatnego i Marii Machowskiej. Żonaty z Marią Pochwalską, córką Józefa Kaspra Pochwalskiego i Marcjanny (Marianny) z domu Berg. Szwagier Władysława Pochwalskiego i Kazimierza Pochwalskiego. 
Nauczyciel i dyrektor (w latach 1873-1920) obecnej Szkoły Podstawowej nr 4 im Romualda Traugutta w Krakowie przy ul. Smoleńsk 5/7. Był też dyrektorem szkoły im. św. Jana Kantego. Radny Rady Miejskiej. 17 listopada 1914, jako najstarszy wiekiem radny, pod nieobecność prezydenta Krakowa, zwołał ostatnią sesję Rady Miejskiej, na której radni zaprotestowali przeciwko rozwiązaniu Rady, autor podręczników i słowników dla szkół, działacz Związku Nauczycielstwa Polskiego.
Został pochowany na Cmentarzu Rakowickim kwatera III B grobowiec Cyfrowiczów (Leon Cyfrowicz), Mayerów, Pochwalskich.

</doc>
<doc id="1580467" url="https://pl.wikipedia.org/wiki?curid=1580467" title="Ched Evans">
Ched Evans

Chedwyn Michael Evans (ur. 28 grudnia 1988 w Rhyl) – walijski piłkarz występujący na pozycji napastnika, zawodnik Chesterfield.
Kariera klubowa.
Ched zaczynał swoją karierę w walijskim Rhyl, gdzie w rozgrywkach juniorskich strzelał mnóstwo bramek. Po tym, jak w 2007 roku zatrudnił go angielski klub Manchester City, został on wypożyczony na rok do grającego w Championship Norwich City. Tam, w zaledwie 28 występach strzelił aż 10 bramek.
W barwach swego macierzystego klubu Evans zadebiutował 18 sierpnia 2008 roku w meczu pierwszej kolejki Premiership przeciwko Aston Villi, kiedy to zastąpił kontuzjowanego podczas rozgrzewki Walerego Bożinowa. Pierwszą bramkę w najwyższej angielskiej klasie rozgrywkowej zdobył w meczu przeciwko Portsmouth 21 września 2008 roku. Sezon 2008/2009 zakończył z 16 ligowymi występami.
W lipcu 2009 roku podpisał kontrakt z Sheffield United.
W czerwcu 2016 roku, po odbyciu kary sądowej, podpisał obowiązujący od 1 lipca 2016 kontrakt z Chesterfield.
Kariera reprezentacyjna.
Evans zadebiutował w reprezentacji Walii do lat 21 w roku 2006 i szybko stał się podstawowym zawodnikiem tej drużyny. W meczu rozegranym 20 listopada 2007 roku przeciwko rówieśnikom z reprezentacji Francji strzelił hat-tricka.
Jego dobre występy zwróciły uwagę trenera dorosłej reprezentacji, Johna Toshacka, który powołał go na spotkanie rozegrane 28 maja 2008 roku z Islandią. Ched strzelił w tym spotkaniu jedynego gola. Od tamtej pory jest już regularnie powoływany i stał się wartościowym członkiem drużyny.
Podejrzenia o gwałt.
20 kwietnia 2012 został skazany na pięć lat więzienia za gwałt. Evans miał współżyć z kobietą, która była nieprzytomna po spożyciu alkoholu. Ofiara podejrzewała, że do jej napoju mogła zostać dosypana substancja powodująca utratę przytomności.
Piłkarz przedwcześnie opuścił więzienie za dobre sprawowanie. Spędził w nim dwa i pół roku.
14 października 2016 roku, po ponownym rozpatrzeniu przez sąd jego sprawy, został uznany za niewinnego.

</doc>
<doc id="1580471" url="https://pl.wikipedia.org/wiki?curid=1580471" title="Serie B (1931/1932)">
Serie B (1931/1932)

Serie B w sezonie 1931/1932.

</doc>
<doc id="1580472" url="https://pl.wikipedia.org/wiki?curid=1580472" title="Białokrynica (gmina w województwie wołyńskim)">
Białokrynica (gmina w województwie wołyńskim)

Białokrynica – dawna gmina wiejska istniejąca do 1933 roku w woj. wołyńskim na terytorium II Rzeczypospolitej (obecnie na Ukrainie). Siedzibą gminy była Białokrynica (od 1933 dzielnica Krzemieńca).
W okresie międzywojennym gmina Białokrynica należała do powiatu krzemienieckiego w woj. wołyńskim. 1 października 1933 roku gmina została zniesiona; część jej obszaru włączono do gminy Bereżce i miasta Krzemieńca a z części utworzono nową gminę Uhorsk.

</doc>
<doc id="1580473" url="https://pl.wikipedia.org/wiki?curid=1580473" title="Henri de Boulainvilliers">
Henri de Boulainvilliers

Anne Gabriel Henri Bernard, markiz de Boulainvilliers fr: an gabʀiɛl ɑ̃ʀi bɛʀnaʀ markiz də bulɛ̃:vilie (ur. 21 października 1658 w Saint-Saire (Normandia), zm. 23 stycznia 1722 w Paryżu) – francuski historyk, a także konserwatywno-arystokratyczny filozof i pisarz. De Boulainvillers był autorem tezy głoszącej, że szlachta francuska, czyli starożytni Frankowie to jedyni prawdziwi Francuzi. Według niego podbili oni „niewolniczo myślących” Galów i w przeciwieństwie do nich mieli tradycje wolności, którą chcieli zniszczyć królowie francuscy, zwłaszcza Burbonowie wprowadzając absolutyzm. Henri de Boulainvillers był najważniejszym z tak zwanych neofeudałów francuskich będących zwolennikami przewodniej roli szlachty w społeczeństwie francuskim.
Dzieła.
Boulainvilliers napisał wiele dzieł historycznych (opublikowanych po jego śmierci), najważniejsze z nich to:

</doc>
<doc id="1580474" url="https://pl.wikipedia.org/wiki?curid=1580474" title="Ryszard Iwan">
Ryszard Iwan

Ryszard Józef Iwan (ur. 25 sierpnia 1955 we Wrocławiu) – polski polityk, inżynier, poseł na Sejm X kadencji.
Życiorys.
Ukończył studia na Akademii Rolniczej w Krakowie, zdobywając tytuł zawodowy inżyniera melioracji wodnych w 1983. W 1977 zatrudnił się w Przedsiębiorstwie Konserwacji Urządzeń Wodnych i Melioracji w Tychach, w latach 1978–1982 pracował w Związku Spółek Wodnych w Lublińcu.
W 1980 wstąpił do Niezależnego Samorządnego Związku Zawodowego „Solidarność”, wszedł w skład zarządu regionu związku. Po wprowadzeniu stanu wojennego internowano go na ponad osiem miesięcy. Po zwolnieniu pracował w Ośrodku Rolniczego Szkolenia Kursowego w Kochcicach oraz zaangażował się w działalność duszpasterstwa ludzi pracy.
W 1989 uzyskał mandat posła na Sejm kontraktowy z okręgu lublinieckiego jako kandydat bezpartyjny z poparciem Komitetu Obywatelskiego „Solidarność”. Był członkiem Komisji Łączności z Polakami za Granicą, Komisji Spraw Zagranicznych, a także Komisji Samorządu Terytorialnego, Gospodarki Przestrzennej i Komunalnej. W Sejmie należał do Obywatelskiego Klubu Parlamentarnego, zasiadając w jego ramach w kole chrześcijańskich demokratów.
Ukończył podyplomowe studia w zakresie zarządzania we Francji oraz w Polskiej Akademii Nauk. Działał w Partii Chrześcijańskich Demokratów, gdzie pełnił funkcję sekretarza zarządu głównego tej partii i wiceprezesa. W latach 90. zawodowo związany z Telekomunikacją Polską, początkowo jako pełnomocnik do jej utworzenia i dyrektor, później rzecznik oddziału. W rządzie Jerzego Buzka objął stanowisko członka gabinetu politycznego ówczesnego ministra gospodarki, Janusza Steinhoffa.
Od 1999 należał do powstałego m.in. na bazie PChD Porozumienia Polskich Chrześcijańskich Demokratów. W wyborach parlamentarnych w 2001 otwierał listę wyborczą Akcji Wyborczej Solidarność Prawicy w okręgu częstochowskim, jednak nie uzyskał mandatu. Następnie wycofał się z polityki i podjął pracę w przemyśle zbrojeniowym, dochodząc w 2007 do stanowiska dyrektora handlowego w Bumar-Mikulczyce.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Kawalerskim Orderu Odrodzenia Polski.

</doc>
<doc id="1580475" url="https://pl.wikipedia.org/wiki?curid=1580475" title="Gmina Białokrynica">
Gmina Białokrynica



</doc>
<doc id="1580476" url="https://pl.wikipedia.org/wiki?curid=1580476" title="Wonder-Working Providence of Sion's Saviour in New England">
Wonder-Working Providence of Sion's Saviour in New England

Wonder-Working Providence of Sion's Saviour in New England - dramat epicki autorstwa Edwarda Johnsona. Utrzymany w podobnym klimacie jak "Journal" Johna Winthropa. Utwór został wydany w 1654.

</doc>
<doc id="1580477" url="https://pl.wikipedia.org/wiki?curid=1580477" title="Sokolovec">
Sokolovec

Sokolovec (628 m n.p.m.) – szczyt górski w paśmie górskim Wyhorlat w Łańcuchu Wyhorlacko-Gutyńskim Wewnętrznych Karpat Wschodnich. 
Piesze szlaki turystyczne: 

</doc>
<doc id="1580478" url="https://pl.wikipedia.org/wiki?curid=1580478" title="Fiodor I Rurykowicz">
Fiodor I Rurykowicz



</doc>
<doc id="1580480" url="https://pl.wikipedia.org/wiki?curid=1580480" title="Veľka Vavrová">
Veľka Vavrová

Veľka Vavrová (788 m n.p.m.) – szczyt górski w paśmie górskim Wyhorlat w Łańcuchu Wyhorlacko-Gutyńskim Wewnętrznych Karpat Wschodnich. 
Piesze szlaki turystyczne: 

</doc>
<doc id="1580481" url="https://pl.wikipedia.org/wiki?curid=1580481" title="Jaseňovský vrch">
Jaseňovský vrch

Jaseňovský vrch (819 m) – szczyt górski w paśmie górskim Wyhorlat w Łańcuchu Wyhorlacko-Gutyńskim Wewnętrznych Karpat Wschodnich. 
Piesze szlaki turystyczne: 

</doc>
<doc id="1580482" url="https://pl.wikipedia.org/wiki?curid=1580482" title="Fedkov">
Fedkov

Fedkov (978 m) – szczyt górski w paśmie górskim Wyhorlat w Łańcuchu Wyhorlacko-Gutyńskim Wewnętrznych Karpat Wschodnich. 
Piesze szlaki turystyczne: 

</doc>
<doc id="1580484" url="https://pl.wikipedia.org/wiki?curid=1580484" title="Gmina Borki Wielkie">
Gmina Borki Wielkie

dawne gminy:
Zobacz też: gmina Borki (ujednoznacznienie)

</doc>
<doc id="1580485" url="https://pl.wikipedia.org/wiki?curid=1580485" title="Magnalia Christi Americana">
Magnalia Christi Americana

Magnalia Christi Americana – dzieło autorstwa Cottona Mathera. Książka została napisana w 1702; mimo łacińskiego tytułu większość tekstu jest w języku angielskim. Opisuje historię kościelną Nowej Anglii od 1620 do 1698. Zawiera m.in. opis procesu czarownic z Salem, a także słynną sentencję "Quid sum? Nil. Quis sum? Nullu. Sed gratia Christi, quod sum, quo vivo, quodque laboro, facit" (Czym jestem? Niczym. Kim jestem? Nikim. Jedynie łaska Chrystusa sprawia, czym jestem, czym żyję, co czynię). Jest to summa istoty charakteru, poczynań i celu życia pierwszych kolonistów Nowej Anglii.

</doc>
<doc id="1580487" url="https://pl.wikipedia.org/wiki?curid=1580487" title="El Prado">
El Prado



</doc>
<doc id="1580488" url="https://pl.wikipedia.org/wiki?curid=1580488" title="Australian Open 2009 (gra podwójna mężczyzn)">
Australian Open 2009 (gra podwójna mężczyzn)



</doc>
<doc id="1580489" url="https://pl.wikipedia.org/wiki?curid=1580489" title="Sarah Kemble Knight">
Sarah Kemble Knight

Sarah Kemble Knight (ur. 19 kwietnia 1666 w Bostonie, zm. 25 września 1727) – pamiętnikarka i nauczycielka. Otworzyła szkołę w Bostonie, do której uczęszczał m.in. Benjamin Franklin. Jej dzienniki zostały po raz pierwszy opublikowane w 1825. Są uważane za ważne źródło historyczne opisujące życie w koloniach brytyjskich na terenie obecnych Stanów Zjednoczonych.

</doc>
<doc id="1580490" url="https://pl.wikipedia.org/wiki?curid=1580490" title="Lysurus mokusin">
Lysurus mokusin

Lysurus mokusin (L.) Fr. – gatunek grzybów z rodziny sromotnikowatych ("Phallaceae").
Systematyka i nazewnictwo.
Pozycja w klasyfikacji według Index Fungorum: "Lysurus, Phallaceae, Phallales, Phallomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 r. Karol Linneusz nadając mu nazwę "Phallus mokusin". Obecną, uznaną przez Index Fungorum nazwę nadał mu w 1823 r. Elias Fries, przenosząc go do rodzaju "Lysurus".
Morfologia.
Niedojrzałe owocniki są białe, jajowate, o gąbczastej konsystencji, średnicy 1-3 cm. Są przytwierdzone do podłoża pasmami grzybni określanymi jako ryzomorfy. Dojrzewający owocnik pęka i bardzo szybko się rozrasta, a pozostałości osłony owocnika w postaci pochwy pozostają przy podstawie korzenia. Trzon grzyba jest pusty w środku, gąbczasty, o wymiarach 10–15 cm x 1,5–2,5 cm, o barwie od białej, różowej lub czerwonej. W przekroju ma 4-6 ścian porozdzielanych wydatnymi żebrami. Wielokątny przekrój korzenia jest cechą odróżniającą "L. mokusin" od innych gatunków rodzaju. Ściany korzenia ku górze rozdzielają się na 4–6 ramion, połączonych na szczycie owocnika tworząc szpic, przypominający nieco hełm wieży. U dojrzałego owocnika ramiona mogą się rozewrzeć. Wewnętrzna powierzchnia ramion jest pokryta brązowawą, lepką masą zarodnikową o odstręczającym zapachu. Woń grzyba zwabia owady, które następnie roznoszą zarodniki grzyba.
Zarodniki są cylindryczne, gładkie, cienkościenne, szkliste. Mają wymiary 4–6 × 2–2,5 µm. Podobny gatunek "L. cruciatus" ma również cylindryczne i gładkie zarodniki.
Występowanie.
Gatunek opisywano z Australazji, Wysp Kanaryjskich, Korei, Japonii, Chin, Włoch, japońskich wysp Oceanii, i Stanów Zjednoczonych: Kalifornii, Teksasu, Waszyngtonu.
Owocniki "L. mokusin" zwykle rosną w małych grupkach, zazwyczaj w ściółce leśnej, odpadkach drzewnych, kompoście.
Zastosowanie.
Stosowany jest w tradycyjnej chińskiej medycynie jako składnik preparatów stosowanych w leczeniu owrzodzeń. Niedojrzałe owocniki uważane są za jadalne, i w Chinach są bardzo cenione jako smakołyk. W przypadku dojrzałych owocników odrażający zapach uniemożliwia spożycie grzyba.
Dojrzałe owocniki "L. mokusin" charakteryzują się odrażającym zapachem, porównywanym do świeżych psich odchodów, padliny lub ścieków; niedojrzałe są jednak jadalne.

</doc>
<doc id="1580492" url="https://pl.wikipedia.org/wiki?curid=1580492" title="Sejm Rzeczypospolitej Polskiej V kadencji (1938–1939)">
Sejm Rzeczypospolitej Polskiej V kadencji (1938–1939)

Sejm V kadencji utworzony został w wyniku wyborów przeprowadzonych w Polsce 6 listopada 1938 roku (poprzedni Sejm IV kadencji rozwiązany został 13 września).
Sejm V kadencji po raz ostatni zebrał się na sesję nadzwyczajną 2 września 1939 r., po wybuchu II wojny światowej, by znowelizować ordynację wyborczą tak, by pozwolić na łączenie mandatu z czynną służbą wojskową. Na czas stanu wojennego przekazał uprawnienia na rzecz izby o okrojonym składzie 41 osób. Ta izba nigdy się nie zebrała. Sejm V kadencji rozwiązany został zarządzeniem Prezydenta Rzeczypospolitej Władysława Raczkiewicza z 2 listopada 1939 roku. 
Nowe wybory miały się odbyć w 60 dni po zakończeniu wojny. Po tej dacie rolę swoistego substytutu parlamentu pełniła powołana dekretem prezydenta z 9 grudnia 1939 roku Rada Narodowa Rzeczypospolitej Polskiej, będąca organem doradczym Prezydenta Rzeczypospolitej.
Po zakończeniu wojny władzę w Polsce objęli komuniści, tworząc najpierw Krajową Radę Narodową, a następnie przeprowadzając 19 stycznia 1947 roku sfałszowane wybory do nowego Sejmu Ustawodawczego.

</doc>
<doc id="1580493" url="https://pl.wikipedia.org/wiki?curid=1580493" title="Mama i ja">
Mama i ja

Mama i ja – program telewizyjny dla dzieci emitowany od w programie pierwszym Telewizji Polskiej. Głównymi bohaterami programu są: pluszowy Miś (grany przez Tomasza Gęsikowskiego), szmaciana lalka Margolcia (Beata Wyrąbkiewicz) oraz pani Agnieszka (Agnieszka Pabisiak). Autorką scenariuszy była Agnieszka Galica. Powtórki programu emitowane były w TVP ABC w maju i czerwcu 2016 w czwartki o 14:45 i w piątek o 5:45.
Od 19 stycznia 2009 roku Miś i Margolcia pojawili się na antenie TVP1 jako prezenterzy programu porannych bloków dla dzieci. Mieli nie tylko zapowiadać programy, ale także wyjaśniać problemy, które pojawiają się w poszczególnych audycjach, oraz odpowiadać na pytania, zadawać zagadki i prezentować piosenki.
Oprócz wymienionego powyżej powstały dwa programy, które były emitowane w Wieczorynce w latach 90. na antenie TVP1, a były to: 
Miś i Margolcia pojawili się również w programie TVP "Lato z Kąfacelą" w lipcu i sierpniu 1999 roku. 15 lat później, we wrześniu 2014 roku TVP ABC rozpoczęło emisję nowego programu z ich udziałem - "Margolcia i Miś zapraszają dziś". Głosy pod te postacie podkładają ci sami aktorzy, co dawniej.
W latach 90. Miś i Margolcia stali się gwiazdami programów dziecięcych. Sami w programie pojawili się w 1996 roku. Piosenki w ich wykonaniu, które ukazywały się na płytach, stały się hitami. Niektóre z nich opracował Piotr Rubik. Do sierpnia 2017 roku ukazało się 9 albumów i 1 składanka.

</doc>
<doc id="1580495" url="https://pl.wikipedia.org/wiki?curid=1580495" title="Gmina Borki (ujednoznacznienie)">
Gmina Borki (ujednoznacznienie)



</doc>
<doc id="1580496" url="https://pl.wikipedia.org/wiki?curid=1580496" title="Samuel Sewall">
Samuel Sewall

Samuel Sewall (ur. 28 marca 1652, zm. 1 stycznia 1730) - amerykański prawnik i pisarz, sędzia w procesie czarownic z Salem. Jedyny sędzia, który przyznał, że w procesie zapadł niesprawiedliwy wyrok. Autor pamiętnika i "The Selling of Joseph", utworu zawierającego krytykę niewolnictwa.
Urodził się w Bishopstoke w Anglii. Jego rodzicami byli wielebny Henry Sewall i Jane Dummer Sewall. W 1659 przybył do Ameryki. Ukończył Harvard College. W 1676 ożenił się z Hannah, córką Johna Hulla. Miał z nią czternaścioro dzieci. Owdowiał w 1717. Potem jeszcze dwa razy się żenił. Został pochowany na Granary Burying Ground w Bostonie.

</doc>
<doc id="1580499" url="https://pl.wikipedia.org/wiki?curid=1580499" title="Zofia Schönburg-Waldenburg">
Zofia Schönburg-Waldenburg

Zofia Helena Cecylia (ur. 21 maja 1885 roku; zm. 3 lutego 1936 roku) – księżniczka Schönburg-Waldenburg, księżna Albanii i Wied.
Księżniczka Zofia urodziła się w Poczdamie, Brandenburgia, jako córka księcia Wiktora Schönburg-Waldenburg (1856-1888), i jego żony, księżniczki Sayn-Wittgenstein-Berleburg (1859-1903).
Jej dziadkami ze strony matki byli Emil, książę Sayn-Wittgenstein-Berleburg (1824 - 1878) i jego pierwsza żona Pulcheria Cantacuzene (1820 - 1865), księżniczka Rumunii. Emil był synem Augusta Ludwika Sayn-Wittgenstein-Berleburg (1788 - 1874) i Franciszki Allesiny Schweitzer (1802 - 1878).
August Ludwik był ósmym z dziesięciu synów Krystiana Henryka, księcia Sayn-Wittgenstein-Berleburg (1753 - 1800) i jego żony Szorlotty Fryderyki Franciszki, hrabiny Leiningen-Westerburg. Krystian Henryk był przedostatnim władcą Sayn-Wittgenstein-Berleburg jako części należącej do Świętego Cesarstwa Rzymskiego. Panował jako hrabia od 1773 do 1792 roku, i jako książę od 1792 roku do jego śmierci. W 1806 roku Sayn-Wittgenstein-Berleburg dołączył do Wielkiego księstwa Hesji.
Rodzice Zofii zmarli, gdy ta była bardzo młoda, większość czasu w tym okresie spędziła w Fantanele, własności krewnych jej matki w Mołdawii.
30 listopada 1906 roku Waldenburgii, Saksonia, wyszła za mąż za Wilhelma zu Wied. Para miała dwójkę dzieci:
Księżniczka Zofia była bliską przyjaciółką ciotki jej męża królowej Elżbiety Rumuńskiej, którą poznała w Rumunii, po śmierci jej rodziców. Królowa Elżbieta i Zofia razem śpiewały, malowały, komponowały i grały na instrumentach. Elżbieta Wied odegrała ważną rolę w pozyskaniu albańskiego tronu dla męża Zofii prosząc Take Ionescu, aby przekonał mocarstwa do wyboru Wilhelma. Elżbieta i Zofia razem przekonały niechętnego księcia do przejęcia władzy w Albanii.
W końcu Wilhelm zgodził się i 21 lutego 1914 roku objął rządy. Albańska delegacja odwiedziła nowego władcę i jego żonę w ich zamku w Neuwied. Następnie udała się do Waldenburga, w Saksonii, gdzie mieszkała rodzina księżnej Zofii.
Księżna i jej mąż przybyli do Albanii 7 marca 1914 roku do Durrës. Jednak ich pobyt w tym kraju okazał się krótkotrwały. 3 września 1914 roku para książęca opuściła kraj ogranięty chaosem, i nigdy więcej już nie wróciła. Jednak Zofia zachowała tytuł "Księżnej Albanii" do 31 stycznia 1925 roku, kiedy kraj został republiką.
Księżna Zofia zmarła w Fântânele, Rumunia.

</doc>
<doc id="1580500" url="https://pl.wikipedia.org/wiki?curid=1580500" title="Jan Piasecki">
Jan Piasecki

Jan Piasecki (ur. 13 lutego 1913 w Warszawie, zm. 9 marca 1985 w Warszawie) – polski prozaik, autor utworów dla młodzieży.
Życiorys.
W 1935 ukończył studia na Wydziale Humanistycznym (polonistykę) Uniwersytetu Warszawskiego. Debiutował jako prozaik w 1938 roku w książce zbiorowej pt. "Staroświecki sklep" pod nazwiskiem Jadwiga Piasecka. W latach 1937–1949 był pracownikiem Biblioteki Publicznej oraz Zarządu Miejskiego, jako pełnomocnik Ministra Oświaty uczestniczył w odzyskiwaniu wywiezionych przez okupanta księgozbiorów warszawskich bibliotek. Od 1945 do 1949 był sekretarzem generalnym Zarządu Bibliotek i Archiwów Państwowych, w latach 1946-1949 był związany z Przewodnikiem Literackim i Naukowym. Od 1949 roku pełnił funkcję redaktora Polskiego Radia, kierował Redakcją Prozy, był współorganizatorem III Programu Polskiego Radia. Od 1950 był redaktorem miesięcznika Bibliotekarz i członkiem Związku Literatów Polskich.
Mąż Zofii Posmysz-Piaseckiej.
Pochowany na cmentarzu Bródnowskim (kw. 44C, rząd I, grób 5).

</doc>
<doc id="1580502" url="https://pl.wikipedia.org/wiki?curid=1580502" title="The Day of Doom">
The Day of Doom

The Day of Doom – poemat religijny Michaela Wiggleswortha, wydany w 1662. Zawiera opis Sądu Ostatecznego. Utwór zdobył sporą popularność w Nowej Anglii. Żaden inny poemat nie cieszył się takim zainteresowaniem czytelników przed wystąpieniem Henry'ego Wadswortha Longfellowa. W ciągu pierwszego roku sprzedano niemal 1800 kopii. Charakteryzuje się regularną budową. Składa się z 224 zwrotek o rytmice typowej dla angielskich ballad. Został napisany strofą ośmiowersową z rymami wewnętrznymi:

</doc>
<doc id="1580503" url="https://pl.wikipedia.org/wiki?curid=1580503" title="Noc listopadowa (dramat)">
Noc listopadowa (dramat)

Noc listopadowa – trzeci z kolei utwór Stanisława Wyspiańskiego, po „Warszawiance” i „Lelewelu”, poruszający tematykę powstania listopadowego.
Geneza.
Główną przyczyną napisania „Nocy listopadowej” było zafascynowanie Wyspiańskiego tematem powstania i lektura takich dzieł jak: „Historia powstania listopadowego” Stanisława Barzykowskiego oraz „Powstanie narodu polskiego w roku 1830 i 1831” Maurycego Mochnackiego. Wpływ na powstanie dramatu mogła mieć również najprawdopodobniej wizyta autora w Warszawie w 1898 roku i wrażenia jakie zrobiły na nim Łazienki.
Utwór powstawał długo, bo od jesieni 1901 roku do 31 maja 1904 roku, kiedy to Wyspiański kończy przepisywanie dramatu. Dzieło ukazało się drukiem w roku 1904.
Gatunek.
„Noc listopadowa” to dramat sceniczny składający się z 10 luźnych scen, w którym brak podziału na akty. Sceny tworzą szereg samodzielnych epizodów, rozgrywających się w różnych miejscach. (…) Suma tych epizodów składa się na wielowymiarowy obraz powstania i kondensuje dramatyzm zdarzeń. Dostrzec można inspiracje dramatem romantycznym (brak zasady trzech jedności, luźna kompozycja, rozrachunek z powstaniem). Wyspiański napisał nieco później uzupełnienie do dramatu w formie „programu muzyki antraktowej”, które znamy z rękopisu. Pierwsza inscenizacja dramatu odbyła się w rocznicę śmierci poety: 28 listopada 1908 roku.
Tematyka.
Utwór przedstawia obraz pierwszych godzin powstania listopadowego (wydarzenia nocy z 29 na 30 listopada 1830 roku), odważnego zrywu podchorążych i jego przebieg. Akcja dramatu toczy się, z wyjątkiem przeniesionych do śródmieścia Warszawy scen V, VI i VII, w Łazienkach lub w ich bliskim sąsiedztwie. (…) W zakres wizji dramatycznej zostało wciągnięte całe otoczenie: park i pałac na Wyspie oraz niektóre ze zdobiących go zewnątrz i wewnątrz posągów, pomnik Jana III Sobieskiego, Amfiteatr, Szkoła Podchorążych oraz Belweder.
Wyspiański bardzo wiernie przedstawia wydarzenia i postacie historyczne, korzystając z książek Barzykowskiego i Mochnackiego: Z książek tych Wyspiański czerpie nie tylko informacje. „Noc listopadowa” jest w dużej mierze inscenizacją obrazów – żywo, plastycznie, z pasją opowiedzianych przez obu świadków-autorów. Ukazuje losy powstańców, niepowodzenia, przeszkody, opór podzielonego i niezdecydowanego społeczeństwa, brak naczelnego wodza, zawód ze strony przywódców i polityków (Chłopicki, Lelewel, Potocki) oraz tragiczne okoliczności powodujące niepotrzebne ofiary (Nowicki).
Równolegle do planu historycznego autor prowadzi wydarzenia planu mitologicznego ściśle związane z akcją powstańczą, pełniące rodzaj swoistego komentarza czy uzupełnienia. Kamienne posągi bogów greckich, zdobiące aleje parku Łazienkowskiego, ożywają w noc listopadową, włączają się w działania ludzkie, inspirują je i aranżują.
Ważniejsze postacie dramatu.
Postacie historyczne.
Pozostali uczestnicy powstania: porucznik Leon Czechowski, Józef Nowicki, Józef Zaliwski
Pozostali: generał Franciszek Żymirski, Michaił Iwanowicz Lewicki, Wincenty Krasiński
Przesłanie i sens utworu.
Podstawą konstrukcyjną dramatu jest historia i przestrzeń, powiązane ze sobą i przeplatające się, nad którymi jednocześnie rozgrywa się wątek mitologiczny. Dochodzi do przenikania się treści mitologicznych z historycznymi, czyli swoistej interpretacji historii przez mit. Do zdarzeń nocy 29 listopada ukazanych w „Nocy listopadowej” Wyspiański odniósł się nieco inaczej niż w poprzednich dziełach. Tutaj pomimo wszelkich niepowodzeń, klęsk i zagrożeń zaakcentowany został dobitnie nakaz walki za wszelką cenę. Dla narodu skazanego na niewolnicze spodlenie jest to jedyna historyczna alternatywa. Powstanie było zdrowym odruchem narodowego instynktu, było wyrazem woli niepodległego istnienia. Wprowadzane przez autora boginie i bogowie stają się prowodyrami ludzkich zachowań i zapowiadają dalsze losy powstańców. Boginie Nike paradoksalnie nie uosabiają wyłącznie zwycięstwa, ale również klęskę (Nike spod Cheronei czy Termopil). Utożsamione są w dramacie jako bóstwa śmierci, tragizmu i porażki. Inny jednak wątek mitologiczny zdaje się być optymistyczną interpretacją upadku powstania. Mit o Demeter i Korze, o ich pożegnaniu zdaje się być swego rodzaju analogią do wydarzeń historycznych, przesłaniem ideowym. W dramacie zmagają się jak gdyby dwie przeciwstawne siły, poryw ku wyzwoleniu i nieuchronne chylenie się ku śmierci. Ten pierwszy znajduje symboliczny wyraz w olimpijskim motywie Pallady i Aresa, demonicznych inspiratorów powstania podchorążych, to drugie w eleuzyńskim micie o Korze-Prozerpinie, który wyraża odwieczny, nie do pokonania porządek świata. Tragedia powstania listopadowego to właśnie analogia do owego dnia, w którym Kora schodzi do Hadesu a całe życie obumiera. Jednak tak jak w micie, kiedy nastaje wiosna i wszystko budzi się do życia wraz z powrotem Kory na ziemię, tak ofiara powstańców nie będzie daremna, a przelana przez nich krew stanie się posiewem i gwarancją przyszłej wolności. Kora podczas pożegnania z matką wymawia znamienne słowa:
Tak jak ziarna wschodzą po zimie tak ziarna bohaterstwa i patriotyzmu zostaną przechowane i wzejdą, kiedy przyjdzie na to czas. Słowa włożone w usta Kory najlepiej oddają założenia i poglądy ideowe Wyspiańskiego:

</doc>
<doc id="1580506" url="https://pl.wikipedia.org/wiki?curid=1580506" title="Borki (gmina w województwie wołyńskim)">
Borki (gmina w województwie wołyńskim)

Borki – dawna gmina wiejska istniejąca do 1933 roku w woj. wołyńskim (obecnie na Ukrainie). Siedzibą gminy były Borki, a następnie Katerburg.
W okresie międzywojennym gmina Borki należała do powiatu krzemienieckiego w woj. wołyńskim. 1 października 1933 roku gmina została zniesiona; część jej obszaru włączono do gminy Dederkały a z części utworzono nowe gminy Katerburg i Uhorsk.

</doc>
<doc id="1580509" url="https://pl.wikipedia.org/wiki?curid=1580509" title="Real Madryt Club de Fútbol C">
Real Madryt Club de Fútbol C



</doc>
<doc id="1580512" url="https://pl.wikipedia.org/wiki?curid=1580512" title="Borsuki (gmina)">
Borsuki (gmina)

Borsuki – dawna gmina wiejska istniejąca do 1933 roku w woj. wołyńskim (obecnie na Ukrainie). Siedzibą gminy były Borsuki.
W okresie międzywojennym gmina Borsuki należała do powiatu krzemienieckiego w woj. wołyńskim. 1 października 1933 roku gmina została zniesiona; część jej obszaru włączono do gmin Łanowce i Wiśniowiec a z części utworzono nową gminę Katerburg.

</doc>
<doc id="1580513" url="https://pl.wikipedia.org/wiki?curid=1580513" title="Anne Bradstreet">
Anne Bradstreet

Anne Bradstreet (ur. ok. 1612 w Anglii, zm. 1672) – amerykańska poetka czasów kolonialnych.
Urodziła się w Anglii, ale po wyjściu za mąż zamieszkała wraz z rodziną w Massachusetts. Urodziła i wychowała ośmioro dzieci. Jej poezję jeden z członków rodziny zebrał i opublikował bez jej wiedzy ani zgody; ukazała się ona w Londynie w 1650 roku.
Stanisław Barańczak określił Bradstreet mianem „pierwszej znaczącej osobowości w literaturze amerykańskiej”.
Autorka m.in. "Before the Birth of One of Her Children", "To My Dear and Loving Husband" (przekład polski: "Do mego drogiego i kochającego męża") i "Here Follows Some Verses upon the Burning of Our House".

</doc>
<doc id="1580517" url="https://pl.wikipedia.org/wiki?curid=1580517" title="Wierzbowiec (gmina)">
Wierzbowiec (gmina)

Wierzbowiec – dawna gmina wiejska istniejąca do 1933 roku w woj. wołyńskim (obecnie na Ukrainie). Siedzibą gminy był Wierzbowiec.
W okresie międzywojennym gmina Wierzbowiec należała do powiatu krzemienieckiego w woj. wołyńskim. 1 października 1933 roku gmina została zniesiona; część jej obszaru włączono do gmin Wiśniowiec i Wyszogródek a z części utworzono nową gminę Kołodno.

</doc>
<doc id="1580518" url="https://pl.wikipedia.org/wiki?curid=1580518" title="Edward Taylor (poeta)">
Edward Taylor (poeta)

Edward Taylor (ur. ok. 1642, zm. 1729) – amerykański poeta czasów kolonialnych, pastor. Przez ponad pięćdziesiąt lat sprawował posługę w Westfield, w stanie Massachusetts. Pisywał w klimacie metafizycznym, stosując typowe dla poezji barokowej figury słowne. Autor m.in. "Preparatory Meditations" i "Upon a Spider Catching a Fly" Wiersze poety pozostawały w rękopisie i zostały wydane przez T.H. Johnsona dopiero w 1939.

</doc>
<doc id="1580519" url="https://pl.wikipedia.org/wiki?curid=1580519" title="Aleksander Tomaszewski (kapitan)">
Aleksander Tomaszewski (kapitan)

Aleksander Tomaszewski ps. „Al”, „Bończa”, nazwisko konspiracyjne Tomasz Aleksandrowski (ur. 12 grudnia 1904 w Wilnie, zm. 13 czerwca 1949 w Warszawie) – kapitan piechoty Wojska Polskiego, oficer Okręgu Wileńskiego AK.
Życiorys.
W 1926 roku został powołany do służby wojskowej w 86 pułku piechoty w Mołodecznie. W 1932 roku ukończył Szkołę Podchorążych dla Podoficerów w Bydgoszczy. 7 sierpnia 1932 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1932 roku i 209. lokatą w korpusie oficerów piechoty, a Minister Spraw Wojskowych wcielił do 5 pułku piechoty Legionów w Wilnie. Z dniem 1 września 1932 roku został wyznaczony na stanowisko dowódcy plutonu. 1 marca 1935 roku został awansowany na porucznika ze starszeństwem z dniem 1 stycznia 1935 roku i 193. lokatą w korpusie oficerów piechoty.
W czasie kampanii wrześniowej w 1939 roku walczył jako dowódca 2 kompanii ciężkich karabinów maszynowych 1 pułku piechoty Legionów. Walczył z Niemcami na szlaku bojowym pułku od walk nad Narwią do walk na Lubelszczyźnie. Uniknął niewoli i przedostał się do Wilna. Po wkroczeniu Armii Czerwonej do Wilna objął funkcję komendanta 1. Rejonu Dzielnicy D oraz komendanta Dzielnicy E Garnizonu Miasta Wilna w późniejszych strukturach ZWZ-AK Okręgu Wilno AK. Zreorganizował łączność, zabezpieczył archiwa oraz magazyny broni i amunicji. 11 listopada 1943 roku awansował na kapitana. Walczył też jako dowódca kompanii AK: w lipcu 1944 roku brał udział w walkach z Niemcami o Wilno.
Po zakończeniu wojny, pod koniec 1945 roku przesiedlił się na Ziemie Odzyskane, początkowo mieszkał w Jeleniej Górze, później we Wrocławiu. Nawiązał kontakt z ppłk. Antonim Olechnowiczem, pozostał w konspiracji. Oficjalnie był zatrudniony jako ogrodnik. Pracował w Ośrodku Mobilizacyjnym Wileńskiego Okręgu AK, w którym prowadził legalizacje i wywiad wojskowy. Utrzymywał łączność z grupami młodzieżowymi działającymi na Dolnym Śląsku, Gdańsku i Łodzi. Od marca 1947 roku należał do ścisłego sztabu Komendy Okręgu Wileńskiego AK. Kierował działalnością wywiadowczą oraz kontrwywiadowczą prowadzoną przez żołnierzy AK. Jego mieszkanie we Wrocławiu było lokalem kontaktowym i miejscem przechowywania części archiwaliów konspiracji wileńskiej.
Został aresztowany 26 czerwca 1948 roku wraz z ppłk. Olechnowiczem przez funkcjonariuszy WUBP w swoim mieszkaniu we Wrocławiu w wyniku ogólnopolskiej operacji MBP o kryptonimie „Akcja X”, skierowanej przeciwko żołnierzom polskiego podziemia niepodległościowego z Wileńszczyzny. Na początku lipca 1948 roku przewieziono go do więzienia na Mokotowie. Został skazany na karę śmierci 20 stycznia 1949 roku wyrokiem WSR w Warszawie pod przewodnictwem mjra Józefa Badeckiego. Prezydent Bolesław Bierut decyzją z dnia 3 czerwca 1949 roku nie skorzystał z prawa łaski. Wyrok wykonano 13 czerwca 1949 roku tymże więzieniu.
Postanowieniem z 13 września 1991 roku Sąd Warszawskiego Okręgu Wojskowego w Warszawie uznał wyrok WSR w Warszawie skazujący Aleksandra Tomaszewskiego za nieważny.
Szczątki por. Aleksandra Tomaszewskiego odnaleziono 20 maja 2013 roku w kwaterze „Ł” Cmentarza Wojskowego na Powązkach w Warszawie. 28 września 2014 roku, podczas uroczystości w Pałacu Prezydenckim z udziałem Prezydenta RP Bronisława Komorowskiego, Instytut Pamięci Narodowej ogłosił, że udało się ustalić tożsamość kpt. Tomaszewskiego wśród szczątków odkrytych w Kwaterze na Łączce. Notę potwierdzającą identyfikację Aleksandra Tomaszewskiego odebrała jego córka Anna Lipińska.
Był odznaczony Medalem Dziesięciolecia Odzyskanej Niepodległości.
Życie rodzinne.
Był synem Albina i Marii z domu Romanowskiej. Jego żona Wilhelmina została skazana przez WSR we Wrocławiu na karę 5 lat więzienia, została zwolniona z Zakładu Karnego Bydgoszcz-Fordon 21 marca 1953 roku. Byli więzieni także jego dwaj bracia Romuald i Ludwik.
Aleksander Tomaszewski miał córkę Annę.

</doc>
<doc id="1580520" url="https://pl.wikipedia.org/wiki?curid=1580520" title="Władysław Pochwalski">
Władysław Pochwalski

Władysław Pochwalski (ur. 14 kwietnia 1860 w Krakowie, zm. 2 listopada 1924 tamże) – artysta malarz i konserwator dzieł sztuki.
Życiorys.
Prawnuk znanego malarza – Marcina Pochwalskiego, (ur. 1745), wnuk Kaspra Apolinarego Pochwalskiego (ur. 1783). Syn Józefa Kaspra Pochwalskiego, również malarza, brat Kazimierza Pochwalskiego. Żonaty z Jadwiga z Zatheyów (1872–1952), ojciec Kaspra Pochwalskiego.
Władysław studia malarskie ukończył w ASP w Krakowie pod kierunkiem Jana Matejki, oraz w Akademii Monachijskiej pod kierunkiem A. Wagnera, gdzie dnia 25 lipca 1891 na wystawie prac uczniów otrzymał dyplom pochwalny za studia malarskie. Był zasłużonym konserwatorem dzieł sztuki i założycielem pierwszej pracowni konserwatorskiej w Krakowie oraz kierownikiem zakładu konserwacji i restauracji Muzeum Narodowego w Krakowie i również członek założyciel ZPAP.
Pochowany został na Cmentarzu Rakowickim w Krakowie, w grobowcu rodzinnym, w kwaterze IIIb.

</doc>
<doc id="1580523" url="https://pl.wikipedia.org/wiki?curid=1580523" title="Zarudzie (gmina)">
Zarudzie (gmina)

Zarudzie – dawna gmina wiejska istniejąca do 1933 roku w woj. wołyńskim (obecnie na Ukrainie). Siedzibą gminy było Zarudzie.
W okresie międzywojennym gmina Zarudzie należała do powiatu krzemienieckiego w woj. wołyńskim. 1 października 1933 roku gmina została zniesiona; część jej obszaru włączono do gminy Stary Oleksiniec a z części utworzono nową gminę Kołodno.

</doc>
<doc id="1580525" url="https://pl.wikipedia.org/wiki?curid=1580525" title="Pete York">
Pete York

Pete York, właśc. Peter York (ur. 15 sierpnia 1942 w Redcar) – brytyjski perkusista obecny na scenie muzycznej od lat 60. XX wieku.
Życiorys.
W młodości uczęszczał do Nottingham High School, gdzie uczył się gry na trąbce i werblu podczas gry w uczelnianym zespole. Następnie studiował w Trent College. Po opuszczeniu uczelni zajmował się działalnością handlową.
W połowie lat 60. został członkiem bluesowego zespołu Spencer Davis Group, gdzie występował razem z takimi muzykami jak Spencer Davis oraz bracia Steve i Muff Winwood.
W 1969 York opuścił zespół, by utworzyć z Eddiem Hardinem duet Hardin and York.
W międzyczasie, w 1967 uczestniczył w krótkotrwałym przedsięwzięciu Eric Clapton's Powerhouse razem z Erikiem Claptonem (gitara), Paulem Jonesem (harmonijka ustna), Jackiem Bruce’em (gitara basowa), Steve’em Winwoodem (śpiew) i Benem Palmerem (fortepian).
W lutym 1987 Pete York wystartował z przedsięwzięciem „Superdrumming”, w którym grał w duetach ze znanymi perkusistami; w pierwszej odsłonie znaleźli się: Ian Paice, Louie Bellson, Cozy Powell, Gerry Brown oraz Simon Phillips.
W następnym roku, 1988, w drugiej serii „Superdrumming” wystąpili: Billy Cobham, Bill Bruford, Dave Mattacks, Zak Starkey, Nicko McBrain, Jon Lord i Eddie Hardin.
W trzeciej serii „Superdrumming” wzięli udział: Jon Hiseman, Steve Ferrone, Mark Brzezicki, Trilok Gurtu i ponownie Ian Paice. Zespół wspomagali ponadto: Miller Anderson, Colin Hodgkinson, Brian Auger, Jon Lord i Barbara Thompson.
W 1989 Brian Auger został kierownikiem muzycznym retrospektywnego serialu muzycznego "Villa Fantastica", kręconego dla telewizji niemieckiej. Nagrania na żywo z 1990 zawierały koncerty zatytułowane "Super Jam", a uczestniczyli w nich: Brian Auger na fortepianie, Pete York na perkusji, Dick Morrissey na saksofonie tenorowym, Roy Williams na puzonie, Harvey Weston na gitarze basowej i wokaliści Zoot Money i Maria Muldaur.
W 1990, w czwartej serii „Superdrumming”, która miała miejsce we Freiburgu, (Niemcy) wzięli udział Ian Paice, Jon Hiseman i Cozy Powell.
Od roku 2004 Pete York wziął udział w przedsięwzięciu niemieckiego muzyka, aktora i reżysera w jednej osobie Helge Schneidera, występując zarówno w nagraniach studyjnych jak i na koncertach. York wystąpił ponadto w filmie Schneidera Jazzclub a także w programie 'Drum Legends' Hermana Rarebella, który ukazał się następnie na CD i DVD.

</doc>
<doc id="1580526" url="https://pl.wikipedia.org/wiki?curid=1580526" title="Włodzimierz Piotrowski (poeta)">
Włodzimierz Piotrowski (poeta)

Włodzimierz Piotrowski (ur. 14 lutego 1922 w Łęczycy, zm. 2 sierpnia 1983 w Wałbrzychu) – polski poeta, prozaik i publicysta.
Ukończył studia na Wydziale Prawno-Ekonomicznym Uniwersytetu Łódzkiego. Debiutował jako poeta w 1939 roku na łamach prasy. W okresie okupacji służył w Armii Krajowej. W latach 1953-1955 był kierownikiem Domu Kultury w Łęczycy. W latach 1953-1958 był redaktorem czasopisma "Ziemia Łęczycka". Od 1962 roku mieszkał w Wałbrzychu.

</doc>
<doc id="1580528" url="https://pl.wikipedia.org/wiki?curid=1580528" title="FK Proleter Zrenjanin">
FK Proleter Zrenjanin

Fudbalski Klub Proleter Zrenjanin (serb.: Фудбалски Kлуб Пролетер Зрењанин) – nieistniejący serbski klub piłkarski z siedzibą w Zrenjaninie (w okręgu środkowobanackim, w Wojwodinie), działający w latach 1947–2006.
Historia.
Klub powstał 27 czerwca 1947 roku jako FK Proleter Zrenjanin w wyniku fuzji trzech lokalnych klubów: FK Zrenjanin, FK Borac i FK Železničar. W czasach Socjalistycznej Federacyjnej Republiki Jugosławii najwyższym poziomem rozgrywek piłkarskich w których "FK Proleter" występował to rozgrywki Prvej ligi SFR Јugoslavije, gdzie klub występował 6 sezonów: 1967/68-68/69, 1973/74-74/75 i 1990/91-91/92 oraz rozgrywki Drugiej ligi SFR Јugoslavije, gdzie klub występował 32 sezony.
W czasach Federalnej Republiki Jugosławii najwyższym poziomem rozgrywek piłkarskich w których "FK Proleter" występował to rozgrywki Prvej ligi SR Јugoslavije, gdzie klub występował 8 sezonów: 1992/93-1999/00.
Stadion.
Klub rozgrywał swoje mecze domowe na stadionie Stadion Karađorđev Park w Zrenjaninie, który może pomieścić 13.500 widzów.
Sezony.
 * W trakcie sezonu 2005/06 Proleter wycofał się z rozgrywek Srpskiej ligi Vojvodina po rundzie jesiennej, a jego wyniki anulowano (26.01.2006 FK Proleter Zrenjanin oraz FK Budućnost Banatski Dvor (6 miejsce w Super lidze Srbije i Crne Gore) połączyły się i od sezonu 2006/07 klub rozpoczął występy w rozgrywkach Super ligi Srbije jako FK Banat Zrenjanin).

</doc>
<doc id="1580530" url="https://pl.wikipedia.org/wiki?curid=1580530" title="Katerburg (gmina)">
Katerburg (gmina)

Katerburg – dawna gmina wiejska istniejąca w latach 1933–1939 w woj. wołyńskim (obecnie na Ukrainie). Siedzibą gminy był Katerburg.
Gminę Katerburg utworzono 1 października 1933 roku w województwie wołyńskim, w powiecie krzemienieckim, z obszaru zniesionych gmin Borki (wsie Cecyniówka, Folwarki Małe, Folwarki Duże, Kudłajówka, Katerburg, Nowosiółki, Podhajce, Rybcza, Stasziców, Tetylkowce, Temnohajce i Wilja oraz osada miejska Katerburg) i Borsuki (wsie Matwijowce, Piszczatyńce, Okniny Duże, Jankowce, Okniny Małe i Witosowo oraz futor Sniegorowszczyzna) oraz z części gminy Wiśniowiec (wsie Horynka, Kuszlin i Wola Rycerska).
Według stanu z dnia 4 stycznia 1936 roku gmina składała się z 25 gromad. Po wojnie obszar gminy Katerburg wszedł w struktury administracyjne Związku Radzieckiego.

</doc>
<doc id="1580531" url="https://pl.wikipedia.org/wiki?curid=1580531" title="Mątowo">
Mątowo



</doc>
<doc id="1580533" url="https://pl.wikipedia.org/wiki?curid=1580533" title="Stanisława Platówna">
Stanisława Platówna

Stanisława Platówna (ur. 14 lutego 1926 we Lwowie, zm. 14 grudnia 1975 we Wrocławiu) – polska autorka utworów dla młodzieży, córka Franciszki Platówny-Rotter.
Życiorys.
Absolwentka filologii polskiej na Uniwersytecie Jagiellońskim. Od 1952 zamieszkała we Wrocławiu. Przed rozpoczęciem kariery pisarskiej była aktorką teatru objazdowego, kierowniczką księgarni i spikerką radiową. Debiutowała w 1956 powieścią młodzieżową "Tajemnica trzech studni" (Wydawnictwo Literackie). W 1971 otrzymała Harcerską Nagrodę Literacką za powieść "Chłopiec na polnej drodze".

</doc>
<doc id="1580534" url="https://pl.wikipedia.org/wiki?curid=1580534" title="Średnia Stolarskiego">
Średnia Stolarskiego

Średnia Stolarskiego – średnia, której szczególnymi przypadkami jest wiele klasycznych średnich, zdefiniowana dla ustalonego parametru "p" oraz dodatnich argumentów wzorem
Gdzie parametr formula_2
Można pokazać, że tak zdefiniowana funkcja jest średnią jej argumentów stosując twierdzenia Lagrange’a dla liczb x i y oraz funkcji formula_3

</doc>
<doc id="1580537" url="https://pl.wikipedia.org/wiki?curid=1580537" title="Kołodno (gmina)">
Kołodno (gmina)

Kołodno – dawna gmina wiejska istniejąca w latach 1933–1939 w woj. wołyńskim (obecnie na Ukrainie). Siedzibą gminy było Kołodno-Lisowszczyzna.
Gminę Kołodno utworzono 1 października 1933 roku w województwie wołyńskim, w powiecie krzemienieckim, z obszaru zniesionych gmin Zarudzie (wsie Zarudzie, Oleszkowce, Witkowce, Bolizuby, Kołodno-Siedlisko, Kołodno-Lisowszczyzna, Szymkowce, Rzeszniówka, Rakowiec Wielki, Rakowiec Mały i Reymontów) i Wierzbowiec (wsie Gnidawa, Czajczyńce, Kochanówka i Musurowce) oraz z części gminy Wiśniowiec (wieś Wola Wilsona).
Według stanu z dnia 4 stycznia 1936 roku gmina składała się z 18 gromad. Po wojnie obszar gminy Kołodno wszedł w struktury administracyjne Związku Radzieckiego.

</doc>
<doc id="1580539" url="https://pl.wikipedia.org/wiki?curid=1580539" title="Wąwóz Darialski">
Wąwóz Darialski

Wąwóz Darialski (ros.: Дарьяльское ущелье, trb.: "Darjalskoje uszczelje"; gruz.: დარიალის ხეობა, trl.: "Darielis Kheoba", trb.: "Darielis Cheoba") – wąwóz rzeki Terek na granicy Rosji i Gruzji, w Paśmie Bocznym Wielkiego Kaukazu. Ciągnie się na długości ok. 3 km i ma głębokość do 1000 m. Przez jego część przechodzi Gruzińska Droga Wojenna.
Wąwóz nazywany jest również „Wrotami Iberii” lub „Wrotami Kaukazu”. Pod nazwą "Porta Caucasica" wspominał go na początku I w. n.e. grecki geograf Strabon. Według tradycji jeszcze w II w. p.n.e. król Iberii Mirwan I w celu obrony swego kraju przed najeźdźcami z północy wybudował tu twierdzę o nazwie Kumania, a sam wąwóz kazał zagrodzić wielką drewnianą bramą, okutą żelazem. Znacznie później, w XI–XII w., za czasów królów Gruzji Dawida IV Budowniczego i Tamary wybudowano w tym miejscu nową twierdzę, której ruiny zachowały się do naszych czasów.

</doc>
<doc id="1580541" url="https://pl.wikipedia.org/wiki?curid=1580541" title="Parafia św. Michała Archanioła w Pielgrzymce">
Parafia św. Michała Archanioła w Pielgrzymce

 
Parafia św. Michała Archanioła – parafia prawosławna w Pielgrzymce, w dekanacie Sanok diecezji przemysko-gorlickiej.
Na terenie parafii funkcjonują 1 cerkiew i 1 kaplica:
Historia.
Parafia prawosławna została erygowana w 1960. Przedtem, do czasu wysiedlenia w akcji „Wisła” funkcjonowała tu parafia greckokatolicka pod tym samym wezwaniem. W latach 60. przeprowadzono remont cerkwi. W jego ramach uzupełniono pokrycie dachu, oszalowano budynek cerkwi deskami oraz otynkowano kamienny fundament. W 1966 wybudowano plebanię.
W 2013 parafia liczyła około 40 osób.
Zasięg terytorialny.
Pielgrzymka, Tylawa, Osiek Jasielski

</doc>
<doc id="1580542" url="https://pl.wikipedia.org/wiki?curid=1580542" title="Małe Wiadomości DD">
Małe Wiadomości DD

Małe Wiadomości DD – program informacyjny dla dzieci nadawany w latach 1992-1994 na antenie TVP1 w soboty przed Wieczorynką. Reżyserem oraz twórcą programu dla dzieci był Adam Górczyński, późniejszy wydawca czasopisma DD REPORTER i współtwórca telewizji TVN. Pierwsze wydanie "Małych Wiadomości DD" emitowano 7 marca 1992 roku. Jego premiera zyskała recenzje we wszystkich najważniejszych dziennikach. Rzeczpospolita napisała, że program jest na tyle nowatorski, że data jego pierwszego nadania zostanie odnotowana przez kronikarzy telewizyjnych. Program został nagrodzony na Międzynarodowym Festiwalu Telewizyjnym PRIX DANUBE. W ramach tego cyklu emitowano także okazjonalnie wywiady telewizyjne. W tej formule prezenterzy programu oraz DD zadawali pytania nadesłane przez dzieci dorosłym osobowościom. Gośćmi programów byli m.in.: prezydent Lech Wałęsa, minister Jacek Kuroń, premier Hanna Suchocka, Jurek Owsiak. 
Bohaterem programu dla dzieci był sympatyczny kosmita o imieniu DD Reporter – dziennikarz oraz przyjaciel dzieci. Jego misją i pasją było poznawanie i przedstawianie dzieciom otaczającego wszystkich świata.

</doc>
<doc id="1580544" url="https://pl.wikipedia.org/wiki?curid=1580544" title="Uhorsk (gmina)">
Uhorsk (gmina)

Uhorsk – dawna gmina wiejska istniejąca w latach 1933–1939 w woj. wołyńskim (obecnie na Ukrainie). Siedzibą gminy był Uhorsk.
Gminę Uhorsk utworzono 1 października 1933 roku w województwie wołyńskim, w powiecie krzemienieckim, z obszaru zniesionych gmin Białokrynica (wsie Antonowce, Andruha Mała, Baszkowce, Bonówka, Chmieliszcze, Iłowica Mała, Iłowica Duża, Lisznia, Oderadówka, Stożek, Soszyszcze, Tylawka, Uhorsk, Wesołówka, Zabara, Zależce i Żołobki) i Borki (wsie Sosnówka i Ludwiszcze) oraz z części gminy Szumsk (wieś Mosty) i miasta Krzemieńca (przedmieścia Czuhale, Zebłozy Duże, Zebłozy Małe, Bielecka Dolina i Bonówka).
Według stanu z dnia 4 stycznia 1936 roku gmina składała się z 21 gromad. Po wojnie obszar gminy Uhorsk wszedł w struktury administracyjne Związku Radzieckiego.

</doc>
<doc id="1580556" url="https://pl.wikipedia.org/wiki?curid=1580556" title="Pańkowce (gmina)">
Pańkowce (gmina)

Pańkowce – dawna gmina wiejska istniejąca do 1923 roku w woj. wołyńskim (obecnie na Ukrainie). Siedzibą gminy były Pańkowce (ob. część wsi Wereszczaki).
W okresie międzywojennym gmina Pańkowce należała do powiatu krzemienieckiego w woj. wołyńskim. Była to najmniejsza gmina powiatu, licząca zaledwie 5000 mieszkańców (większość gmin w powiecie liczyła ponad 10.000) i składająca się tylko z 8 gromad. I tak 1 stycznia 1924 roku gmina została zniesiona, a jej obszar wszedł w skład nowo utworzonej gminy Łanowce.

</doc>
<doc id="1580568" url="https://pl.wikipedia.org/wiki?curid=1580568" title="Niko Pirosmani">
Niko Pirosmani

Niko Pirosmani, właśc. Niko Pirosmanaszwili (gruz. ნიკო ფიროსმანაშვილი, ur. 5 maja w 1862 w Mirzaani w Kachetii, zm. 9 kwietnia 1918 w Tyflisie, obecnie Tbilisi) – gruziński malarz-prymitywista.
Życiorys.
Urodził się w rodzinie chłopów kachetyjskich. W 1872 roku wstąpił na służbę u bogatych mieszczan tyfliskich, nauczył się czytać i pisać po gruzińsku i rosyjsku. Został malarzem samoukiem. W 1890 roku rozpoczął pracę jako konduktor na kolei, w 1893 roku otworzył wraz ze wspólnikiem mleczarnię, która jednak zbankrutowała, a Pirosmani stał się bezdomnym. Utrzymywał się z malowania szyldów sklepowych. Pod koniec życia zainteresowali się nim malarze, m.in. Ilja Zdaniewicz i jego brat Kiriłł. W roku 1913 kilka obrazów Pirosmanaszwilego pokazano na wystawie malarstwa ludowego w Moskwie. Zmarł jednak w nędzy. Został pochowany na cmentarzu św. Nino.
Twórczość.
Tematyka obrazów była zależna od upodobań klientów – kupców i restauratorów, którym Pirosmanaszwili płacił obrazami za żywność. Dominowały obrazy wystawnych uczt oraz popularnych postaci, jak tancerka Margarita. Malował też martwe natury, przedstawiające towary sprzedawane w odwiedzanych przez niego sklepikach, oraz fantastyczne krajobrazy z egzotycznymi zwierzętami. Malował często na czarnej ceracie, tworzącej tło obrazu, czasami na płótnie, kartonie lub blasze żelaznej.
Jego twórczość została doceniona dopiero po śmierci. Udało się zgromadzić wiele obrazów rozproszonych po sklepikach i jadłodajniach. Obrazy gruzińskiego samouka są porównywane do dzieł najwybitniejszych prymitywistów, jak Celnika Rousseau. Największą kolekcję dzieł posiada Państwowe Muzeum Sztuk Pięknych w Tbilisi.

</doc>
<doc id="1580570" url="https://pl.wikipedia.org/wiki?curid=1580570" title="Jerzy Pleśniarowicz">
Jerzy Pleśniarowicz

Jerzy Pleśniarowicz (ur. 7 stycznia 1920 w Jekaterynosławiu, zm. 13 stycznia 1978 w Rzeszowie) – filolog polski, poeta, tłumacz literatury białoruskiej, rosyjskiej, ukraińskiej, słowackiej i czeskiej, reżyser teatralny i radiowy, animator kultury.
Życiorys.
Jego rodzicami byli Leon i Józefa z Radzikowskich. Ożenił się z Blanką Ruszniak. Debiutował jako poeta i tłumacz w 1937 r. na łamach tygodników „Pion” i „Wołyń”, jeszcze przed ukończeniem humanistycznego Gimnazjum im. Staszica w Lublinie. W 1938 r. rozpoczął studia polonistyczne na Uniwersytecie Warszawskim. Został członkiem zarządu Koła Polonistów. W wydawnictwie F. Hoesicka opublikował w 1939 r. dwa tomiki wierszy („Arkusz poetycki” i „Śpiew pierwszy”).
Okres II wojny światowej spędził w Lublinie i Nałęczowie, gdzie w Szkole Spółdzielczości Rolniczej pracował jako nauczyciel. Uczestniczył tam w tajnym nauczaniu i konspiracyjnej działalności Batalionów Chłopskich. Rozpowszechniał konspiracyjnie kolejny tomik wierszy pt. „Droga”. Jego twórczość poetycka została opublikowana w 1987 r. w tomie: „Ballada o ułanach i inne wiersze z lat 1936-1945” oraz w antologiach, m.in. „Poezja polska 1918-1939” (Warszawa 1962, 1966, 1984), „Antologija polskoi poezji” (Kijów, 1979).
Po wojnie kontynuował studia polonistyczne na Katolickim Uniwersytecie Lubelskim. Był krótko aresztowany w związku ze swoją działalnością konspiracyjną w okresie okupacji. W 1946 r. został prezesem Koła Polonistów KUL, a w latach 1947–1950 był młodszym asystentem Katedry Historii Literatury Polskiej. Równocześnie pracował m.in. w lubelskiej redakcji literackiej Polskiego Radia, „Gazecie Lubelskiej”, „Czytelniku” – jako kierownik artystyczny i reżyser tzw. Zespołów Żywego Słowa, Teatrze im. J. Osterwy – jako asystent reżysera. W 1950 r. przeniósł się do Krakowa (zamieszkał w legendarnym Domu Literatów przy Krupniczej 22), ukończył studia polonistyczne na UJ oraz nadal pracował jako reżyser m.in. w zespołach „Czytelnika” i „Artosu”.
W latach 1952–1974 (z przerwą od kwietnia 1954 r. do maja 1955 r.), był kierownikiem literackim Teatru Ziemi Rzeszowskiej (od 1957 r. Teatru im. Wandy Siemaszkowej w Rzeszowie). W sezonie 1966/67 był równocześnie doradcą literackim Teatru im. Osterwy w Lublinie. W 1955 r. zamieszkał na stałe w Rzeszowie. Współpracował z rzeszowską rozgłośnią Polskiego Radia, m.in. jako adaptator i reżyser słuchowisk, emitowanych także na antenie ogólnopolskiej, Wojewódzkim Domem Kultury, redakcjami „Nowin Rzeszowskich”, „Nowin Tygodnia” i „Widnokręgu”.
W 1955 r. powrócił do twórczości przekładowej – do 1978 r. opublikował w czasopismach, 14 tomach poezji i 10 antologiach blisko 500 przekładów poetyckich. Przełożył też 2 powieści. Był współautorem „Antologii poezji ukraińskiej” (1978), jednym z tłumaczy antologii: „Wiersze białoruskie” (1971), „Antologia poezji czeskiej i słowackiej XX wieku” (1972), „Antologia poezji słowackiej” (1981), „Poezja gruzińska. Antologia” (1985). Był autorem książkowych wyborów wierszy tłumaczonych przez siebie autorów: Iwana Dracza (1968), Maksima Tanka (1977), Vojtecha Mihálika (1978). Przełożył w całości tom wierszy Miroslava Holuba (1969). Jego przekłady opublikowano w polskich edycjach wierszy Pawła Tyczyny (1969), Michy Kwliwidze (1971), Maksima Tanka (1974), Miroslava Válka (1974), Dmytra Pawłyczko (1980), Bohdana Ihora Antonycza (1981), Iwana Dracza (1983), Romana Łubkiwskiego (1985), Iwana Bunina (1988).
W 1963 zdał eksternistyczny egzamin reżyserski. W latach 1963–1964 przebywał jako stypendysta rządu francuskiego w Paryżu, gdzie odbył praktykę reżyserską w Théâtre National Populaire. W Rzeszowie w latach 1956–1973 wyreżyserował 15 przedstawień, m.in.: „Dzikusy” Michałkowa, „Matka” Gorkiego, „Medea” Eurypidesa, „Pięć wieczorów” Wołodina, „Gdzie jest Abel, brat twój” Edlisa, „Antygona” Anouihla, „Dwaj” Barča-Ivana, „Chłopcy” Grochowiaka, „Uciekła mi przepióreczka” Żeromskiego. Gościnnie reżyserował w teatrach w Preszowie i Gnieźnie. Badał i opisywał tradycje teatralne Rzeszowa i regionu, co zaowocowało monografią „Kartki z dziejów rzeszowskiego teatru” (1985).
Przygotował dla rzeszowskiej sceny i 18 innych teatrów, a także Teatru Polskiego Radia i Teatru Telewizji, adaptacje oraz przekłady dramatów (18 realizacji scenicznych, 18 radiowych, 4 telewizyjne). Był współinicjatorem Rzeszowskich Spotkań Teatralnych (organizowanych od 1961 r.).
Wchodził w skład kolegiów redakcyjnych dwutygodnika społeczno-kulturalnego „Kamena” (Lublin, 1962–1964), „Kwartalnika Rzeszowskiego” (1967–1968) i miesięcznika „Profile” (Rzeszów, 1969–1972). Był prezesem–założycielem Rzeszowskiego Oddziału Związku Literatów Polskich (1967) oraz autorem antologii „Wiersze z Rzeszowskiego” (1974).
W 1955 odznaczony Złotym Złotym Krzyżem Zasługi, w 1964 Krzyżem Kawalerskim Orderu Odrodzenia Polski Otrzymał dwukrotnie nagrodę Wojewódzkiej Rady Narodowej w 1961 i 1970. 20 lipca 1974 wyróżniony wpisem do „Księgi zasłużonych dla województwa rzeszowskiego”. 21 lipca 1974 udekorowany Orderem Sztandaru Pracy II klasy.
Był ojcem Jacka Pleśniarowicza (ur. 1952, germanista) i Krzysztofa Pleśniarowicza (ur. 1954, teatrolog).
Imieniem Jerzego Pleśniarowicza nazwano ulicę w Rzeszowie na osiedlu Krakowska Południe

</doc>
<doc id="1580577" url="https://pl.wikipedia.org/wiki?curid=1580577" title="Leszek Płażewski">
Leszek Płażewski

Leszek Płażewski (ur. 28 czerwca 1936 w Warszawie, zm. 1 stycznia 2011 tamże) – polski prozaik, scenarzysta filmowy oraz scenarzysta telewizyjny.
Życiorys.
Wychował się w podwarszawskich Włochach. Po zdobyciu uprawnień technika geodety w 1957, został pracownikiem terenowych ekip geodezyjnych. Debiutował jako prozaik w 1958 roku na łamach "Współczesności". W latach 1963-65 jako autor słuchowisk radiowych współpracował z Teatrem Miniatur Radiowych "Zwierciadło" Polskiego Radia. Autor scenariuszy filmów "Niedziela Barabasza" Janusza Kondratiuka (1972), "Jabłka" Zbigniewa Kamińskiego (1974), "Historia pewnej miłości" Wojciecha Wiszniewskiego, "Róg Brzeskiej i Capri" (1979) i "Prawo jest prawem" (1983) w reżyserii Krzysztofa Wojciechowskiego. 
Autor opowiadań publikowanych w dodatku Plus-Minus do gazety "Rzeczpospolita". W ostatnich latach życia mieszkał w Warszawie na Dolnym Mokotowie.
Został pochowany na cmentarzu parafialnym we Włochach.
Ciekawostki.
W latach 1952-60 uprawiał boks w warszawskim klubie Polonia.

</doc>
<doc id="1580584" url="https://pl.wikipedia.org/wiki?curid=1580584" title="Ulica Niciarniana w Łodzi">
Ulica Niciarniana w Łodzi

Ulica Niciarniana w Łodzi – ulica w Łodzi w dzielnicy Widzew (osiedle Stary Widzew).
Charakterystyka.
Ciągnie się od ul. Czechosłowackiej (osiedle Podgórze) na północy do ul. Stanisława Przybyszewskiego na południu.
Znana jest głównie z leżącej przy niej od XIX w. fabryki nici, aktualnie funkcjonującej jako Ariadna S.A. Fabryka Nici. Przy ulicy znajduje się również przystanek kolejowy Łódź Niciarniana oraz Dom Kultury „Ariadna”. Do lat 90. XX wieku przy skrzyżowaniu Niciarnianej i św. Kazimierza istniało kino „Pokój”. Niedaleko ulicy znajduje się Stadion Widzew Łódź. 
Ulica Niciarniana jest zamieszkana na odcinku na północ od al. marsz. J. Piłsudskiego – na południe od niej zajęta jest przez zakłady, magazyny oraz przychodnie. Przy ul. Niciarnianej znajdują się dwa parki: Baden-Powella (dawniej: Rozrywkowy), który stanowi wschodni kres Parku 3 Maja oraz Park Widzewski.

</doc>
<doc id="1580591" url="https://pl.wikipedia.org/wiki?curid=1580591" title="Józef Kasper Pochwalski">
Józef Kasper Pochwalski

Józef Kasper Pochwalski (ur. 5 marca 1816 w Chrości, obecnie część miejscowości Staniątki koło Bochni, zm. 2 lipca 1875 w Krakowie) – polski malarz, konserwator dzieł sztuki.
Wnuk Marcina Pochwalskiego (1745-1800), malarza, syn Kaspra Apolinarego Pochwalskiego i Heleny Sędziałkiewicz. Mąż Marcjanny Berg, ojciec: Kazimierza Pochwalskiego (1855-1940), Władysława Pochwalskiego (1860-1924), Marii (żony Juliana Maciołowskiego).
Należy do wielopokoleniowego krakowskiego rodu malarzy. Studiował w krakowskiej Szkole Technicznej (1 października 1836 - 6 grudnia 1837) gdzie uczył się rysunku u Jana Nepomucena Bizańskiego. Był kolegą malarza Wojciecha Eljasza. Należał do krakowskiego cechu malarzy. Mieszkał najpierw w Podgórzu, a następnie w Krakowie. Uprawiał malarstwo sztalugowe. Prowadził renowacje i malowanie kościołów. Za udział w rewolucji krakowskiej 1846 roku przebywał w więzieniu w Wiśniczu. Wyrzeźbił tam drewnianą łyżkę z symbolami patriotycznymi, którą można zobaczyć w klasztorze sióstr benedyktynek w Staniątkach.
Pochowany został na Cmentarzu Rakowickim w Krakowie, w grobowcu rodzinnym, w kwaterze IIIb.

</doc>
<doc id="1580592" url="https://pl.wikipedia.org/wiki?curid=1580592" title="Aplikantura">
Aplikantura



</doc>
<doc id="1580594" url="https://pl.wikipedia.org/wiki?curid=1580594" title="Jerzy Żurawiecki">
Jerzy Żurawiecki

Jerzy Antoni Żurawiecki (ur. 17 czerwca 1953 w Bukówku, zm. 31 maja 2010) – polski polityk, działacz związkowy, samorządowiec, poseł na Sejm X kadencji.
Życiorys.
W 1978 ukończył studia na Wydziale Nauk Społecznych Uniwersytetu im. Adama Mickiewicza w Poznaniu, uzyskując tytuł zawodowy magistra socjologii. W tym samym roku wstąpił do Stronnictwa Demokratycznego, do którego należał do 1988. Pracę zawodową rozpoczął w Przemyślu w Wojewódzkim Przedsiębiorstwie Budownictwa Komunalnego w 1979, od 1980 zatrudniony był w Spółdzielni Pracy „Tkacz” w Turku.
Na początku lat 80. zaangażował się w działalność „Solidarności”. Wszedł w skład prezydium zarządu Regionu Konińskiego związku. Był także delegatem na I Krajowy Zjazd Delegatów w Gdańsku. 18 listopada 1988 został członkiem Regionalnego Komitetu Organizacyjnego Solidarności Walczącej w Koninie.
W 1989 uzyskał mandat posła na Sejm X kadencji z okręgu konińskiego jako kandydat bezpartyjny z poparciem Komitetu Obywatelskiego. Należał do Obywatelskiego Klubu Parlamentarnego. Zasiadał w Komisji Łączności z Polakami za Granicą, Komisji Młodzieży, Kultury Fizycznej i Sportu, Komisji Nadzwyczajnej do rozpatrzenia projektów ustaw dotyczących spółdzielczości, a także w Komisji Zdrowia.
Krótko działał w Porozumieniu Centrum. Przez kilkanaście lat (cztery kadencje) pełnił funkcję przewodniczącego konińskiej „Solidarności”, wchodził też w skład władz krajowych związku. Sprawował mandat radnego sejmiku wielkopolskiego I kadencji z ramienia Akcji Wyborczej Solidarność. W 2002 uzyskał mandat radnego powiatu tureckiego z ramienia lokalnego komitetu, obejmując stanowisko przewodniczącego rady, z którego zrezygnował w 2005.
Pochowany 4 czerwca 2010 w Bukówku.

</doc>
<doc id="1580596" url="https://pl.wikipedia.org/wiki?curid=1580596" title="Stefan Połom">
Stefan Połom

Stefan Połom (ur. 10 grudnia 1938 w Toruniu, zm. 2 grudnia 2021) – polski poeta i prozaik.
Życiorys.
Studiował historię i filozofię na UMK. Debiutował jako poeta na łamach tygodnika "Nowa Kultura" w 1960. Był pracownikiem Muzeum we Fromborku oraz redaktorem literackim Polskiego Radia w Olsztynie. Był członkiem grupy poetyckiej „Helikon” (1956-1957), Orientacji Poetyckiej „Hybrydy” (1960-1971), Stowarzyszenia Społeczno-Kulturalnego „Pojezierze”, Związku Literatów Polskich (od 1968), Polskiego Towarzystwa Astronautycznego (od 1974).
Zmarł 2 grudnia 2021.

</doc>
<doc id="1580598" url="https://pl.wikipedia.org/wiki?curid=1580598" title="Kolejka linowa &quot;ELKA&quot;">
Kolejka linowa &quot;ELKA&quot;



</doc>
<doc id="1580602" url="https://pl.wikipedia.org/wiki?curid=1580602" title="Planowanie dydaktyczne">
Planowanie dydaktyczne

Planowanie dydaktyczne – sporządzanie planów zajęć edukacyjnych; planowanie rozpoczyna działanie edukacyjne, jest pierwszą z czynności kierowania uczeniem się jako pomagania uczniom.
Strategie kierowania pracą uczniów.
Aby uczniowie mogli osiągnąć cele kształcenia, stosuje się dwie strategie kierowania ich pracą:
Styl relacyjny (demokratyczny, niedyrektywny), nastawiony jest na korzystne stosunki w grupie; prowadzi do humanistycznego systemu kształcenia; styl owocuje skutecznością relacyjną w postaci uspołecznienia, dobrej atmosfery pracy, zadowolenia ze szkoły. Ten styl potwierdza się w praktyce, gdy uczniowie są dojrzali, zadania są oryginalne i złożone, nie ma przy nich pośpiechu; potrzebna jest motywacja oraz doświadczony nauczyciel.
Styl zadaniowy (autokratyczny, dominacyjny, dyrektywny), zorientowany jest na osiąganie celów kształcenia, prowadzi do technologicznego systemu kształcenia (konspekty, lekcje prowadzone według planu, zadawanie wielu pytań). Wypowiedzi nauczycieli są tutaj bardziej rzeczowe, niż w stylu relacyjnym. Nauczyciel dąży do możliwie jasnych sytuacji dydaktycznych, dokładnej analizy zadań, zwięzłego wydawania poleceń, systematycznego sprawdzania wyników, szybkiego korygowania błędów.
Styl zadaniowy wykazuje skuteczność zadaniową w postaci osiągnięć szkolnych na miarę motywacji i zdolności uczniów. Najsłabsi, najwolniej pracujący uczniowie są pod specjalnym nadzorem nauczyciela. Ten styl potwierdza się w praktyce, gdy uczniowie są mało samodzielni, zadania są jasne i stosunkowo proste, a czas pracy bardzo cenny. Styl zadaniowy przynosi korzyści doraźne, lecz nie zawsze długofalowe, ponieważ ograniczą pracę ucznia do roli wykonawcy.
Socjologowie widzą minusy i ograniczenia obu stylów. Tylko doświadczony nauczyciel może z powodzeniem wykorzystywać style unikając błędów. 
Cechy dobrego planu dydaktycznego.
Z rozważań Tadeusza Kotarbińskiego wyróżnić można 11 cech dobrego planu dydaktycznego, które pogrupowane zostały w 3 kręgi:
Trafność planu, na którą składają się:
Logiczna konstrukcja planu, obejmująca:
Walory użytkowe planu, na które składają się:
Etapy planowania dydaktycznego.
Planowanie kierunkowe wytycza kierunki działania edukacyjnego w określonym przedmiocie szkolnym; wiąże cele emocjonalne kształcenia z celami poznawczymi oraz wskazuje materiał kształcenia niezbędny do osiągnięcia tych celów. Ma szeroki zasięg gdyż obejmuje cały wybrany szczebel szkoły (np. gimnazjum), rok szkolny lub semestr.
Planowanie kierunkowe ma na celu ukierunkowanie czynności uczniów i nauczyciela na ustalone cele, stanowi strategiczny etap planowania dydaktycznego, najwcześniejszy i najogólniejszy, decydujący o sensie i powodzeniu dalszych etapów tego planowania. 
Najwygodniejszym sposobem planowania kierunkowego jest sporządzanie tabeli, w której zostaną przedstawione cele emocjonalne i cele poznawcze kształcenia w układzie krzyżowym, a następnie nazwy modułów programowych, których wkład w osiągnięcie tych celów jest największy.
Plan kierunkowy spełnia 3 funkcje:
Plan kierunkowy w zakresie celów kształcenia powinien być szczegółowy, aby można było wywieść z niego cele każdej lekcji. Decyzje o celach działania edukacyjnego powinny być podejmowane przed decyzjami o materiale kształcenia. Sformułowanie celów musi poprzedzać dobór środków działania. W przeciwnym razie działanie przestaje być dokonywaniem planowej zmiany w uczniach.
Planowanie wynikowe określa wymagania programowe w związku z kolejnymi tematami zajęć. Obejmuje moduł programowy, dział lub kilkugodzinną jednostkę tematyczną przedmiotu. Stanowi unormowanie oceny pracy uczniów w tym dziale. Gdy uczniowie poznają na czas wymagania i będą mogli pracować na wybranym przez siebie poziomie, planowanie wynikowe umożliwia kształcenie według wymagań. 
W ostatnich latach ten rodzaj planowania zajęć edukacyjnych zyskał uznanie pedagogów. Należy jednak zwrócić uwagę, że jednopoziomowy plan wynikowy (czyli taki, który wykonywany będzie tylko przez najlepszych uczniów) nie wystarcza do organizacji całej pracy. Największą wartość mają wielopoziomowe plany wynikowe samodzielnie sporządzone przez nauczyciela, zwłaszcza te, których podstawą są autorskie programy kształcenia.
Planowanie wynikowe powinno mieć charakter taktyczny. Niekorzystne jest sporządzanie planów „seryjnie” – na semestr lub rok szkolny, ponieważ może to usztywnić działanie edukacyjne.
Planowanie metodyczne wytycza przebieg zajęć, lekcji. Plan metodyczny jakim jest konspekt czy scenariusz lekcji przetwarza treść kształcenia w sytuacje dydaktyczne, które skłaniają uczniów do wykonywania przewidzianych czynności. Sytuacje te mają na celu dostarczenie uczniom odpowiednich doznań poznawczych.
Kolejność planowania metodycznego:
W dobrym planie metodycznym można zwykle wyróżnić trzy części:

</doc>
<doc id="1580605" url="https://pl.wikipedia.org/wiki?curid=1580605" title="Klemens Szeptycki">
Klemens Szeptycki

Klemens Szeptycki MSU, właściwie Kazimierz Maria Szeptycki (ukr. "Климентій Казимир Шептицький", ur. 17 listopada 1869 w Przyłbicach, zm. 1 maja 1951 we Włodzimierzu nad Klaźmą) – duchowny katolicki obrządku greckokatolickiego, studyta, poseł do Reichsratu Przedlitawii, egzarcha apostolski Rosji. Błogosławiony Kościoła katolickiego.
Życiorys.
Pochodził z rodziny Szeptyckich. Był synem hrabiego Jana Kantego Szeptyckiego i Zofii z Fredrów oraz wnukiem pisarza Aleksandra Fredry.
Doktor nauk prawnych Uniwersytetu Jagiellońskiego, polityk galicyjski, poseł do Reichsratu Przedlitawii w Wiedniu w latach 1900–1907. Był prezesem Galicyjskiego Towarzystwa Leśnego (1910-1911). Członek Krajowej Rady Kolejnictwa (1910-1911). Członek i działacz Galicyjskiego Towarzystwa Gospodarskiego, członek jego Komitetu (18 czerwca 1903 - 24 czerwca 1910), jego wiceprezes (24 czerwca 1910 - 13 czerwca 1912). Członek Rady Powiatu w Bóbrce (1910-1911). 
W 1911 roku zrezygnował z życia świeckiego i podobnie jak brat, Roman wstąpił do klasztoru. Został benedyktynem (kształcił się w Bawarii), lecz po roku zmienił obrządek z łacińskiego na bizantyjsko-ukraiński i przeniósł się do studytów. W zakonie greckokatolickim przyjął imię Klemens. Święcenia otrzymał w 1913 roku. Od 1926 roku był ihumenem klasztoru w Uniowie, od 1944 roku nosił tytuł archimandryty.
Aresztowany przez NKWD 5 czerwca 1947 roku został uwięziony we Lwowie, a następnie w Kijowie. Zmarł w więzieniu we Włodzimierzu nad Klaźmą.
W 1995 roku pośmiertnie został uhonorowany medalem Sprawiedliwy wśród Narodów Świata i drzewkiem honorowym w Jad Waszem.
W listopadzie 2008 roku pośmiertnie został odznaczony przez prezydenta RP Lecha Kaczyńskiego Krzyżem Komandorskim Orderu Odrodzenia Polski za uratowanie od zagłady Żydów w czasie II wojny światowej. Jednym z ocalonych był Adam Daniel Rotfeld.
Beatyfikacja.
Beatyfikowany przez papieża Jana Pawła II 27 czerwca 2001 na hipodromie we Lwowie podczas Liturgii, połączonej z beatyfikacjami 27 nowomęczenników greckokatolickich, odprawionej w obrządku bizantyjsko-ukraińskim, podczas pielgrzymki Jana Pawła II na Ukrainę.

</doc>
<doc id="1580607" url="https://pl.wikipedia.org/wiki?curid=1580607" title="Gmina Chorów">
Gmina Chorów

dawne gminy:

</doc>
<doc id="1580610" url="https://pl.wikipedia.org/wiki?curid=1580610" title="Bitwa pod Ktezyfonem (363)">
Bitwa pod Ktezyfonem (363)

Bitwa pod Ktezyfonem – starcie zbrojne, które miało miejsce dnia 29 maja 363 r. w trakcie wojen rzymsko-perskich (Kampania perska Juliana Apostaty). 
Po zdobyciu Maozomalchy (Besuchis) w dniu 13 maja 363 r. wojska rzymskie rozłożyły się obozem w miejscowości Koche. Następnym celem stała się rzeka Tygrys, za którą znajdowała się stolica Sasanidów Ktezyfon. Przeciwległy brzeg rzeki był mocno obsadzony przez wojska perskie. Dowodzący Rzymianami Julian II Apostata zdecydował się mimo to na desant, wysyłając kilka statków z czterystoma legionistami w celu uchwycenia przyczółka. Legioniści zostali jednak zauważeni i ostrzelani płonącymi strzałami z drugiego brzegu rzeki. Wówczas to Julian wysłał do walki wszystkie swoje siły, które opanowały po ciężkiej walce przyczółek. 
Rankiem Persowie przypuścili atak, chcąc zepchnąć Rzymian do rzeki. Na legionistów uderzyła ciężkozbrojna kawaleria, za którą szła piechota. Na końcu szyku znajdowały się słonie bojowe. Doszło do zaciętej bitwy, która trwała wiele godzin. Rzymianom udało się w końcu odeprzeć jazdę perską. Następnie legioniści uderzyli na wojska piechoty perskiej, które pozbawione osłony kawalerii rozpoczęły ucieczkę. W pościgu za uchodzącym przeciwnikiem Rzymianie doszli aż pod mury stolicy. Ze względu jednak na wyczerpanie walką, zrezygnowano z próby zdobycia miasta. Gdy tylko Julian dowiedział się o nadciągającej armii perskiej króla Szapura II wydał rozkaz do odwrotu. Obładowani łupami Rzymianie dnia 16 czerwca skierowali się na północ kraju gdzie toczyli potyczki z wycofującymi się Persami.

</doc>
<doc id="1580615" url="https://pl.wikipedia.org/wiki?curid=1580615" title="Sun Quan">
Sun Quan

Sun Quan (; ur. 5 lipca 182 – zm. 21 maja 252) – syn Sun Jiana, założyciel Wschodniego królestwa Wu w Okresie Trzech Królestw, w Chinach. Rządził od 222 do 229 jako Wu Wang (książę z Wu) i od 229 do 252 jako Cesarz z Dynastii Wu.
Życiorys.
W młodości Sun Quan mieszkał w swoim rodzimym kraju Fuchun, po śmierci ojca na początku roku 190 przebywał w miastach dolnego odcinka rzeki Jangcy. Jego starszy brat Sun Ce, dzięki swoim zwolennikom i poparciu kilku lokalnych klanów zdobył w regionie stanowisko watażki. Kiedy w roku 200 Sun Ce został zamordowany przez ludzi Xu Gonga, którego zabił w bitwie kilka lat wcześniej, osiemnastoletni wówczas Sun Quan odziedziczył po swym bracie ziemie na południowy wschód od Jangcy. Jego rządy okazały się stosunkowo stabilne. Większość starszych oficerów Sun Jiana i Sun Ce, takich jak Zhou Yu, Zhang Zhao, Zhang Hong, i Cheng Pu pozostało lojalnych wobec Sun Quana; fragment jednej z czterech najsłynniejszych powieści literatury chińskiej, "Opowieści o Trzech Królestwach", opisuje, jakoby Sun Ce miał na łożu śmierci radzić Sun Quanowi: „w wewnętrznych sprawach konsultuj się z Zhang Zhao, w zewnętrznych zaś z Zhou Yu”. Za namową doradców Sun Quan w latach 200. umacniał siły wzdłuż Jangcy. Na początku 207 jego wojska odniosły zwycięstwo nad wojskami Huang Zu, jednego z dowódców Liu Biao, który zdominował Środkową Jangcy.
Zimą tego roku, generał z północy – Cao Cao poprowadził około 200 tys. żołnierzy na południe, by ponownie zjednoczyć Chiny. Na dworze Suna pojawiły się dwie frakcje: Zhang Zhao zalecał poddanie się, podczas gdy Zhou Yu i młody dyplomata Lu Su, sprzeciwiała się kapitulacji. Ostatecznie Sun Quan zdecydował się przyjąć bitwę z Cao Cao w środkowym biegu Jangcy, gdzie mógł wykorzystać przewagę swej floty. Dzięki zastosowaniu strategii obmyślonych przez Zhou Yu i Huang Gaia, siły Sun Quana i sprzymierzonego z nim Liu Beia zdecydowanie pobiły armię Cao Cao w bitwie przy Czerwonych Klifach.
W 219 siły Wu uderzyły na prowincję Jing i pobiły dotąd sprzymierzone z nimi siły Shu Han. Guan Yu, dowódca sił Shu został pojmany i stracony na rozkaz Sun Quana. Rozwścieczony zabójstwem swego przyjaciela Liu Bei rozpoczął inwazję na Wu, ale wojska tego ostatniego pobiły atakujące siły w bitwie pod Yiling.
Sun Quan zginął w roku 252, w wieku 70 lat. Panował najdłużej wśród wszystkich założycieli Trzech Królestw. Władzę po nim przejął jego syn Sun Liang, który został Cesarzem Wschodniego Wu.

</doc>
<doc id="1580616" url="https://pl.wikipedia.org/wiki?curid=1580616" title="Ferdinand Wrede">
Ferdinand Wrede

Ferdinand Wrede (ur. 15.07.1863 w Spandau [dziś dzielnica Berlina] - zm. 19.2.1934 w Marburgu) - niemiecki językoznawca-germanista.
Życie.
Studiował germanistykę i historię w Berlinie. Doktorat uzyskał również w Berlinie w 1884 r., a sześć lat później habilitował się z filologii germańskiej w Marburgu. W 1899 r. otrzymał tytuł profesora nadzwyczajnego, a w 1911 r. - profesora zwyczajnego. Od 1911 r. kierował też pracami nad "Sprachatlas des deutschen Reiches" i nad "Hessen-Nassauisches Wörterbuch". W 1920 r. został mianowany na stanowisko dyrektora niemieckiego centrum dialektologicznego.
Zasługi naukowe i postawa obywatelska.
Wrede słusznie uznawany jest za twórcę niemieckiej geografii językowej, której poświęcił większość swoich prac. Za najbardziej znanego i najwybitniejszego jego ucznia uchodzi Theodor Frings.
Pod względem politycznym Wrede wsławił się wrogością i wręcz bojowymi wypowiedziami przeciwko odradzającemu się w Niemczech w latach 20. XX wieku nacjonalizmowi.

</doc>
<doc id="1580620" url="https://pl.wikipedia.org/wiki?curid=1580620" title="Jeppe Aakjer">
Jeppe Aakjer



</doc>
<doc id="1580621" url="https://pl.wikipedia.org/wiki?curid=1580621" title="Brany (gmina)">
Brany (gmina)

Brany – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy były Brany.
Pod zaborami w powiecie włodzimierskim guberni wołyńskiej.
Początkowo gmina należała do powiatu włodzimierskiego w granicach Polski. 12 grudnia 1920 r. została przyłączona do nowo utworzonego powiatu horochowskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 22 gromad. 
Po wojnie obszar gminy Brany został odłączony od Polski i włączony do Ukraińskiej SRR.

</doc>
<doc id="1580622" url="https://pl.wikipedia.org/wiki?curid=1580622" title="Zamek Budatín">
Zamek Budatín

Zamek Budatín (słow. "Budatínsky zámok, Budatínsky hrad") – słowacki pałac (dawniej zamek) znajdujący się w Żylinie, w dzielnicy Budatín, w miejscu, gdzie rzeka Kysuca wpływa do Wagu. Obecnie mieści się w nim "Považské múzeum".
Zamek powstał w drugiej połowie XIII wieku ("castrum Budetyn"). Pierwotnie był tzw. zamkiem wodnym. Chronił ważny szlak handlowy, prowadzący z Węgier na Śląsk. Usytuowany był w strategicznym miejscu, przy brodzie, gdzie pobierano cło. Najstarszą i najważniejszą częścią zamku była 20-metrowa, kamienna wieża obronna, istniejąca do dnia dzisiejszego, której niektóre fragmenty mają znamiona wczesnego gotyku. Pierwotnie był zamkiem królewskim. Na początku XIV wieku właścicielem był Mateusz Czak (słow. "Matúš Čák Trenčiansky", węg. "Csák Máté") – zamek został umocniony, wybudowano także nowy pałac. Od 1487 zamek miał nowego pana – Kaspra Sunnegha (słow. "Gašpar Suňog"). Na pewien czas opanowali zamek rycerze-rozbójnicy Podmaniccy, jednak w 1545 r. wrócił on w ręce Juraja Sunnegha i pozostał we władaniu tego rodu aż do 1798 r. Po tej dacie należał do Csákych.
W 1551 zamek przebudowano w stylu renesansowym. Zagrożenie tureckie od południa oraz niespokojne czasy spowodowały, że na początku XVII wieku zamek został ponownie umocniony od zewnątrz, natomiast dawne gotyckie wnętrza zostały zmienione w renesansowy pałac. W 1745 r. powstała kaplica w stylu barokowym. W tym też okresie właściciele wybudowali nowy kasztel, a zamek został otoczony parkiem.
Gdy w końcu XVIII w. rezydencja trafiła w ręce rodu Csákych obiekt nie posiadał już większych walorów obronnych i był typową siedzibą arystokracji. W czasie Wiosny Ludów, w styczniu 1849 r., wojska cesarskie Habsburgów poważnie uszkodziły i spaliły pałac. Odbudowano go dopiero w 1870 r., aby pełnił funkcję koszar. W 1872 r. ograniczono powierzchnię parku, w związku z budową w pobliżu linii Kolei Koszycko-Bogumińskiej. W latach 1922-1923 dokonano ostatniej wielkiej przebudowy pałacu w stylu historyczno-romantycznym – rodzina Csákych wzorowała się na gotycko-renesansowych siedzibach feudalnych.
W 1945 r. pałac znacjonalizowano, a park rozparcelowano. W latach 50. przeprowadzono renowację, zachowując bryłę pałacu z przebudowy międzywojennej. Następnie w pałacu otwarto "Považské múzeum".
W 2007 pałac zamknięto w związku z pracami rekonstrukcyjnymi, które trwały do 2013. W tym czasie wystawy muzealne przeniesiono do zrekonstruowanych stajni.

</doc>
<doc id="1580626" url="https://pl.wikipedia.org/wiki?curid=1580626" title="Kisielin (gmina)">
Kisielin (gmina)

Kisielin – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy był Kisielin.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu horochowskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 31 gromad. 
Po wojnie obszar gminy Kisielin został odłączony od Polski i włączony do Ukraińskiej SRR. 
Zobacz też: Zbrodnia w Kisielinie

</doc>
<doc id="1580627" url="https://pl.wikipedia.org/wiki?curid=1580627" title="Budżet samorządowy">
Budżet samorządowy

Budżet samorządowy jest rocznym planem dochodów i wydatków oraz przychodów i rozchodów danej jednostki samorządowej. Ma formę aktu normatywnego, tj. uchwały, uchwalanej przez organ władzy samorządowej na okres roku budżetowego, którym jest rok kalendarzowy. 
Uchwała budżetowa składa się z:
1) budżetu jednostki samorządu terytorialnego;
2) załączników.
Uchwała budżetowa określa:
1) łączną kwotę planowanych dochodów budżetu jednostki samorządu terytorialnego, z wyodrębnieniem dochodów bieżących i majątkowych;
2) łączną kwotę planowanych wydatków budżetu jednostki samorządu terytorialnego, z wyodrębnieniem wydatków bieżących i majątkowych;
3) kwotę planowanego deficytu albo planowanej nadwyżki budżetu jednostki samorządu terytorialnego wraz ze źródłami pokrycia deficytu albo przeznaczenia nadwyżki budżetu jednostki samorządu terytorialnego;
4) łączną kwotę planowanych przychodów budżetu jednostki samorządu terytorialnego;
5) łączną kwotę planowanych rozchodów budżetu jednostki samorządu terytorialnego;
6) limit zobowiązań z tytułu zaciąganych kredytów i pożyczek oraz emitowanych samorządowych papierów wartościowych;
7) kwotę wydatków przypadających do spłaty w danym roku budżetowym, zgodnie z zawartą umową, z tytułu poręczeń i gwarancji udzielonych przez jednostkę samorządu terytorialnego;
8) szczególne zasady wykonywania budżetu jednostki samorządu terytorialnego w roku budżetowym, wynikające z odrębnych od ustawy o finansach publicznych ustaw;
9) uprawnienia jednostki pomocniczej do prowadzenia gospodarki finansowej w ramach budżetu gminy;
10) inne postanowienia, których obowiązek zamieszczenia w uchwale budżetowej wynika z postanowień organu stanowiącego jednostki samorządu terytorialnego.
Jeżeli budżet nie zostanie uchwalony w odpowiednim terminie, organ administracji samorządowej nie ma prawa do gromadzenia dochodów oraz ponoszenia wydatków. W przypadku braku możliwości uchwalenia budżetu, może być zastosowane rozwiązanie w postaci prorogacji budżetu.

</doc>
<doc id="1580629" url="https://pl.wikipedia.org/wiki?curid=1580629" title="Saburō Kurusu">
Saburō Kurusu

 – japoński dyplomata. 
Życiorys.
W latach 1939–1941 był ambasadorem w Niemczech. 27 września 1940 roku podpisał w imieniu Japonii pakt trzech z Niemcami i Włochami. 
W 1941 roku Kurusu został oddelegowany do Stanów Zjednoczonych w celu prowadzenia rokowań z rządem amerykańskim, mających zażegnać japońsko-amerykański konflikt interesów. W międzyczasie Japonia potajemnie przygotowywała się do ataku na Pearl Harbor, do którego doszło 7 grudnia 1941 roku.

</doc>
<doc id="1580630" url="https://pl.wikipedia.org/wiki?curid=1580630" title="Podberezie (gmina)">
Podberezie (gmina)

Podberezie – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy było Podberezie.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu horochowskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 23 gromad. 
Po wojnie obszar gminy Podberezie został odłączony od Polski i włączony do Ukraińskiej SRR.

</doc>
<doc id="1580633" url="https://pl.wikipedia.org/wiki?curid=1580633" title="Saburo Kurusu">
Saburo Kurusu



</doc>
<doc id="1580634" url="https://pl.wikipedia.org/wiki?curid=1580634" title="Skobełka (gmina)">
Skobełka (gmina)

Skobełka – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy była Skobełka.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu horochowskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 24 gromad. 
Po wojnie obszar gminy Skobełka został odłączony od Polski i włączony do Ukraińskiej SRR.

</doc>
<doc id="1580637" url="https://pl.wikipedia.org/wiki?curid=1580637" title="Świniuchy (gmina)">
Świniuchy (gmina)

Świniuchy – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy były Świniuchy.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu horochowskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 28 gromad. 
Po wojnie obszar gminy Świniuchy został odłączony od Polski i włączony do Ukraińskiej SRR.

</doc>
<doc id="1580639" url="https://pl.wikipedia.org/wiki?curid=1580639" title="4 Pułk Policji SS (galicyjski)">
4 Pułk Policji SS (galicyjski)

4 Galicyjski Pułk Ochotniczy SS -Policyjny, (Galizisches SS Freiwilligen Regiment 4 – Polizei) – niemiecki pułk policji SS, utworzony 5 lipca 1943 z pierwszego poboru ukraińskich ochotników zgłaszających się, ale nie przyjętych z powodu stanu zdrowia lub warunków fizycznych, do 14 Dywizji Grenadierów SS, oraz niemieckiej kadry dowódczej. Rozformowany 9 czerwca 1944.
Historia.
Z pierwszego poboru ochotników, nie przyjętych do 14 Dywizji Grenadierów SS utworzono pułki policji SS o numerach 4, 5, 6, 7, 8. Pułki były przeznaczone jednak do działań policyjnych w związku z tym ochotnicy przeszli odrębne szkolenie dostosowane do służby policyjnej i nosili mundury policyjne. Formowanie tych jednostek koordynował utworzony w Berlinie sztab, którym kierował płk Schutzpolizei Richard Stahn. Głównym zadaniem tych oddziałów było zabezpieczenie tyłów armii niemieckiej w Małopolsce Wschodniej oraz innych terytoriach okupowanych, m.in. Holandii, Francji.
Pułk od początku szkolony był w Niemczech, a następnie w Holandii. Liczył początkowo 1264 żołnierzy i oficerów. Jego dowódcą był Oberstleutnant der Ordnungspolizei Siegfried Binz. 
W połowie lutego 1944 pułk został rozlokowany na linii Złoczów – Brody – Zbaraż, kilkanaście kilometrów od linii frontu. Brał tam udział w operacjach przeciwpartyzanckich. Pułk brał udział w zbrodniach w Hucie Pieniackiej, Podkamieniu i Palikrowach.
W marcu 1944 4 i 5 galicyjskie pułki policyjne przeszły pod komendę dowódcy SS i policji w Krakowie, który – pomimo rozkazów i ponagleń – przekazał je do rozformowania dopiero w czerwcu 1944. 22 kwietnia 1944 r. Heinrich Himmler wydał polecenie aby pułki policji skierować do działań frontowych na froncie wschodnim, polecenie nie zostało wykonane przez władze policyjne. Jedynie dwa bataliony (I i II) 4. pułku policji SS walczyły na froncie i zostały zniszczone w lipcu 1944 pod Brodami. Według Grzegorza Motyki w związku z natarciem Armii Czerwonej 3. batalion 4. pułku skierowano wiosną 1944 na linię frontu. Znaczna część żołnierzy batalionu zginęła w walkach pod Zbarażem i Tarnopolem, natomiast pozostałe bataliony nie zdążyły wziąć udziału w bitwie pod Brodami.
Po rozbiciu 14 Dywizji w bitwie pod Brodami w lipcu 1944, policjanci ukraińscy z pułków policyjnych (w tym resztki rozbitego 4. pułku policji SS) zostali wcieleni do 14 Dywizji Grenadierów SS w ramach jej odtwarzania w obozie ćwiczebnym w Neuhammer.
Zbrodnie.
W Polsce obecnie toczy się śledztwo pionu śledczego Instytutu Pamięci Narodowej w sprawie zbrodni wojennej popełnionej w Hucie Pieniackiej przez funkcjonariuszy SS-Galizien i nacjonalistów ukraińskich gdzie 28 lutego 1944 zamordowano 868 Polaków. 16 kwietnia 1944 roku ukraińscy policjanci mieli również zmasakrować Polaków w Chodaczkowie Wielkim, gdzie zginęło według różnych źródeł od 250 do 854 mieszkańców wsi .
Sprawcami zbrodni na ludności polskiej w wymienionych miejscach były, według dotychczas poczynionych ustaleń śledczych, pododdziały 4 pułku policji SS (w niemieckiej nomenklaturze określanego jako "Galizisches SS Freiwilligen Regiment 4 – Polizei"), skierowane do walk przeciwpartyzanckich na bezpośrednim zapleczu frontu wschodniego. Śledztwo IPN dotyczące ustalenia sprawców zbrodni w Hucie Pieniackiej wskazuje przynależność 4 pułku do Dywizji SS-Galizien.
4 pułk policji SS oprócz zbrodni w Hucie Pieniackiej i Chodaczkowie Wielkim wziął udział w zbrodniach w Podkamieniu, Palikrowach, w Maleniskach zamordowano 40 osób, w Pańkowcach 30 osób. Kwestia udziału pułku "w innych akcjach represyjnych w Galicji Wschodniej" wymaga zdaniem Grzegorza Motyki dalszych badań.

</doc>
<doc id="1580645" url="https://pl.wikipedia.org/wiki?curid=1580645" title="Hemmo Silvennoinen">
Hemmo Silvennoinen

Hemmo Valio Silvennoinen (ur. 6 listopada 1932 w Kesälahti, zm. 4 grudnia 2002 w Vantaa) – fiński skoczek narciarski, zwycięzca 3. Turnieju Czterech Skoczni, olimpijczyk (Cortina d’Ampezzo 1956).
Przebieg kariery.
W marcu 1954 zajął trzecie miejsce w Tygodniu Lotów Narciarskich w Planicy. Na przełomie 1954 i 1955 po raz pierwszy w karierze wziął udział w Turnieju Czterech Skoczni. W poszczególnych konkursach jego trzeciej edycji zajął drugie miejsce w Oberstdorfie, trzecie w Garmisch-Partenkirchen oraz drugie w Innsbrucku i Bischofshofen. Rezultaty te pozwoliły mu zwyciężyć w cyklu z przewagą niecałych trzech punktów nad drugim w klasyfikacji Eino Kirjonenem. Silvennoinen jako pierwszy skoczek w historii odniósł triumf w Turnieju Czterech Skoczni, nie odnosząc zwycięstwa w żadnym z czterech konkursów. Został również pierwszym fińskim skoczkiem, który wygrał cały turniej. W lutym 1955 triumfował podczas Tygodnia Lotów Narciarskich w Oberstdorfie. W zawodach tych jego najlepszym rezultatem było 128 m, osiągnięte ostatniego dnia rywalizacji.
W 1956 ponownie wziął udział w Turnieju Czterech Skoczni. Odniósł zwycięstwo w noworocznym konkursie turnieju w Garmisch-Partenkirchen, po czym został wykluczony z dalszej rywalizacji w efekcie tego, że podczas nocy sylwestrowej nie przestrzegał zakazu spożywania alkoholu. Zabraknąć miało go już na starcie zawodów w Ga-Pa, jednak wstawili się za nim koledzy z drużyny oraz członkowie sztabu szkoleniowego i trener ostatecznie pozwolił mu wystąpić. W lutym tamtego roku Silvennoinen wystartował w igrzyskach olimpijskich w Cortina d’Ampezzo, podczas których zajął dziesiąte miejsce w rywalizacji skoczków narciarskich. W marcu 1956 zwyciężył w igrzyskach narciarskich w Lahti.
W kolejnych latach występował w zawodach nieregularnie. W 1957 zajął dwunaste, a w 1961 drugie miejsce na Festiwalu Narciarskim w Holmenkollen, w 1957 trzecie miejsce, a w 1960 szóste na szwedzkich igrzyskach narciarskich, w 1957 piąte miejsce, w 1959 siedemnaste, w 1960 dziesiąte, a w 1961 siódme podczas igrzysk narciarskich w Lahti.
Na przełomie 1961 i 1962 ponownie zaprezentował się w Turnieju Czterech Skoczni. W jego dziesiątej edycji zajął trzecie miejsce w klasyfikacji generalnej, tracąc 21,9 punktu do triumfatora Eino Kirjonena oraz 10,2 punktu do drugiego w turnieju Williego Eggera. Na wynik Silvenoinena w całym cyklu złożyły się czwarte miejsce w Oberstdorfie, dziewiąte w Innsbrucku, dwunaste w Garmisch-Partenkirchen oraz czternaste w Bischofshofen.
W lutym 1962 uczestniczył w obu konkursach skoków narciarskich rozgrywanych w ramach mistrzostw świata w Zakopanem. Na normalnym obiekcie uplasował się na czwartym miejscu, a na dużym był dwudziesty trzeci. W marcu 1962 zajął 35. miejsce na igrzyskach narciarskich w Lahti oraz 14. na festiwalu w Holmenkollen.

</doc>
<doc id="1580646" url="https://pl.wikipedia.org/wiki?curid=1580646" title="Chorów (gmina w powiecie horochowskim)">
Chorów (gmina w powiecie horochowskim)

Chorów – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy był Chorów.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu horochowskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 34 gromad. 
Po wojnie obszar gminy Chorów został odłączony od Polski i włączony do Ukraińskiej SRR. 
Nie mylić z gminą Chorów w powiecie zdołbunowskim w woj. wołyńskim.

</doc>
<doc id="1580651" url="https://pl.wikipedia.org/wiki?curid=1580651" title="10 Dywizjon Artylerii Konnej (austro-węgierski)">
10 Dywizjon Artylerii Konnej (austro-węgierski)

Dywizjon Artylerii Konnej Nr 10 (niem. "Reitende Artillerie Division Nr 10" – oddział artylerii konnej Cesarskiej i Królewskiej Armii.
Historia.
Dywizjon stacjonował w garnizonie Jarosław. Wraz z 5 i 14 Brygadą Kawalerii wchodził w skład 6 Dywizji Kawalerii.
Skład.
Skład narodowościowy w 1914:
57% Polacy, 36% Ukraińcy, 7% inni.

</doc>
<doc id="1580652" url="https://pl.wikipedia.org/wiki?curid=1580652" title="Eclipse 500">
Eclipse 500

Eclipse 500 – lekki samolot odrzutowy dla biznesu wyprodukowany przez firmę Eclipse Aviation. Projekt oparty został na samolocie Williams V-Jet II. Produkcja maszyny została wstrzymana w połowie 2008 roku ze względów finansowych. Samolot był wyposażony w awionikę – Avio Next Generation.

</doc>
<doc id="1580654" url="https://pl.wikipedia.org/wiki?curid=1580654" title="Charilaos Wasilakos">
Charilaos Wasilakos

Charilaos Wasilakos (gr. Χαρίλαος Βασιλάκος; ur. listopad 1875 w Pireusie, zm. 1 grudnia 1969 tamże) – grecki lekkoatleta, uczestnik igrzysk olimpijskich w 1896 oraz Igrzysk Między Olimpijskich w 1906 roku.
Przed Igrzyskami.
Wasilakos wystartował w biegu maratońskim podczas pierwszych nowożytnych Igrzysk panhelleńskich 10 marca 1896. W wyścigu tym głównie startowali młodzi rekruci z armii, którzy zostali wytypowani przez swoich przełożonych a miały na celu wyłonienie grupy która miała startować latem tego roku w I nowożytnych Igrzyskach Olimpijskich. Wasilakos wygrał ten bieg z czasem 3 godziny i 18 minut.
Igrzyska w Atenach w 1896.
Wasilakos wystartował jako jeden z siedemnastu zawodników w maratonie. Z wynikiem 3:06:03 zajął drugie miejsce, ustępując swojemu rodakowi Spiridonowi Luisowi o około 7 minut. Wyścig ukończyło 9 biegaczy.
Olimpiada w Atenach w 1906.
W roku 1906 Wasilakos wystartował w konkurencji chodu na 1500 metrów. Początkowo zajął w niej 7. miejsce na 9 startujących, jednak dwóch pierwszych zawodników zostało zdyskwalifikowanych za podbieganie. Ostatecznie zajął 5. miejsce.

</doc>
<doc id="1580656" url="https://pl.wikipedia.org/wiki?curid=1580656" title="Beresteczko (gmina)">
Beresteczko (gmina)

Beresteczko – dawna gmina wiejska) istniejąca do 1939 roku w województwie wołyńskim w Polsce (obecnie na Ukrainie). Siedzibą gminy było Beresteczko, które nie wchodziło w jej skład stanowiąc odrębną gminę miejską.
W okresie międzywojennym gmina Beresteczko należała do powiatu dubieńskiego w woj. wołyńskim. 1 stycznia 1925 roku gmina została wyłączona z powiatu dubieńskiego i przyłączona do powiatu horochowskiego. 15 kwietnia 1934 miasto i gmina wiejska wzajemnie wymieniły się częścią swoich terytoriów.
Według stanu z dnia 4 stycznia 1936 roku gmina składała się z 19 gromad. Po wojnie obszar gminy Beresteczko został przez okupanta sowieckiego odłączony od Polski i włączony do Ukraińskiej SRR.

</doc>
<doc id="1580661" url="https://pl.wikipedia.org/wiki?curid=1580661" title="5 Pułk Policji SS (galicyjski)">
5 Pułk Policji SS (galicyjski)

5 Galicyjski Pułk Ochotniczy SS (policyjny), Galizisches SS Freiwilligen Regiment 5 – Polizei – niemiecki pułk policyjny SS, utworzony 5 lipca 1943 z ukraińskich ochotników zgłaszających się, jednak nie przyjętych do składu później utworzonej 14 Dywizji Grenadierów SS, oraz niemieckiej kadry dowódczej.
Historia.
Z ochotników utworzono pułki policji SS o numerach 4, 5, 6, 7, 8. Dopiero później z następnych ochotników rozpoczęto formowanie 14 Dywizji Grenadierów SS.
Pułk od początku szkolony był w Niemczech. Liczył początkowo 1374 policjantów, był dowodzony przez pułkownika Schutzpolizei, obersturmbannführera Franza Lechthalera.
Od 20 lutego do 9 czerwca 1944 pułk był rozlokowany wzdłuż Bugu z zadaniem budowy linii obronnej. Sztab pułku i 1 batalion stacjonowały w Chełmie, 2 batalion w Hrubieszowie, a 3 batalion w Białej Podlaskiej. W marcu i kwietniu pułk brał udział w walkach z partyzantką polską i sowiecką. Dopuścił się tam zbrodni wojennych m.in. w Smoligowie. Po nawiązaniu kontaktów z oddziałami Ukraińskiej Powstańczej Armii, walczącymi na Lubelszczyźnie, jeden z pododdziałów pułku, przebywający w rejonie Chełma, zdezerterował do UPA.
Pułk stoczył co najmniej dwa starcia z oddziałami ukraińskiego podziemia: 29 lutego we wsi Horbkowi koło Sokala z UPA (zginął 1 upowiec), oraz 20 marca w Łudynie koło Włodzimierza z UPA, SKW i bojówką SB, które usiłowały rozbroić oddział OUN-M. Po dwugodzinnej walce pododdział 5 pułku wycofał się, tracąc 1 zabitego i 3 rannych. Oddziały podziemia straciły 1 zabitego i 2 rannych.
W marcu 1944 4 i 5 galicyjskie pułki policyjne przeszły pod komendę dowódcy SS i policji w Krakowie, który – pomimo rozkazów i ponagleń – przekazał je do rozformowania dopiero w czerwcu 1944. 22 kwietnia 1944 Heinrich Himmler wydał polecenie przekazania 4 i 5 pułku do 14 Dywizji Grenadierów SS, jednak polecenie to nie zostało wykonane przez władze policyjne.
9 czerwca 1944 pułk został rozwiązany, a reszta policjantów wcielona pod koniec czerwca 1944 do składu 14 Dywizji Grenadierów SS.
Po rozbiciu 14 Dywizji w bitwie pod Brodami w lipcu 1944 policjanci ukraińscy z pułków policyjnych (rozbitych również w tym samym czasie na froncie wschodnim) zostali wcieleni do 14 Dywizji Grenadierów SS w ramach jej odtwarzania w obozie ćwiczebnym w Neuhammer (Świętoszowie).
Zbrodnie.
W Polsce obecnie toczą się śledztwa pionu śledczego Instytutu Pamięci Narodowej w sprawie okoliczności pacyfikacji wsi Prehoryłe i Smoligów.
Sprawcami zbrodni na ludności polskiej w wymienionych miejscach były, według dotychczas poczynionych ustaleń śledczych, pododdziały 5 galicyjskiego pułku policyjnego SS (w niemieckiej nomenklaturze określanego jako "Galizisches SS Freiwilligen Regiment 5 – Polizei"), skierowane do walk przeciwpartyzanckich na bezpośrednim zapleczu frontu wschodniego. Były one złożone z ukraińskich ochotników do 14 Dywizji, którzy przy rekrutacji nie zostali zakwalifikowani przez Niemców do 14 Dywizji Grenadierów SS. Liczba zgłoszeń kilkukrotnie przekroczyła bowiem określone przez Niemców stany etatowe dywizji, zaś władze III Rzeszy nie zgodziły się na formowanie kolejnych jednostek wojskowych złożonych z Ukraińców.
Z badań Krzysztofa Jasiewicza wynika, że w trakcie akcji przeciwpartyzanckich 5 pułk policji SS w rejonie Masłomęcza na Lubelszczyźnie spalił być może w stodole około 100 Polaków.
Z kolei zdaniem Zbigniewa Kwietnia uczestniczył on w pacyfikacji wsi Polskowola w powiecie łukowskim oraz Pościsze, Tłuściec, Żabce i Sielczyk w powiecie bialskim. W Sielczyku (ob. część Białej Podlaskiej) do zbrodni doszło 12 kwietnia 1944. Odbywało się tam wesele, które usiłowali zakłócić żołnierze ukraińskiego SS. Zostali jednak rozbrojeni oraz poturbowani przez miejscową ludność. W ramach odwetu przybyły karny oddział zabił 10 osób i spalił 8 zabudowań.

</doc>
<doc id="1580675" url="https://pl.wikipedia.org/wiki?curid=1580675" title="Arthur Kickton">
Arthur Kickton

Arthur Max Archilles Kickton (ur. 28 maja 1861 w Kwidzynie, zm. 22 kwietnia 1944 w Neubabelsbergu [dzielnica Poczdamu]) – niemiecki architekt.
Życiorys.
Był synem leśniczego książąt Hohenlohe, Carla Adolfa Ewalda Kicktona. Studiował na Politechnice w Charlottenburgu i po jej ukończeniu został zatrudniony w pruskim Ministerstwie Robót Publicznych (niem. "Ministerium der öffentlichen Arbeiten") w Berlinie. Z ramienia ministerstwa kierował pracami budowlanymi w zamku malborskim w 1889. W 1893 został rządowym radcą budowlanym (niem. "Regierungsbaumeister") w biurze technicznym oddziału budowlanego ministerstwa. W latach 1896–1903 kierował budową wielu kościołów. Za zasługi związane ze wznoszeniem Kaiserin-Augusta-Stiftung w Poczdamie, szkoły z internatem dla panien z "wyższych sfer", został odznaczony przez cesarza Wilhelma II orderem Czerwonego Orła IV klasy. 23 maja 1901 został członkiem Towarzystwa Architektów (niem. "Architekten-Verein") w Berlinie. Otrzymał złoty medal na wystawie światowej w St. Louis (1904). Był inspektorem budowlanym i referentem w swoim ministerstwie. W latach 1910–1913 decernentem budowlanym rejencji poznańskiej, a w latach 1913–1915 rejencji poczdamskiej. W 1915 został referentem do spraw budownictwa kościelnego w Prusach. 
Jednocześnie, od 1906 jako docent prywatny wykładał ochronę i konserwację zabytków na Politechnice Berlińskiej i w 1918 został jej senatorem honorowym. W 1916 został mianowany tajnym radcą budowlanym. Od 1917 był honorowym członkiem urzędu do spraw państwowych egzaminów budowlanych. Od 1919 członek zwyczajny Berlińskiej Akademii Budowlanej (niem. "Berliner Bauakademie"), a od 1939 członek nadzwyczajny. Od 1920 tajny nadradca budowlany (niem. "Geheimes Oberbaurat"). 
W latach 1918–1926 zajmował się odbudową kościołów w Prusach Wschodnich zniszczonych podczas I wojny światowej. W tym samym czasie prezentował na wystawach projekty polichromii architektonicznych. W 1926 przeszedł w stan spoczynku.
Z żoną Magdaleną, poślubioną w 1893, miał troje dzieci. Córka Erika Kickton (1896–1967) była kompozytorką, teoretykiem muzyki i pisarką.

</doc>
<doc id="1580676" url="https://pl.wikipedia.org/wiki?curid=1580676" title="Russula turci">
Russula turci



</doc>
<doc id="1580677" url="https://pl.wikipedia.org/wiki?curid=1580677" title="Algorytm Warshalla-Floyda">
Algorytm Warshalla-Floyda



</doc>
<doc id="1580679" url="https://pl.wikipedia.org/wiki?curid=1580679" title="Gyula Kellner">
Gyula Kellner

Gyula Kellner (ur. 11 kwietnia 1871 w Budapeszcie, zm. 28 lipca 1940 w Szolnoku) – węgierski lekkoatleta, uczestnik igrzysk olimpijskich w 1896.
Igrzyska w Atenach w 1896.
Gyula Kellner wystartował jako jeden z siedemnastu biegaczy w biegu maratońskim. Węgier na metę dobiegł tuż za Grekiem Spiridonem Belokasem, przegrywając z nim o 5 sekund. Jak się później okazało, Grek część trasy przejechał pojazdem, tym samym został zdyskwalifikowany, a Kellnerowi przypadło 3. miejsce.
Rodzina.
Syn Kellnera Kornél Késmárki również był lekkoatletą, który uczestniczył w igrzyskach olimpijskich w 1928 w skoku wzwyż.

</doc>
<doc id="1580681" url="https://pl.wikipedia.org/wiki?curid=1580681" title="Première Division (1985/1986)">
Première Division (1985/1986)

Sezon 1985/86 Division 1.

</doc>
<doc id="1580682" url="https://pl.wikipedia.org/wiki?curid=1580682" title="Ficus macrophylla">
Ficus macrophylla



</doc>
<doc id="1580686" url="https://pl.wikipedia.org/wiki?curid=1580686" title="Grzesznicy w rękach rozgniewanego Boga">
Grzesznicy w rękach rozgniewanego Boga

Grzesznicy w rękach rozgniewanego Boga (ang. "Sinners in the Hands of an Angry God") – najbardziej znane kazanie Jonathana Edwardsa, wygłoszone 8 lipca 1741 w Enfield. Porównał w nim człowieka do pająka, którego Bóg może wrzucić do ognia.
Istnieją dwa polskie tłumaczenia kazania. Pierwszy przekład jest autorstwa J. Sałackiego. Drugi, nowszy przekład ukazał się w "Wyborze pism" Edwardsa opublikowanym przez Centrum Jonathana Edwardsa przy Ewangelikalnej Wyższej Szkole Teologicznej we Wrocławiu w 2014 r. Autorami drugiego tłumaczenia są Michał Choiński, Piotr Kwiatkowski oraz Zuzanna Sierotnik.

</doc>
<doc id="1580691" url="https://pl.wikipedia.org/wiki?curid=1580691" title="The Rights of the British Colonies Asserted and Proved">
The Rights of the British Colonies Asserted and Proved

The Rights of the British Colonies Asserted and Proved - pamflet polityczny autorstwa Jamesa Otisa. Powstał w 1764. Podważył w nim uprawnienia brytyjskiego parlamentu do nakładania podatku na angielskie kolonie w Nowym Świecie.

</doc>
<doc id="1580695" url="https://pl.wikipedia.org/wiki?curid=1580695" title="Première Division (1984/1985)">
Première Division (1984/1985)

Sezon 1984/85 Division 1.

</doc>
<doc id="1580697" url="https://pl.wikipedia.org/wiki?curid=1580697" title="SEC Bastia">
SEC Bastia



</doc>
<doc id="1580699" url="https://pl.wikipedia.org/wiki?curid=1580699" title="Masa solna">
Masa solna

Masa solna – masa do modelowania, która jest wykonywana z mąki, wody i soli. Wykonuje się z niej przeróżne przedmioty – głównie figurki, ramki i inne ozdoby.
Przepisy na masę solną.
Podstawowy przepis na masę solną.
Całość się wygniata, aż do momentu otrzymania jednolitej, gładkiej masy.
Po ulepieniu przedmiotu w masie można go pomalować farbami akrylowymi i ozdobić.

</doc>
<doc id="1580702" url="https://pl.wikipedia.org/wiki?curid=1580702" title="Reichsautobahn">
Reichsautobahn

Reichsautobahn – nazwa sieci autostrad istniejących w III Rzeszy od 1933 do 1945. Później nazwę tę zmieniono na Autobahn.
Historia.
Republika Weimarska.
W Republice Weimarskiej powstało zaledwie kilka odcinków autostrad, mających na celu szybsze przemieszczanie się wyłącznie pojazdów osobowych. Prace nad tymi odcinkami trwały poczynając od roku 1932.
Lata 1936–1939.
Doszedłszy do władzy oraz ogłosiwszy się "führerem" (1933), Hitler zapowiedział wdrożenie planu czteroletniego, który miał na celu przywrócenie powszechniej służby wojskowej oraz rozbudowy armii. W trakcie trwania planu czteroletniego postanowiono zbudować również autostrady, które podczas trwania planowanej wojny pozwoliłyby na szybkie przemieszczanie się pojazdów opancerzonych. Gdy w innych krajach panował kryzys gospodarczy, w III Rzeszy zatrudniano bezrobotnych, którzy budowali autostrady aby przygotować atak (pierwszą fazę) na wschodnią część Europy. Tylko w ciągu dwóch lat powstało 1000 km autostrad, a do 1939 roku oddano do użytku ok. 4000 km. Gdy wybuchła II wojna światowa, na ziemiach podbitych przez III Rzeszę zaczęto deportację ludności wschodniej do obozów pracy, w których prócz ciężkich prac ziemnych budowano drogi lokalne, jak i autostrady. Sieć autostrad miała objąć wszystkie tereny podbitych ziem. Punktem, do którego zmierzały wszystkie linie autostrad, miał być Berlin, przyszła stolica Germanii.
Po 1945 roku.
W czasie II wojny światowej niemieckie autostrady doskonale służyły amerykańskim, brytyjskim, rosyjskim i polskim czołgom, które wtargnęły do Niemiec aby pokonać nazistów a następnie część autostrad zostało zniszczonych w wyniku działań wojennych oraz poprzez wysadzenie kluczowych węzłów i mostów łączących odcinki.

</doc>
<doc id="1580709" url="https://pl.wikipedia.org/wiki?curid=1580709" title="Amanjaku">
Amanjaku

 – jeden z yōkai występujących w japońskiej mitologii. Imię to bywa zapisywane także jako 河伯 lub 海若.
Współcześnie słowem "amanojaku" określa się osoby przewrotne, przekorne, uparte, o zwichrowanej osobowości.
Pochodzenie.
Amanjaku w buddyzmie jest symbolem Splamień człowieka. Wzgardzony przez Czterech Niebiańskich Królów i Wadżrapani. Wizerunek jego twarzy znajduje się na podbrzuszu zbroi Vaisravany. W Chinach ta część zbroi nazwana została imieniem wodnego demona, zwanego w Japonii . Jednocześnie nazwa innego wodnego demona z chińskiej mitologii - 海若, była odczytywana w kun’yomi jako Amanojaku. Synkretyzm tych dwóch bytów wraz ze starojapońskim wizerunkiem Amanjaku dał w wyniku dzisiejszy obraz tego demona.
Amanjaku pochodzi od Amenowakahiko i Amanosagume opisanych w Kiki. "Amenowakahiko" z rozkazu Amaterasu miał za zadanie podbić Ashihara no Nakatsukuni, lecz zapomniał o swoich obowiązkach, wziął za żonę córkę Ōkuninushi i po ośmiu latach nie wracał. Został wysłany do niego posłaniec, który miał mu przypomnieć o powierzonych mu obowiązkach. "Amenowakahiko" został poinformowany przez swojego sługę "Amanosagume" o nadchodzącym posłańcu. W chwili jego przybycia został natychmiast zabity strzałą. Następnie ta sama strzała została wystrzelona z niebios i zabiła "Amenowakahiko". Imię bywa także zapisywane jako 天若彦 lub 天若日子.
"Amanosagume" kojarzony był między innymi z ruchem nieba i przyszłością. Przedstawiany jako byt poszukujący ludzkiego serca. Następnie w podaniach został przekształcony do miana mniejszego demona potrafiącego czytać w ludzkich sercach, zajmującego się psotami i figlami.
Amanjaku występują w wielu baśniach i legendach japońskich, gdzie przedstawiane są jako niegroźne mniejsze demony.

</doc>
<doc id="1580710" url="https://pl.wikipedia.org/wiki?curid=1580710" title="Première Division (1983/1984)">
Première Division (1983/1984)

Sezon 1983/84 Division 1.

</doc>
<doc id="1580712" url="https://pl.wikipedia.org/wiki?curid=1580712" title="Bereźne (gmina)">
Bereźne (gmina)

Bereźne – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Bereźne, które nie wchodziło w jej skład stanowiąc odrębną gminę miejską.
W okresie międzywojennym gmina Bereźne należała początkowo do powiatu rówieńskiego w woj. wołyńskim. 1 stycznia 1925 roku gmina weszła w skład nowo utworzonego powiatu kostopolskiego.
Według stanu z dnia 4 stycznia 1936 roku gmina składała się z 42 gromad. Po wojnie obszar gminy Bereźne wszedł w struktury administracyjne Związku Radzieckiego.
Nie mylić z gminą Bereźce w powiecie lubomelskim i z gminą Bereżce w powiecie krzemienieckim (wszystkie w woj. wołyńskim).

</doc>
<doc id="1580713" url="https://pl.wikipedia.org/wiki?curid=1580713" title="Zdrowy rozsądek (utwór)">
Zdrowy rozsądek (utwór)

Zdrowy rozsądek (ang. "Common Sense") – broszura polityczna autorstwa Thomasa Paine'a z 1776 roku, skierowana do mieszkańców kolonii brytyjskich w Ameryce Północnej.
Paine optował w niej za niepodległością Trzynastu Kolonii, posługując się m.in. argumentem, że mała wyspa (Wielka Brytania) nie powinna rządzić całym kontynentem.
Broszura Paine'a był pierwszym utworem z serii tych, które stanowiły impuls do Rewolucji Amerykańskiej i zdobycia niepodległości przez Stany Zjednoczone.

</doc>
<doc id="1580714" url="https://pl.wikipedia.org/wiki?curid=1580714" title="Eclipse Aviation 500">
Eclipse Aviation 500



</doc>
<doc id="1580717" url="https://pl.wikipedia.org/wiki?curid=1580717" title="Gabriël Metsu">
Gabriël Metsu

Gabriël Metsu (ur. w styczniu 1629 w Lejdzie, pochowany 24 października 1667 w Amsterdamie) – barokowy malarz holenderski.
Urodził się w rodzinie flamandzkiego malarza Jacques’a Metsu (około 1588–1629). Jego pierwszym nauczycielem był ojciec, później prawdopodobnie Gerard Dou (1613–1675). W 1648 został zanotowany jako jeden z pierwszych członków gildii malarzy w Lejdzie. W 1657 przeniósł się do Amsterdamu, gdzie mieszkał i pracował do końca życia.
Metsu malował głównie sceny rodzajowe, zwykle we wnętrzach, ponadto portrety, sceny z targowisk i tematy religijne. Artysta działał pod wpływem wielu twórców, w jego pracach można dostrzec wpływy między innymi Nicolausa Knüpfera i Jana Steena, a także twórców z kręgu Gerarda ter Borcha i Jana Vermeera. Mimo licznych inspiracji Metsu wypracował własny styl, odznaczający się drobiazgowym oddaniem szczegółów, starannym operowaniem światłem i ukrytym erotyzmem.

</doc>
<doc id="1580718" url="https://pl.wikipedia.org/wiki?curid=1580718" title="Han (Japonia)">
Han (Japonia)

 – lenna feudalne w Japonii, które utworzył w XVI w. Hideyoshi Toyotomi. Likwidacja systemu hanów została przeprowadzona w 1871, trzy lata po restauracji Meiji. Na ich miejsce ustanowiono prefektury. Liczba hanów ulegała zmianom; zwykle wynosiła ona około 300. W większości były one rządzone przez daimyō, których ziemie były wyceniane na co najmniej 10 tys. koku. 
Najbogatszym hanem był Kaga, z produkcją 1 022 700 koku. Han Kaga znajdował się na obszarze ówczesnych prowincji: Kaga, Etchu i Noto.
Han a prowincja.
 zostały ustanowione we wcześniejszych okresach historycznych (w większości w VIII wieku) przez dwór cesarski. Początkowo prowincja była jednostką administracyjną rządu centralnego. W okresie Muromachi siogunat wyznaczył "shugo daimyō" do zarządzania każdą prowincją. Władza większości "shugo daimyō" uległa ograniczeniu pod koniec okresu Muromachi i zostali oni zastąpieni przez "sengoku daimyō". Wielu "sengoku daimyō" było samurajami niższej rangi niż "shugo daimyō", ale niektórzy "shugo daimyō" przetrwało aż do okresu Edo (np. Shimazu w prowincji Satsuma).
W okresie Edo prowincje pozostały w formie nazw geograficznych. W przeciwieństwie do nich han był lokalną strukturą administracyjną i jako taka określał obszar, nad którym rozciągał swoją władzę lokalny rząd. System hanów został określony przez siogunat Tokugawów. Hany miały rozmaitą wielkość, ale zgodnie z definicja siogunatu, każdy han był posiadłością o rocznej produkcji co najmniej 10 tys. koku. Daimyō był głową hanu i bezpośrednim wasalem sioguna. Jeśli wasal daimyō posiadał lenno ponad 10 tys. koku (np. Kagetsuna Katakura z Sendai lub Kurōbei Inada z Tokushima), zgodnie z definicją nie był on daimyō, ponieważ służył swojemu daimyō, a nie siogunowi. Mimo to, takie lenno mogło być dla wygody nazywane hanem.
Stosunki między hanem a bakufu.
Podstawowe struktury hanu i bakufu były podobne, ponieważ Ieyasu Tokugawa, twórca bakufu, utrzymał struktury rządowe wypracowane przez jego przodków, lokalnych daimyō w prowincji Mikawa. Niektórzy daimyō, przede wszystkim ci, których przodkowie służyli Tokugawom przed 1600 ("fudama daimyō"), byli panami swoich hanów oraz pełnili funkcje urzędowe w ramach bakufu. 
Każdy daimyō służył siogunowi i otrzymywał od niego prawo do rządzenia hanem. Następca każdego daimyō był wcześniej zatwierdzany przez siogunat. Gdy zapadała decyzja o wyznaczeniu następcy, syn daimyō (rodzony lub adoptowany) udawał się do zamku Chiyoda w Edo i spotykał się z siogunem w celu uznania i pozwolenia na sukcesję. W przypadku, gdy ta procedura została zignorowana, sukcesja była anulowana, a han był likwidowany w drodze procesu określanego po japońsku "toritsubushi" (wymazanie).
Mimo że każdy daimyō składał przysięgę lojalności siogunowi, stosunki między nimi a siogunem kształtowały się rozmaicie. Poza czynnikami osobistymi, stosunki między każdym hanem a siogunatem były zdeterminowane przez stosunek rodu rządzącego hanem do rodu Tokugawa. Na tej podstawie były zdefiniowane trzy klasy hanów:
Wielkość hanu.
Inna klasyfikacja hanów opierała się na ich wielkości. W okresie Edo rozmiar posiadłości daimyō był określany według jego zdolności produkcyjnej w "koku" ryżu ("kokudaka"). W rzeczywistości "kokudaka" obejmowało zbiory różnych plonów (poza tymi objętymi monopolami wewnątrz hanu) oraz dodatkowe podatki i opłaty (np. podatek od soli). Każdy han posiadał oficjalną zdolność produkcyjną "omotedaka", która została określona w pierwszych latach siogunatu Tokugawów i rzadko była uaktualniana. Rzeczywista produkcja hanu ("jitsudaka") najczęściej różniła się od wartości oficjalnej, w większości przypadków na plus. 
Dziesięć największych hanów w okresie Edo:
Ranga hanu.
Hany różniły się wielkością oraz, w konsekwencji, generowanym dochodem. Klasyfikacja hanów przez siogunat opierała się na ich wielkości, ale silnie zależała też od ich znaczenia politycznego. Han i jego daimyō powinni zachowywać się zgodnie ze swoją rangą.
Największe hany były posiadłościami większymi niż pojedyncza prowincja, a ich daimyō byli nazywani "kokushu", władcami prowincji. W prowincjach Mutsu i Dewa główni daimyō również otrzymali tę rangę, ponieważ ich posiadłości obejmowały całe prowincje. Wśród władców prowincji znajdowali się: Maeda, Shimazu, Ikeda, Date i inni wielcy daimyō. 
Niektóre hany otrzymały tę najwyższą rangę mimo niewielkiego zajmowanego obszaru. W niektórych sytuacjach mogło to oznaczać duże obciążenia finansowe.
Daimyō najniższej rangi nie mieli prawa do budowy zamku. We wczesnych latach okresu Edo siogunat wprowadził zasadę "jedna prowincja, jeden zamek", ale później w prowincjach powstawało wiele zamków.

</doc>
<doc id="1580719" url="https://pl.wikipedia.org/wiki?curid=1580719" title="Derażne (gmina)">
Derażne (gmina)

Derażne – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Derażne.
W okresie międzywojennym gmina Derażne należała do powiatu rówieńskiego w woj. wołyńskim. 1 stycznia 1925 roku gmina weszła w skład nowo utworzonego powiatu kostopolskiego.
Według stanu z dnia 4 stycznia 1936 roku gmina składała się z 24 gromad. Po wojnie obszar gminy Derażne wszedł w struktury administracyjne Związku Radzieckiego.

</doc>
<doc id="1580720" url="https://pl.wikipedia.org/wiki?curid=1580720" title="Fritz Pütter">
Fritz Pütter

Fritz Pütter (ur. 14 stycznia 1895 w Karthaus koło Dülmen w Westfalii, zm. 10 sierpnia 1918 w Bonn) – as lotnictwa niemieckiego Luftstreitkräfte z 25 zwycięstwami w I wojnie światowej. Należał do grona Balloon Buster.
Po wybuchu I wojny światowej zgłosił się na ochotnika do armii 24 sierpnia 1914 roku. Razem z jednostką został skierowany na front wschodni. Wyróżnił się odwagą, za co został awansowany i przeniesiony do 370 Pułku Piechoty 12 października 1915 roku.
20 maja 1916 roku został przeniesiony do służby w lotnictwie. Został przydzielony do Fliegerersatz Abteilung Nr. 8 do Grudziądza. Po ukończeniu kursu pilotażu 9 grudnia został skierowany do Fliegerabteilung 251.
9 marca 1917 roku został przeniesiony do Jagdstaffel 7. W eskadrze przebywał do 3 lutego 1918 roku uzyskując 10 zwycięstw powietrznych w tym 7 nad balonami obserwacyjnymi. Z Jasta 7 został przeniesiony na stanowisko dowódcy Jagdstaffel 68. Na stanowisku dowódcy przebywał do 16 lipca 1918 roku, uzyskując łącznie 25 potwierdzonych zwycięstw powietrznych. W dniu 31 maja 1918 roku został odznaczony Pour le Mérite. 16 lipca został ciężko ranny – w jego fokkerze nastąpił wybuch amunicji, a Pütter został poparzony pociskami zapalającymi. Zmarł w szpitalu w Bonn z odniesionych ran 10 sierpnia 1918 roku.

</doc>
<doc id="1580723" url="https://pl.wikipedia.org/wiki?curid=1580723" title="Kostopol (gmina)">
Kostopol (gmina)

Kostopol – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Kostopol, który nie wchodził w jej skład stanowiąc odrębną gminę miejską.
W okresie międzywojennym gmina Kostopol należała do powiatu rówieńskiego w woj. wołyńskim. 1 stycznia 1925 roku gmina weszła w skład nowo utworzonego powiatu kostopolskiego.
Według stanu z dnia 4 stycznia 1936 roku gmina składała się z 43 gromad. Po wojnie obszar gminy Kostopol wszedł w struktury administracyjne Związku Radzieckiego (rejon kostopolski).

</doc>
<doc id="1580725" url="https://pl.wikipedia.org/wiki?curid=1580725" title="Marcinkowo (gmina w powiecie mrągowskim)">
Marcinkowo (gmina w powiecie mrągowskim)

Marcinkowo – dawna gmina wiejska istniejąca w latach 1946–1954 w woj. olsztyńskim (dzisiejsze woj. warmińsko-mazurskie). Siedzibą władz gminy było początkowo Marcinkowo, a następnie Mrągowo.
Gmina Marcinkowo powstała po II wojnie światowej na terenie tzw. Ziem Odzyskanych. 28 czerwca 1946 roku jako jednostka administracyjna powiatu mrągowskiego gmina weszła w skład nowo utworzonego woj. olsztyńskiego. Według stanu z 1 lipca 1952 roku gmina była podzielona na 14 gromad: Bagienice, Bagienice Małe, Czerwonki, Gązwa, Grabowo, Karwie, Krzywe, Marcinkowo, Młynowo, Muntowo, Nowe Bagienice, Polska Wieś, Popowo Salęckie i Wólka Bagnowska.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Nie mylić z pobliską (dawną) gminą Marcinkowo w powiecie olsztyńskim.

</doc>
<doc id="1580726" url="https://pl.wikipedia.org/wiki?curid=1580726" title="Thomas Allofs">
Thomas Allofs

Thomas Allofs (ur. 17 listopada 1959 w Düsseldorfie) – niemiecki piłkarz, występował na pozycji napastnika.
Kariera klubowa.
Allofs szkolił się w zespole TuS Gerresheim. Zawodową karierę rozpoczął w 1978 w Fortunie Düsseldorf, grającej na poziomie Bundesligi. W tych rozgrywkach zadebiutował 12 sierpnia 1978 w wygranym 3:1 meczu z Werderem Brema. 21 kwietnia 1979 w wygranym 2:1 pojedynku z MSV Duisburg strzelił pierwszego gola w Bundeslidze. W tym samym roku dotarł z klubem do finału Pucharu Zdobywców Pucharów, jednak Fortuna uległa tam Barcelonie. W 1979 Allofs zdobył z zespołem również Puchar RFN. Rok później ponownie sięgnął z Fortuną po to trofeum. Przez 4 lata gry dla Fortuny zagrał w 113 spotkaniach, w których strzelił 34 bramki. 
W 1982 odszedł do 1. FC Kaiserslautern. Pierwszy ligowy mecz zaliczył tam 20 sierpnia 1982 przeciwko Hercie Berlin (2:2). W tamtym spotkaniu zdobył także bramkę. W 1985 Allofs zajął 3. miejsce w klasyfikacji strzelców Bundesligi. Dla tej drużyny zagrał łącznie w 126 spotkaniach, w których strzelił 61 bramek. 
Od 1986 występował w 1. FC Köln. W 1988 zajął z nią 3. miejsce w Bundeslidze, a w 1989 wywalczył z zespołem wicemistrzostwo RFN. W tym samym roku wraz z Rolandem Wohlfarthem został królem strzelców Bundesligi z 17 bramkami na koncie. Po tym sukcesie odszedł do francuskiego RC Strasbourg, jednak już w lutym 1990 ponownie trafił do Fortuny Düsseldorf. W drużynie tej zagrał w 69 spotkaniach, w których strzelił 23 bramki. Karierę piłkarską zakończył w 1992.
Kariera reprezentacyjna.
W latach 1979–1982 Allofs rozegrał 17 spotkań i zdobył 2 bramki w reprezentacji RFN U-21. W 1982 został powołany do seniorskiej kadry RFN na Mistrzostwa Świata. Podczas turnieju nie zagrał w żadnym ze spotkań, a reprezentacja RFN zakończyła turniej na 2. miejscu, po porażce w meczu finałowym z Włochami.
Po raz pierwszy w reprezentacji RFN zagrał 16 października 1985 w przegranym 0:1 meczu eliminacji Mistrzostw Świata 1986 z Portugalią. Po raz drugi i jednocześnie ostatni zagrał dla RFN 21 września 1988 w wygranym 1:0 meczu przeciwko Związkowi Radzieckiemu.
Sukcesy.
Klubowe.
Fortuna Düsseldorf
1.FC Köln
Życie prywatne.
Jest młodszym bratem Klausa Allofsa, dwukrotnego króla strzelców Bundesligi, mistrza Europy z 1980.

</doc>
<doc id="1580727" url="https://pl.wikipedia.org/wiki?curid=1580727" title="Agrarian Justice">
Agrarian Justice

Agrarian Justice – dzieło Thomasa Paine’a poświęcone kwestii reformy rolnej, opublikowane w 1797. Paine odrzucał koncepcję prywatnej własności ziemi rolnej, wskazując na brak takiej koncepcji w Biblii, oraz uważał, że własność ziemi skutkuje wykluczeniem znacznej części społeczeństwa z zysków, jakie duzi właściciele ziemscy pozyskują z zasobu stanowiącego wspólną własność społeczną. W ówczesnej sytuacji panującej w Wielkiej Brytanii, Paine proponował utworzenie Funduszu Narodowego, z której każdy obywatel osiągający wiek 21 lat otrzymywałby piętnaście funtów szterlingów jako formę rekompensaty za ziemie przekazane na własność prywatną w przeszłości oraz dziesięć funtów rocznie aż do osiągnięcia wieku 55 lat (była to więc forma bezwarunkowego dochodu podstawowego).

</doc>
<doc id="1580728" url="https://pl.wikipedia.org/wiki?curid=1580728" title="Ludwipol (gmina)">
Ludwipol (gmina)

Ludwipol – dawna gmina wiejska istniejąca do 1939 w woj. wołyńskim (obecnie na Ukrainie). Siedzibą gminy był Ludwipol (obecnie pod nazwą Sosnowe, "Соснове").
W okresie międzywojennym gmina Ludwipol należała do powiatu rówieńskiego w woj. wołyńskim. 1 stycznia 1925 gmina weszła w skład nowo utworzonego powiatu kostopolskiego.
Według stanu z 4 stycznia 1936 gmina składała się z 72 gromad. Po wojnie obszar gminy Ludwipol został przyłączony do Ukraińskiej SRR.
Gminę tę stanowiły wsie, kolonie i futory w ogromnej większości nieistniejące dzisiaj nawet z nazwy. Przyczyniły się do tego zarówno czystki etniczne prowadzone w czasie II wojny światowej przez ukraińskich nacjonalistów (ze szczególnym nasileniem w 1943) jak również decyzja państw sojuszniczych o przesiedleniu polskich mieszkańców tych ziem na Ziemie Odzyskane w 1945. 16 grudnia 1942 nastąpiła tragedia we wsi Jezierce-Ozirce. Zginęło ponad 360 osób. Tylko kilka osób zostało ocalonych.
Podział administracyjny.
Stan na 1 stycznia 1936

</doc>
<doc id="1580729" url="https://pl.wikipedia.org/wiki?curid=1580729" title="Première Division (1982/1983)">
Première Division (1982/1983)

Sezon 1982/83 Division 1.

</doc>
<doc id="1580733" url="https://pl.wikipedia.org/wiki?curid=1580733" title="Kontynenty (grupa literacka)">
Kontynenty (grupa literacka)

Kontynenty – polska, emigracyjna grupa literacka działająca w Londynie w latach 1959–1964. Powstała wokół pisma "Kontynenty-Nowy Merkuriusz". Pismo ukazywało się do roku 1964, do tego też roku istniała grupa, która tworzyli redaktorzy i najbliżsi współpracownicy pisma, min. Florian Śmieja, Andrzej Busza, Bogdan Czaykowski, Adam Czerniawski, Jan Darowski, Janusz Artur Ihnatowicz, Zygmunt Ławrynowicz, Bolesław Taborski i Jerzy Stanisław Sito.
Charakterystyka grupy.
Pokolenie "Kontynentów" łączyły burzliwe, niespokojne, tułacze lata dzieciństwa i młodości, fakt zamieszkania w Wielkiej Brytanii, wybór języka polskiego jako tworzywa artystycznego, bunt wobec dominujących w Polsce wzorców obyczajowych i literackich, poczucie "potrójnego wyobcowania". Poeci chcieli zrywać ze stereotypami polskiej poezji emigracyjnej – przejawiali zdecydowaną niechęć do tradycjonalizmu i nostalgiczności. Mimo warsztatowej różnorodności prawdopodobnie najmocniej łączyło londyńskich autorów zainteresowanie tworzywem i jego możliwościami, choć argumentowali, że kwestia twórczości to nie tylko kwestia języka, ale i tego, co się chce w tym języku przekazać (Ławrynowicz). Niemal wszyscy zostali nagrodzeni najważniejszymi nagrodami literackimi na obczyźnie i to nie tylko za poezję – tworzyli też teksty prozatorskie, zajmowali się przekładami, krytyką, uniwersytecką pracą naukową. 

</doc>
<doc id="1580740" url="https://pl.wikipedia.org/wiki?curid=1580740" title="Uwagi o stanie Wirginia">
Uwagi o stanie Wirginia

Uwagi o stanie Wirginia () – książka autorstwa Thomasa Jeffersona napisana w 1781 roku, uzupełniona w latach 1782–1783 i wydana anonimowo w 1784 roku w Paryżu. Stanowiła odpowiedź na pytania dotyczące Wirginii, jakie do Jeffersona skierował François Barbé-Marbois, ówczesny sekretarz francuskiego poselstwa w Filadelfii. Była jedyną książką Jeffersona wydaną za jego życia.
Tekst podzielony jest na 23 rozdziały dotyczące różnych aspektów życia w Wirginii.

</doc>
<doc id="1580741" url="https://pl.wikipedia.org/wiki?curid=1580741" title="Première Division (1981/1982)">
Première Division (1981/1982)

Sezon 1981/82 Division 1.

</doc>
<doc id="1580745" url="https://pl.wikipedia.org/wiki?curid=1580745" title="Dorota von Sachsen-Lauenburg">
Dorota von Sachsen-Lauenburg



</doc>
<doc id="1580746" url="https://pl.wikipedia.org/wiki?curid=1580746" title="Zatoka Patraska">
Zatoka Patraska

Zatoka Patraska (gr. "Πατραϊκóς Κóλπος", Patraikós Kolpos) – wschodnia część Morza Jońskiego u zachodniego wybrzeża Grecji. 
Rozciąga się od linii wyspa Oksja-przylądek Araksos na zachodzie, po cieśninę Rio-Andirio na wschodzie (Zatoka Koryncka). Długość akwenu: 40–50 km, szerokość 10–20 km, powierzchnia 350–400 km². Przez cieśninę Rio-Andirio przerzucony jest most Rio-Andirio (długość 2,88 km), oddany do użytku w 2004, znacznie skracający podróż pomiędzy kontynentem a Peloponezem. 
Na Morzu Jońskim u wylotu Zatoki Patraskiej, ok. 15 km na zachód od przylądka Araksos, 7 października 1571 miała miejsce największa w dziejach bitwa morska, w której ogółem wzięło udział ponad 430 okrętów.

</doc>
<doc id="1580747" url="https://pl.wikipedia.org/wiki?curid=1580747" title="Dom Bajek">
Dom Bajek

Dom Bajek – muzeum w Alsfeld, w którym wyeksponowano postacie ze świata baśni braci Grimm i zgromadzono zabawki, głównie domki dla lalek.
Dom Bajek znajduje się na Niemieckim Szlaku Baśniowym na obrzeżach miasta Alsfeld w zabytkowym budynku z 1628 z tzw. muru pruskiego. W latach 1968-1969 wykonano kapitalny remont tylnej i przedniej ściany budowli wykonanej z drewna dębowego. Odrestaurowany dom został poświęcony baśniom braci Grimm, którzy zamieszkiwali niegdyś w tym regionie, a w latach 1802-1806 studiowali w pobliskim Marburgu. Przemierzając Niemcy, zbierali stare podania, mity oraz opowieści ludowe i spisywali je, wydając na ich podstawie zbiory baśni, które z czasem stały się popularne na całym świecie. 
W kilku salach na parterze budynku prezentowane są sceny z baśni braci Grimm razem z figurkami baśniowych postaci: Czerwonego Kapturka, Śnieżki i siedmiu krasnoludków, wróżki, czarownic i książąt. Opowiadaniem bajek, co stanowi jedną z atrakcji muzeum, zajmuje się zawodowo Gudrun Grünberg.
Na I piętrze zgromadzono zabawki, są to głównie: domki (pokoje) dla lalek. Kolekcja ukazuje miniaturowe wnętrza odzwierciedlające domy z XIX i XX wieku, w większości z terenu Rudaw.
Dom bajek jest czynny trzy razy w tygodniu: w środy, soboty i niedziele. Wystawę można oglądać indywidualnie i grupowo. Specjalnie dla dzieci organizowane są imprezy urodzinowe, na które z wyprzedzeniem trzeba uzgadniać terminy.

</doc>
<doc id="1580748" url="https://pl.wikipedia.org/wiki?curid=1580748" title="Gary O’Neil">
Gary O’Neil

Gary Paul O'Neil (ur. 18 maja 1983 w Londynie) –były angielski piłkarz występujący na pozycji pomocnika.
Kariera klubowa.
O'Neil swoją piłkarską karierę rozpoczął w roku 1999 w Portsmouth FC. W klubie tym zadebiutował 16 stycznia 2000 roku w wygranym 3:0 ligowym meczu z Barnsley FC. Było to jego jedyne spotkanie rozegrane w debiutanckim sezonie. 6 maja 2001 roku w meczu z Barnsley FC zdobył swoją pierwszą bramkę dla Portsmouth FC. Sezon 2000/2001 zakończył z dziesięcioma ligowymi występami oraz dwoma pucharowymi. W następnych rozgrywkach O’Neil stał się podstawowym piłkarzem swojej drużyny. Zagrał wówczas w 33 meczach League Championship oraz zdobył jedną bramkę (9 marca 2002 w meczu z Millwall FC). Przez następny sezony O’Neil nie stracił miejsca w wyjściowej jedenastce Portsmouth, wystąpił wówczas w 30 spotkaniach oraz zdobył trzy bramki, jego drużyna zajęła 1. miejsce w League Championship i awansowała do Premier League.
26 września 2003 roku O'Neil został wypożyczony do Walsall FC. Swój pierwszy występ w nowej drużynie zaliczył 27 września, kiedy to zagrał w wygranym 2:1 pojedynku z Preston North End. O’Neil w ekipie Walsall zagrał jeszcze sześć razy, po czym, pod koniec października powrócił do Portsmouth. Po miesięcznej nieobecności, O’Neil 8 listopada zadebiutował w Premier League, było to w meczu z Leeds United. W spotkaniu tym Anglik zdobył także dwie bramki. W całym sezonie zagrał jeszcze w dwóch meczach.
24 września 2004 roku został ponownie wypożyczony, tym razem do Cardiff City. Swój pierwszy występ w tym klubie zaliczył 25 września, kiedy to zagrał w spotkaniu z Wolverhampton Wanderers. Pierwszą bramkę zdobył natomiast 23 października w pojedynku z Leicesterem City. Na Fratton Park powrócił w listopadzie. Sezon ten zakończył natomiast z 24 występami oraz dwiema bramkami. W następnych rozgrywkach zagrał w 36 meczach Premier League, w których zdobył sześć bramek, stał się zarazem drugim najlepszym strzelcem klubu, o jedną bramkę więcej od niego miał tylko Lomano LuaLua. W roku 2006 został także wybrany przez kibiców najlepszym piłkarzem roku. W następnych rozgrywkach O'Neil nie stracił miejsca w składzie występując w 35 meczach. W sierpniu 2007 roku za 5 milionów funtów przeszedł do Middlesbrough FC. Łącznie w ekipie Portsmouth FC wystąpił 174 razy oraz zdobył 16 bramek.
W drużynie "Boro" swój debiut zaliczył 18 sierpnia, kiedy to zagrał w wygranym 3:1 spotkaniu z Boltonem Wanderers. W swoim pierwszym sezonie w Middlesbrough O'Neil zagrał jeszcze w 25 meczach, jednak nie zdobył żadnej bramki. Pierwsze trafienie zaliczył 29 października następnego roku w pojedynku z Manchesterem City.
W styczniu 2011 roku, O'Neil przeszedł do West Hamu United na zasadzie transferu definitywnego. Anglik podpisał 2,5 letni kontrakt. Suma transferu nie została ujawniona.
7 sierpnia przeszedł na zasadzie wolnego transferu do Queens Park Rangers.
5 sierpnia 2014 roku przeniósł się do Norwich City.
Kariera reprezentacyjna.
O'Neil w latach 2003–2004 zaliczył dziewięć występów w reprezentacji Anglii do lat 21. W seniorskiej kadrze jeszcze nie zadebiutował.

</doc>
<doc id="1580749" url="https://pl.wikipedia.org/wiki?curid=1580749" title="Stepań (gmina)">
Stepań (gmina)

Stepań – dawna gmina wiejska istniejąca w Polsce do 1939 roku w woj. wołyńskim, (obecnie na Ukrainie). Siedzibą gminy był Stepań.
W okresie międzywojennym gmina Stepań należała do powiatu rówieńskiego w woj. wołyńskim. 1 stycznia 1925 roku gmina weszła w skład nowo utworzonego powiatu kostopolskiego. 1 lipca 1926 część obszaru gminy Stepań została przyłączona do gminy Niemowicze w powiecie sarneńskim w woj. poleskim.
Według stanu z dnia 4 stycznia 1936 roku gmina składała się z 24 gromad. Po wojnie obszar gminy Stepań wszedł w struktury administracyjne Związku Radzieckiego.

</doc>
<doc id="1580750" url="https://pl.wikipedia.org/wiki?curid=1580750" title="Stydyń (gmina)">
Stydyń (gmina)

Stydyń – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Stydyń Wielki.
W okresie międzywojennym gmina Stydyń należała do powiatu rówieńskiego w woj. wołyńskim. 1 stycznia 1925 roku gmina weszła w skład nowo utworzonego powiatu kostopolskiego.
Według stanu z dnia 4 stycznia 1936 roku gmina składała się z 28 gromad. Po wojnie obszar gminy Stydyń wszedł w struktury administracyjne Związku Radzieckiego.

</doc>
<doc id="1580751" url="https://pl.wikipedia.org/wiki?curid=1580751" title="John Woolman">
John Woolman

John Woolman (ur. 19 października 1720, zm. 7 października 1772) – amerykański pisarz okresu kolonialnego. Był kwakrem. W swoich utworach sprzeciwiał się niewolnictwu i poborowi do wojska.
Był mężem Sarah Ellis, z którą doczekał się jednego dziecka (córki). Autor "Dziennika" ("Journal"), prowadzonego od wieku 36 lat aż do śmierci. Jego dzieła zbiorowe ("The Works of John Woolman") zostały wydane w 1774.

</doc>
<doc id="1580752" url="https://pl.wikipedia.org/wiki?curid=1580752" title="Tribute">
Tribute

Inne:

</doc>
<doc id="1580753" url="https://pl.wikipedia.org/wiki?curid=1580753" title="Johannes Gerhardus Strijdom">
Johannes Gerhardus Strijdom

Johannes Gerhardus Strijdom (wym. []; znany również jako JG Strijdom lub Hans Strijdom. Ur. 15 lipca 1893 w Klipfontein, zm. 24 sierpnia 1958 w Kapsztadzie) – polityk południowoafrykański, działacz Partii Narodowej, premier Związku Południowej Afryki w latach 1954–1958.
Życie i działalność.
Johannes Strijdom studiował prawo w Victoria College (później przekształconym w uniwersytet w Stellenbosch). Następnie osiadł w Transwalu. Wówczas wstąpił do Partii Narodowej, stał się jej czołowym działaczem w swoim regionie (silnie identyfikującym się z ideologią tej partii) oraz reprezentantem jej najbardziej radykalnego skrzydła. Po zwycięskich dla Partii Narodowej wyborach w 1948, premierem został Daniel F. Malan, a Strijdom objął tekę ministra rolnictwa i nawadniania. Po tym, jak Malan zrezygnował z funkcji przewodniczącego partii i premiera w 1954, Strijdom objął oba te urzędy i kontynuował politykę poprzednika. Wprowadził kolejne prawa sankcjonujące politykę apartheidu i brutalnie tłumił rozwijającą się aktywność Afrykańskiego Kongresu Narodowego. Jego rząd zerwał stosunki z ZSRR. Był uważany za człowieka uczciwego, ale i skrajnie konserwatywnego- stąd wziął się jego przydomek- "Leeu van die Noorde" - "Lew Północy". Strijdom zmarł podczas pełnienia urzędu.

</doc>
<doc id="1580757" url="https://pl.wikipedia.org/wiki?curid=1580757" title="NBA All-Star Game MVP">
NBA All-Star Game MVP



</doc>
<doc id="1580758" url="https://pl.wikipedia.org/wiki?curid=1580758" title="Première Division (1980/1981)">
Première Division (1980/1981)

Sezon 1980/81 Division 1.

</doc>
<doc id="1580759" url="https://pl.wikipedia.org/wiki?curid=1580759" title="Letters from an American Farmer">
Letters from an American Farmer

Letters from an American Farmer – seria listów autorstwa francusko-amerykańskiego pisarza J. Hectora St. Johna de Crèvecœura, opublikowanych po raz pierwszy w 1782. 
Pierwotnie dzieło opublikowano z oryginalnym podtytułem: "Listy od amerykańskiego farmera. Opis niektórych sytuacji, manier oraz zwyczajów szerzej nieznanych poza prowincją; Przekaz pewnych idei przeszłej i współcześnie wyodrębnionej środkowej części kraju w ramach brytyjskich kolonii w Północnej Ameryce. " Dwanaście listów obejmuje szeroki zakres tematów, od klarowania się tożsamości amerykańskiej po handel niewolnikami.
Crèvecœur napisał "Listy…" w ciągu siedmiu lat przed wybuchem Wojny o niepodległość Stanów Zjednoczonych, w czasie zagospodarowywania rolnego ziemi niedaleko Hrabstwa Orange w Nowym Jorku. Cykl prowadzony jest z punktu widzenia fikcyjnego narratora, który koresponduje z angielskim dżentelmenem. Każdy list dotyczy innego aspektu życia lub miejsc znajdujących się pod zwierzchnictwem Wielkiej Brytanii, w formie kolonii na terenie Ameryki. Praca charakteryzuje się synkretyzmem gatunkowym, a wartość zawartych w niej obserwacji porównywano do analiz socjologicznych.
Pomimo umiarkowanego sukcesu w Ameryce, "Listy…" zyskały natychmiastową popularność w Europie jeszcze przed oficjalną publikacją. Olbrzymie zapotrzebowanie skłoniło Crèvecœura do stworzenia rozbudowanej wersji tekstu w języku francuskim, którą opublikował dwa lata później. Cykl zajmuje czołowe miejsce w kanonie amerykańskiej literatury oraz wywarł ogromny wpływ na późniejsze prace. 
Informacje biograficzne..
Michel-Guillaume Hector St. John de Crèvecœur urodził się w Caen (Normandia) w arystokratycznej rodzinie i otrzymał wykształcenie z Jezuickiego College’u Królewskiego w Bourbon. W 1754 opuścił szkołę i odwiedził krewnych w Anglii, gdzie zaręczył się. Owa wizyta zainaugurowała dożywotni podziw dla kultury i polityki Francji. Krótko po śmierci jego narzeczonej, Crèvecœur dołączył do francuskiego pułku żołnierskiego w Kanadzie, zaangażowanego w wojnę francusko-indiańską (1754-1763). Po uczestnictwie w Bitwie na Równinie Abrahama (1759) Crèvecœur zrezygnował ze służby i rozpoczął podróż przez Pensylwanię i Nowy Jork.
W 1765r. Crèvecœur legalnie zamieszkał w Nowym Jorku i uzyskał obywatelstwo brytyjskie przyjmując imię J. Hector St. John. Zakończywszy pracę jako nadzorca i handlowiec oraz powróciwszy z czteroletniej podróży, pisarz nabył ziemię uprawną w Hrabstwa Orange (Nowy Jork) i poślubił Mehitabel Tippett. W ciągu siedmiu lat Crèvecœur napisał "Listy od amerykańskiego farmera," utrzymując kontakt korespondencyjny z Williamem Setonem. Jest on najprawdopodobniej postacią wspominaną przez inicjały F. B. (Pan F. B.), przewijające się w całym cyklu oraz adresatem dedykacji francuskiej edycji dzieła.
Przez konflikt rojalistów z rewolucjonistami, który nasilił się w czasie przygotowań do wojny o niepodległość Stanów Zjednoczonych, Crèvecœur zdecydował się powrócić do Francji, jednakże badacze sugerują, iż mężczyzna podjął taką decyzję w celu zabezpieczenia swoich praw do ojcowizny. W 1778 r., po przybyciu do Nowego Jorku, został oskarżony o szpiegowanie na rzecz rewolucjonistów i zatrzymany w areszcie, gdzie przeżył atak nerwowy. Po odzyskaniu wolności we wrześniu 1780r. Crèvecœur, po podróży przez Londyn, osiadł w Irlandii. Tam sprzedał manuskrypt "Listów…" wydawnictwu Davies &amp; Davis przed wyjazdem z Francji. 
Streszczenie.
List I: "Przedstawienie" – zapoznanie z fikcyjną postacią amerykańskiego farmera Jamesa i rozpoczęcie jego korespondencji z Panem F. B, angielskim dżentelmenem. Przez wzgląd na niedostateczne umiejętności pisarskie, bohater zwraca się z prośbą o pomoc do żony oraz lokalnego ministra.
List II: "Położenie, uczucia i rozkosze amerykańskiego farmera" – opis stworzeń, roślin i pracy na gospodarstwie Jamesa. Fabuła komentuje różnice pomiędzy amerykańskim modelem społeczeństwa a ustrojem socjalnym państw europejskich.
List III: "Kim jest Amerykanin"? –porównanie środowiska ze społeczeństwem, które się z niego wywodzi. Bohater bada kondycję i aspekty nowego państwa amerykańskiego oraz  składowe tożsamości obywateli.
Listy od IV do VIII – powszechnie określane jako "Nantucketowy porządek" lub "Nantucketowa korespondencja". Listy opisują rozmaite aspekty społeczeństwa kwakrów na wyspie Nantucket i Martha's Vineyard.List IV: "Opis wyspy Nantucket, obejmujący sposób zachowania, obyczaje, politykę i handel mieszkańców"
List V: "Powszechna edukacja oraz zatrudnienie społeczeństwa Nantucket"
List VI: "Opis wyspy Martha's Vineyard z uwzględnieniem wielorybnictwa"
List VII: "Sposób zachowania ludności na wyspie Nantucket"
List VIII: "Osobliwość mieszkańców Nantucket"List IX: "Opis Charles Town; Refleksja na temat niewolnictwa, krzywdy fizycznej. Smętna sytuacja" – sprawozdanie z miasta Charles Town (obecnie Charleston), w szczególności instytucji niewolnictwa na Południu Stanów Zjednoczonych. Tekst dowodzi o zniszczeniu koncentrującym się wokół relacji niewolnik-pan i apelu do władz Północy, wywodzącym się z obserwacji, iż to właśnie niewolnictwo jest prawdziwym złem praktykowanym w pośród nowego narodu Amerykańskiego.
List X: "Wśród wężów i kolibrów" – szczegółowe przedstawienie rozległej różnorodności węży, włączając w to wszelkie kulturowe praktyki ludności wobec gadów. Wspominane są również nawyki oraz ostrzeżenie krążące po Ameryce. Pod koniec listu, refleksja snuta jest wokół kolibrów, znalezionych przy w okolicy ziemi Jamesa, w tym ich nawyków oraz zróżnicowania w obrębie gatunku.
List XI: "Od Pana Iw——n Al——z, rosyjskiego dżentelmena opis wizyty, którą opłacił; wniosek do Pana Johna Bertrama,  sławnego Pensylwańskiego botanika" – sprawozdanie rosyjskiego dżentelmena, opisujące jego wizytę u sławnego Pensylwańskiego botanika, Pana Johna Bertrama. Narrator opowiada o nowych metodach nawożenia oraz nawadniania, które Bertram opracował i sprawdził na własnych uprawach.
List XII: "Nędza ludzi granicy" – opis nieuchronnie zbliżającej się wojny o niepodległość Stanów Zjednoczonych oraz rozdarcie Jamesa pomiędzy dwoma siłami – amerykańskimi i brytyjskimi – poza jego kontrolom, włączając w to obawę przed równorzędną wiernością obu krajom. Ponadto bohater rozważa sposób życia rdzennych Amerykanów, których razem z rodziną zamierza uwiecznić w książce. 
Struktura, gatunek i styl..
Struktura "Listów…" skupiona jest wokół fikcyjnej korespondencji pomiędzy Jamesem, amerykańskim farmerem, żyjącym w kwakierskiej kolonii w Pensylwanii, a angielskim dżentelmenem, Panem F. B. Jednakże tylko listy Jamesa są prezentowane, odpowiedzi adresata zostały pominięte. Praca składa się z dwunastu listów zajmujących się szerokim spektrum życia w brytyjskiej kolonii w Ameryce w okresie przed wybuchem wojny o niepodległość Stanów Zjednoczonych. "Przedstawienie" (List I) wprowadza fikcyjnego narratora, a każdy kolejny tekst prezentuje inną kwestię z przestrzeni podjętej tematyki (List III "Kim jest Amerykanin"?) lub konkretną lokację odwiedzoną przez narratora (Listy IV, VI, IX opisują Nantucket, Martha's Vineyard i Charles Town w przytoczonej kolejności). Niektóre motywy zostały rozłożone na większą ilość listów. Wyjątek stanowi List XI, który napisany został przez rosyjskiego dżentelmena (Pana Iw——n Al——z) i opisuje jego wizytę u botanika Johna Bartrama, aczkolwiek przypuszczalnym adresatem jest Pan F. B.  Zorganizowane jako seria nieciągłej korespondencji, "Listy do amerykańskiego farmera" mogą wydawać się powierzchownie niespójne, aczkolwiek krytycy identyfikują rozmaity poziom koherencji oraz ich wewnętrznej organizacji.
Tekst obejmuje szeroki zakres gatunkowy, od form dokumentujących lokalną kulturę rolniczą do praktycznych obserwacji socjologicznych odwiedzonych przez bohatera miejsc i ich mieszkańców. Norman Grabo opisuje "Listy…" jako "przykład tradycyjnej amerykańskiej antologii i edytorstwa". Natomiast wcześniejsze odczytania cyklu rozpatrywały go "jako proste opracowanie historii społeczeństwa młodej Ameryki". Aktualnie krytycy uważają "Listy…" za mieszankę elementów fikcji i realizmu, które Thomas Philbrick określił jako "złożoność artystyczną." Zwyczajowo tekst jest klasyfikowany jako forma epistolarna, powiastka filozoficzna, porównywalna do "Listów perskiego Monteskiusza (Montesquieu's Persian Letters)" – cykl uważany jest za powieść, w szczególności romans.
Motywy przewodnie.
Zmiana perspektywy.
"Listy…" eksponują "model schyłku" – optymistyczny ton wcześniejszych listów zostaje zakłócony, co przekłada się na coraz bardziej pesymistyczną wymowę tekstu. Zmianę tonu można porównać do spadku od "radości, dumy i zachwytu" do "obrazów nieludzkiej brutalności w niewolnictwie". Aczkolwiek rozbieżność czy model spadku tworzony jest przez rozczarowanie Jamesa i głos Crèvecœura, który pośrednio relacjonuje w tekstach. Dodatkowo krytycy nie zgadzają się z umiejscowieniem tonu rozczarowania, który zmienia pozycję w trzecim, ósmym i dziewiątym liście.
Stosunek wobec otoczenia.
Pośród najbardziej znaczących i powtarzających się tematów "Listów…" jest indywidualna i kolektywna relacja z otoczeniem. Praca czytana była jako "płomienna i bezwzględna obrona amerykańskiego agraryzmu." Zagadnienie pojawia się w Liście II, III oraz w listach opisujących Nantucket i Martha's Vineyard, gdzie eksponowany jest punkt widzenia Jamesa na doktrynę determinizmu środowiskowego, w którym ludzki wzrost, rozwój oraz aktywności są kontrolowane przez środowisko naturalne. W trzecim liście czytamy:Ludzie są jak rośliny: dobroć i smak owocu wywodzi się ze swoistej ziemi, na której rosną. Jesteśmy niczym, ale składamy się z powietrza, którym oddychamy, klimatu, który zamieszkujemy, rządu, któremu jesteśmy podporządkowani, religię, którą wyznajemy oraz naturę, w której jesteśmy osadzeni.Anna Carew-Miller sugeruje, iż tekst wyraźnie podnosi tematykę "[kulturalnego] mitu, który męskie relacje z ziemią argumentuje pojęciami męskości oraz godności obywatelskiej"
Odbiór oraz spuścizna..
Kiedy Crèvecœur sprzedał manuskrypt "Listów…" londyńskiemu Davies &amp; Davis w 1782, wydawcy początkowo septycznie podchodzili do cyklu i wątpliwi w jego sukces. Jednakże praca zdobyła natychmiastową popularność w Anglii, na co złożyło się wiele różnorodnych czynników. Orędownicy politycznych reform, tacy jak William Godwin czy Thomas Paine aprobowali konsekwencje, ukazane w tekście, ich radykalnych i antyrządowych projektów. Pisarze romansów podziwiali oraz poddali się wpływom wizji środowiska oraz subiektywnych relacji natura-człowiek. W zakresie powszechnym, w latach kończących wojnę o niepodległość Stanów Zjednoczonych, publika rządna była sprawozdawczych elementów na temat Ameryki, zawartych w "Listach…" Popularność cyklu doprowadziła do wznowienia druku i wydania drugiej edycji już rok później.
W kontynentalnej Europie "Listy…" również zdobyły wielką sławę. Holandia oraz Niemcy błyskawicznie przetłumaczyły tekst na swoje języki narodowe oraz sugerowali wydanie większej ilości europejskich edycji – wkrótce cykl pojawił się m.in. w Dublinie, Paryżu czy Maastricht. W miejsce drugiego wydania "Listów…", Crèvecœur stworzył rozbudowaną wersję Francuską ("Lettres d'un cultivateur américain)," która została opublikowana w 1784r. Francuska wersja, z której usunięto fikcyjną postać Jamesa, prezentowała serię neutralnych dokumentów, dostarczających mnóstwo wspaniałych obserwacji kosztem artyzmu.
W XX w., nastąpiło odrodzenie zainteresowania "Listami…" Krytyk David Carlson sugeruje, iż nastąpiło to "nie ze względów estetycznych tylko obecności polityki nacjonalistycznej, która jawi się jako znacząca siła zmartwychwstania idei Crevecoeura – Listy…" są pierwszą pracą, wśród podobnych, która obrazuje amerykański tygiel. Cykl, a zwłaszcza List III ("Kim jest Amerykanin"?), jest często umieszczany w antologiach tekstów oraz identyfikowany jako czołowy utwór kanonu literatury amerykańskiej.

</doc>
<doc id="1580760" url="https://pl.wikipedia.org/wiki?curid=1580760" title="Aleksandria (gmina w województwie wołyńskim)">
Aleksandria (gmina w województwie wołyńskim)

Aleksandria (do 1925 "Kustyń") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Aleksandria ("Олександрія").
Gmina Aleksandria powstała 21 sierpnia 1925 roku w powiecie rówieńskim w woj. wołyńskim, w związku z przemianowaniem gminy Kustyń na "Aleksandria ". 12 grudnia 1933 roku do gminy Aleksandria przyłączono część obszaru gmin Klewań, Równe i Tuczyn, natomiast część obszaru gminy Aleksandria włączono do gminy Równe. 
Według stanu z dnia 4 stycznia 1936 roku gmina składała się z 41 gromad. Po wojnie obszar gminy Aleksandria wszedł w struktury administracyjne Związku Radzieckiego.

</doc>
<doc id="1580761" url="https://pl.wikipedia.org/wiki?curid=1580761" title="Niki (1906)">
Niki (1906)

Niki – grecki niszczyciel służący w Greckiej Marynarce Wojennej w latach 1907–1945.
Niszczyciel był jednym z czterech okrętów typu "Niki" zamówionych w Niemczech w 1905 roku i zbudowanych w szczecińskiej stoczni AG Vulcan Stettin.
Podczas I wojny światowej okręt – tak jak i cała flota grecka – przeszedł w posiadanie sił ententy. W 1916 jednostka została wcielona do francuskiej marynarki wojennej. Wraz z przyłączeniem się Grecji do wojny po stronie aliantów, okręt został zwrócony Grekom. Służył do końca konfliktu, wykonując zadania patrolowe na Morzu Egejskim.
W czasie wojny grecko-tureckiej okręt brał udział w ochronie konwojów a także transportowaniu uchodźców greckich z rejonu Pontu. Po utracie Izmiru przez Greków, 4 września 1922 roku okręt wraz z kilkoma innymi okrętami wypłynął z izmirskiego portu. Podczas wycofywania się od kuli snajpera zginął dowódca niszczyciela, komandor podporucznik D. Hatziskos.
Po wojnie okręt przeszedł modernizację (1925–1927), po której okręt został wyposażony w nowoczesne uzbrojenie. Podczas II wojny światowej okręt zaopatrywał w zapasy greckie wyspy na Morzu Jońskim, a od 1942 roku służył jako eskorta alianckich konwojów. Po zakończeniu wojny okręt został sprzedany stoczni złomowej.

</doc>
<doc id="1580762" url="https://pl.wikipedia.org/wiki?curid=1580762" title="Gazociąg Południowokaukaski">
Gazociąg Południowokaukaski

Gazociąg Południowokaukaski (nazywany również "gazociągiem Baku-Tbilisi-Erzurum") - gazociąg transportujący gaz ziemny z pola gazowego Shah Deniz w Azerbejdżanie do Turcji.
Gazociąg o średnicy 42 cali (1070 mm) biegnie wzdłuż ropociągu Baku-Tbilisi-Ceyhan na długości 692 km, z czego 442 km biegnie przez Azerbejdżan, a 248 km przez Gruzję.
W przyszłości planuje się połączenie z gazociągiem transkaspijskim z polami gazowymi Turkmenistanu i Kazachstanu na wschodzie, a planowanym gazociągiem Nabucco na zachodzie.

</doc>
<doc id="1580763" url="https://pl.wikipedia.org/wiki?curid=1580763" title="Buhryń (gmina)">
Buhryń (gmina)

Buhryń (pocz. "Buhryn") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Buhryń ("Бугрин").
12 maja 1920 r. gmina Buhryn została wyłączona z powiatu ostrogskiego i przyłączona do powiatu rówieńskiego. 12 grudnia 1933 roku do gminy Buhryń przyłączono część obszaru gminy Równe, natomiast część obszaru gminy Buhryń włączono do gmin Hoszcza i Tuczyn.
Według stanu z dnia 4 stycznia 1936 roku gmina składała się z 30 gromad. Po wojnie obszar gminy Buhryń wszedł w struktury administracyjne Związku Radzieckiego.

</doc>
<doc id="1580764" url="https://pl.wikipedia.org/wiki?curid=1580764" title="Première Division (1979/1980)">
Première Division (1979/1980)

Sezon 1979/80 Division 1.

</doc>
<doc id="1580766" url="https://pl.wikipedia.org/wiki?curid=1580766" title="Żywot własny">
Żywot własny

Żywot własny – autobiografia Benjamina Franklina. Powstawała w latach 1771-1784. Podzielona na cztery części; pierwszą część autor dedykował swojemu synowi Williamowi.
Franklin w swojej autobiografii zawarł pochwałę pragmatyzmu.

</doc>
<doc id="1580768" url="https://pl.wikipedia.org/wiki?curid=1580768" title="Dziatkiewicze (gmina)">
Dziatkiewicze (gmina)

Dziatkiewicze ("Dziatkowicze", "Diatkowicze") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Dziatkiewicze ("Дядьковичі").
W okresie międzywojennym gmina Dziatkiewicze należała do powiatu rówieńskiego w woj. wołyńskim. 12 grudnia 1933 roku część obszaru gminy Dziatkiewicze włączono do gmin Klewań i Równe.
Według stanu z dnia 4 stycznia 1936 roku gmina składała się z 32 gromad. Po wojnie obszar gminy Dziatkiewicze wszedł w struktury administracyjne Związku Radzieckiego.
Nie mylić z gminą Dziatkowicze.

</doc>
<doc id="1580771" url="https://pl.wikipedia.org/wiki?curid=1580771" title="Hoszcza (gmina)">
Hoszcza (gmina)

Hoszcza (lub "Diatkowicze") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Hoszcza ("Гоща").
12 maja 1920 r. gmina Hoszcza wraz z miasteczkiem Hoszcza została wyłączona z powiatu ostrogskiego i przyłączona do powiatu rówieńskiego. 12 grudnia 1933 roku do gminy Hoszcza przyłączono część obszaru zniesionej gminy Majków a także (nie znoszonych) gmin Tuczyn i Buhryń, natomiast część obszaru gminy Hoszcza włączono do gminy Międzyrzec.
Według stanu z dnia 4 stycznia 1936 roku gmina składała się z 21 gromad. Po wojnie obszar gminy Hoszcza wszedł w struktury administracyjne Związku Radzieckiego.
Gromady gminy Hoszcza w 1939:
Zobacz też: gmina Huszcza

</doc>
<doc id="1580774" url="https://pl.wikipedia.org/wiki?curid=1580774" title="Korzec (gmina)">
Korzec (gmina)

Korzec – dawna gmina wiejska istniejąca do 1939 roku w woj. wołyńskim (obecnie na Ukrainie). Nazwa gminy pochodzi od miasta Korzec ("Корець"), jednakże siedziba gminy znajdowała się w Nowym Korcu.
W okresie międzywojennym gmina Korzec należała do powiatu rówieńskiego w woj. wołyńskim. 12 grudnia 1933 roku do gminy Korzec przyłączono część obszaru zniesionej gminy Majków.
Według stanu z dnia 4 stycznia 1936 roku gmina składała się z 24 gromad. Po wojnie obszar gminy Korzec wszedł w struktury administracyjne Związku Radzieckiego.

</doc>
<doc id="1580775" url="https://pl.wikipedia.org/wiki?curid=1580775" title="Philip Freneau">
Philip Freneau

Philip Morin Freneau (ur. 2 stycznia 1752 w Nowym Jorku, zm. 18 grudnia 1832 w hrabstwie Monmouth w New Jersey) – amerykański poeta, eseista i publicysta. Z niechęcią odnosił się do George’a Washingtona; zdradzał fascynację romantyzmem, jest uznawany za jednego z prekursorów tego nurtu. Bywa nazywany "Poetą rewolucji amerykańskiej" lub "Ojcem poezji amerykańskiej".
W 1771 ukończył studia na Uniwersytecie Princeton. Następnie pracował jako nauczyciel na Long Island. Opublikował wówczas kilka anty-brytyjskich satyr. W 1776 wyjechał do Indii Zachodnich. Dwa lata później wrócił do New Jersey, gdzie został kapitanem statku. W 1780 przez sześć tygodni był przetrzymywany jako więzień na statku brytyjskim. Opowiada o tym opublikowany w 1781 roku wiersz "The British Prison Ship". Przez następnych parę lat współpracował z "Freeman’s" "Journal". Później ponownie pracował jako kapitan statku, lecz w 1790 wrócił do dziennikarstwa. Od 1791 do 1793 był redaktorem "National Gazette". W następnych latach łączył za sobą zawód kapitana i dziennikarza aż do początku XIX wieku, kiedy to przeszedł na emeryturę. Poświęcił się wówczas pisaniu esejów i wierszy.

</doc>
<doc id="1580777" url="https://pl.wikipedia.org/wiki?curid=1580777" title="Klewań (gmina)">
Klewań (gmina)

Klewań – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Klewań ("Клевань").
W okresie międzywojennym gmina Klewań należała do powiatu rówieńskiego w woj. wołyńskim. 12 grudnia 1933 roku do gminy Klewań przyłączono część obszaru gminy Dziatkiewicze, natomiast część obszaru gminy Klewań włączono do gminy Aleksandrja.
Według stanu z 4 stycznia 1936 roku gmina składała się z 30 gromad. Po wojnie obszar gminy Klewań wszedł w struktury administracyjne Związku Radzieckiego.
Gromady gminy Klewań: Adamków, Bielów, Bronniki, Derewiane, Dzików, Grabów, Hołyszów, Juiydyka-Nowostaw, Klewań (miasteczko), Klewań (osada), Klewań (wieś, nadleśnictwo, smolarnia, dworzec), Konstantynów, Maczułki, Nowosiółki, Nowostaw-Dalny, Nowożuków, Oleszwa, Orżew, Orżew (osada fabryczna, kolonia), Pokosy, Radochówka, Rogaczów, Rokitnianka, Ruda-Krasna, Smorżew, Starożuków, Suchowce, Szwoleżerów, Zastawie, Żukowszczyzna.

</doc>
<doc id="1580778" url="https://pl.wikipedia.org/wiki?curid=1580778" title="Première Division (1978/1979)">
Première Division (1978/1979)

Sezon 1978/79 Division 1.
Awans do Division 1.
FC Gueugnon nie awansowało do Division 1, ponieważ posiadało status amatorski.

</doc>
<doc id="1580780" url="https://pl.wikipedia.org/wiki?curid=1580780" title="The Beauties of Santa Cruz">
The Beauties of Santa Cruz

The Beauties of Santa Cruz - poemat amerykańskiego poety Philipa Freneau'a z 1776. Przedstawia rozterki poety, który z jednej strony pragnie uciec od zgiełku życia społecznego i politycznego, a z drugiej odczuwa powołanie do bycia poetą. Freneau w tym utworze skontrastował piękno przyrody z "brzydotą" niewolnictwa. Utwór jest napisany strofą czterowersową rymowaną xaxa lub abab.

</doc>
<doc id="1580781" url="https://pl.wikipedia.org/wiki?curid=1580781" title="Międzyrzec (gmina)">
Międzyrzec (gmina)

Międzyrzec (początkowo "Międzyrzecz") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Międzyrzec ("Великі Межирічі"), który na początku przejściowo stanowił odrębną gminę miejską.
W okresie międzywojennym gmina Międzyrzec należała do powiatu rówieńskiego w woj. wołyńskim. 12 grudnia 1933 roku do gminy Międzyrzec przyłączono część obszaru gminy Hoszcza.
Według stanu z dnia 4 stycznia 1936 roku gmina składała się z 43 gromad. Po wojnie obszar gminy Międzyrzec wszedł w struktury administracyjne Związku Radzieckiego.
Zobacz też: gmina Międzyrzec Podlaski, gmina Międzyrzecz

</doc>
<doc id="1580782" url="https://pl.wikipedia.org/wiki?curid=1580782" title="Murianík">
Murianík

Murianík (1010 m) – szczyt w północnej części pasma Gór Czerchowskich we wschodniej Słowacji. Zalesiony. 

</doc>
<doc id="1580785" url="https://pl.wikipedia.org/wiki?curid=1580785" title="Ustrój polityczny Czarnogóry">
Ustrój polityczny Czarnogóry

Czarnogóra jest demokracją parlamentarną, w której prezydent jest wybierany w wyborach powszechnych. Ustrój polityczny państwa reguluje konstytucja z 2007 roku. Kraj jest niepodległy od 3 czerwca 2006 roku.
Konstytucja.
Zgromadzenie Czarnogóry uchwaliło konstytucję 19 października 2007 roku po ponad rocznych pracach. Dnia 22 października prezydent podpisał akt konstytucji który obowiązuje w miejsce używanej przez pierwszy rok istnienia państwa konstytucji Jugosławii z 1992 roku.
Według konstytucji kraj jest demokratyczny, obywatelski i ekologiczny.
Władza.
Obecnie w skład rządu Czarnogóry (Vlada Crne Gore) wchodzą: premier, wicepremier oraz ministrowie. Premierem i szefem rządu Czarnogóry jest Igor Lukšić. Rządzące stronnictwo to tkwiąca korzeniami w dawnej partii komunistycznej Demokratyczna Partia Socjalistów Czarnogóry (Demokratska Partija Socialista Crna Gore), która pod koniec l. 90 zmieniła orientację z proserbskiej na niepodległościową. Największą siłą opozycyjną jest Ruch dla Zmian (Pokret za Promjene) - ugrupowanie liberalnej centroprawicy, powstałe po ogłoszeniu niepodległości w 2006 r. z przekształcenia istniejącej wcześniej proniepodległościowej, ale zarazem niechętnej postkomunistom organizacji skupiającej uczonych, ekonomistów, intelektualistów i polityków - Grupy dla Zmian (Grupa za Promjene). Istnieją także partie mniejszości narodowych - serbskiej, albańskiej i bośniackiej, ugrupowania wyrosłe ze sprzeciwiającego się czarnogórskiej niepodległości ruchu unionistycznego oraz marginalna dziś (dysponuje jednym mandatem w parlamencie) Liberalna Partia Czarnogóry (Liberalna Partija Crne Gore), będąca pozostałością po Liberalnym Związku Czarnogóry (Liberalni Savez Crne Gore) - antykomunistycznej, proniepodległościowej i sprzeciwiającej się wojnie bałkańskiej formacji założonej przez grupę dysydentów w 1990 r. i istniejącej do 2005 r.
Parlament.
Zgromadzenie Czarnogóry (Skupština Crne Gore) uchwala wszystkie ustawy, ratyfikuje umowy międzynarodowe, mianuje premiera, ministrów oraz sędziów wszystkich sądów, zatwierdza budżet i wykonuje wszystkie inne zadania ustalone przez konstytucję. Parlament może udzielić wotum nieufności rządowi większością głosów. Każdy poseł jest wybierany ponad 6 tysiącami głosów; od osiągnięcia tego wyniku zależy liczba posłów w parlamencie Czarnogóry (aktualnie zgromadzenie liczy 78 posłów, natomiast poprzednie liczyło 71). Obecnie przewodniczącym parlamentu jest Darko Pajović.
Prezydent.
Prezydent Czarnogóry (Predsjednik Crne Gore) jest wybierany na okres pięciu lat w bezpośrednich i tajnych wyborach. Obecnym prezydentem jest Milo Đukanović z Demokratycznej Partii Socjalistów m Czarnogóry. Prezydent:
Podział administracyjny.
Czarnogóra dzieli się na 21 gmin (czarn. "општина / opština"). Gmina Podgorica podzielona jest dodatkowo na dwie gminy miejskie ("градска општина / gradska opština"). (burmistrzowie i procent narodowości w stanie na rok 2009, styczeń)
Symbole narodowe.
Nowa, oficjalna flaga Czarnogóry została przyjęta 12 lipca 2004 roku przez czarnogórskich prawodawców. Nowa flaga powstała na kanwie osobistego sztandaru króla Czarnogóry Mikołaja I. Był on czerwony, miał złote obramowanie, złotą farbę na ramionach krzyża oraz inicjały „HI” napisane cyrylicą (odpowiadające „NI” w alfabecie łacińskim) reprezentujące króla Mikołaja (Nikolę) I. Te inicjały zostały pominięte na współczesnej fladze. 
Świętem narodowym w Czarnogórze jest dzień 12 lipca, upamiętniający kongres berliński z 1878 roku, podczas którego uznano Czarnogórę za dwudzieste siódme niepodległe państwo na świecie. Również tego dnia, w roku 1941, w Czarnogórze, rozpoczęto pierwsze, powszechne, europejskie powstanie przeciwko państwom osi.
Oficjalnym hymnem Czarnogóry podczas panowania Mikołaja I była pieśń "Ubavoj nam Crnoj Gori" (Do naszej, pięknej Czarnogóry). Muzykę do niego skomponował syn króla ks. Mirko Czarnogórski (1879 - 1918), ojciec ostatniego tytularnego króla, Michała. Popularnym czarnogórskim hymnem jest napisana przez króla Mikołaja I w latach sześćdziesiątych XIX wieku pieśń „Onamo, 'namo!”.

</doc>
<doc id="1580788" url="https://pl.wikipedia.org/wiki?curid=1580788" title="Dlhá">
Dlhá

Dlhá (1006 m) – szczyt w północnej części pasma Gór Czerchowskich we wschodniej Słowacji. Na szczycie polana. 

</doc>
<doc id="1580789" url="https://pl.wikipedia.org/wiki?curid=1580789" title="Równe (gmina)">
Równe (gmina)

Równe – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Równe ("Рівне"), które nie wchodziło w jej skład stanowiąc odrębną gminę miejską.
W okresie międzywojennym gmina Równe należała do powiatu rówieńskiego w woj. wołyńskim. 12 grudnia 1933 roku do gminy Równe przyłączono część obszaru gmin Dziatkiewicze, Tuczyn i Aleksandrja, natomiast część obszaru gminy Równe włączono do gmin Aleksandrja i Buhryń.
Według stanu z dnia 4 stycznia 1936 roku gmina składała się z 40 gromad. Po wojnie obszar gminy Równe wszedł w struktury administracyjne Związku Radzieckiego.

</doc>
<doc id="1580791" url="https://pl.wikipedia.org/wiki?curid=1580791" title="The Indian Burying Ground">
The Indian Burying Ground

The Indian Burying Ground - poemat amerykańskiego poety Philipa Frenau'a opublikowany w 1787. Skontrastował w nim cywilizację indiańską, znajdującą się bliżej przyrody, z amerykańską, znajdującą się w niewoli rozumu. Utwór składa się z dziesięciu strof czterowersowych z rymem krzyżowym (abab). Został napisany jambicznym czterostopowcem (ośmiozgłoskowcem). Poeta zastosował aliterację ("By midnight moons, o'er moistening dews") i grę słów (paronomazję) ("The painted chief, and pointed spear").

</doc>
<doc id="1580792" url="https://pl.wikipedia.org/wiki?curid=1580792" title="Tuczyn (gmina)">
Tuczyn (gmina)

Tuczyn – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Tuczyn ("Тучин)").
W okresie międzywojennym gmina Tuczyn należała do powiatu rówieńskiego w woj. wołyńskim. 12 grudnia 1933 roku do gminy Tuczyn przyłączono część obszaru gminy Buhryń, natomiast część obszaru gminy Tuczyn włączono do gmin Aleksandrja, Hoszcza i Równe.
Według stanu z dnia 4 stycznia 1936 roku gmina składała się z 45 gromad. Po wojnie obszar gminy Tuczyn wszedł w struktury administracyjne Związku Radzieckiego.
Zobacz też: gmina Tuszyn

</doc>
<doc id="1580793" url="https://pl.wikipedia.org/wiki?curid=1580793" title="Karakorum (współczesne)">
Karakorum (współczesne)

 
Karakorum, Charchorin () – miasto w środkowej Mongolii w ajmaku południowochangajskim. 
W 2010 roku liczyło 8,4 tys. mieszkańców. Leży nad rzeką Orchon gol. Jest jedną z głównych w Mongolii baz turystycznych, gdyż w pobliżu leżą czołowe mongolskie zespoły zabytkowe: dawna stolica chanów mongolskich z czasów imperium mongolskiego Karakorum oraz jeden z najstarszych i największych klasztorów lamajskich Erdenedzuu chijd, który jako jeden z kilku w kraju częściowo przetrwał akcję niszczenia świątyń i mordowania zakonników urządzoną przez komunistów w 1937. W pobliżu znajduje się też jedno z bardziej popularnych uzdrowisk Mongolii - Chudżirt oraz największy w kraju wodospad, również będący dużą atrakcją turystyczną. 
W samym mieście w 1961 zbudowano młyn zbożowy (sfinansowany i zbudowany przez Węgry), trochę później także niewielki kombinat spożywczy. Polska zbudowała fabrykę spirytusu i fabrykę przetwórstwa odpadków, przekształconą później w fabrykę mięsną, a także jedyną w Mongolii elektrownię wodną. Ulokowana została na rzece Orchon gol.
W mieście znajduje się port lotniczy Karakorum.

</doc>
<doc id="1580794" url="https://pl.wikipedia.org/wiki?curid=1580794" title="Minčolík">
Minčolík

Minčolík (1032 m n.p.m.) – szczyt górski w północno-zachodniej części pasma Gór Czerchowskich we wschodniej Słowacji. Zalesiony. 
Przez szczyt biegnie znakowany szlak turystyczny: 
Źródło: 

</doc>
<doc id="1580795" url="https://pl.wikipedia.org/wiki?curid=1580795" title="Hyrová">
Hyrová

Hyrová (1071 m) – szczyt w paśmie Gór Czerchowskich we wschodniej Słowacji. Znajduje się w południowo-wschodnim grzbiecie Minčola. Ma dwa wierzchołki: 1078 i 1071 m i jest całkowicie porośnięty lasem. W północno-wschodnie stoki wcinają się dolinki źródłowych cieków rzeki Topľa, w południowo-zachodnie potoków Lúčanka i Kalinovský potok.
Grzbietem, przez obydwa wierzchołki Hyrovej prowadzi szlak turystyczny 

</doc>
<doc id="1580797" url="https://pl.wikipedia.org/wiki?curid=1580797" title="Forgáčka">
Forgáčka

Forgáčka (1025 m) – szczyt w paśmie Gór Czerchowskich we wschodniej Słowacji. Zalesiony. 

</doc>
<doc id="1580798" url="https://pl.wikipedia.org/wiki?curid=1580798" title="Dvoriská">
Dvoriská

Dvoriská (1057 m) – szczyt w paśmie Gór Czerchowskich we wschodniej Słowacji. Punkt widokowy. 

</doc>
<doc id="1580800" url="https://pl.wikipedia.org/wiki?curid=1580800" title="Zdołbica (gmina)">
Zdołbica (gmina)

Zdołbica – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Zdołbica.
31 marca 1920 r. wyłączona wraz z miasteczkiem Zdołbunów z powiatu ostrogskiego i przyłączona do powiatu rówieńskiego.
1 stycznia 1925 roku gmina Zdołbica oraz miasto Zdołbunów zostały wyłączone z powiatu rówieńskiego, wchodząc w skład nowo utworzonego powiatu zdołbunowskiego.
Według stanu z dnia 4 stycznia 1936 roku gmina składała się z 23 gromad. Po wojnie obszar gminy Zdołbica wszedł w struktury administracyjne Związku Radzieckiego.

</doc>
<doc id="1580801" url="https://pl.wikipedia.org/wiki?curid=1580801" title="Hrašovík">
Hrašovík

Hrašovík (lub "Horošovík", 1009 m) – szczyt w paśmie Gór Czerchowskich we wschodniej Słowacji.
Leży w głównym grzbiecie tych gór, 1 km na pn.-wsch. od przełęczy Priehyby. Na szczycie polana, na wschód od głównej kulminacji punkt widokowy.

</doc>
<doc id="1580803" url="https://pl.wikipedia.org/wiki?curid=1580803" title="Greg Wrangler">
Greg Wrangler

Greg Wrangler (ur. 20 października 1966 w Tarrytown, w stanie Nowy Jork) – amerykański aktor.

</doc>
<doc id="1580810" url="https://pl.wikipedia.org/wiki?curid=1580810" title="Dźwięk prowadzący">
Dźwięk prowadzący

Dźwięk prowadzący w muzyce jest określeniem na dany dźwięk w skali, który ma tendencję do ciążenia ku sąsiadującej z nim tonice.

</doc>
<doc id="1580811" url="https://pl.wikipedia.org/wiki?curid=1580811" title="2 Dywizjon Artylerii Konnej (austro-węgierski)">
2 Dywizjon Artylerii Konnej (austro-węgierski)

Dywizjon Artylerii Konnej Nr 2 (rtAD. 2) – dywizjon artylerii konnej cesarskiej i królewskiej Armii.
Historia dywizjonu.
Dywizjon stacjonował w III dzielnicy Wiednia, w przy ulicy Baumgasse 37 i wchodził w skład Dywizja Kawalerii Wiedeń, która w 1912 roku została przemianowana na 3 Dywizję Kawalerii. Pod względem wyszkolenia dywizjon był podporządkowany komendantowi 2 Brygady Artylerii Polowej.
W 1916 roku oddział został przemianowany na Dywizjon Artylerii Konnej Nr 3. W 1918 roku jednostka nosiła nazwę „Pułk Artylerii Polowej Nr 3 K” ().

</doc>
<doc id="1580813" url="https://pl.wikipedia.org/wiki?curid=1580813" title="Agent white">
Agent white



</doc>
<doc id="1580816" url="https://pl.wikipedia.org/wiki?curid=1580816" title="Zofia Holenderska">
Zofia Holenderska

Zofia, właśc.: Wilhelmina Maria Zofia Ludwika, nid. Wilhelmine Marie Sophie Louise (ur. 8 kwietnia 1824 w Hadze; zm. 23 marca 1897 roku w Weimarze) – księżniczka Holandii, wielka księżna Saksonii-Weimar-Eisenach.
Księżniczka Zofia była jedyną córką Wilhelma II, króla Holandii, i jego żony Anny Pawłownej, z domu wielkiej księżnej Rosji.
Zofia wyszła za mąż za swojego bliskiego kuzyna Karola Aleksandra, następcę tronu Sachsen-Weimar-Eisenach (od 1853 wielkiego księcia). Uroczystość zaślubin odbyła się 8 października 1842 roku w pałacu Kneuterdijk, Haga.
Para miała czwórkę dzieci:

</doc>
<doc id="1580819" url="https://pl.wikipedia.org/wiki?curid=1580819" title="Australian Open 2009 (gra podwójna kobiet)">
Australian Open 2009 (gra podwójna kobiet)



</doc>
<doc id="1580822" url="https://pl.wikipedia.org/wiki?curid=1580822" title="Your Song">
Your Song

Your Song – singel brytyjskiego piosenkarza Eltona Johna, z drugiego albumu zatytułowanego "Elton John".
Wersja Ellie Goulding.
Angielska wokalistka Ellie Goulding nagrała własną wersję utworu Eltona Johna w 2010 roku. Piosenka została wydana jako singel z albumu "Bright Lights" 12 listopada 2010 roku.
Teledysk.
Teledysk do utworu został nakręcony jesienią 2012 roku, a jego reżyserią zajęli się Ben Coughlan and Max Knight. Oficjalna premiera teledysku miała miejsce 14 listopada 2010 za pośrednictwem oficjalnego kanału grupy na portalu YouTube.

</doc>
<doc id="1580823" url="https://pl.wikipedia.org/wiki?curid=1580823" title="Badanie zdolności dyfuzji gazów w płucach">
Badanie zdolności dyfuzji gazów w płucach

Badanie zdolności dyfuzji gazów w płucach (DLCO) – badanie czynnościowe układu oddechowego oceniające ilościowo przebieg dyfuzji gazów z pęcherzyków płucnych do płucnych naczyń włosowatych podczas oddychania. Oceny dokonuje się na podstawie pomiaru różnicy między ciśnieniami cząstkowymi wdychanego i wydychanego tlenku węgla, który wykorzystywany jest w tym teście jako gaz wskaźnikowy.
Przeciwwskazania.
Badania nie wolno wykonywać w tych samych sytuacjach co spirometrii. Bezwzględnie badanie jest zakazane u chorych z tętniakami, leczonych w szpitalu z powodu świeżego zawału serca i udaru mózgu, u pacjentów z odmą opłucnową, wzrostem ciśnienia wewnątrzczaszkowego, niewyjaśnionym krwiopluciem, odwarstwieniem siatkówki, po operacjach okulistycznych. Badania nie powinno wykonywać się również po operacjach chirurgicznych dotyczących jamy brzusznej czy klatki piersiowej, u pacjentów z uporczywym kaszlem oraz niepotrafiących zatrzymać powietrza przez 10 sekund podczas maksymalnego wdechu.
Stopień upośledzenia DLCO.
Nasilenie upośledzenia dyfuzji gazów w płucach podzielono na stopnie w zależności od tego, jaki procent wartości należnej (czyli średniej wielkości zdolności dyfuzyjnej w populacji zdrowej) stanowi wynik badania:

</doc>
<doc id="1580824" url="https://pl.wikipedia.org/wiki?curid=1580824" title="Majków (gmina)">
Majków (gmina)

Majków – dawna gmina wiejska istniejąca do 1933 roku w woj. wołyńskim (obecnie na Ukrainie). Siedzibą gminy był Majków.
W okresie międzywojennym gmina Majków należała do powiatu ostrogskiego w woj. wołyńskim. 1 stycznia 1925 roku gmina została wyłączona z powiatu ostrogskiego (który równocześnie przekształcono w powiat zdołbunowski) i przyłączona do powiatu rówieńskiego.
Gmina miała specyficzny kształt, stanowiąc długie i bardzo wąskie pasmo, ciągnące się wzdłuż granicy ze Związkiem Radzieckim.
12 grudnia 1933 roku gmina została zniesiona, a jej obszar włączono do gmin Hoszcza (główna część) i Korzec (tylko wsie Czernica i Kryłów). W dniu zniesienia gmina składała się z 10 gromad: Duliby, Zawrów, Hłuboczek, Borszczówka, Majków, Lidawka, Paszuki, futor Majków, Czernica i Kryłów.

</doc>
<doc id="1580825" url="https://pl.wikipedia.org/wiki?curid=1580825" title="Zdolność dyfuzji gazów w płucach">
Zdolność dyfuzji gazów w płucach



</doc>
<doc id="1580826" url="https://pl.wikipedia.org/wiki?curid=1580826" title="Zdolność dyfuzyjna płuc">
Zdolność dyfuzyjna płuc



</doc>
<doc id="1580828" url="https://pl.wikipedia.org/wiki?curid=1580828" title="7 Dywizjon Artylerii Konnej (austro-węgierski)">
7 Dywizjon Artylerii Konnej (austro-węgierski)

Dywizjon Artylerii Konnej Nr 7 (rtAD. 7) – dywizjon artylerii konnej cesarskiej i królewskiej Armii.
Historia dywizjonu.
W 1889 roku w Timișoarze (węg. "Temesvár"), w składzie 7. Węgierskiego Pułku Artylerii Korpuśnej został zorganizowany 7. Dywizjon Artylerii Konnej. W 1892 roku dywizjon został przeniesiony do położonej na południe od Zagrzebia miejscowości Kis-Szent-Miklós (później nazywanej „Kisszentmiklós”).
Z dniem 6 kwietnia 1908 roku weszła w życie nowa organizacja artylerii, w ramach której dywizjon został wyłączony ze składu 7. Pułku Artylerii Korpuśnej i przekształcony w samodzielny oddział pod nazwą 7. Dywizjon Artylerii Konnej. Dywizjon wchodził w skład 7 Brygady Artylerii Polowej, natomiast pod względem taktycznym został podporządkowany komendantowi 7 Brygady Kawalerii.
Od 1909 roku dywizjon pod względem taktycznym był podporządkowany komendantowi nowo utworzonej Dywizji Kawalerii Temeszwar, która w 1912 roku została przemianowana na 1 Dywizję Kawalerii.
Do 1914 roku dywizjon stacjonował w Kisszentmiklós na terytorium 7 Korpusu, który był jego okręgiem uzupełnień.
W 1916 roku oddział został przemianowany na Dywizjon Artylerii Konnej Nr 1. Równocześnie dotychczasowy Dywizjon Artylerii Konnej Nr 1 należący do 7 Dywizji Kawalerii został przemianowany na Dywizjon Artylerii Konnej Nr 7. W 1918 roku jednostka nosiła nazwę „Pułk Artylerii Polowej Nr 1 K” ().

</doc>
<doc id="1580830" url="https://pl.wikipedia.org/wiki?curid=1580830" title="Ostrý kameň">
Ostrý kameň

Ostrý kameň (1001 m) – szczyt w południowej części Gór Czerchowskich we wschodniej Słowacji. W części zalesiony. 

</doc>
<doc id="1580831" url="https://pl.wikipedia.org/wiki?curid=1580831" title="Drona">
Drona

Drona – indyjski film akcji z elementami fantastyki. W rolach głównych Abhishek Bachchan, Priyanka Chopra, Kay Kay Menon i Jaya Bhaduri. Film powstał w 2008 roku w Pradze, w stanie Maharasztra, Radżastan (m.in w mieście Bikaner) i Namibii. W filmie pokazano indyjską sztukę walki (Kalaripayat z południa Indii, z rejonów malajalam, Chhau z Zachodniego Bengalu, Gatka sikhów) i walkę na miecze. Film spotkał się z niepowodzeniem i został odrzucony przez krytyków i widzów.
Muzyka i piosenki.
Autorem muzyki jest Dhruv Ghanekar, który skomponował muzykę do "Bombay Boys".

</doc>
<doc id="1580832" url="https://pl.wikipedia.org/wiki?curid=1580832" title="Centrum aktywne">
Centrum aktywne



</doc>
<doc id="1580834" url="https://pl.wikipedia.org/wiki?curid=1580834" title="Zatoka wieńcowa">
Zatoka wieńcowa

Zatoka wieńcowa (łac. "sinus coronarius") jest szeroką, krótką żyłą o cienkich ścianach. Położona jest w tylnej części bruzdy wieńcowej i uchodzi do prawego przedsionka serca. 
Powstawanie.
Powstaje z zespolenia:
Odprowadza ona większość krwi ze ścian serca (ok. 70%).

</doc>
<doc id="1580835" url="https://pl.wikipedia.org/wiki?curid=1580835" title="805Na">
805Na



</doc>
<doc id="1580840" url="https://pl.wikipedia.org/wiki?curid=1580840" title="Žobrák">
Žobrák



</doc>
<doc id="1580842" url="https://pl.wikipedia.org/wiki?curid=1580842" title="II Liceum Ogólnokształcące im. Cypriana Kamila Norwida w Jeleniej Górze">
II Liceum Ogólnokształcące im. Cypriana Kamila Norwida w Jeleniej Górze

II Liceum Ogólnokształcące im. C.K. Norwida w Jeleniej Górze – jeleniogórskie liceum ogólnokształcące.
O szkole.
Szkołę otwarto w październiku 1945, jako Publiczną Szkołę Powszechną, a 7 października 1983 nadano jej imię Cypriana Kamila Norwida. Od roku szkolnego 1984/85 należy ona do Zespołu Szkół Ogólnokształcących Nr 2 w Jeleniej Górze. W 1994 liceum zostało przyjęte do grona szkół zrzeszonych w UNESCO. Od 1996 prowadzone są wymiany z innymi europejskimi szkołami (gł. z Niemiec).

</doc>
<doc id="1580845" url="https://pl.wikipedia.org/wiki?curid=1580845" title="Srđan Đukanović">
Srđan Đukanović

Srđan Đukanović (ur. 4 listopada 1980 we Vrbasie) – czarnogórski piłkarz występujący na pozycji pomocnika. Obecnie gracz Odry Opole.
Wychowanek FK Vrbas, w którym to klubie grał w sezonach 2001/02 – 2003/04 (wiosna). Został zauważony przez wysłanników FK Hajduk Kula i podpisał z tym klubem kontrakt. Występował w nim do sezonu 2008/09, w przerwach był wypożyczany do FK Mladost. Łącznie piłkarz w serbskiej lidze rozegrał 79 meczów, strzelił w nich 3 bramki.
Piłkarz mierzy 185 cm. Waży 80 kg.

</doc>
<doc id="1580846" url="https://pl.wikipedia.org/wiki?curid=1580846" title="Bojery">
Bojery



</doc>
<doc id="1580847" url="https://pl.wikipedia.org/wiki?curid=1580847" title="Johann Crüger">
Johann Crüger

Johann Crüger, łuż. "Jan Krygaŕ" (wym. ) (ur. 9 kwietnia 1598 w Groß Breesen, dziś dzielnica miasta Guben, zm. 23 lutego 1662 w Berlinie) – niemiecki kompozytor, z pochodzenia Dolnołużyczanin, autor pieśni ewangelickich.
Był synem zamożnego gospodarza i córki pastora. Początkowo uczył się w Guben w szkole łacińskiej, którą skończył w 1613. Wkrótce wyruszył w podróż – przez Żary i Wrocław dotarł do Ratyzbony, gdzie zdobył wykształcenie muzyczne u Paulusa Hombergera. W 1615 przeniósł się do Berlina, a od 1620 do Wittenbergi, gdzie studiował na uniwersytecie teologię i wciąż kształcił się muzycznie. Od 1622 aż do śmierci przez 40 lat był nauczycielem w berlińskim "Gymnasium Zum Grauen Kloster" i jednocześnie kantorem kościoła św. Mikołaja w Berlinie.
W 1640 wydał najważniejszy śpiewnik ewangelicki XVII wieku, "Praxis pietatis melica", gdzie znajdowały się także pieśni jego autorstwa. Zyskał on wielką popularność i liczne wydania (po 61 latach wyszło 39. wydanie). W 1643 poznał Paula Gerhardta, zwanego „królem poetów religijnych”. Współpracując z nim stworzył wiele popularnych pieśni ewangelickich, śpiewanych do dziś i tłumaczonych na różne języki (w tym polski).
Jedna z najbardziej znanych pieśni luterańskich, chorał "Nun danket alle Gott" (śpiewany w polskich kościołach ewangelickich z tekstem "Dziękujmy Bogu wraz"), jest w większości wydań określana jako pieśń Crügera, jednak Crüger prawdopodobnie był tylko autorem nowego opracowania w śpiewniku "Praxis pietatis melica". Sama melodia jest bowiem nieco starsza, autorem słów jest Martin Rinckart (1586 - 1649), niemiecki teolog i autor tekstów pieśni. Możliwe, że był on również autorem melodii do tego chorału.
Jedna z córek Crügera wyszła za mąż za malarza dworskiego Michaela Conrada Hirta, który sportretował swojego teścia.

</doc>
<doc id="1580850" url="https://pl.wikipedia.org/wiki?curid=1580850" title="DLCO">
DLCO



</doc>
<doc id="1580851" url="https://pl.wikipedia.org/wiki?curid=1580851" title="Coupe de France">
Coupe de France



</doc>
<doc id="1580852" url="https://pl.wikipedia.org/wiki?curid=1580852" title="Eduard Magnus Jakobson">
Eduard Magnus Jakobson

Eduard Magnus Jakobson (ur. 5 lutego 1847 w Torma, zm. 2 lipca 1903 w Tallinnie) – estoński drzeworytnik, działacz lokalnego odrodzenia narodowego i pastor baptystyczny, brat Carla Roberta. 
Urodził się w rodzinie nauczyciela muzyki Adama Jakobsona. Od 1874 studiował drzeworytnictwo w Petersburgu pod kierunkiem Augusta Daugella. W 1884 przeprowadził się do Rygi, gdzie założył cztery lata później zakład drzeworytniczy.
Był działaczem estońskiego odrodzenia narodowego. W 1866 po raz pierwszy opublikował swoje artykuły w piśmie Eesti Postimees. Zaprojektował winietę estońskiego czasopisma narodowego "Sakala". Wedle szacunków Aleksandra Tassy zostawił po sobie prawie 2,5 tys. drzeworytów. 
W dzieciństwie został ochrzczony w obrządku ewangelicko-augsburskim, jednak w 1867 pod wpływem swojego nauczyciela Augusta Daugella związał się z ruchem baptystycznym. Dwa lata później przyjął w Petersburgu chrzest w tym rycie. Od 1881 do 1884 był zaangażowany w działalność Brytyjskiego i Zagranicznego Towarzystwa Biblijnego. W 1895 rozpoczął posługę pastora w Tallinnie i Parnawie, którą sprawował do śmierci. 

</doc>
<doc id="1580854" url="https://pl.wikipedia.org/wiki?curid=1580854" title="Coupe de la Ligue">
Coupe de la Ligue



</doc>
<doc id="1580859" url="https://pl.wikipedia.org/wiki?curid=1580859" title="6 Dywizjon Artylerii Konnej (austro-węgierski)">
6 Dywizjon Artylerii Konnej (austro-węgierski)

Dywizjon Artylerii Konnej Nr 6 (r. AD. 6, rtAD. 6) - dywizjon artylerii konnej cesarskiej i królewskiej Armii.
Historia dywizjonu.
Dywizjon został sformowany 8 kwietnia w 1908 z byłego dywizjonu artylerii konnej Pułku Artylerii Korpuśnej Nr 6 w Koszycach. Komenda dywizjonu razem z parkiem amunicyjnym i kadrą zapasową stacjonowała w Miszkolcu na terytorium 6 Korpusu, który był jego okręgiem uzupełnień. Dywizjon został włączony w skład 6 Brygady Kawalerii.
W sierpniu 1914, w czasie mobilizacji, dywizjon (bez 1. baterii) wszedł w skład 8 Dywizji Kawalerii, natomiast 1. bateria została podporządkowana komendantowi 5 Dywizji Kawalerii Honwedu.
W 1916 oddział został przemianowany na Dywizjon Artylerii Konnej Nr 8. Równocześnie dotychczasowy Dywizjon Artylerii Konnej Nr 10 należący do 6 Dywizji Kawalerii został przemianowany na Dywizjon Artylerii Konnej Nr 6. W 1918 jednostka nosiła nazwę „Pułk Artylerii Polowej Nr 8 K” ().
Skład.
80% stanowili Węgrzy, 20% inni.

</doc>
<doc id="1580860" url="https://pl.wikipedia.org/wiki?curid=1580860" title="Phylloscopus inornatus">
Phylloscopus inornatus



</doc>
<doc id="1580863" url="https://pl.wikipedia.org/wiki?curid=1580863" title="ACAT">
ACAT



</doc>
<doc id="1580864" url="https://pl.wikipedia.org/wiki?curid=1580864" title="Steve Olson">
Steve Olson

Steve Olson – pisarz amerykański specjalizujący się w pisaniu książek o nauce, matematyce i polityce społecznej. Pracował między innymi w National Academy of Sciences i w Institute for Genomic Research.
Jest autorem kilku książek popularnonaukowych. Między innymi: "Shaping the future", "Biotechnology", "Count Down: Six Kids Vie for Glory at the World’s Toughest Math Competition". Publikacja "Mapowanie historii ludzkości. Przeszłość ukryta w naszych genach" ("Mapping Human History. Genes, Race and our Common Origin"), która w roku 2002 została nominowana do nagrody National Book Award.
Pisuje także do wielu czasopism takich jak Atlantic Monthly, The Smithsonian, Science, Scientific American, Wired, The Yale Alumni Magazine, The Washingtonian, Slate i Paste. Jego artykuły były w "Best American Science and Nature Writing" w roku 2003 i w roku 2007.
"Mapowanie historii ludzkości" to szeroko zakrojona opowieść o ostatnich 150 tysiącach lat w historii człowieka. Steve Olson odwołuje się w niej do nowych odkryć genetycznych, by pokazać, jak powstała ludzkość dzisiejszego świata. W swej podróży przez kontynenty Olson opisuje afrykańskie pochodzenie ludzi współczesnych oraz sposób w jaki następowało ich rozprzestrzenianie. Przedstawia genealogię całej ludzkości, wyjaśniając, na przykład, dlaczego każdy może twierdzić, że jego przodkami są Juliusz Cezar i Konfucjusz. Obala mit dzielenia ludzi na rasy wskazując, że mimo wszystkich różnic grupy ludzkie są do siebie podobne.
Publikacja "Mapowanie historii ludzkości" zawierała tezę o pochodzeniu ludzi, która była kontrowersyjna w czasie, gdy książka była wydawana. W książce przedstawiony został pogląd, że ostatni wspólny przodek wszystkich ludzi żyjących dziś na ziemi musiał żyć około 2-3 tys. lat temu, co zdaniem genetyków było okresem zbyt krótkim. Jednakże bardziej formalna wersja tej tezy została przedstawiona przez autora, we współpracy z Douglasem Rohde i Josephem Changiem 30 września 2004 roku w artykule opublikowanym w Nature. Jego autorzy stworzyli model populacji ludzkiej jako zbiór podpopulacji, gdzie partnerzy dobierali się przypadkowo, powiązanych przez okazyjnych migrantów. Z użyciem modelu mas ludności na świecie i populacji o ograniczonym poziomie migracji, autorzy wyliczyli, że ostatni wspólny przodek drzewa genealogicznego mógł żyć w roku 55 n.e.
Olson jest żonaty z Lynn Olson, dziennikarką piszącą o edukacji, która jest obecnie starszym oficerem programu Bill and Melinda Gates Foundation. Mają dwójkę dzieci.

</doc>
<doc id="1580867" url="https://pl.wikipedia.org/wiki?curid=1580867" title="Frank Norris">
Frank Norris

Benjamin Franklin Norris, Jr., znany jako Frank Norris (ur. 5 marca 1870 w Chicago, zm. 25 października 1902 w San Francisco) – amerykański powieściopisarz naturalista.
Życiorys.
Ojciec pisarza był biznesmenem, matka aktorką. W 1884 roku rodzina przeniosła się do San Francisco. Studiował przez dwa lata (1887–89) malarstwo w Paryżu. Tam przeczytał powieści Zoli. W latach 1890–1894 studiował na Uniwersytecie Kalifornijskim w Berkeley, gdzie poznał poglądy Darwina i Spencera. Zaczął publikować opowiadania w czasopismach. Rok spędził na Harvardzie na anglistyce.
W latach 1895–1896 był korespondentem w Afryce Południowej, potem redaktorem w czasopiśmie "San Francisco Wave". Był korespondentem wojennym "McClure's Magazine" na Kubie w 1898 roku w czasie wojny hiszpańsko-amerykańskiej. W 1899 roku rozpoczął pracę w nowojorskim wydawnictwie "Doubleday &amp; Page".
Zmarł nagle w San Francisco w wyniku zapalenia otrzewnej po rozerwaniu się wyrostka robaczkowego.
Twórczość.
Jego znane książki to: "Moran of the Lady Letty" (1898. wyd. polskie "Ocean przyjdzie po Ciebie" Poznań 1960), "McTeague" (1899), "The Octopus: A California Story" (1901) (wyd. polskie Octopus, Warszawa Tom I 1902, Tom II 1903, Ośmiornica, Czytelnik 1955) i "The Pit" (1903). Był umiarkowanym socjalistą, wrażenie zrobił na nim darwinizm; wpłynął na takich pisarzy jak Upton Sinclair. Reprezentował jednak darwinizm dość optymistyczny, wierzył, że człowiek cywilizowany może poskromić swoje zwierzęce odruchy.
Występował często w swoich powieściach przeciw zachłannym monopolom z przełomu wieków. Jednak uznawał agresywny kapitalizm za najlepszy ekonomicznie system. Pisał o konflikcie budowniczych kolei z ranczerami (w "The Octopus"), o machinacjach w handlu zbożem (w "The Pit").
Jego nazwisko łączy się z tzw. Erą progresywną w historii USA, kiedy intelektualiści pragnęli przekazać więcej władzy zwykłym obywatelom.
Na podstawie "McTeague" Erich von Stroheim nakręcił film "Chciwość".

</doc>
<doc id="1580868" url="https://pl.wikipedia.org/wiki?curid=1580868" title="Rejon nikopolski">
Rejon nikopolski

Rejon nikopolski – jednostka administracyjna wchodząca w skład obwodu dniepropietrowskiego Ukrainy.
Rejon utworzony w 1923, ma powierzchnię 1943 km² i liczy około 43 tysięcy mieszkańców. Siedzibą władz rejonu jest Nikopol.
Na terenie rejonu znajdują się 1 osiedlowa rada i 15 silskich rad, obejmujących w sumie 63 wsie i 4 osady.

</doc>
<doc id="1580869" url="https://pl.wikipedia.org/wiki?curid=1580869" title="Carl Robert Jakobson">
Carl Robert Jakobson

Carl Robert Jakobson, ps. "Linnutaja" (ur. 26 lipca 1841 w Tartu (Dorpat), zm. 19 marca 1882 w Kurgja) – estoński nauczyciel i pisarz, polityk, jedna z czołowych postaci estońskiego odrodzenia narodowego. Był przedstawicielem Oświecenia i materialistą.
Urodził się jako syn Adama Jakobsona, nauczyciela w szkole parafialnej w Tormie. Od 1856 do 1859 uczęszczał do seminarium prowadzonego przez Jānisa Cimzego w mieście Valga, po czym zajął miejsce ojca jako nauczyciel w Tormie. Po konflikcie z lokalnym pastorem i dziedzicem opuścił rodzinną miejscowość podejmując pracę w Kingissepp (Jamburg). Od 1864 nauczał w Petersburgu, gdzie związał się z estońskim ruchem narodowym oraz rozpoczął współpracę z gazetą "Eesti Postimees" oraz liberalnymi kręgami niemieckimi i rosyjskimi. 
Na początku lat siedemdziesiątych znalazł się wśród założycieli działającego w Tartu Estońskiego Towarzystwa Literackiego ("Eesti Kirjameeste Selts"), które odegrało ogromną rolę w początkach estońskiego odrodzenia narodowego.
W 1871 osiedlił się w Tallinnie. Trzy lata później nabył posiadłość w Kurgja, gdzie założył wzorcowe gospodarstwo chłopskie. Został wybrany prezesem towarzystw rolniczych w Parnawie i Viljandi (Fellin). 
W 1878 założył w Viljandi gazetę "Sakala", gdzie występował za ograniczeniem praw szlachty niemieckiej na terenie guberni bałtyckich oraz budową estońskiej tożsamości narodowej w oparciu o porozumienie z Rosją. 
W 1881 wybrano go następcą Jakoba Hurta na stanowisku prezesa Estońskiego Towarzystwa Literackiego. 
Jego młodszym bratem był Eduard Magnus Jakobson (1847-1903), znany drzeworytnik, autor ilustracji do estońskich książek oraz pastor baptystyczny. 
Portret C. R. Jakobsona widniał na estońskim banknocie o nominale 500 koron (wycofanym z obiegu po wprowadzeniu euro w 2011 r.).

</doc>
<doc id="1580870" url="https://pl.wikipedia.org/wiki?curid=1580870" title="Hydrolaza estru cholesterolowego">
Hydrolaza estru cholesterolowego

Hydrolaza estru cholesterolowego – enzym z grupy hydrolaz biorący udział w metabolizmie cholesterolu. Przeprowadza on hydrolizę estrów cholesterolu. Związki te, zbudowane z cholesterolu połączonego przez grupę hydroksylową przy 3. atomie węgla z resztą acylową pochodzącą zwykle od kwasu tłuszczowego, powstały zazwyczaj dzięki albo LCAT. Ich rozpad prowadzi od odtworzenia cholesterolu i wyjściowego kwasu tłuszczowego.

</doc>
<doc id="1580873" url="https://pl.wikipedia.org/wiki?curid=1580873" title="Aleksandra Hanowerska (1882–1963)">
Aleksandra Hanowerska (1882–1963)

Aleksandra Ludwika Maria Olga Elżbieta Teresa Vera (ur. 29 września 1882 w Schloss Ort w Gmunden, zm. 30 sierpnia 1963 w zamku w Glücksburg (Ostsee)) – księżniczka Hanoweru i Cumberland, Wielkiej Brytanii i Irlandii, księżna Brunswick-Lüneburg, wielka księżna Meklemburgii i Schwerinu.
Aleksandra była trzecim dzieckiem Ernesta Augusta, księcia Hanoweru, i jego żony Thyry, księżniczki duńskiej, najmłodszej córki Chrystiana IX, króla Danii, i Luizy Hessen-Kassel. Aleksandra była potomkinią Jerzego III Hanowerskiego, króla Wielkiej Brytanii, i jego żony Charlotty Mecklenburg-Strelitz.
7 czerwca 1904 w Gmunden wyszła za mąż za Fryderyka Franciszka IV, wielkiego księcia Meklemburgii i Schwerinu, syna Fryderyka Franciszka III i jego żony Anastazji, wielkiej księżnej Rosji. Ze związku tego pochodziło pięcioro dzieci:

</doc>
<doc id="1580874" url="https://pl.wikipedia.org/wiki?curid=1580874" title="Rejon nowomoskowski">
Rejon nowomoskowski

Rejon nowomoskowski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1997 km² i liczy około 74 tysięcy mieszkańców. Siedzibą władz rejonu jest Nowomoskowśk.
Na terenie rejonu znajdują się 1 miejska rada, 4 osiedlowe rady i 14 rad wiejskich, obejmujących w sumie 49 wsi i 4 osady.

</doc>
<doc id="1580875" url="https://pl.wikipedia.org/wiki?curid=1580875" title="OTC">
OTC



</doc>
<doc id="1580877" url="https://pl.wikipedia.org/wiki?curid=1580877" title="Bernard Sachs">
Bernard Sachs

Theodore Bernard Sachs (ur. 2 stycznia 1858 w Baltimore, zm. 8 lutego 1944) – amerykański lekarz neurolog. Jako jeden z pierwszych opisał objawy choroby, znanej dziś jako choroba Taya-Sachsa.
Życiorys.
Urodził się w Baltimore, ale edukację odebrał w Nowym Jorku i z tym miastem wiązała się niemal cała jego kariera. W dzieciństwie duży wpływ miał na niego starszy brat Julius. Studiował na Harvard University, gdzie zainteresował się psychologią i psychopatologią pod wpływem Williama Jamesa. Po ukończeniu studiów w 1878 roku odbył podróż do Europy, gdzie zwiedził kliniki Adolfa Kussmaula, Friedricha von Recklinghausena, Friedricha Goltza, Rudolfa Virchowa, Carla Westphala, Theodora Meynerta, Jeana-Martina Charcota i Johna Hughlingsa Jacksona. W 1885 roku przetłumaczył "Psychiatrie" Meynerta na angielski. Po powrocie do USA praktykował w Nowym Jorku, pracował w New York Polyclinic Hospital, był konsultantem w Mount Sinai Hospital i Manhattan State Hospital. Był wydawcą Journal of Nervous and Mental Disease (1886–1911) i przewodniczącym American Neurological Association (1894,1932).
Dorobek naukowy.
Przedstawił jeden z pierwszych opisów choroby, znanej dziś jako choroba Taya-Sachsa. Opublikował podręcznik neurologii dziecięcej, kilkukrotnie wznawiany i tłumaczony na niemiecki. Ogółem pozostawił blisko 200 prac naukowych. 

</doc>
<doc id="1580878" url="https://pl.wikipedia.org/wiki?curid=1580878" title="Rio-Andirio (cieśnina)">
Rio-Andirio (cieśnina)

Rio-Andirio (gr. Στενό Ρίου-Αντιρρίου) – cieśnina w Grecji, w głębokiej, wschodniej odnodze Morza Jońskiego, pomiędzy kontynentem (północnym przylądkiem Andirio) a Peloponezem (południowym Rio). Cieśnina rozgranicza Zatokę Patraską (na zachodzie) od Zatoki Korynckiej (na wschodzie). Na obu przylądkach znajdują się miejscowości z portami i fortami – Rio i Andirio. W najwęższym miejscu cieśnina ma szerokość 1,92 km 
7 sierpnia 2004 roku oddano do użytku most Rio-Andirio (długość 2,88 km), znacznie skracający podróż między kontynentem a Peloponezem.

</doc>
<doc id="1580884" url="https://pl.wikipedia.org/wiki?curid=1580884" title="Johann Georg Ebeling">
Johann Georg Ebeling

Johann Georg Ebeling (ur. 8 lipca 1637 w Lüneburgu, zm. 4 grudnia 1676 w Szczecinie) – niemiecki kompozytor epoki baroku.
Życiorys.
Urodził się w Lüneburgu jako syn drukarza, Georga Ebelinga i Anny z domu Lüdeckens. W rodzinnym mieście uczęszczał do "Gymnasium Johanneum", które ukończył w wieku 21 lat. Równocześnie poświęcał się pracy muzyka. W 1658 roku wyjechał do Helmstedt, aby studiować teologię. Dzięki wsparciu księcia Christiana Ludwiga von Braunschweig mógł zgłębiać także wiedzę muzyczną w hamburskim "Collegium Musicum". W roku 1660 został powołany na stanowisko muzyka w Hamburgu, a w 1662 r. przejął funkcję kantora przy berlińskim Nikolaikirche po śmierci Johanna Crügera. Zaprzyjaźnił się tam z poetą i pastorem, autorem tekstów pieśni religijnych, Paulem Gerhardtem. W 1668 r. otrzymał propozycję przejęcia kantoratu w Szczecinie. Ponieważ szczecińskie Pedagogium zostało przekształcone w królewskie "Gymnasium Carolinum", Ebeling zgodził się i przyjął stanowisko dyrektora muzycznego i kantora oraz profesora greki. W Szczecinie pozostał do końca życia.
Twórczość.
Ebeling był przede wszystkim autorem wielu pieśni ewangelickich – szczególnie cenione były jego utwory do poetyckich tekstów Paula Gerhardta. Mawiano, że jest drugim po Johannie Crügerze najsławniejszym kompozytorem piszącym do tekstów Gerhardta. Komponował również kantaty.

</doc>
<doc id="1580885" url="https://pl.wikipedia.org/wiki?curid=1580885" title="Rejon pawłohradzki">
Rejon pawłohradzki

Rejon pawłohradzki (ukr. Павлоградський район, "Pawłohradśkyj rajon") – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1450 km² i liczy około 33 tysięcy mieszkańców. Siedzibą władz rejonu jest Pawłohrad.
Na terenie rejonu znajduje się 13 silskich rad, obejmujących w sumie 37 wsi i 2 osady.

</doc>
<doc id="1580886" url="https://pl.wikipedia.org/wiki?curid=1580886" title="Farrago">
Farrago

Farrago – sztuka Lidii Amejko, która powstała w 1996 roku. Była wielokrotnie wystawiana w polskich teatrach.
Główni bohaterowie to: Ekscelencja, św. Piotr oraz Wiktor Farrago.
Ekscelencja ucieleśnia Pana Boga. Jego ulubionym zajęciem jest oglądanie scen z wojen religijnych. Ekscelencja to osoba patrząca optymistycznie, wyrozumiała, obdarzona dziecięcą radością życia, a przez to skontrastowana ze swoim sługą i prawą ręką – św. Piotrem. To właśnie on zapowiada przybycie trzeciej postaci – Farrago. Wiktor jest aktorem filmów wysokobudżetowych. Odbywa się swoisty sąd nad nim. Jako jego przewinienia odtwarzane są role filmowe, zwykle czarne charaktery. Dla św. Piotra Farrago jest złoczyńcą zasługującym na piekło, najbardziej przeraża go brak skruchy u winowajcy i materialne pobudki czynów. Wydaje wyrok bez wahania. Jawi się jako "starotestamentowy sędzia", sprawiedliwy, ale i surowy, zasadniczy i nieprzejednany. Farrago podejmuje obronę. Stara się wyjaśnić nieporozumienie. Tłumaczy, iż jego praca daje ludziom przyjemność, rozrywkę, wprowadza ich w świat absurdalnej pewności, ale jest to świat odwracalny bez pojęć „brak” i „nigdy”. W końcu używa argumentu, że stwarza na niby. Ten ostatni zwrot intryguje Ekscelencję. Jako doskonały stwórca nie może zrozumieć określenia „na niby”. Kiedy Farrago podejmuje rozpaczliwą próbę ucieczki i odebrania kluczy św. Piotrowi, ten w chwili słabości wypowiada słowa Chrystusa: "Panie mój, czemuś mnie opuścił!"
Błyskawica powala na ziemię Wiktora. Św. Piotr ośmiela się zarzucić samemu Bogu, iż nie uratował swego Syna - „Ekscelencja sam udawał”. Bóg Ojciec milczy. Potem mówi, iż tak miało się stać. Można jednak dostrzec jak wiele ta sytuacja go kosztowała. Jego ojcowska miłość jest zwyczajnie ludzka.
Kiedy Farrago odzyskuje przytomność, nie wie, iż wkracza w inną sytuację. Nie ma pojęcia, o tym co stało się przed chwilą. Podejmuje znów swoją obronę, lecz inaczej. Wydaje się być w uniesieniu, jakby natchniony, nazywa siebie jednym, ale w dwóch osobach. Przy szyderstwach św. Piotra, opowiada o swojej samotności na scenie, kiedy zapalają się światła na widowni i zaczyna grać. Mówi o tekście autora i o pojedynczych słowach, którym nadaje sens i byt. Równocześnie Bóg Ojciec zaczyna sobie przypominać, jak stworzył świat. Farrago oddaje ciało swej postaci, Bóg stwarza człowieka na swój obraz i podobieństwo. Ten ponowny akt tworzenia, akt Farrago i Boga jest mistycznym momentem, pełnym ładu i harmonii.
W końcowej scenie św. Piotr przeglądając prasę stwierdza, iż moc nadawania nazw przedmiotom jest wykorzystywana przez człowieka do poprawiania „bożej rzeczywistości”. Zauważa wreszcie wzmiankę o Farrago, który otrzymawszy od Pana kolejną szansę, ma zamiar wcielić się w nową postać filmową – świętego Franciszka z Asyżu.
W 1998 Jarosław Żamojda wyreżyserował "Farrago" w Teatrze Telewizji. W tytułowej roli wystąpił Cezary Pazura, Ekscelencję zagrał Marek Walczewski, a Świętego Piotra Wiktor Zborowski.

</doc>
<doc id="1580889" url="https://pl.wikipedia.org/wiki?curid=1580889" title="Rejon petrykiwski">
Rejon petrykiwski

Rejon petrykiwski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1991, ma powierzchnię 928 km² i liczy około 25 tysięcy mieszkańców. Siedzibą władz rejonu jest Petrykiwka.
Na terenie rejonu znajdują się 3 osiedlowe rady i 6 silskich rad, obejmujących w sumie 17 wsi.

</doc>
<doc id="1580891" url="https://pl.wikipedia.org/wiki?curid=1580891" title="Jakub Gutenbaum">
Jakub Gutenbaum

Jakub Gutenbaum (ur. 17 sierpnia 1929 w Warszawie, zm. 30 listopada 2017 w Warszawie) – polski inżynier, specjalizujący się w automatyce i robotyce. Inicjator powstania i wieloletni przewodniczący Stowarzyszenia Dzieci Holocaustu w Polsce.
Życiorys.
Urodził się w Warszawie w rodzinie żydowskiej, jako syn nauczycieli Arona i Rywy Gutenbaumów. Miał o trzy lata młodszego brata. Po rozpoczęciu okupacji Warszawy jego ojciec, obawiając się niemieckich represji, przedostał się na tereny zagarnięte przez Związek Radziecki. Deportowany na Syberię zmarł z wycieńczenia w 1943.
W 1940 wraz z matką i bratem został przesiedlony do getta warszawskiego. Zamieszkali w mieszkaniu ciotki przy ulicy Franciszkańskiej 6. Rodzina utrzymywała się z pracy matki w Centosie oraz z wyprzedaży posiadanych rzeczy. Po pewnym czasie został zatrudniony jako goniec w Wydziale Szkolnym Gminy Żydowskiej, a później jako doręczyciel nakazów płatniczych.
Po zmniejszeniu obszaru getta Jakub Gutenbaum wraz z rodziną przeniósł się do mieszkania stryja na rogu ulic Zamenhofa i Niskiej. Podczas wielkiej akcji deportacyjnej w lecie 1942 ukrywał się na strychu kamienicy, w której mieszkał, a następnie przy ul. Zamenhofa 24 w pokoju, którego drzwi były zamaskowane ciężkim kredensem. W tym czasie wywiezieni zostali i zamordowani w Treblince członkowie jego najbliższej rodziny: dwie siostry matki z rodzinami oraz dwie siostry i brat ojca z rodzinami. Po zakończeniu akcji stał się jedynym żywicielem rodziny. Sprzedawał papierosy w bramie domu przy ul. Muranowskiej 44. Kolejną akcję wysiedleńczą w styczniu 1943 przeżył również w kryjówce przy ul. Zamenhofa. W tym okresie utrzymywał kontakt z syjonistyczną grupą ruchu oporu Akiba, której przywódcą był Lutek Rotblat. Pomagał mu w przeprowadzeniu udanego zamachu na agenta Gestapo Alfreda Nossiga.
Po wybuchu powstania w getcie wraz z matką i bratem ukrywał się w bunkrze przy ul. Zamenhofa. Była to piwnica z zamaskowanym wejściem, bez źródła wody i prądu. 30 kwietnia lub 1 maja 1943 bunkier został zdekonspirowany, a osoby w nim przebywające pognane na Umschlagplatz. Po kilku dniach deportowano wszystkich do Lublina, skąd trafili do obozu koncentracyjnego na Majdanku. Tam Gutenbaum został skierowany do grupy mężczyzn zdolnych do pracy, zaś matkę z bratem zgładzono w komorze gazowej. Przebywał w obozie koncentracyjnym na Majdanku ponad dwa miesiące.
W lipcu 1943 został wysłany do obozu w Skarżysku-Kamiennej, gdzie pracował w fabryce amunicji przy rozbrajaniu pocisków przeciwlotniczych. Zachorował wówczas na tyfus plamisty. Podczas selekcji obozowej jako chory znalazł się w grupie osób do rozstrzelania. Życie uratował mu lekarz dentysta Alter Rozenberg.
W sierpniu 1944 obóz ewakuowano, a część więźniów zdolnych do pracy, w tym Gutenbauma, wysłano do Buchenwaldu. Stamtąd został deportowany do obozu w Schlieben, gdzie pracował w fabryce amunicji. Głód, ciężka praca i trudne warunki sanitarne doprowadziły do ropienia ran na jego nogach. Znalazł się w lazarecie, gdzie pomagał mu belgijski lekarz Horace Leleux z Ath, deportowany do obozu koncentracyjnego za udział w belgijskim ruchu oporu. Na kilka tygodni przed końcem wojny obóz zlikwidowano, a żydowskich więźniów przetransportowano do Theresienstadt. Obóz został wyzwolony przez Armię Czerwoną w maju 1945.
Po zakończeniu wojny znalazł się w żydowskim domu dziecka w Helenówku pod Łodzią. Następnie przez kilkanaście miesięcy przebywał we Francji i Belgii. Po powrocie do Polski zamieszkał w Warszawie u stryja, który przeżył wojnę w Związku Radzieckim. W 1955 ukończył Instytut Energetyczny w Moskwie i rozpoczął pracę w Polskiej Akademii Nauk. Doktorat (1962) i habilitację (1968) uzyskał na Politechnice Warszawskiej. W 1976 otrzymał tytuł profesora.
Był pracownikiem naukowym Instytutu Badań Systemowych Polskiej Akademii Nauk oraz Wyższej Szkoły Informatyki Stosowanej i Zarządzania. Specjalizował się w analizie systemowej, automatyce, badaniach operacyjnych, modelowaniu matematycznym, teorii sterowania oraz zarządzaniu.
W latach 1991–2000 pełnił funkcję przewodniczącego Stowarzyszenia „Dzieci Holocaustu” w Polsce, a następnie honorowym przewodniczącym tej organizacji. Był także członkiem Stowarzyszenia Żydów Kombatantów i Poszkodowanych w II Wojnie Światowej. Wchodził również w skład Komitetu Wspierania Muzeum Historii Żydów Polskich Polin w Warszawie.
15 maja 2003 został odznaczony Krzyżem Oficerskim Orderu Odrodzenia Polski. 
Zmarł w 2017. Jest pochowany na Cmentarzu Wojskowym na Powązkach (kwatera B33-8-4).

</doc>
<doc id="1580892" url="https://pl.wikipedia.org/wiki?curid=1580892" title="Jakob Hurt">
Jakob Hurt

Jakob Hurt (ur. 22 lipca 1839 w Himmaste, zm. 13 stycznia 1907 w Petersburgu) – estoński językoznawca, teolog i folklorysta, jeden z twórców estońskiego odrodzenia narodowego.
Biografia.
W dzieciństwie uczęszczał do szkoły ludowej w Himmaste, później uczył się w gimnazjum w Tartu (Dorpat), gdzie studiował również teologię na lokalnym Uniwersytecie (1859–1864). Od 1860 był aktywnym działaczem Korporacji Bałtyckiej Livonia Dorpat.
Po ukończeniu studiów, został zatrudniony jako nauczyciel w dobrach Hellenurme należących do Alexandra Theodora von Middendorffa. Od 1868 do 1872 nauczał w szkołach gimnazjalnych w Tartu i Kuressaare.
W listopadzie 1872 został ordynowany na pastora w kościele mariackim w Tartu. Od 1872 do 1880 był pastorem w Otepää, a później aż do 1901 pełnił posługę jako ksiądz luterański w Petersburgu, zarządzając estońską parafią narodową.
Od 1872 do 1881 pełnił funkcję przewodniczącego Estońskiego Towarzystwa Literackiego ("Eesti Kirjameeste Selts").
W wydanej w 1864 publikacji "Lühikene õpetus kirjutamisest parandatud viisi" położył podwaliny pod nowoczesną ortografię estońską. Później wydał m.in. monografię "Eesti sõnadestline lõpuga" (1903). Wraz z Ferdinandem Johannem Wiedemannem pracował nad wydaniem wielkiego słownika estońsko-niemieckiego. W 1886 uzyskał doktorat z teologii na Uniwersytecie w Helsinkach za pracę "Die estnischen Nomina auf -ne purum".
Od 1863 zajmował się wydawaniem estońskich pieśni ludowych oraz poezji, które opublikował m.in. w "Beiträge zur Kenntniss estnischer Sagen und Ueberlieferungen" (1863), "Vana Kannel" (Tom 1: 1875–1886, Tom 2: 1884–1886) i "Setukeste laulud" (1904–1907). Nazywany jest ,królem folkloru estońskiego" – przy pomocy tysięcy pomocników zebrał ogromny zbiór poezji ludowej.
Był żonaty z Eugenie Oettel Hurt – razem mieli sześcioro dzieci. Został pochowany na cmentarzu Raadi w Dorpacie. Jest upamiętniony na banknocie dziesięciokoronowym.

</doc>
<doc id="1580895" url="https://pl.wikipedia.org/wiki?curid=1580895" title="Butch (Tom i Jerry)">
Butch (Tom i Jerry)



</doc>
<doc id="1580901" url="https://pl.wikipedia.org/wiki?curid=1580901" title="Bobby Kerr (lekkoatleta)">
Bobby Kerr (lekkoatleta)

Bobby Kerr, właśc. Robert Kerr (ur. 9 czerwca 1882 w Enniskillen w Irlandii Północnej, zm. 12 maja 1963 w Hamilton) – kanadyjski lekkoatleta, sprinter.
Urodził się w Irlandii Północnej, ale jego rodzina wyemigrowała do Kanady, gdy miał pięć lat i osiedliła się w Hamilton. Kerr pracował jako strażak, a w wolnym czasie trenował bieganie i wkrótce stał się najlepszym biegaczem w okolicy. W 1904 wyjechał za własne oszczędności na igrzyska olimpijskie w St. Louis, gdzie wystartował w biegach na 60 metrów, 100 metrów i 200 metrów, ale odpadł w eliminacjach.
W późniejszych latach poprawiał swoje wyniki. Ustanowił rekordy Kanady na wszystkich dystansach pomiędzy 40 jardów a 220 jardów. Był mistrzem Kanady na 100 jardów w 1907 i 200 jardów w 1906–1908. Przed igrzyskami olimpijskimi w 1908 w Londynie zdobył brytyjskie mistrzostwo na 100 i 200 jardów.
Podczas igrzysk olimpijskich zakwalifikował się do finałów biegów na 100 metrów i 200 metrów. Na 100 metrów zajął 3. miejsce, a na 200 metrów wygrał w czasie 22,6 s.
Walczył jako oficer podczas I wojny światowej. Potem pracował jako trener. Jako działacz był obecny na igrzyskach olimpijskich w 1928 i w 1932.

</doc>
<doc id="1580902" url="https://pl.wikipedia.org/wiki?curid=1580902" title="Rejon petropawliwski">
Rejon petropawliwski

Rejon petropawliwski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1248 km² i liczy około 35 tysięcy mieszkańców. Siedzibą władz rejonu jest Petropawliwka.
Na terenie rejonu znajdują się 1 osiedlowa rada i 12 silskich rad, obejmujących w sumie 47 wsi i 2 osady.

</doc>
<doc id="1580904" url="https://pl.wikipedia.org/wiki?curid=1580904" title="Short track na Zimowej Uniwersjadzie 2009">
Short track na Zimowej Uniwersjadzie 2009

Short track na Zimowej Uniwersjadzie 2009 odbyła się w dniach 19 – 23 lutego w Hali sportowej Uniwersytetu Technicznego w Harbinie.
Rozdanych zostało 10 medali.

</doc>
<doc id="1580906" url="https://pl.wikipedia.org/wiki?curid=1580906" title="Buderaż (gmina)">
Buderaż (gmina)

Buderaż – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Buderaż.
W okresie międzywojennym gmina Buderaż należała do powiatu dubieńskiego w woj. wołyńskim. 1 stycznia 1925 roku gmina została wyłączona z powiatu dubieńskiego, wchodząc w skład nowo utworzonego powiatu zdołbunowskiego.
Według stanu z dnia 4 stycznia 1936 roku gmina składała się z 23 gromad. Po wojnie obszar gminy Buderaż wszedł w struktury administracyjne Ukraińskiej SRR.

</doc>
<doc id="1580907" url="https://pl.wikipedia.org/wiki?curid=1580907" title="Kermit Żaba">
Kermit Żaba

Kermit Żaba () – muppet, postać żaby z programu "Muppet Show" (1976–1981) i innych programów telewizyjnych oraz filmów. 
Postać powstała w 1955 dzięki Jimowi Hensonowi, który użył do stworzenia maskotki skrawka zielonego materiału oraz dwóch piłeczek pingpongowych. Tego samego roku Kermit zadebiutował w amerykańskiej telewizji. Występował w "Ulicy Sezamkowej" i filmach z serii o muppetach.
Animowany przez Hensona Kermit był obiektem burzliwych uczuć ze strony towarzyszącej mu w przedstawieniach świnki, Panny Piggy, którą poruszał Frank Oz.

</doc>
<doc id="1580908" url="https://pl.wikipedia.org/wiki?curid=1580908" title="Mizocz (gmina)">
Mizocz (gmina)

Mizocz – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Mizocz.
Gmina Mizocz należała początkowo do powiatu dubieńskiego, będącego pod rozbiorami częścią guberni wołyńskiej a w okresie międzywojennym w woj. wołyńskim. 1 stycznia 1925 roku gmina została wyłączona z powiatu dubieńskiego, wchodząc w skład nowo utworzonego powiatu zdołbunowskiego.
Według stanu z dnia 4 stycznia 1936 roku gmina składała się z 16 gromad. Po wojnie obszar gminy Mizocz został przez okupanta rosyjskiego odłączony od Polski i włączony do Ukraińskiej SRR.

</doc>
<doc id="1580909" url="https://pl.wikipedia.org/wiki?curid=1580909" title="Rejon pjatychacki">
Rejon pjatychacki

Rejon pjatychacki (ukr. П'ятихатський район, "Pjatychatśkyj rajon") – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1683 km² i liczy około 48 tysięcy mieszkańców. Siedzibą władz rejonu są Pjatychatky.
Na terenie rejonu znajdują się 1 miejska rada, 2 osiedlowe rady i 16 silskich rad, obejmujących w sumie 80 wsi i 5 osad.

</doc>
<doc id="1580910" url="https://pl.wikipedia.org/wiki?curid=1580910" title="Zameer">
Zameer

Zameer (inny tyt. "Zameer: The Fire Within") – bollywoodzki thriller miłosny z 2005 roku z Ajay Devganem w roli głównej. Towarzyszą mu Mahima Chaudhry i Amisha Patel. W rolach ich ojców Kulbhushan Kharbanda i Alok Nath. Film zrealizował zazwyczaj reżyserujący w języku malajalam Kamalze stanu Kerala. Tematem tego filmu jest historia trójkąta miłosnego i relacje między córkami i ojcami. Bohaterowie tego filmu kochają, cierpią, współczują, czują się upokorzeni przez kochane osoby, walczą o ich miłość kłamstwem, łamią czyjeś serce, poświęcają swoje szczęście. Tu zwycięzcy przegrywają, a pokonani odnoszą zwycięstwo. To opowieść o krzywdzie, skrusze i pojednaniu.
Fabuła.
Suraj (Ajay Devgan), nowy nauczyciel w żeńskim college’u wzbudza zainteresowanie Pooji (Amisha Patel), rozpieszczonej, przyzwyczajonej do spełniania każdego kaprysu jedynaczki. Robi ona wszystko, aby zwrócić na siebie uwagę swojego nauczyciela. Dystans, jaki okazuje jej Suraj, rozpala jej wyobraźnię i Pooja zakochuje się w pożądanej przez siebie zabawce. Nie wiedząc, że serce Suraja jest zajęte, bo od dawna kocha on walczącą z chorobą, przywiązaną do łóżka Supriyę (Mahima Chaudhry). Co weekend jeździ do niej, niecierpliwie wyczekuje jej listów. Przeżywane przez nią cierpienie czyni ją mu jeszcze bliższą. Dowiedziawszy się o jego głębokim uczuciu wobec Supriyi, Pooja zaczyna walczyć o serce Supriya intrygami. Okłamuje jego ukochaną, mówiąc jej, że Surajowi ciąży relacja z chorą kobietą, która nigdy nie da mu szczęścia w małżeństwie, nie obdarzy go radością posiadania dziecka. Oszukuje też Supriyę wyznając jej, że dana jej obietnica i poczucie winy wobec niej są dla Suraja przeszkodą w miłości łączącej go z Pooją. Wstrząśnięta Supriya zrywa zaręczyny. Rezygnuje z dalszego leczenia. Pragnąc szczęścia ukochanego stawia warunek – zacznie walczyć o powrót do zdrowia tylko wtedy, jeśli Suraj poślubi Pooję. Zrozpaczony, odtrącony Suraj, bojąc się o życie Supriyi, ulega jej żądaniu. Poślubiwszy Pooję nie może jednak pokonać dystansu, jaki czuje do niej. Żałuje, że to nie Supriya została jego żoną. Z czasem jednak łagodnieje. Pokorna miłość Pooji zaczyna w jego sercu budzić coraz więcej ciepła i zrozumienia. Do dnia, gdy dowiaduje się, w jaki sposób Pooja wygrała z Supriyą walkę o najważniejsze miejsce w jego życiu...
Muzyka i piosenki.
Muzykę do filmu skomponował braterski duet Jatin-Lalit, autorzy muzyki do takich filmów jak Jo Jeeta Wohi Sikandar, Raju Ban Gaya Gentleman, Kabhi Haan Kabhi Naa, Yes Boss, Ghulam, Kuch Kuch Hota Hai, Dil Kya Kare, Sarfarosh, Mohabbatein, Phir Bhi Dil Hai Hindustani, Kabhi Khushi Kabhie Gham, Albela, Hum Tum, Mr. White Mr. Black.

</doc>
<doc id="1580912" url="https://pl.wikipedia.org/wiki?curid=1580912" title="Bradford Anderson">
Bradford Anderson

Bradford William Anderson (ur. 21 września 1979 w New Hampshire) – amerykański aktor telewizyjny i filmowy, laureat nominacji do nagrody Barrymore Award (2004).
W 2005 roku osiedlił się w Los Angeles w stanie Kalifornia, gdzie wkrótce powierzono mu rolę w serialu "Weronika Mars". Od 2006 roku wciela się w postać Damiena Spinelli w operze mydlanej stacji ABC "Szpital miejski". Wystąpił w nieznacznej roli jako Jake Parker w komedii młodzieżowej "" (ang. "American Pie Presents: Beta House", 2007). Występuje także w teatrze.

</doc>
<doc id="1580913" url="https://pl.wikipedia.org/wiki?curid=1580913" title="Rezerwat przyrody Radziądz">
Rezerwat przyrody Radziądz

Radziądz – leśny rezerwat przyrody położony w gminie Żmigród, w województwie dolnośląskim, ok. 1,5 km na południowy zachód od wsi Radziądz i 250 m na północ od szosy ze Żmigródka do Radziądza. Utworzony w 1954 na powierzchni 6,83 ha, powiększony w 2011 do 8,31 ha. Utworzony dla zachowania fragmentu grądu środkowoeuropejskiego, dębowo-grabowego o cechach zespołu naturalnego. Od zachodu graniczy z kompleksem stawów rybnych Kokoty. Rezerwat znajduje się na terenie Parku Krajobrazowego Dolina Baryczy oraz obszaru Natura 2000 PLH020041 „Ostoja nad Baryczą” SOO.
W rezerwacie stwierdzono 133 gatunki roślin naczyniowych: 18 gatunków drzew, 9 gatunków krzewów i 106 gatunków roślin zielnych. Stwierdzono także 10 gatunków naziemnych mszaków.
Flora rezerwatu:
Gatunki występujące na terenie rezerwatu objęte ochroną częściową to: kruszyna pospolita, konwalia majowa.
Mykoflora rezerwatu – ze względu na występowanie starodrzewia bukowego i dębowego oraz znacznej ilości martwego drewna, w rezerwacie notuje się liczne gatunki grzybów, w tym gatunki rzadkie w skali kraju jak monetka bukowa, sromotnik bezwstydny oraz chronione, m.in. soplówka bukowa.
Fauna rezerwatu – stwierdzono ok. 14 gatunków ptaków, najliczniejsze spośród nich to: szpak, zięba, modraszka, sikora bogatka i kowalik. 
W sąsiedztwie rezerwatu biegnie zielony szlak turystyczny, dojście do rezerwatu stanowi krótki szlak dojściowy odchodzący od tego szlaku, pomiędzy miejscowościami Żmigródek i Radziądz.

</doc>
<doc id="1580914" url="https://pl.wikipedia.org/wiki?curid=1580914" title="Nowomalin (gmina)">
Nowomalin (gmina)

Nowomalin (do 1922 "Kuniów") – dawna gmina wiejska istniejąca w latach 1922-1939 w woj. wołyńskim. Siedzibą gminy był Nowomalin, a następnie Międzyrzecz.
Gmina Nowomalin powstała 6 maja 1922 roku w powiecie ostrogskim w woj. wołyńskim, w związku z przemianowaniem gminy Kuniów na "Nowo-Malin". 1 stycznia 1925 roku powiat ostrogski przekształcono w powiat zdołbunowski (wraz ze znacznymi zmianami terytorialnymi).
Według stanu z dnia 4 stycznia 1936 roku gmina składała się z 18 gromad. Po wojnie obszar gminy Nowomalin został odłączony od Polski i wszedł w struktury administracyjne Ukraińskiej SRR
W 1810 roku w Nowomalinie urodził się Tomasz Oskar Sosnowski – polski rzeźbiarz.

</doc>
<doc id="1580915" url="https://pl.wikipedia.org/wiki?curid=1580915" title="Rejon synelnykowski">
Rejon synelnykowski

Rejon synelnykowski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1648 km² i liczy około 40 tysięcy mieszkańców. Siedzibą władz rejonu jest Synelnykowe.
Na terenie rejonu znajdują się 3 osiedlowe rady i 20 silskich rad, obejmujących w sumie 112 wsi i 5 osad.

</doc>
<doc id="1580916" url="https://pl.wikipedia.org/wiki?curid=1580916" title="Formuła 2 Sezon 2009">
Formuła 2 Sezon 2009

Sezon 2009 Formuły 2 – pierwszy sezon tej serii wyścigowej po jej wskrzeszeniu w czerwcu 2008 roku.
Informacje.
Format F2 składa się z dwóch sesji treningowych, dwóch oddzielnych sesji kwalifikacyjnych i dwóch 110-kilometrowych wyścigów w każdy weekend. W drugim wyścigu wymagany jest jeden pit-stop, ale polega on tylko na zatrzymaniu się na stanowisku serwisowym bez wymiany opon czy tankowania. Pierwsza ósemka wyścigu na mecie będzie otrzymuje punkty według schematu 10-8-6-5-4-3-2-1. Wszyscy kierowcy F2 dysponują takimi samymi bolidami Williams JPH1 z turbodoładowanymi jednostkami napędowymi Audi. Pojemność skokowa tych jednostek wynosi 1,8 l, zaś maksymalna moc 450 KM.
Mistrz F2 otrzyma możliwość przeprowadzenia testów w bolidzie F1 z zespołem Williams – konstruktorem samochodów nowej serii.

</doc>
<doc id="1580917" url="https://pl.wikipedia.org/wiki?curid=1580917" title="Sijańce (gmina)">
Sijańce (gmina)

Sijańce – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Sijańce (Сіянці).
W okresie międzywojennym gmina Sijańce należała do powiatu ostrogskiego w woj. wołyńskim. 1 stycznia 1925 roku powiat ostrogski przekształcono w powiat zdołbunowski (wraz ze znacznymi zmianami terytorialnymi).
Według stanu z dnia 4 stycznia 1936 roku gmina składała się z 19 gromad. Po wojnie obszar gminy Sijańce wszedł w struktury administracyjne Związku Radzieckiego.

</doc>
<doc id="1580918" url="https://pl.wikipedia.org/wiki?curid=1580918" title="Kwaczek">
Kwaczek



</doc>
<doc id="1580920" url="https://pl.wikipedia.org/wiki?curid=1580920" title="Halina Manikowska">
Halina Manikowska

Halina Bernadeta Manikowska (ur. 15 lutego 1950 w Katowicach) – polska historyk mediewista, profesor zwyczajny w Instytucie Historii Polskiej Akademii Nauk.
Życiorys.
W 1972 ukończyła studia historyczne na Wydziale Historycznym Uniwersytetu Warszawskiego. Doktoryzowała się w 1977 w Instytucie Historycznym Uniwersytetu Warszawskiego. Habilitowała się w 1994 na podstawie rozprawy "Nadzór nad społeczeństwem i represja w późnośredniowiecznej Florencji".
W 2010, po opublikowaniu książki pt. "Rzym – Jerozolima – Compostela. Wielkie pielgrzymowanie u schyłku średniowiecza", uzyskała tytuł profesora.
Była także profesorką Uniwersytetu Warszawskiego (Katedra Italianistyki UW) i Akademii Teatralnej w Warszawie (Wydział Wiedzy o Teatrze i Wydział Reżyserii).
Jest redaktorem ukazującego się w językach obcych (obecnie głównie w jęz. angielskim) wydawanego przez Instytut Historii PAN czasopisma „Acta Poloniae Historica”.
W 2013 została odznaczona Krzyżem Kawalerskim Orderu Odrodzenia Polski.
Żona Adama Manikowskiego (od 1972).

</doc>
<doc id="1580921" url="https://pl.wikipedia.org/wiki?curid=1580921" title="Dominique Gisin">
Dominique Gisin

Dominique Gisin (ur. 4 czerwca 1985 w Vispie) – była szwajcarska narciarka alpejska, mistrzyni olimpijska z 2014 w zjeździe. W marcu 2015 r. zakończyła karierę zawodniczą.
Kariera.
Mieszka w Engelbergu i przez całą karierę zawodową trenowała w miejscowym klubie narciarskim. Specjalizowała się w konkurencjach szybkościowych. Po raz pierwszy na arenie międzynarodowej pojawiła się 16 stycznia 2001 w Brigels, gdy w zawodach FIS Race nie ukończyła pierwszego przejazdu slalomu giganta. W 2005 r. startowała na mistrzostwach świata juniorów w Bardonecchii, gdzie jej najlepszym wynikiem było czwarte miejsce w zjeździe. W zawodach Pucharu Świata zadebiutowała 2 grudnia 2005 w Lake Louise, gdzie nie ukończyła zjazdu. Pierwsze pucharowe punkty wywalczyła 19 grudnia 2006 w Val d’Isère, zajmując dziewiąte miejsce w tej samej konkurencji. Na podium zawodów PŚ po raz pierwszy stanęła 13 stycznia 2007 w Altenmarkt, zajmując drugie miejsce w zjeździe, a dwa lata później, 18 stycznia 2009 w tej samej miejscowości odniosła pierwsze zwycięstwo. Najlepsze wyniki osiągał w sezonie 2013/2014, kiedy zajęła jedenaste miejsce w klasyfikacji generalnej.
W 2007 r. wystąpiła na mistrzostwach świata w Åre, zajmując piąte miejsce w zjeździe i nie kończąc rywalizacji w superkombinacji. Zarówno podczas mistrzostw świata w Val d’Isère w 2009 r. jak i igrzysk olimpijskich w Vancouver w 2010 r. startowała tylko w zjeździe, jednak w obu przypadkach nie kończyła zawodów. Blisko podium znalazła się na mistrzostwach świata w Garmisch-Partenkirchen w 2011 roku, zajmując czwarte miejsce w superkombinacji, przegrywając walkę o medal ze Szwedką Anją Pärson. Bez medalu wróciła także z mistrzostw świata w Schladming w 2013 r., gdzie jej najlepszymi wynikami były dziesiąte miejsca w supergigancie i superkombinacji. Największy sukces w karierze osiągnęła podczas igrzysk olimpijskich w Soczi, gdzie wspólnie z Tiną Maze ze Słowenii triumfowała w zjeździe. Na tych samych igrzyskach była też piąta w superkombinacji, dziesiąta w gigancie, a rywalizacji w supergigancie nie ukończyła.
Jej młodsze rodzeństwo – brat Marc Gisin i siostra Michelle Gisin – również uprawiali narciarstwo alpejskie.

</doc>
<doc id="1580924" url="https://pl.wikipedia.org/wiki?curid=1580924" title="Rejon sołoniański">
Rejon sołoniański

Rejon sołoniański – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1738 km² i liczy około 40 tysięcy mieszkańców. Siedzibą władz rejonu jest Sołone.
Na terenie rejonu znajdują się 2 osiedlowe rady i 18 silskich rad, obejmujących w sumie 101 wsi i 4 osady.

</doc>
<doc id="1580926" url="https://pl.wikipedia.org/wiki?curid=1580926" title="Chorów (gmina w powiecie zdołbunowskim)">
Chorów (gmina w powiecie zdołbunowskim)

Chorów – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Chorów.
W okresie międzywojennym gmina Chorów należała do powiatu ostrogskiego w woj. wołyńskim. 1 stycznia 1925 roku powiat ostrogski przekształcono w powiat zdołbunowski (wraz ze znacznymi zmianami terytorialnymi). 1 kwietnia 1927 z gminy wyłączono wsie Bielmaż, Krasnostaw, Tatarską Ulicę oraz osadę Kaukaz, włączając je do gminy miejskiej Ostróg. 
Według stanu z dnia 4 stycznia 1936 roku gmina składała się z 30 gromad. Po wojnie obszar gminy Chorów wszedł w struktury administracyjne Związku Radzieckiego.
Nie mylić z gminą Chorów w powiecie horochowskim w woj. wołyńskim.

</doc>
<doc id="1580927" url="https://pl.wikipedia.org/wiki?curid=1580927" title="Nazanin Boniadi">
Nazanin Boniadi

Nazanin Boniadi (, ; ur. 22 maja 1980 w Teheranie) – brytyjsko-irańska aktorka i działaczka.
Boniadi była nominowana do nagrody NAACP Image (2008), Gildii Aktorów Ekranowych (2015) oraz AACTA (2019).
Kariera.
W latach 2007-09 występowała jako Leyla Mir w operze mydlanej stacji ABC "Szpital miejski". Swoją rolę powtórzyła także w serialu "" (2007). W latach 2011-14 grała w serialu "Homeland".
W 2016 roku wystąpiła jednej z głównych w filmie "Ben-Hur".
Rok 2019 przyniósł jej m.in. jedną z głównych ról w filmie "Hotel Mumbaj" oraz niewielką rolę w obrazie "Gorący temat", u boku m.in. Charlize Theron, Nicole Kidman i Margot Robbie.
Aktorka gra jedną z głównych ról w opartym na prozie Tolkiena serialu "", produkowanym przez Amazon.

</doc>
<doc id="1580928" url="https://pl.wikipedia.org/wiki?curid=1580928" title="Seventeen Days">
Seventeen Days

Seventeen Days – trzeci album amerykańskiego zespołu 3 Doors Down, wydany 8 lutego 2005.
Album zadebiutował na pierwszym miejscu listy Billboard 200.

</doc>
<doc id="1580930" url="https://pl.wikipedia.org/wiki?curid=1580930" title="Rejon sofijiwski">
Rejon sofijiwski

Rejon sofijiwski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1379 km² i liczy około 26 tysięcy mieszkańców. Siedzibą władz rejonu jest Sofijiwka.
Na terenie rejonu znajdują się 1 osiedlowa rada i 11 silskich rad, obejmujących w sumie 77 wsi i 3 osady.

</doc>
<doc id="1580932" url="https://pl.wikipedia.org/wiki?curid=1580932" title="Rejon tomakiwski">
Rejon tomakiwski

Rejon tomakiwski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1200 km² i liczy około 29 tysięcy mieszkańców. Siedzibą władz rejonu jest Tomakiwka.
Na terenie rejonu znajdują się 1 osiedlowa rada i 12 silskich rad, obejmujących w sumie 50 wsi i 4 osady.

</doc>
<doc id="1580937" url="https://pl.wikipedia.org/wiki?curid=1580937" title="Izabela Habsburżanka">
Izabela Habsburżanka

Izabela Habsburżanka zw. również Elżbietą Austriaczką lub kastylijską, czy też burgundzką (duń. "Elisabeth/Isabella af Habsburg") (ur. 18 lipca 1501 w Brukseli, zm. 19 stycznia 1526 na zamku Zwijnaarde k. Gandawy) – królowa Danii, Norwegii i Szwecji.
Małżeństwo.
Izabela była córką króla Kastylii i arcyksięcia austriackiego Filipa Pięknego (1478–1506) i jego żony, królowej Kastylii Joanny Szalonej (1479–1555). Była również siostrą cesarza Karola V. 11 czerwca 1514 w Brukseli została poślubiona "per procura" przez króla Danii Chrystiana II. Osobę króla podczas ceremonii reprezentował jego poseł Mogens Gøye. Właściwy ślub miał miejsce 12 sierpnia 1515 w Kopenhadze.
Życie.
Izabela wychowała się na dworze swojej ciotki Małgorzaty w Mechelen w Niderlandach, gdzie otrzymała wszechstronne wykształcenie humanistyczne. Do grona jej nauczycieli należał m.in. późniejszy papież Hadrian VI. Mimo olbrzymiej fortuny jaką dysponowała jej rodzina, ówcześnie należąca do najpotężniejszych dynastii Europy, Izabela nigdy nie zaznała szczęścia. Została rozdzielona z matką, cierpiąca na chorobę psychiczną, w wieku pięciu lat i nigdy jej już nie zobaczyła. Jako 14-latka została ze względów polityczno-dynastycznych wydana za mąż za króla Danii, który liczył na wysoki posag panny młodej. Jej damy dworu zostały odesłane do Niderlandów, a młoda królowa nie znając jeszcze duńskiego czuła się wyobcowana w nowym środowisku. Ponadto musiała pogodzić się z faktem posiadania przez męża kochanki Dyveke, której król nie odstępował do jej śmierci w 1517, pomimo nacisków ze strony potężnych Habsburgów. Mimo tego Izabela była lojalną żoną i królową wspierającą swego męża do samego końca. Jako motto swego życia wybrała: "Ubi rex meus, ibi regna mea" (Gdzie mój król tam i moje królestwo).
Królowa towarzyszyła mężowi w licznych podróżach, a po jego detronizacji w 1523 udała się z nim na wygnanie, początkowo do Brandenburgii, później do Niderlandów, gdzie zmarła w wieku 25 lat. Do śmierci próbowała zdobyć poparcie zagranicy dla sprawy odzyskania tronu duńskiego przez swojego męża, m.in. na sejmie Rzeszy w Norymberdze w 1524 r., ale bez skutku. Istnieje przypuszczenie, że królowa przeszła na Luteranizm, ponieważ w poufnym liście jej męża do Marcina Lutra, król zwierzał się, że królowa na łożu śmierci przyjęła Komunię pod obiema postaciami. Również przed śmiercią królowa podyktowała list, w którym prosiła swoją ciotkę Małgorzatę o zaprzestanie prześladowania luteran w Niderlandach. Z powodów politycznych król zadbał jednak o pogrzeb katolicki. Została pochowana w kościele opactwa św. Piotra w Gandawie, a w 1883 jej prochy zostały przeniesione do Danii i złożone u boku męża w katedrze św. Kanuta w Odense.

</doc>
<doc id="1580939" url="https://pl.wikipedia.org/wiki?curid=1580939" title="Andrzej Czekalski">
Andrzej Czekalski

Andrzej Czekalski (ur. 19 marca 1930 w Warszawie) – polski reżyser filmowy i scenarzysta, autor tekstów piosenek.
Życiorys.
W 1955 ukończył studia na Wydziale Reżyserii Państwowej Wyższej Szkoły Filmowej w Łodzi. W filmie zadebiutował jako współpracownik reżysera w filmie "Cień" (1956). W 14 filmach pełnił funkcję II reżysera.

</doc>
<doc id="1580942" url="https://pl.wikipedia.org/wiki?curid=1580942" title="Piotr Józefowicz">
Piotr Józefowicz

Piotr Tadeusz Józefowicz (ur. 1959 w Lublinie) – polski malarz, rysownik, pedagog (dr hab.) Akademii Sztuk Pięknych w Gdańsku.
Życiorys.
Absolwent lubelskiego Liceum Sztuk Plastycznych (1979). W latach 1981–1985 studiował w PWSSP (obecnie ASP) w Gdańsku. Dyplom w roku 1985 w pracowni prof. Kazimierza Ostrowskiego. Adiunkt II stopnia – prowadził Pracownię Rysunku Wieczornego na Wydziale Malarstwa i Grafiki, obecnie pracuje na Wydziale Malarstwa w Katedrze Rysunku. Prorektor ds. studentów gdańskiej uczelni w latach 2008-2012.

</doc>
<doc id="1580943" url="https://pl.wikipedia.org/wiki?curid=1580943" title="Fatalny błąd">
Fatalny błąd

Fatalny błąd (ang. "Fatal Error"; także "Reaper") – telewizyjny film fabularny (thriller), wyprodukowany w 1999 roku przez stację Hallmark. W Polsce emitowany był także na antenie TVP 2. Film oparto na noweli Bena Mezricha.
Film traktuje o walce ze śmiertelnym wirusem, który w błyskawicznym tempie dostaje się do organizmu ofiary, niedługo później mordując ją.

</doc>
<doc id="1580946" url="https://pl.wikipedia.org/wiki?curid=1580946" title="Dostana">
Dostana

Dostana (hindi: दोस्ताना, urdu|دوستانا, dosł. "Przyjaźń") to bollywoodzka komedia romantyczna z 2008 roku z Abhishekiem Bachchanem, Johnem Abrahamem i Priyanką Choprą w rolach głównych. W rolach drugoplanowych Bobby Deol, Kirron Kher i Boman Irani. Akcja filmu wyreżyserowanego przez debiutanta Taruna Mansukhani (asystenta Karana Johara) rozgrywa się na Florydzie w Miami. Film opowiada historię dwóch mężczyzn, którzy aby móc wynająć pokoje w apartamencie udają gejów. Mieszkanie dzielą z piękną dziewczyną. Zakochani w niej nie mogą jej wyrazić swoich uczuć, bo ona przyjaźni się z nimi przekonana, że są parą. Tematem filmu jest manipulowanie uczuciami i budowanie relacji wykrzywionych gra i kłamstwem. Zabawne sytuacje, parodia zbyt silnej więź matki z synem, zwycięstwo przyjaźni nad kłamstwem.
Opis fabuły.
Indyjski pielęgniarz Sameer (Abhishek Bachchan) uciekł z Londynu na Florydę, by uniknąć nadmiernej opieki swojej matki (Kirron Kher). Ale i w Ameryce nawet w łóżku z obcą poderwaną w nocy dziewczyną dosięga go telefon niespokojnej o niego matki. Przebudzony w nieznanym sobie mieszkaniu poznaje fotografa modelek Kunala (John Abraham). Łączy ich noc, która spędzili odgrodzeni ścianą u boku przypadkowo poznanych dziewczyn. Obydwaj od dawna mieszkają kątem po ludziach, więc podoba im się myśl o wynajęciu pokoi w tym samym apartamencie. Jednak jeden z pokojów zajmuje już jej siostrzenica Neha (Priyanka Chopra), więc wynajmująca pokoje Induska nie wyobraża sobie, by lokatorami mogli zostać mężczyźni. Z bardzo eleganckiego mieszkania rozciąga się tak piękny widok na miasto! Trudno im rozstać się z myślą, że nie będą go widzieć budząc się ze snu. Sameer wpada na pomysł. Aby uspokoić podejrzliwość właścicielki apartamentu, proponuje Kumalowi zagranie pary gejów. Dzięki temu pomysłowi udaje im się pozostać w upragnionym miejscu. Wspólne mieszkanie sprzyja rosnącej przyjaźni Kumala, Sameera I Nehy. Problemy zaczynają się, gdy oboje zakochują się w pięknej dziewczynie.
Muzyka i piosenki.
Muzykę do filmu stworzył duet Vishal-Shekhar, autorzy muzyki do takich filmów jak "Om Shanti Om", "Cash", "I See You", "Szalona przyjaźń", "Taxi Number 9211", "Zinda", "Bluffmaster", "Ek Ajnabee", "My Brother… Nikhil", "", "Dus", "Tashan" i "Shabd".
Realizacja i oddźwięk filmu.
"Dostana" jest pierwszym filmem z Bollywood zrealizowany w całości w Stanach Zjednoczonych. W Indiach i sąsiednim Pakistanie film wywołał liczne kontrowersje. Wyższy sąd w pakistańskim mieście Lahore zablokował początkowo jego emisję, argumentując, że zawiera gejowskie treści, będące niepożądane, wręcz nie do przyjęcia. Ostatecznie jednak sąd dopuścił film do dystrybucji, uchylając pierwszy wyrok. W Polsce zaprezentowano go po raz pierwszy podczas drugiej edycji Bollywood Festiwalu, organizowanego w dniach 23-29 marca 2009 w 16 kinach na terenie kraju.

</doc>
<doc id="1580952" url="https://pl.wikipedia.org/wiki?curid=1580952" title="Marie Jay Marchand-Arvier">
Marie Jay Marchand-Arvier

Marie Jay Marchand-Arvier (ur. 8 kwietnia 1985 w Laxou) – francuska narciarka alpejska, wicemistrzyni świata.
Kariera.
Po raz pierwszy na arenie międzynarodowej pojawiła się 16 grudnia 2000 roku w Morzine, gdzie w zawodach FIS Race zajęła 23. miejsce w gigancie. W 2003 roku wystartowała na mistrzostwach świata juniorów w Briançonnais, gdzie jej najlepszym wynikiem było piętnaste w zjeździe. Podczas rozgrywanych rok później mistrzostw świata juniorów w Mariborze była ósma w zjeździe i trzynasta w kombinacji.
W zawodach Pucharu Świata zadebiutowała 14 stycznia 2004 roku w Cortina d’Ampezzo, zajmując 56. miejsce w supergigancie. Pierwsze pucharowe punkty wywalczyła 15 stycznia 2005 roku w tej samej miejscowości, zajmując 22. miejsce w zjeździe. Na podium zawodów PŚ po raz pierwszy stanęła 20 stycznia 2007 roku w Cortina d’Ampezzo, kończąc zjazd na trzeciej pozycji. W zawodach tych wyprzedziły ją jedynie Austriaczka Renate Götschl i Julia Mancuso z USA. Łącznie pięć razy stawała na podium, nie odnosząc żadnego zwycięstwa. Najlepsze wyniki osiągnęła w sezonie 2008/2009, kiedy to w klasyfikacji generalnej zajęła 16. miejsce, a w klasyfikacji kombinacji była ósma.
Na mistrzostwach świata w Val d’Isère w 2009 roku wywalczyła srebrny medal w supergigancie. Rozdzieliła tam na podium Lindsey Vonn z USA i Austriaczkę Andreę Fischbacher. Na tych samych mistrzostwach była też piąta w superkombinacji i szósta w zjeździe. W 2006 roku wystąpiła na igrzyskach olimpijskich w Turynie, gdzie jej najlepszym wynikiem było piętnaste miejsce w zjeździe. Na rozgrywanych cztery lata później igrzyskach w Vancouver była siódma w zjeździe i dziesiąta w superkombinacji. Brała też udział w igrzyskach olimpijskich w Soczi w 2014 roku, gdzie nie ukończyła zjazdu i supergiganta.
Jej mężem jest były francuski biathlonista Vincent Jay.

</doc>
<doc id="1580958" url="https://pl.wikipedia.org/wiki?curid=1580958" title="Świstunka ałtajska">
Świstunka ałtajska

Świstunka ałtajska ("Abrornis humei") – gatunek małego ptaka z rodziny świstunek (Phylloscopidae), wcześniej zaliczany do pokrzewkowatych (Sylviidae). Zamieszkuje Azję; sporadycznie zalatuje do Polski. Nie jest zagrożony wyginięciem.
Systematyka.
Świstunka ałtajska bywała dawniej uznawana za podgatunek świstunki żółtawej ("A. inornatus"), ale wyraźnie różni się od niej wokalizacją i upierzeniem.
Wyróżniono dwa podgatunki "A. humei" (podgatunek "mandellii" jest niekiedy uznawany za odrębny gatunek). Część systematyków zalicza świstunkę ałtajską do rodzaju "Phylloscopus".
Zasięg występowania.
Świstunka ałtajska zamieszkuje w zależności od podgatunku:
Gatunek ten migruje na niewielkie odległości i zimuje na południe od zasięgu letniego – w Azji Południowej i Południowo-Wschodniej.
Sporadycznie zalatuje do Polski – do końca 2021 roku odnotowano 6 stwierdzeń.
Morfologia.
Ptak wielkością i wyglądem przypomina zniczka lub mysikrólika. Najważniejszym podobieństwem do innych świstunek jest rysunek na skrzydle: jasne paski na końcach dużych i średnich pokryw, ciemny czworokąt na nasadach lotek drugiego rzędu, kontrastowo jasne brzegi lotek oraz jasne elementy na lotkach trzeciego rzędu. Sylwetka ptaka drobna, kulkowata z krótkim ogonkiem i delikatnymi nogami. Dziób krótki, delikatny, dobrze wyodrębniony, wierzch głowy brązowoszary bez zielonkawego odcienia, niekiedy nawet czekoladowy, nieco ciemniejszy niż grzbiet, który jest płowoszarooliwkowy. Najjaśniejszą częścią tułowia jest zielonopłowy kuper, jednak nie kontrastowy do grzbietu i pokryw nadogonowych.
Zachowanie.
Ptaki tego gatunku są bardzo ruchliwe, żerują wewnątrz koron drzew i krzewów, zganiając pokarm z liści i gałązek podlatują za owadami, zawisając na chwilę w locie przy liściach, by prędko schwytać zdobycz.
Śpiew.
Głosy tego ptaka są niższe od głosu świstunki żółtawej, zwykle to dwusylabowe ćwierknięcia „ci-lit", „psi-jup”, „tu-lti” (podobne do ćwierknięć wróbla, może też przypominać głos wójcika, ale jest od niego zdecydowanie wolniejszy) trwające około 0,2 sek. W tym samym czasie rozbrzmiewa jednosylabowe „ljit” kojarzące się z głosem rodzimego pierwiosnka. Wędrujące jesienią świstunki ałtajskie mogą się wcale nie odzywać, z tego powodu opisane dźwięki tych ptaków należą do rzadkości.
Status i ochrona.
IUCN uznaje świstunkę ałtajską za gatunek najmniejszej troski (LC, "Least Concern") nieprzerwanie od 2004 (stan w 2022). Liczebność światowej populacji nie została oszacowana, ale ptak ten opisywany jest jako bardzo pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za prawdopodobnie stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="1580962" url="https://pl.wikipedia.org/wiki?curid=1580962" title="Ulegej">
Ulegej



</doc>
<doc id="1580964" url="https://pl.wikipedia.org/wiki?curid=1580964" title="Ostatnia wspinaczka">
Ostatnia wspinaczka

Ostatnia wspinaczka (ang. "Final Ascent") – film fabularny z 2000 roku, wyprodukowany na potrzeby telewizyjne. Film kręcono w miejscowościach Squamish, Vancouver oraz Whistler w kanadyjskiej prowincji Kolumbia Brytyjska.
Zarys fabularny.
Beth Martin (Lenhart) ma ogromne doświadczenie wspinaczkowe, choć nie uprawiała tego sportu od czasu wypadku, w którym zginęła jej siostra. Teraz dziewczyna postanawia przełamać niechęć do gór. Organizuje wyprawę dla studentów, a pomaga jej w tym David (Sabato Jr.), jej chłopak. Oboje nie wiedzą, że wśród towarzyszących im turystów jest trzech kryminalistów, których poszukuje FBI. Bandyci dołączyli do wspinaczy, by odzyskać łup, który znajdował się na pokładzie rozbitej w górach awionetki.

</doc>
<doc id="1580968" url="https://pl.wikipedia.org/wiki?curid=1580968" title="Vegard Ulvang">
Vegard Ulvang

Vegard Ulvang (ur. 10 października 1963 w Kirkenes) – norweski biegacz narciarski, sześciokrotny medalista olimpijski, ośmiokrotny medalista mistrzostw świata i zdobywca Pucharu Świata.
Kariera.
W Pucharze Świata w biegach narciarskich zadebiutował w sezonie 1983/1984. Nie stanął ani razu na podium i zakończył ten sezon na 38 pozycji. Swoje pierwsze miejsce na podium w Pucharze Świata zdobył w sezonie 1985/1986 zajmując trzecie miejsce w biegu na 5 km techniką dowolną w jugosłowiańskim Bohinju 15 stycznia 1986 r. W każdym kolejnym sezonie, aż do sezonu 1993/1994, zawsze co najmniej raz stawał na podium zawodów PŚ. Łącznie wygrał 9 zawodów, a 34 razy stawał na podium. Najlepsze wyniki osiągnął w sezonie 1989/1990, kiedy triumfował w klasyfikacji generalnej. Ponadto w sezonach 1988/1989 i 1991/1992 był drugi, a w sezonach 1990/1991 i 1992/1993 trzeci w klasyfikacji generalnej.
Jego olimpijskim debiutem były igrzyska w Calgary. Na igrzyskach tych zdobył swój pierwszy medal zajmując trzecie miejsce w biegu na 30 km techniką klasyczną. Wyprzedzili go jedynie dwaj reprezentanci ZSRR: zwycięzca Aleksiej Prokurorow i drugi na mecie Władimir Smirnow. Był także blisko medalu w biegu na 50 km techniką dowolną, jednak w walce o trzecie miejsce wyprzedził go Szwajcar Andi Grünenfelder. Największe sukcesy Vegard osiągnął na igrzyskach olimpijskich w Albertville w 1992 r. Został tam mistrzem olimpijskim w sztafecie wraz z Terje Langlim, Kristenem Skjeldalem i Bjørnem Dæhlie oraz indywidualnie na dystansach 10 i 30 km techniką klasyczną. Ponadto zdobył także srebro w biegu pościgowym, w którym lepszy okazał się jego młodszy rodak Dæhlie. Podczas igrzysk olimpijskich w Lillehammer nie osiągał już tak dobrych wyników, w swoim najlepszym starcie indywidualnym zajął 7. miejsce w biegu na 10 km stylem klasycznym. Mimo to wspólnie ze Sture Sivertsenem, Thomasem Alsgaardem i Bjørnem Dæhlie wywalczył srebrny medal w sztafecie 4x10 km. Na późniejszych igrzyskach już nie startował.
W 1987 r. zadebiutował na mistrzostwach świata biorąc udział w mistrzostwach w Oberstdorfie. Razem z Ove Aunlim, Pålem Gunnarem Mikkelsplassem i Terje Langlim zdobył brązowy medal w sztafecie. Dobrze wypadł w startach indywidualnych, trzy razy plasując się w czołowej dziesiątce. Dwa lata później, na mistrzostwach świata w Lahti wywalczył srebrny medal w biegu na 30 km technika klasyczną ustępując jedynie Władimirowi Smirnowowi. Zdobył także brązowy medal w biegu na 10 km stylem klasycznym plasując się za kolejno Harrim Kirvesniemim z Finlandii oraz swoim rodakiem Pålem Gunnarem Mikkelsplassem. Kolejne dwa medale zdobył podczas mistrzostw świata w Val di Fiemme. Pierwsze zdobył brązowy medal w biegu na 30 km techniką klasyczną, a następnie wraz z Øyvindem Skaanesem, Terje Langlim i Bjørnem Dæhlie zdobył złoty medal w sztafecie. Z mistrzostw świata w Falun przywiózł kolejne trzy medale, po jednym z każdego koloru. Złoty zdobył wspólnie z Sivertsenem, Langlim i Dæhlie w sztafecie. Srebrny wywalczył w biegu na 30 km techniką klasyczną, w którym wyprzedził go tylko Dæhlie. Brązowy medal zdobył natomiast w biegu na 10 km techniką klasyczną. Mistrzostwa świata w Thunder Bay były ostatnimi w jego karierze. Były to także jego najgorsze mistrzostwa, nie wywalczył tam bowiem żadnego medalu. W swoim najlepszym starcie, w biegu na 30 km stylem klasycznym, zajął 8. miejsce.
W 1991 r. został nagrodzony medalem Holmenkollen wraz z norweskim dwuboistą Trondem Einarem Eldenem, austriackim skoczkiem narciarskim Ernstem Vettorim oraz niemieckim skoczkiem Jensem Weißflogiem.
Podczas mistrzostw świata juniorów w Murau w 1982 roku zajął piąte miejsce w biegu na 15 km oraz srebrny medal w sztafecie. Na rozgrywanych rok później mistrzostwach świata juniorów w Kuopio był szesnasty na dystansie 15 km, a w sztafecie zdobył kolejny srebrny medal.
W 1997 r. Ulvang postanowił zakończyć karierę.
Poza sportem.
Po zakończeniu kariery założył firmę produkującą odzież sportową – "Ulvang". Występował także wspólnie z Bjørnem Dæhlie w programie "Gutta på tur" nadawanym przez największą norweską stację telewizyjną TV2.
25 maja 2006 r. Ulvang został wybrany na prezesa rady wykonawczej komitetu biegów narciarskich Międzynarodowej Federacji Narciarskiej. Posada ta trafiła do niego jednogłośnie, bez głosowania.
Wraz ze Szwajcarem Jürgiem Capolem stworzył Tour de Ski. Także włączenie podbiegu na Alpe Cermis do programu Tour de Ski jest pomysłem Ulvanga. On sam czterokrotnie pokonał ten podbieg na nartach. Ulvang jest także pomysłodawcą i twórcą Tour de Barents.
Oficjalnie mieszka w Oslo, jednak z uwagi na częste podróże rzadko bywa w domu. Zdobył Mont Blanc (4810 m n.p.m.), który należy do Korony Europy i, jako najwyższy szczyt Europy (według geografów), do Korony Ziemi. Ponadto wspiął się także na Denali (McKinley) (6195 m n.p.m.), najwyższy szczyt Ameryki Północnej, a także przeszedł Grenlandię na nartach w dwa tygodnie śladami Fridtjofa Nansena. W czasie tej ostatniej wyprawy schudł 11 kg (przeszedł blisko 570 km). Następnie w okresie pięciu tygodni zdobył rosyjski Elbrus (5642 m n.p.m.), najwyższy szczyt Afryki Kilimandżaro (5895 m n.p.m.) w Tanzanii oraz najwyższy szczyt Oceanii Puncak Jaya (4884 m n.p.m.) w Indonezji. Był także bliski zdobycia Aconcagui (6960 m n.p.m.) jednak z powodu złej pogody musiał zawrócić 150 metrów od szczytu. Na wiosnę 2008 r. wyruszył na wyprawę po Czukotce razem z Rosjaninem Aleksiejem Prokurorowem. W lipcu tego samego roku wyruszył na dwutygodniową wyprawę kanadyjkami po rzekach Syberii razem z Prokurorowem i Władmirem Smirnowem. Ta trójka wyruszyła razem także na wyprawę do Mongolii. Niedługo później Prokurorow zginął w wypadku.
Jego żoną jest Grete Ingeborg Nykkelmo była reprezentantka Norwegii w biegach i biathlonie. Vegard miał także młodszego brata – Ketila, który zaginął 13 października 1993 r.

</doc>
<doc id="1580971" url="https://pl.wikipedia.org/wiki?curid=1580971" title="Audion">
Audion

Audion, lampa audionowa (łac. "audio" - słyszę) - historyczna lampa elektronowa, pierwsza elektroniczna lampa wzmacniająca (trioda), działająca jako detektor oraz wzmacniacz (uzyskanego po detekcji) sygnału m.cz. Dzięki tej podwójnej funkcji pozwoliła uzyskać większą czułość odbiornika, co umożliwiło odbiór stacji radiofonicznych, znajdujących się w znacznej odległości.
Wykorzystanie lampy próżniowej z siatką do wzmacniania i detekcji fal radiowych zostało opracowane w 1906 r. przez Lee De Foresta. Niemal równocześnie austriacki fizyk Robert von Lieben patentuje lampę z siatką jako "katodowy przekaźnik promieniowania".
Pierwotnie opracowany jako detektor odbiornika radiowego przez dodanie elektrody siatkowej do diody Fleminga (Fleming valve). Była to pierwsza trioda składająca się z próżniowej szklanej rurki zawierającej trzy elektrody: podgrzewany żarnik, siatkę i płytkę. lampa i jej zastosowanie było ważne w historii techniki, ponieważ było to pierwsze szeroko stosowane urządzenie elektroniczne, które mogło wzmacniać sygnał o małej mocy podawany na siatkę lampy i uzyskiwać znacznie większą moc w obwodzie płytki (anody). We wcześniejszych konstrukcjach cała moc sygnału pochodziła z odebranych fal.
Audiony zawierały gaz resztkowy, wynikało to po części z ograniczeń ówczesnej technologii próżniowej, jak i poglądów twórcy, który sądził, że jony w bańce są niezbędne do działania urządzenia. Gaz resztkowy ograniczył zakres dynamiki i dawał audionowi nieliniową charakterystykę oraz niestabilną pracę. Pierwsze konstrukcje były mało przydatne, zdolność wzmacniania nie była duża. Pojawienie się audionu zainspirowało wielu badaczy do prac nad lampami. Około 1912 roku, zaczęły pojawiać się pierwsze konstrukcje odbiorników radiowych ze wzmacniaczami i obwodami rezonansowymi, wśród nich detektor reakcyjny Armstronga. Mnogość praktycznych zastosowań urządzenia do wzmocnienia sygnałów elektrycznych motywowała szybki rozwój, a oryginalny audion został w ciągu kilku lat wyparty przez ulepszone wersje z wyższą próżnią.

</doc>
<doc id="1580975" url="https://pl.wikipedia.org/wiki?curid=1580975" title="Dandys">
Dandys



</doc>
<doc id="1580978" url="https://pl.wikipedia.org/wiki?curid=1580978" title="Autosan A11">
Autosan A11



</doc>
<doc id="1580979" url="https://pl.wikipedia.org/wiki?curid=1580979" title="Osobowość biurokratyczna">
Osobowość biurokratyczna

Osobowość biurokratyczna ("bureaucratic personality") – charakterystyczna dla jednostki skoncentrowanej na systemie formalnie zdefiniowanych bezosobowych przepisów, reguł i norm postępowania funkcjonujących wewnątrz organizacji biurokratycznej, spod których władania nie potrafi wyzwolić się w życiu codziennym.
Na temat osobowości biurokratycznej i jej dysfunkcji wypowiada się amerykański socjolog Robert K. Merton.

</doc>
<doc id="1580985" url="https://pl.wikipedia.org/wiki?curid=1580985" title="Thaana">
Thaana



</doc>
<doc id="1580987" url="https://pl.wikipedia.org/wiki?curid=1580987" title="Wietnamski eksperyment">
Wietnamski eksperyment

Wietnamski eksperyment (ang. "The Chaos Factor") – amerykański film fabularny z 2000 roku.
Fabuła.
Podczas oczyszczania pola minowego w Kambodży, młody kapitan amerykańskiego wywiadu wojskowego, Jack Poynt (Sabato Jr.), przypadkowo natrafia na dowody potwornej zbrodni, popełnionej podczas wojny w Wietnamie. Na terenie ukrytego w dżungli obozu Camp Blue jego komendant Max Camden (Ward) prowadził eksperymenty z bronią chemiczną oraz biologiczną. W obozie miała również miejsce eksterminacja jeńców. Wszelkich oponentów Camden zabijał. O tych działaniach doskonale wiedziała kwatera główna CIA. Gdy Amerykanie wycofywali się z Wietnamu, szalonemu komendantowi nakazano zlikwidować wszelkie ślady zbrodni. Ten wymordował zarówno jeńców, jak i własnych żołnierzy. Jack Poynt odkrywa, że Camden jest obecnie doradcą ministra obrony. Mężczyzna dowiaduje się, że ktoś odkrył mroczną tajemnicę jego przeszłości. Rozpoczyna bezwzględne polowanie na Poynta i jego przyjaciółkę Jodi (Rutherford).

</doc>
<doc id="1580988" url="https://pl.wikipedia.org/wiki?curid=1580988" title="Jądrowy efekt Overhausera">
Jądrowy efekt Overhausera

Jądrowy efekt Overhausera, NOE lub nOe (ang. "Nuclear Overhauser effect") – oddziaływanie spinów jąder atomowych przez przestrzeń obserwowane w technikach NMR. Istnienie tego zjawiska zapostulowane zostało przez amerykańskiego fizyka Alberta Overhausera (odbywającego staż podoktorski na University of Illinois) na początku lat 50. XX w.
Jest to transfer polaryzacji spinowej z jednej populacji spinów (jądrowych) na drugą poprzez proces relaksacji. Wartość tego efektu szybko zanika wraz ze wzrostem odległości pomiędzy oddziałującymi jądrami (wartość oddziaływania dipolowego pomiędzy atomami jest odwrotnie proporcjonalna do szóstej potęgi odległości pomiędzy nimi). NOE obserwuje się dla atomów oddalonych od siebie o nie więcej niż 5 Å.
Podczas pomiaru NMR zjawisko NOE objawia się jako zmiana intensywności sygnału pochodzącego z atomu położonego w małej odległości od innego atomu naświetlanego jego częstotliwością rezonansową.
Najbardziej powszechną metodą badawczą wykorzystującą ten efekt jest NOESY (Nuclear Overhauser Effect Spectroscopy).

</doc>
<doc id="1580991" url="https://pl.wikipedia.org/wiki?curid=1580991" title="Pieprz długi">
Pieprz długi

Pieprz długi ("Piper longum" L.) – gatunek rośliny z rodziny pieprzowatych. Pochodzi z południowo-wschodniej Azji. Swym wyglądem przypomina pieprz czarny. Posiada zwarty owocostan w kolorze szarobrązowym do czarnobrązowego. Kłosowate owocostany osiągają długość 2,5 do 4,5 cm i średnicę do 8 mm. 
Zastosowanie.
Używany jako przyprawa głównie w Indonezji. Do celów handlowym zbiera się całe owocostany przed ich dojrzeniem, a następnie poddaje się je procesowi suszenia. Wartość pieprzu długiego jest mniejsza od pieprzu czarnego ze względu na aromat, natomiast pod względem ostrości jest mocniejszy. W dawnej Polsce ten gatunek pieprzu wykorzystywano jako surowiec leczniczy. W XVIII i XIX wieku wykonywano z niego między innymi teriak (uniwersalne antidotum), proszki leczące infekcje gardła, środki rozgrzewające mięśniowo, łakotki cukrowe, esencje lecznicze, powidełka.

</doc>
<doc id="1580992" url="https://pl.wikipedia.org/wiki?curid=1580992" title="Piper longum">
Piper longum



</doc>
<doc id="1580997" url="https://pl.wikipedia.org/wiki?curid=1580997" title="David Gandy">
David Gandy

David James Gandy (ur. 19 lutego 1980 w Billericay) – brytyjski model.
Życiorys.
Wczesne lata.
Urodził się w Billericay, w hrabstwie Essex, w Anglii jako syn Szkotki Brendy Janet (z domu Rabey) i Anglika Christophera A. Gandy’ego. Dorastał w Dagenham i Szkocji. Ukończył studia na wydziale marketingu na Uniwersytecie Gloucestershire w Gloucestershire.
Kariera.
W 2001 roku rozpoczął pracę jako model w agencji Select Model Management w Londynie, ale przez pierwszych pięć lat nie odnosił wielkich sukcesów. Był twarzą perfum Caroliny Herrery "Aqua" oraz kampanii reklamowej "Zara" wiosna/lato 2007.
W 2007 po emisji reklamy perfum Dolce &amp; Gabbana "Light Blue", w ciągu kilku lat osiągnął status supermodela na arenie międzynarodowej. Następnie pojawił się w reklamie bielizny D&amp;G.
Wziął udział w sesji zdjęciowej do kalendarza D&amp;G na rok 2008. Autorem zdjęć był włoski fotograf Mariano Vivanco, znany z realizacji serii reklam D&amp;G przedstawiających popularnych włoskich piłkarzy, a zdjęcia do kalendarza zostały zainspirowane twórczością Michała Anioła. Kalendarz trafił do wszystkich firmowych sklepów Dolce &amp; Gabbana, nie został jednak włączony do sprzedaży, lecz potraktowany jako ekskluzywny prezent dla najlepszych klientów.
Brał udział także w kampanii reklamowej Stefanel, Carolina Herrera, Ermenegildo Zegna, L’Optimun i kolekcji jesień/zima 2008-2009 Massimo Dutti. Był fotografowany przez Mario Testino dla magazynu „Vogue” jako Superman. Wystąpił w roli Adama w 12-minutowym filmie romantycznym Edoardo Pontiego "Away we Stay" (2011) z Heleną Christensen. Był na okładkach „Men’s Health” (w edycji włoskiej w marcu 2011, w edycji brytyjskiej w czerwcu 2012), „Details” (w listopadzie 2011), „Attitude” (w listopadzie 2011), „Elle Men” (w edycji chińskiej w sierpniu 2012), „Amica” (w maju 2013) z Biancą Balti, „Grazia” (w sierpniu 2015), „Esquire” (w edycji meksykańskiej w listopadzie 2015, w edycji greckiej w marcu 2020), „Vanity Fair” (w edycji brytyjskiej we wrześniu 2016), „GQ” (w edycji brytyjskiej w październiku 2015, w edycji australijskiej w grudniu 2015, w edycji tureckiej we wrześniu 2016, w edycji argentyńskiej i meksykańskiej w październiku 2016, w edycji tajwańskiej i tureckiej w marcu 2019), „Men’s Fitness” (w lutym 2017) i „L’Officiel Hommes” (w marcu 2017).
W 2013 we Włoszech wraz z Yasmin Le Bon wziął udział w historycznym wyścigu Mille Miglia z Brescia do Rzymu i z powrotem. Gandy był częścią zespołu Jaguara, jako kierowca samochodu Jaguar XK120 z 1950. Na początku wyścigu był "zepchnięty z drogi przez konkurenta", na mecie był 158. na 415 samochodów. Wystąpił w teledysku do piosenki Jennifer Lopez „First Love” (2014). W 2015 był twarzą kolekcji Autograph dla Marks and Spencer. Odmówił zagrania roli Christiana Greya w dramacie erotycznym "Pięćdziesiąt twarzy Greya" (2015), którą otrzymał Jamie Dornan.

</doc>
<doc id="1580998" url="https://pl.wikipedia.org/wiki?curid=1580998" title="Gerrit Adriaenszoon Berckheyde">
Gerrit Adriaenszoon Berckheyde

Gerrit Adriaenszoon Berckheyde (ur. 1638 w Haarlemie, zm. 1698 w Amsterdamie) – holenderski malarz pejzażysta.
Jego pierwszym nauczycielem był starszy brat Job Adriaenszoon Berckheyde, później, według części źródeł, Frans Hals. Około 1600 r. Gerrit Berckheyde prowadził wspólnie z bratem pracownię malarską w Haarlemie. W latach 50. XVII w. udał się w podróż wzdłuż Renu do Niemiec przez Kolonię, Bonn, Mannheim, by zatrzymać się na dłużej w Heidelbergu i prawdopodobnie pracować dla Karola Ludwika Wittelsbacha elektora Palatynatu Reńskiego. Od 27 lipca 1660 był członkiem Gildii św. Łukasza. 
Artysta znany jest niemal wyłącznie z pejzaży miejskich Amsterdamu, Hagi i Haarlemu. Jego prace odznaczają się subtelnym wykorzystaniem światła i cienia, poetycką harmonią i fotograficzną dokładnością. Jego prace były inspirowane twórczością innych malarzy holenderskich takich jak Jan van der Heyden, Pieter Jansz Saenredam i Jan Vermeer
Największe zbiory obrazów Gerrita Adriaenszoona Berckheyde posiadają muzea w Amsterdamie i Antwerpii, oraz galerie w Kassel, Dreźnie i Schwerin.

</doc>
<doc id="1581000" url="https://pl.wikipedia.org/wiki?curid=1581000" title="Kanosjanki">
Kanosjanki

Kanosjanki (właśc. Zgromadzenie Sióstr Córek Miłości Służebnic Ubogich) - żeńska kongregacja zakonna, założona przez Magdalenę z Kanossy, której celem jest działalność charytatywna oraz pomoc ubogim i chorym.
Kongregacja powstała w 1808 w Weronie. Została założona przez Magdalenę z Kanossy na prośbę biskupa Werony. Założycielka zajmowała się wychowywaniem biednych dziewcząt, założyła dom opieki w jednej z dzielnic miasta. Zorganizowała centrum edukacyjne, szkołę katechizmu i bazę dla opieki nad chorymi w budynkach klasztoru św. Józefa. W 1812 otworzyła w Wenecji drugi dom. Reguła zgromadzenia została zatwierdzona w 1828 przez Leona XII. Powstały nowe domy zakonne: w Mediolanie, Cremonie, Brescii. Założycielka zmarła w 1835. 2 października 1988 Magdalena z Kanossy została ogłoszona świętą przez Jana Pawła II. W Polsce od 1992 działają klasztory sióstr kanosjanek w Krakowie i w Gosławicach.

</doc>
<doc id="1581001" url="https://pl.wikipedia.org/wiki?curid=1581001" title="Złoto pustyni">
Złoto pustyni

Złoto pustyni () – amerykański film wojenny z 1999 roku, poruszający temat I wojny w Zatoce Perskiej. Krytyk Roger Ebert określił film mianem "dziwnego majstersztyku". Film kręcono od 12 listopada 1998 do 15 lutego 1999 roku.
Budżet wynosił czterdzieści osiem milionów dolarów. W pierwszy weekend wyświetlania filmu w amerykańskich kinach (2942 projekcje), zarobił on 15 847 636 dolarów.
Zarys fabuły.
Akcja filmu toczy się pod koniec wojny w Zatoce Perskiej. Czterech żołnierzy z elitarnego oddziału amerykańskiej armii postanawia ukraść transport złota ukryty w piaskach pustyni. Ta niebezpieczna przygoda dramatycznie odmieni ich dotychczasowe życie.

</doc>
<doc id="1581004" url="https://pl.wikipedia.org/wiki?curid=1581004" title="Khal Nayak">
Khal Nayak

Khal Nayak (też Khalnayak) – indyjski film akcji z 1993 roku z Sanjay Duttem w roli tytułowej. Towarzyszą mu Madhuri Dixit i Jackie Shroff. W rolach drugoplanowych Rakhee i Anupam Kher. Wyreżyserował go Subhash Ghai znany z "Pardes", "Taal", czy "Kisna". To film o łotrze i o bohaterze uwikłanych w miłość do jednej kobiety. To historia o tym, jak doświadczenia dzieciństwa mogą w nas wyzwolić zło, jak zranienie i odrzucenie przez najbliższych czyni nas podatnym na nie. Ta opowieść pokazuje też, że "w każdym łotrze jest nutka dobra" i że wiara w nas kogoś, kogo kochamy, może nas przemienić. Film jest znany z pamiętnych ról Sanjay Dutta i Madhuri Dixit, a także z przeboju "Choli ke peeche kya hai".
Fabuła.
Ballu (Sanjay Dutt) to skuteczne narzędzie zbrodni w rękach gangstera Roshi Mahanta. Umie zabić. A potem uciec. Ale po zastrzeleniu podczas wiecu wyborczego kolejnego polityka zostaje jednak złapany. Śledztwo prowadzi oficer policji Ram Singha (Jackie Shroff). W przerwach pomiędzy próbami wymuszenia biciem na więźniu zeznań odwiedza on zakochaną w nim sierotę Gangę (Madhuri Dixit). Kochająca się para właśnie przymierza się do ślubu, gdy Ballu udaje się uciec z więzienia. Prasa oskarża Rama, że zajęty romansowaniem z Gangą zaniedbał swych obowiązków. Oburzona Ganga (też oficer policji) chcąc oczyścić honor ukochanego rusza na poszukiwanie uciekiniera. Wkrótce tańcem na przyjęciu gangsterów udaje jej się zawojować serce Ballu. Uciekając od policji bandyta zabiera ją ze sobą. Tymczasem Ram, by móc szantażować Ballu, próbuje zebrać informacje o jego przeszłości. Udaje mu się odnaleźć matkę Ballu. Od lat daremnie wyczekuje ona powrotu swego marnotrawnego syna. Podczas spotkania policjanta i matki Ballu okazuje się, że wiele lat temu pomagając wykształcić się sierocie, zmieniła ona los Rama. Ze zdumieniem rozpoznaje on w zabijającym dla gangsterów Ballu przyjaciela z dzieciństwa, broniącego go zawsze Prasada. Matka ma nadzieję, że ścigający jej syna policjant uratuje go przed śmiercią. Dochodzi do konfrontacji między łotrem i bohaterem, tym dramatyczniejszej, ze każdy z nich wie już, kogo kocha Ganga.
Muzyka i piosenki.
Twórcami muzyki jest duet Laxmikant-Pyarelal ("Hum", "Ram Lakhan")

</doc>
<doc id="1581008" url="https://pl.wikipedia.org/wiki?curid=1581008" title="Khalnayak">
Khalnayak



</doc>
<doc id="1581009" url="https://pl.wikipedia.org/wiki?curid=1581009" title="Sturmwind">
Sturmwind

Sturmwind − kryptonim dwóch niemieckich operacji przeciwpartyzanckich:

</doc>
<doc id="1581010" url="https://pl.wikipedia.org/wiki?curid=1581010" title="Sarah Wentworth Apthorp Morton">
Sarah Wentworth Apthorp Morton

Sarah Wentworth Apthorp Morton (ur. 1759 w Bostonie, zm. 1846) – amerykańska poetka.
Pochodziła z bogatej kupieckiej rodziny; w 1781 wyszła za mąż za prawnika Pereza Mortona. Pisała od najmłodszych lat, jednak do 1788 jej utwory nie wychodziły poza krąg przyjaciół. Później zaczęła publikować pod pseudonimem Philenia Constantia. Jej debiut książkowy ukazał się w 1790. "Massachusetts Magazine" określił ją mianem "amerykańskiej Safony".
Dawniej przypisywano jej autorstwo "The Power of Sympathy", pierwszej amerykańskiej powieści.

</doc>
<doc id="1581011" url="https://pl.wikipedia.org/wiki?curid=1581011" title="Christoph Kreuzer">
Christoph Kreuzer

Christoph Kreuzer (ur. 9 września 1982 w Villach) – holenderski skoczek narciarski pochodzenia austriackiego, startujący w zawodach organizowanych przez FIS w latach 2002–2004.
Jeden z dwóch holenderskich skoczków, obok Ingemara Mayra, który zdobywał punkty do klasyfikacji Pucharu Świata w skokach narciarskich. Uczestnik Mistrzostw Świata w Lotach Narciarskich 2002 i Mistrzostw Świata w Narciarstwie Klasycznym 2003. Aktualnie zawodnik austriackiego klubu tenisowego TC Arnoldstein.
Życie prywatne.
Urodził się 9 września 1982 roku w Villach. Jego matka urodziła się w Amsterdamie, a wuj mieszkał we fryzyjskim mieście Leeuwarden. Z uwagi na brak szans na występy w narodowej reprezentacji Austrii, za namową Ingemara Mayra, zdecydował się startować w barwach holenderskich. Z wnioskiem o przyznanie Kreuzerowi obywatelstwa wystąpił w 2001 Holenderski Związek Narciarski.
Christoph Kreuzer zameldowany był wówczas w rodzinnym mieście swojego wuja, w Leeuwarden. Zanim oficjalnie został członkiem holenderskiej reprezentacji, tj. jeszcze przed uzyskaniem obywatelstwa, przez kilka miesięcy uczestniczył w wyjazdach szkoleniowych z reprezentantami Holandii w skokach narciarskich – Ingemarem Mayrem, Boyem van Baarle i Jeroenem Nikkelem.
Miasto urodzenia matki oraz aktualne miejsce zameldowania samego zawodnika przyspieszyły procedurę przyznawania obywatelstwa, które zostało mu nadane w grudniu 2001. Od tego czasu oficjalnie został członkiem holenderskiej reprezentacji w skokach narciarskich. W zawodach startował do 2004, kiedy postanowił zakończyć karierę skoczka narciarskiego. Powrócił wówczas do swojego miejsca zamieszkania – Arnoldstein – i dołączył do lokalnego klubu tenisowego TC Arnoldstein.
Wśród jego zainteresowań, poza tenisem, jest również muzyka. Zna trzy języki – niemiecki, niderlandzki i angielski.
Przebieg kariery.
Sezon 2001/2002.
Do ekipy holenderskiej dołączył w sezonie 2001/2002 za namową innego Austriaka z holenderskim obywatelstwem – Ingemara Mayra. Pierwszy występ w Pucharze Kontynentalnym zaliczył 2 stycznia 2002 w Innsbrucku, kiedy zajął 37. miejsce w konkursie. Siedemnaście dni później, na obiekcie w Courchevel, zajął 22. miejsce w zawodach PK, dzięki czemu wywalczył pierwsze w karierze punkty do klasyfikacji.
24 stycznia 2002 zadebiutował w Pucharze Świata. Wystartował wówczas w serii kwalifikacyjnej do konkursu indywidualnego na skoczni w Hakubie, jednak nie zdołał awansować do konkursu głównego. W następnych zawodach Pucharu Świata, które rozegrano 26 stycznia w Sapporo, wystartował w konkursie głównym i zdobył dwa punkty PŚ, plasując się na 29. miejscu. Tym samym został drugim w historii reprezentantem Holandii, który wywalczył punkty do klasyfikacji Pucharu Świata w skokach narciarskich. Dzień później, po raz drugi w historii holenderski zespół wystąpił w drużynowych zawodach Pucharu Świata. Drużyna w składzie: Christoph Kreuzer, Boy van Baarle, Niels de Groot i Ingemar Mayr, zajęła ostatnie, jedenaste miejsce. Do drużyny polskiej, zajmującej dziesiąte miejsce, Holendrzy stracili 64,2 punktu.
W lutym 2002 zajął najwyższe w karierze, 14. miejsce w zawodach Pucharu Kontynentalnego. Miało to miejsce na normalnej skoczni w niemieckim Braunlage. W marcu wystąpił w zawodach indywidualnych o mistrzostwo świata w lotach narciarskich w Harrachovie. Uplasował się wówczas na 44. miejscu wśród 49 sklasyfikowanych zawodników. Podczas serii treningowej przed ostatnimi zawodami Pucharu Świata w sezonie, 22 marca 2002 na mamuciej skoczni narciarskiej w Planicy, Kreuzer ustanowił swój rekord życiowy, uzyskując 162 metry. Wynik ten jest jednocześnie rekordem Holandii w długości skoku narciarskiego.
Sezon 2002/2003.
W sezonie letnim w 2002 udział w zawodach Letniego Pucharu Kontynentalnego i Letniego Grand Prix. W Pucharze Kontynentalnym pięciokrotnie zdobywał punkty. Najwyższe miejsce zajął 22 września w Calgary, gdzie był czternasty. Wraz z Ingemarem Mayrem, Jeroenem Nikkelem i Boyem van Baarle, wziął udział także w drużynowym konkursie Pucharu Kontynentalnego w Oberstdorfie. Ekipa holenderska zajęła w tych zawodach czternaste miejsce, pokonując tylko jeden zespół – Szwecję. Uczestniczył również w zawodach Letniego Grand Prix. W trzech pierwszych swoich startach, tj. dwukrotnie w Hinterzarten i w pierwszym konkursie w Lahti nie przeszedł kwalifikacji, natomiast w drugim konkursie w Lahti zajął 49. miejsce.
Zimową część sezonu 2002/2003 rozpoczął od sześciu startów w kwalifikacjach do konkursów Pucharu Świata, jednak ani razu nie awansował do zawodów głównych. Został zgłoszony także do austriackich konkursów 51. Turnieju Czterech Skoczni, jednak nie wystąpił w kwalifikacjach. 4 stycznia 2003 uczestniczył natomiast w konkursie Pucharu Kontynentalnego w Bischofshofen i zajął w nim 48. miejsce. Kolejne międzynarodowe występy zaliczył podczas konkursów Pucharu Świata w Japonii. Uczestniczył w pierwszych seriach konkursowych we wszystkich trzech zawodach (w Hakubie i dwukrotnie w Sapporo), jednak ani razu nie awansował do rundy finałowej. Został zgłoszony do kwalifikacji w Bad Mitterndorf, jednak ponownie zrezygnował ze startu pomimo uczestnictwa we wcześniej rozgrywanych seriach treningowych. Na początku lutego 2003 wziął udział w trzech indywidualnych konkursach w Willingen – w zawodach PK zajął 35. miejsce, a w PŚ był 48. i 42.
Kolejnym startem Kreuzera w sezonie były konkursy skoków narciarskich na mistrzostwach w Val di Fiemme. Pierwszymi zmaganiami były zawody na skoczni dużej. W serii próbnej przed kwalifikacjami Kreuzer uzyskał 97 metrów, co pozwoliło mu uplasować się na 50. miejscu. W serii kwalifikacyjnej zajął 40. miejsce, nie licząc zawodników z zapewnioną kwalifikacją oraz 52. miejsce po ich uwzględnieniu. Uzyskał ten sam rezultat, co w serii próbnej i osiągnął wynik punktowy 68,1 punktu. Do awansu zabrakło mu trzech miejsc – ostatnim kwalifikującym się skoczkiem był Giancarlo Adami, do którego Kreuzer stracił 3,1 punktu. 27 lutego, w serii próbnej przed kwalifikacjami do zawodów na obiekcie normalnej, Kreuzer zajął 55. miejsce po skoku na 77,5 metra. W serii kwalifikacyjnej skoczył sześć metrów dalej i uzyskał notę 88,5 punktu. Wynik ten pozwolił na zajęcie 48. miejsca w kwalifikacjach, "ex aequo" ze Stefano Chiapolino, i na awans do konkursu głównego. W zawodach uzyskał 81,5 metra i zajął ostatnie, 50. miejsce.
W marcu 2003 zajął 44. miejsce w konkursie Pucharu Kontynentalnego w Ruhpolding i był to jego ostatni start w zawodach organizowanych przez Międzynarodową Federację Narciarską w sezonie zimowym 2002/2003. Został zgłoszony także do kwalifikacji na skoczni w Planicy, jednak w nich nie wystartował.
W sezonie zimowym 2002/2003 trenerem Holendrów (Christopha Kreuzera i Ingemara Mayra) był czeski szkoleniowiec – Vasja Bajc. Prowadził on równocześnie kadrę holenderską i szwedzką. Po jego zakończeniu zrezygnował jednak z prowadzenia holenderskiej kadry.
Sezon 2003/2004.
Kreuzer wystartował w dwóch zawodach Letniego Pucharu Kontynentalnego w Velenje, inaugurujących sezon letni 2003. W pierwszym konkursie był 43., a w drugim – 42. Uczestniczył także w kwalifikacjach do wszystkich czterech zawodów Letniego Grand Prix 2003, jednak ani razu nie awansował do konkursu głównego.
W sezonie 2003/2004 został zgłoszony do siedmiu pierwszych indywidualnych konkursów Pucharu Świata. W sześciu z nich nie zdołał awansować do konkursu głównego. Jedyny występ Kreuzera w zawodach głównych miał miejsce 30 listopada w Ruce, kiedy to zajął 71. miejsce. Wyprzedził wówczas tylko dwóch sklasyfikowanych zawodników – Roberta Mateję i Maksima Anisimaua. Ponadto trzykrotnie uczestniczył w konkursach Pucharu Kontynentalnego – 1 stycznia 2004 w Seefeld in Tirol zajął 81. miejsce, 17 stycznia w Bischofshofen był 73., a dzień później na tej samej skoczni został sklasyfikowany na 57. miejscu.
W 2004 postanowił zakończyć karierę skoczka narciarskiego.
Po zakończeniu kariery.
Po zakończeniu kariery skoczka narciarskiego, dołączył do klubu tenisowego TC Arnoldstein. W 2012 roku brał udział w drugiej klasie rozgrywek KL2 B i KL2 D. W klasie KL2 B klub, który reprezentował, zajął drugie miejsce w Mistrzostwach Karyntii 2012, a w klasie KL2 D zajął ostatnie, ósme miejsce w grupie. Jednocześnie był kapitanem zespołu w klasie KL2 D. W mistrzostwach związkowych w 2012 zajął trzecie miejsce w kategorii męskiej B, "ex aequo" z Herbertem Rajakovitschem. Zwycięzcą turnieju został Roland Koller, a drugie miejsce zajął Martin Sattler.
W 2013 został kapitanem zespołu w trzeciej klasie KL3 B i członkiem zespołu w pierwszej klasie KL1 B.

</doc>
<doc id="1581012" url="https://pl.wikipedia.org/wiki?curid=1581012" title="Mike Johanns">
Mike Johanns

Michael Owen Johanns, znany lepiej jako Mike Johanns (ur. 18 czerwca 1950 w Osage) – amerykański polityk, działacz Partii Republikańskiej. Sprawował funkcję zarówno gubernatora, jak i senatora stanu Nebraska. Ponadto przez ponad dwa lata był sekretarzem rolnictwa w administracji George’a W. Busha.
Młodość.
Johanns urodził się w 1950 roku w miejscowości Osage w stanie Iowa. Jego ojciec miał niemieckie i luksemburskie korzenie, zaś rodzice jego matki byli imigrantami z Polski. Wychował się na rodzinnej farmie. Uczył się w Minnesocie, a potem zdobył wykształcenie prawnicze w jezuickiej szkole w Omaha. Po studiach przez kilkanaście lat pracował jako prawnik.
Kariera polityczna w Nebrasce.
Na początku swojej kariery Johanns startował w wyborach jako Demokrata. Jako reprezentant tej partii zasiadał w radzie hrabstwa Lancaster. W 1988, już jako Republikanin został wybrany do rady miejskiej Lincoln - drugiego pod względem wielkości miasta w stanie. W 1991 roku został wybrany na burmistrza tego miasta. Cztery lata później w kolejnych wyborach nie miał nawet kontrkandydata.
Jeszcze przed końcem drugiej kadencji burmistrza, Johanns wystartował w 1998 roku na urząd gubernatora Nebraski. Jego głównymi przeciwnikami w prawyborach byli kongresmen Jon Lynn Christensen i John Breslow, członek ówczesnej administracji stanowej. Kampania była niezwykle zacięta. Do dziś jest jedną z najdroższych w historii stanu. Kontrkandydaci Johannsa starali się ukazać siebie jako konserwatystów, burmistrz Lincoln uchodził zaś za kandydata nieco bardziej umiarkowanego. Początkowo faworytem był konserwatywny Christensen, ale seria kontrowersyjnych wypowiedzi znacznie pomniejszyła jego szanse. Ostatecznie zwycięzcą został Johanns. Zdobył 40% głosów wobec 30% Breslowa i 28% Christensena. W wyborach ogólnych przyszło mu się zmierzyć z Demokratą Billem Hoppnerem - szefem sztabu dwóch wcześniejszych gubernatorów z Partii Demokratycznej: Bena Nelsona i Boba Kerreya. Johanns pokonał rywala 54%-46%. Został wybrany ponownie w 2002 roku. Tym razem zmiażdżył swojego mało znanego konkurenta z Partii Demokratycznej 69-28%.
Był popularnym gubernatorem. W swojej pracy skupił się na takich zagadnieniach jak: ulgi podatkowe, zmniejszenie wpływu rządu na gospodarkę, ochrona tradycyjnych, rodzinnych wartości.
Kariera w Waszyngtonie.
Po wyborczej wygranej w 2004 roku, prezydent Bush zaproponował Johannsowi stanowisko sekretarza ds. rolnictwa w nowo tworzonym gabinecie. Był już czwartym przedstawicielem swojego, bardzo rolniczego, stanu na tym stanowisku. Funkcję sekretarza objął 21 stycznia 2005 roku, tuż po drugiej inauguracji Busha. Piastował ją przez ponad dwa i pół roku. Zrezygnował 20 września 2007 roku. Wkrótce potem ogłosił, że zamierza wystartować do Senatu w wyborach w 2008 roku. Dotychczasowy senator Chuck Hagel nie ubiegał się o reelekcję. Mimo iż wybory roku 2008 zakończyły się olbrzymim sukcesem Demokratów, Johanns - popularny były gubernator nie miał większych problemów w konserwatywnej Nebrasce. Wygrał 58%-40%. Był jednym z dwóch nowych republikańskich Senatorów (obok Jima Rischa z Idaho), wybranych w 2008 roku.
Jako senator głosował w sposób typowy dla swojej przynależności partyjnej: sprzeciwiał się reformie zdrowotnej prezydenta Obamy ("Obamacare"), gorąco popierał budowę Keystone Pipeline - mającego przebiegać przez Nebraskę rurociągu łączącego Kanadę z Teksasem. Choć bez wątpienia jest konserwatystą, nigdy nie był zaliczany do TEA Party, zawsze do bardziej umiarkowanej, "establishmentowej" frakcji Partii Republikańskiej. W trakcie swojej kadencji Johanns zasiadał w kilku senackich komisjach między innymi w Komisji ds. weteranów czy Komisji ds. rolnictwa.
18 lutego 2013 niespodziewanie ogłosił, że nie zamierza ubiegać się w 2014 roku o drugą kadencję. Wpływ na to miała zapewne frustracja związana z pracą Senatu i całego Kongresu, który targany partyjnymi sporami, nie potrafił uchwalić żadnej ważnej reformy. Zastąpił go Ben Sasse, także Republikanin.
Życie prywatne.
Johanns był dwukrotnie żonaty. Pierwszą żonę, Connie, poślubił w 1972 roku. Po 13 latach małżeństwo rozwiodło się. Rok później polityk poślubił byłą członkinię stanowego senatu Nebraski Stephanie Armitage. Ten związek trwa do dziś. Johanns ma dwoje dzieci z pierwszego małżeństwa. Jest katolikiem.

</doc>
<doc id="1581013" url="https://pl.wikipedia.org/wiki?curid=1581013" title="Pieprz żuwny">
Pieprz żuwny

Pieprz żuwny, pieprz betelowy, betel ("Piper betle") – gatunek rośliny z rodziny pieprzowatych. Pochodzi z Indii i Półwyspu Malajskiego. Uprawiany na terenach południowych Azji Wschodniej.
Morfologia.
Pnącze o krzewiastym pokroju. Liście duże, jajowatego kształtu, skórzaste, z wierzchu ciemnozielone, błyszczące. Użyłkowanie od strony dolnej w kolorze czerwonawym. Kwiaty drobne, kwiatostan w kształcie kolby, gęsty i zwisły.
Zastosowanie.
Roślina uprawiana dla liści o ostrym smaku i zapachu przypominającym herbatę. Jest malajską używką do żucia rozpowszechnioną pod nazwą betel.
Wykorzystywany jest również w tradycyjnej medycynie indyjskiej – ajurwedzie.

</doc>
<doc id="1581014" url="https://pl.wikipedia.org/wiki?curid=1581014" title="Beth Orton">
Beth Orton

Beth Orton właśc. Elizabeth Caroline Orton (ur. 14 grudnia 1970 w Dereham, Norfolk) – brytyjska piosenkarka muzyki folk. Laureatka nagrody Brit Awards w kategorii „Best British Female”.
Beth znana jest z łączenia elementów folku z electronicą. Na początku swojej kariery współpracowała z Williamem Orbitem i The Chemical Brothers. W 1993 Orton wydała swój pierwszy solowy album SuperPinkyMandy.
Ciepri na chorobę Leśniowskiego-Crohna. W grudniu 2006 urodziła córeczkę.

</doc>
<doc id="1581015" url="https://pl.wikipedia.org/wiki?curid=1581015" title="Pieprz betelowy">
Pieprz betelowy



</doc>
<doc id="1581016" url="https://pl.wikipedia.org/wiki?curid=1581016" title="Babskie combry">
Babskie combry



</doc>
<doc id="1581017" url="https://pl.wikipedia.org/wiki?curid=1581017" title="Piper betle">
Piper betle



</doc>
<doc id="1581020" url="https://pl.wikipedia.org/wiki?curid=1581020" title="Wojciech Rabenda">
Wojciech Rabenda

Wojciech Rabenda (ur. 20 kwietnia 1957 r.) – polski piłkarz, który występował na pozycji napastnika. Wychowanek Odry Wodzisław Śląski; znany głównie z występów w Szombierkach Bytom, z którymi sięgnął po mistrzostwo Polski.

</doc>
<doc id="1581021" url="https://pl.wikipedia.org/wiki?curid=1581021" title="The Power of Sympathy">
The Power of Sympathy

The Power of Sympathy - powieść autorstwa Williama Hilla Browna wydana w 1789. Uważana jest za pierwszą amerykańską powieść.
Ta epistolarna powieść, utrzymana w duchu sentymentalizmu, została anonimowo wydana przez Isaiaha Thomasa w Bostonie. Na jednym z egzemplarzy książki dopisano ołówkiem nazwisko (rzekomej) autorki: Sarah Wentworth.

</doc>
<doc id="1581025" url="https://pl.wikipedia.org/wiki?curid=1581025" title="Susanna Rowson">
Susanna Rowson

Susanna Rowson (ur. 1762, zm. 1824) – brytyjska i amerykańska nauczycielka, aktorka i pisarka. Autorka powieści "Charlotte Temple", będącej największym amerykańskim bestsellerem do czasów "Chaty wuja Toma" Harriet Beecher Stowe. Urodziła się jako Susanna Haswell, córka oficera Royal Navy Williama Haswella i Susanny Musgrave. W latach 1768-1778 przebywała w Ameryce. W 1786 wydała swoją pierwszą powieść "Victoria". Rok później wyszła za mąż za przedsiębiorcę Wiliama Rowsona. Opublikowała też "Poems on Various Subjects"(1788) i "Mary; or The Test of Honour" (1789). 

</doc>
<doc id="1581026" url="https://pl.wikipedia.org/wiki?curid=1581026" title="Narodziny Maryi (obraz Domenica Ghirlandaia)">
Narodziny Maryi (obraz Domenica Ghirlandaia)

Narodziny Maryi – jeden z dwudziestu jeden fresków autorstwa Domenica Ghirlandaia, zdobiący ściany prezbiterium w kaplicy Santa Maria Novella we Florencji. Fresk znajduje się na lewej ścianie, w dolnej części cyklu.
Freski zostały wykonane na zlecenie bankiera Giovanni Tornabuoni. Dwadzieścia jeden fresków przedstawia zdarzenia z życia Maryi i Jana Chrzciciela. Przy freskach pracowało kilku artystów. Prócz samego Ghirlandaia, był to jego brat, David, Sebastiano Mainardi oraz prawdopodobnie - 13-letni wówczas - Michał Anioł.
Scena narodzin Maryi została przedstawiona w bogato udekorowanej sali. Perspektywiczne pomieszczenie góruje nad postaciami kobiet umieszczonych na małej przestrzeni. Jego tematem są dwa epizody z życia Anny: boskie poczęcie dziewicy i chwile po jej narodzinach.
Po prawej stronie przedstawiono cztery postacie kobiece. Dwie z nich siedząc trzymają narodzone dziecko i przygotowują je do kąpieli. Nad nimi leży w połogu św. Anna, żona Joachima i matka Marii. Pomiędzy tymi postaciami Ghirlandaio umieścił dynamiczną postać kobiety nalewająca wodę ze dzbana. Jej szaty są rozwiewane przez podmuch wiatru.
Po lewej stronie od głównych postaci stoi grupka pięciu innych kobiet ubranych w stroje współczesne mistrzowi. Malarz wśród tych postaci umieścił portrety rodziny fundatorów, m.in. córkę zleceniodawcy, Lodovici Tornabuoni. Ubrana jest w bardzo bogatą suknię świadczącą o zamożności.
Powyżej, w lewej części fresku, przedstawiona została scena spotkania Anny z Joachimem, rodziców Maryi. Scena miała symbolizować Niepokalane Poczęcie Maryi. Według tekstów apokryficznych, Anna i Joachim po dwudziestu latach bezdzietnego pożycia mieli począć córkę, obejmując się w Jerozolimskiej Złotej Bramie.
Nad sceną umieszczone zostały tańczące i grające na instrumentach putta. Pod gzymsem, na którym stoją, znajduje się łaciński tekst: "twoje narodziny, Matko Dziewico, przyniosły radość całemu światu".

</doc>
<doc id="1581027" url="https://pl.wikipedia.org/wiki?curid=1581027" title="Charlotte Temple">
Charlotte Temple

Charlotte Temple – powieść autorstwa Susanny Rowson.
W 1791 została wydana w Wielkiej Brytanii. W 1794 ukazała się w Stanach Zjednoczonych, stając się tam największym bestsellerem do czasów "Chaty wuja Toma" Harriet Beecher Stowe.

</doc>
<doc id="1581029" url="https://pl.wikipedia.org/wiki?curid=1581029" title="Hopkalit">
Hopkalit

Hopkalit – nazwa handlowa mieszaniny tlenku miedzi(II), tlenku kobaltu(III), tlenku manganu(IV) oraz tlenku srebra. Substancja o właściwościach porowatej masy przypomina wyglądem węgiel aktywny. Używany w produkcji pochłaniaczy hopkalitowych, stosowanych w produkcji masek przeciwgazowych. Chroni między innymi przed trującym czadem. Hopkalit utlenia w sposób katalityczny przechodzący przez pochłaniacz wraz z powietrzem tlenek węgla na nietrujący dwutlenek węgla, który jest następnie wiązany chemicznie przez warstwę wodorotlenku sodu. Sama warstwa hopkalitu jest zabezpieczona warstwami filtra mechanicznego i warstwą węgla aktywnego, które oczyszczają powietrze z innych zanieczyszczeń.

</doc>
<doc id="1581031" url="https://pl.wikipedia.org/wiki?curid=1581031" title="Czaruków (gmina)">
Czaruków (gmina)

Czaruków – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Czaruków.
W okresie międzywojennym gmina Czaruków należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 45 gromad. Po wojnie obszar gminy Czaruków wszedł w struktury administracyjne Związku Radzieckiego.

</doc>
<doc id="1581032" url="https://pl.wikipedia.org/wiki?curid=1581032" title="Max von Müller">
Max von Müller

Max Ritter von Müller (ur. 1 stycznia 1887 w Rottenburgu, zm. 9 stycznia 1918 pod Moorslede) – as lotnictwa niemieckiego Luftstreitkräfte z 36 zwycięstwami w I wojnie światowej. 
Życiorys.
Syn Maxa i Margaret z Wiesmuller praktykował u ślusarza, a 18 października 1908 roku zgłosił się do wojska.
Przed wybuchem I wojny światowej od 1911 roku służył w armii jako kierowca. W 1913 roku został szoferem bawarskiego ministra wojny. 18 kwietnia 1913 roku został mianowany "Feldweblem" (sierżantem). Po wielokrotnych prośbach został przeniesiony do lotnictwa. 1 grudnia 1913 roku rozpoczął szkolenie w szkole pilotów w Schliessheim. Po czterech miesiącach kursu uzyskał paten pilota 20 kwietnia 1914. Został przydzielony do FA1b jako pilot zwiadowca i po wykonaniu kilku misji uległ wypadkowi przy starcie, łamiąc obie nogi. 
Powrócił do służby 15 marca 1915 roku. Do maja 1916 roku wykonał ponad 160 lotów rozpoznawczych z kilku wychodząc tylko cudem z życiem. Za wybitne osiągnięcia został odznaczony jako pierwszy oficer Srebrnym Bawarskim Medalem za Odwagę (13 grudnia 1915). Wkrótce, po treningu w Manhaim, udało mu się uzyskać przeniesienie do jednostek myśliwskich. Najpierw został przydzielony do KEK Bantheville "KEK B". 1 września 1916 roku został przeniesiony do utworzonej 20 dni wcześniej Jagdstaffel 2. Do końca listopada 1916 roku odniósł w eskadrze 5 zwycięstw. W momencie utworzenia Jagdstaffel 28 Muller wraz z Franzem Ray zostali do niej skierowani jako jej trzon. W Jasta 28 bardzo szybko stał się asem numer 1. Do końca czerwca 1917 odnosząc łącznie 19 zwycięstw. W końcu sierpnia został mianowany podporucznikiem. Na koniec września miał już na koncie 27 zwycięstw.
3 listopada został odznaczony Pour le Mérite. W tym też dniu na własną prośbę został przeniesiony do swojej pierwotnej jednostki Jagdstaffel 2. Po śmierci jej ówczesnego dowódcy podporucznika Walter von Bulow 6 stycznia Max Ritter von Müller został mianowany jej dowódcą mając na swoim koncie już 36 zwycięstw. Wśród pokonanych przez Maxa Ritter von Müller było 5 asów brytyjskich: William Alan Wright, Matthew Brown "Bunty" Frew, George Ai Brooke, Arthur Claydon, Kenneth Arthur Seth-Smith.
9 stycznia 1918 roku w czasie patrolu nad Moorslede Muller stoczył walkę z 3 samolotami brytyjskimi pilotowanymi m.in. przez: Roberta Chidlaw-Robertsa, Franka Sodena. Jego samolot został trafiony między innymi w zbiornik paliwa, który zaczął się palić. Albatros D.V, którym leciał wpadł w korkociąg. Muller, który nie nosił spadochronu wyskoczył z palącego się samolotu i roztrzaskał o ziemię. Jego ciało został pochowane z honorami.
Po wojnie został odznaczony Wojskowym Krzyżem Orderu Maksa Józefa i nadane mu zostało szlachectwo.

</doc>
<doc id="1581033" url="https://pl.wikipedia.org/wiki?curid=1581033" title="Kiwerce (gmina)">
Kiwerce (gmina)

Kiwerce – dawna gmina wiejska istniejąca w latach 1930–1939 w woj. wołyńskim (obecnie na Ukrainie). Siedzibą gminy były Kiwerce.
Gminę Kiwerce utworzono 1 kwietnia 1930 roku z części obszaru gmin Poddębce, Rożyszcze i Trościaniec w powiecie łuckim w woj. wołyńskim. Siedziba gminy – Kiwerce – była dotychczas przedzielona granicą gmin Poddębce i Trościaniec. Według stanu z dnia 4 stycznia 1936 roku gmina składała się z 32 gromad. Po wojnie obszar gminy Kiwerce wszedł w struktury administracyjne Związku Radzieckiego.

</doc>
<doc id="1581034" url="https://pl.wikipedia.org/wiki?curid=1581034" title="Parafia św. Michała Archanioła w Wysowej-Zdroju">
Parafia św. Michała Archanioła w Wysowej-Zdroju

 
Parafia św. Michała Archanioła – parafia prawosławna w Wysowej-Zdroju, w dekanacie Krynica diecezji przemysko-gorlickiej.
Świątynie parafii.
Na terenie parafii funkcjonują 2 cerkwie:
Ponadto na Świętej Górze Jawor celebrowane są nabożeństwa przy ołtarzu polowym.
Historia.
Obecnie istniejąca parafia powstała w 1958. W 2019 r. liczyła około 30 osób.

</doc>
<doc id="1581035" url="https://pl.wikipedia.org/wiki?curid=1581035" title="Hannah Webster Foster">
Hannah Webster Foster

Hannah Webster Foster (ur. 10 września 1758 w Salisbury, zm. 17 kwietnia 1840 w Montrealu) – amerykańska pisarka, autorka powieści epistolarnej "The Coquette", cieszącą się sporą popularnością w Stanach Zjednoczonych końca XVIII wieku.
W kwietniu 1785 poślubiła unitariańskiego pastora Johna Fostera. Powieść, której pełny tytuł brzmi "The Coquette; or, The History of Eliza Wharton" opublikowała w 1797, podpisując się pseudonimem "A Lady of Massachusetts". Utwór jest pierwszą powieścią napisaną przez rodowitą Amerykankę. Napisała również "The Boarding School".
Jej córkami były pisarki Harriet Vaughan Cheney i Eliza Lanesford Cushing.

</doc>
<doc id="1581037" url="https://pl.wikipedia.org/wiki?curid=1581037" title="Spiralna grobla">
Spiralna grobla

Spiralna grobla (Spiral Jetty), uznawana za najważniejsze dzieło amerykańskiego artysty Roberta Smithsona, jest pracą z gatunku land art zbudowaną w roku 1970.
Zbudowana z błota, kryształów soli, skał bazaltowych, ziemi i wody na północno-wschodnim wybrzeżu Wielkiego Jeziora Słonego w stanie Utah, ma długość ok. 450 m i szerokość ok. 4,5 m. Grobla biegnie od brzegu jeziora i ma kształt spirali skręcającej przeciwnie do ruchu wskazówek zegara. W czasie jej budowy wody jeziora miały niezwykle niski poziom z powodu suszy. W ciągu kilku lat poziom wód powrócił do normalnego i zatopił konstrukcję na trzy następne dziesięciolecia. Grobla pojawiła się znów w roku 2004 i była całkowicie widoczna przez prawie rok, wiosną 2005 grobla została ponownie zalana.
Konstrukcja.
Smithson wybrał miejsce do budowy Spiralnej grobli ze względu na czerwony kolor wody, który utrzymuje się ze względu na obecność bakterii i glonów egzystujących w 27-procentowym zasoleniu północnego ramienia jeziora, odizolowanego od zasobów świeżej wody przez budowę grobli komunikacyjnej w 1959 roku.
Praca nad budową grobli rozpoczęła się w kwietniu 1970, trwała 6 dni i polegała na usypaniu grobli z 6550 ton skał i ziemi.
Od roku 1999 praca jest własnością "Dia Art Foundation" z Nowego Jorku.
Konserwacja.
Rosnąca liczba odwiedzających oraz czynniki atmosferyczne doprowadziły do kontrowersji związanych z planami konserwacji rzeźby. Kolor rzeźby zmienił się w stosunku do oryginalnego, w związku z czym powstał projekt przywrócenia koloru poprzez dodanie nowych skał bazaltowych.
Powyższe stoi jednak w sprzeczności z zaleceniami twórcy, który sugerował by nie chronić rzeźby przed zniszczeniem, co miało związek z jego fascynacją teorią entropii.
W 2008 ogłoszono również plany wierceń w poszukiwaniu ropy naftowej w niedalekiej okolicy grobli, co spotkało się z silnym sprzeciwem artystów.

</doc>
<doc id="1581039" url="https://pl.wikipedia.org/wiki?curid=1581039" title="Christian Zacharias">
Christian Zacharias

Christian Zacharias (ur. 27 kwietnia 1950 w Jamshedpur w Indiach) – niemiecki pianista i dyrygent.
W latach 1960–1969 studiował w wyższej szkole muzycznej w Karlsruhe oraz 1970–1973 w Paryżu u Irene Slavin oraz Vlado Perlemutera.
Laureat konkursów w Genewie (1969), w Fort Worth (Teksas (1973) i Paryżu (1975).
Wykonuje również muzykę kameralną, głównie Wolfganga Amadeusa Mozarta, a także utwory Domenico Scarlattiego, Franza Schuberta, Roberta Schumanna i Maurice Ravela.
Od 2000 jest dyrektorem muzycznym Orkiestry Kameralnej w Lozannie.

</doc>
<doc id="1581040" url="https://pl.wikipedia.org/wiki?curid=1581040" title="Kniahininek (gmina)">
Kniahininek (gmina)

Kniahininek – dawna gmina wiejska istniejąca w latach 1930–1939 w woj. wołyńskim (obecnie na Ukrainie). Siedzibą gminy był Kniahininek.
Gminę Kniahininek utworzono 1 kwietnia 1930 roku z części obszaru gmin Torczyn, Połonka, Rożyszcze i Szczurzyn w powiecie łuckim w woj. wołyńskim. Według stanu z dnia 4 stycznia 1936 roku gmina składała się z 38 gromad. Po wojnie obszar gminy Kniahininek wszedł w struktury administracyjne Związku Radzieckiego.
Zobacz też: gmina Kniahinin

</doc>
<doc id="1581041" url="https://pl.wikipedia.org/wiki?curid=1581041" title="Luboš Tomíček">
Luboš Tomíček



</doc>
<doc id="1581042" url="https://pl.wikipedia.org/wiki?curid=1581042" title="Lubos Tomicek">
Lubos Tomicek



</doc>
<doc id="1581044" url="https://pl.wikipedia.org/wiki?curid=1581044" title="MK 41 Vertical Launching System">
MK 41 Vertical Launching System



</doc>
<doc id="1581045" url="https://pl.wikipedia.org/wiki?curid=1581045" title="Pohnpei (ujednoznacznienie)">
Pohnpei (ujednoznacznienie)



</doc>
<doc id="1581046" url="https://pl.wikipedia.org/wiki?curid=1581046" title="Mk41">
Mk41



</doc>
<doc id="1581047" url="https://pl.wikipedia.org/wiki?curid=1581047" title="Pohnpei (grupa etniczna)">
Pohnpei (grupa etniczna)

Pohnpei a. Ponape – rdzenna ludność wyspy Pohnpei (Ponape) i sąsiednich wysp archipelagu Karolinów w Sfederowanych Stanach Mikronezji, odłam Mikronezyjczyków. W 1996 r. ich liczebność wynosiła ok. 30 tys. Są blisko spokrewnieni z Chuukańczykami i Kosrae. Posługują się językiem pohnpei (ponape) z grupy mikronezyjskiej, w użyciu jest także język angielski. W większości wyznają protestantyzm.

</doc>
<doc id="1581048" url="https://pl.wikipedia.org/wiki?curid=1581048" title="Mk 41">
Mk 41



</doc>
<doc id="1581049" url="https://pl.wikipedia.org/wiki?curid=1581049" title="ARF">
ARF



</doc>
<doc id="1581051" url="https://pl.wikipedia.org/wiki?curid=1581051" title="Dornfelder">
Dornfelder

Dornfelder – szczep winogron o ciemnej skórce, wyhodowany przez niemieckiego hodowcę, Augusta Herolda (1902-1973) w instytucie w Weinsberg w Badenii-Wirtembergii w 1955 roku. Jako linii rodzicielskich Herold użył dwóch uzyskanych przez siebie wcześniej szczepów: helfensteiner i heroldrebe.
Szczep został nazwany ku czci Immanuela Augusta Ludwiga Dornfelda (1796-1869), założyciela instytutu winiarskiego w Weinsberg i zarejestrowany w 1979. Szczep zyskał dużą popularność w Niemczech, ponieważ nadaje się do towarowej uprawy w rejonach, w których dotychczas produkowano jedynie wina białe. Sok owoców tego szczepu jest bardzo ciemny i umożliwia produkowanie dobrze wybarwionych, cięższych win czerwonych. Dornfelder dobrze nadaje się również do starzenia w beczkach dębowych. W porównaniu z innymi uprawianymi w Niemczech szczepami czerwonymi jest łatwiejszy w uprawie od spätburgundera (pinot noir), bardziej odporny na choroby niż blauer portugieser, dojrzewa wcześniej niż blaufränkisch (niem. "Lemberger"), ma dłuższe grona niż trollinger. Ma jednak wyższe wymagania co do gleby i należy do odmian wrażliwych na mróz. Dornfelder jest również szczepem bardzo plennym (do 120 hektolitrów z hektara) i ma wysoką zawartość cukru w soku.
Charakterystyka.
Wzrost krzewów silny, pokrój latorośli wyprostowany i nie zagęszczający się. Liście duże, 5-klapowe, ciemnozielone. Końce pędów (koronka) otwarte i owłosione.
Grona stożkowate, duże i bardzo duże, osiągające masę często powyżej 0,5 kg, jagody średnie do dużych o masie 3-5 g. 
Tak duże grona i jagody są atrakcyjne i pozwalają niekiedy na traktowanie odmiany dornfelder jako odmiany deserowej.
Fenologia.
Rozwój wiosenny i kwitnienie średnio późne, veraison późne, dojrzewanie średnio późne – w centralnej Polsce w pierwszej dekadzie października.
Cięcie.
Dobrze plonuje przy cięciu średnim na 3-5 pąków i długim na 3-8 pąków.
Pierwsze 2 pąki od nasady łozy bardzo słabo zawiązują grona, a nawet często bywają bezpłodne.
Wino.
Dornfelder daje ciemne wina o aksamitnej teksturze, często o posmaku śliwek, wiśni lub jagód, niekiedy lekko kwiatowym aromacie. Wina te są zazwyczaj postarzane w beczkach dębowych. 
Rozpowszechnienie.
Szczep ten zyskał dużą popularność w Niemczech, zwłaszcza w Hesji Nadreńskiej i Palatynacie. Intensywne nasadzenia w latach 80. i 90. XX wieku pozwoliły mu wyprzedzić blauer portugieser i zająć drugie miejsce pod względem powierzchni uprawy pośród uprawianych w Niemczech czerwonych szczepów winogron. W 2006 dornfelder był uprawiany na 8231 hektarach, a tendencja wzrostowa uległa zahamowaniu i nie zagraża już pozycji pinot noir (niem. "Spätburgundera"). W 2011 roku uprawiany był na 8197 hektarach.
Oprócz Niemiec, szczep – na znacznie mniejszą skalę – uprawiany jest również w innych krajach północnej Europy, a także w chłodniejszych rejonach USA.

</doc>
<doc id="1581052" url="https://pl.wikipedia.org/wiki?curid=1581052" title="Charles Brockden Brown">
Charles Brockden Brown

Charles Brockden Brown (ur. 17 stycznia 1771, zm. 22 lutego 1810) – amerykański pisarz, historyk i wydawca, autor powieści gotyckich (m.in. "Wieland"). Jest nazywany "ojcem powieści amerykańskiej". Do zapoczątkowanej przez Browna tradycji literatury grozy nawiązywali Edgar Allan Poe i Nathaniel Hawthorne. 
Urodził się w Filadelfii w rodzinie kwakierskiej. Jego rodzicami byli Elijah i Elizabeth Armitt Brown.
Bohaterem powieści "Wieland" z 1798 jest Theodore Wieland, którego ojciec zginął wskutek samozapłonu rzekomo za złamanie słowa danego Bogu. Brown napisał również powieści "Ormond" (1799), "Edgar Huntly" (1799) i "Arthur Mervyn" (1799–1800).

</doc>
<doc id="1581054" url="https://pl.wikipedia.org/wiki?curid=1581054" title="Terapia nerkozastępcza">
Terapia nerkozastępcza

Terapia nerkozastępcza zwana także leczeniem nerkozastępczym (, RRT) – formy leczenia zastępujące funkcję nerek i podtrzymujące życie w niewydolności nerek. Zalicza się do nich: 

</doc>
<doc id="1581056" url="https://pl.wikipedia.org/wiki?curid=1581056" title="Kołki (gmina w województwie wołyńskim)">
Kołki (gmina w województwie wołyńskim)

Kołki – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Kołki.
W okresie międzywojennym gmina Kołki należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 34 gromad. Po wojnie obszar gminy Kołki wszedł w struktury administracyjne Związku Radzieckiego.

</doc>
<doc id="1581057" url="https://pl.wikipedia.org/wiki?curid=1581057" title="RRT">
RRT



</doc>
<doc id="1581058" url="https://pl.wikipedia.org/wiki?curid=1581058" title="Modern Chivalry">
Modern Chivalry

Modern Chivalry - pikareska autorstwa Hugh Henry'ego Brackenridge'a, wydana w 1792. Bohaterem powieści jest kapitan John Farrago, który opuszcza rodzinną farmę w zachodniej Pensylwanii, by zwiedzić świat. Pierwsza amerykańska powieść łotrzykowska.

</doc>
<doc id="1581061" url="https://pl.wikipedia.org/wiki?curid=1581061" title="Nowy Czartorysk (gmina)">
Nowy Czartorysk (gmina)

Nowy Czartorysk (do 1931 "M(i)edwieże") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą władz gminy był Nowy Czartorysk.
Gmina Nowy Czartorysk powstała 31 lipca 1931 roku w powiecie łuckim w woj. wołyńskim w związku z przemianowaniem gminy Miedwieże na "Nowy Czartorysk" Była to najbardziej peryferyjnie położona gmina powiatu.
Według stanu z dnia 4 stycznia 1936 roku gmina składała się z 19 gromad:
Po wojnie obszar gminy Nowy Czartorysk wszedł w struktury administracyjne Związku Radzieckiego.

</doc>
<doc id="1581062" url="https://pl.wikipedia.org/wiki?curid=1581062" title="Your Songs">
Your Songs



</doc>
<doc id="1581063" url="https://pl.wikipedia.org/wiki?curid=1581063" title="Marzena Sowa">
Marzena Sowa

Marzena Sowa (ur. 8 kwietnia 1979 w Stalowej Woli) – polska autorka scenariuszy komiksów. Od 2001 mieszka w Szampanii (Francja).
Studia rozpoczęła na Uniwersytecie Jagiellońskim w Krakowie. Jest absolwentką Uniwersytetu Michel de Montaigne w Bordeaux.
Jest autorką autobiograficznego komiksu "Marzi", opowiadającego o Polsce z lat 80. XX wieku obserwowanej z perspektywy kilkuletniej dziewczynki. Dotychczas ukazało się sześć tomów komiksu, wydawanego przez Dupuis. W Polsce wydane zostały dotąd przez Egmont trzy tomy, obejmujące tomy 1-6 wydania oryginalnego. Autorem rysunków jest Sylvain Savoia, który jest również życiowym partnerem Marzeny Sowy.
10 lipca 2011 Marzena Sowa została Ambasadorem Stalowej Woli.
Po sukcesie wydawniczym komiksu "Marzi," który doczekał się tłumaczenia na hiszpański i angielski, rozpoczęła współpracę z innymi rysownikami, między innymi z Sandrine Revel, z którą wydała komiks o dorastaniu w czasach stalinizmu oraz z Krzysztofem Gawronkiewiczem o powstaniu warszawskim. Pierwszy tom tej serii ukazał się w sierpniu 2014.
Marzena Sowa zajmuje się także tłumaczeniem filmów dokumentalnych.

</doc>
<doc id="1581064" url="https://pl.wikipedia.org/wiki?curid=1581064" title="Poddębce (gmina)">
Poddębce (gmina)

Poddębce – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Poddębce.
W okresie międzywojennym gmina Poddębce należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 38 gromad. Po wojnie obszar gminy Poddębce wszedł w struktury administracyjne Związku Radzieckiego.
Zobacz też: gmina Poddębice

</doc>
<doc id="1581066" url="https://pl.wikipedia.org/wiki?curid=1581066" title="Połonka (gmina)">
Połonka (gmina)

Połonka – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Połonka.
W okresie międzywojennym gmina Połonka należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 33 gromad. Po wojnie obszar gminy Połonka wszedł w struktury administracyjne Związku Radzieckiego.

</doc>
<doc id="1581067" url="https://pl.wikipedia.org/wiki?curid=1581067" title="Biblioteka Aszurbanipala">
Biblioteka Aszurbanipala

 
Biblioteka Aszurbanipala w Niniwie – założona przez asyryjskiego króla Aszurbanipala w połowie VII w. p.n.e.
Biblioteka została odkryta w dwóch fazach w czasie prac wykopaliskowych prowadzonych od 1849 roku przez Austena H. Layarda w Niniwie na wzgórzu Kujundżyk, które kryło w sobie pozostałości pałaców: Sennacheryba i Aszurbanipala. Kolekcja zawiera łącznie ponad 30 tys. glinianych tabliczek z obydwu pałaców. W wyniku zaniedbania pracowników Muzeum Brytyjskiego tabliczki odkryte w pałacu Sanheriba uległy wymieszaniu ze zbiorem odkrytym w 1852 w pałacu Aszurbanipala przez Hormuzda Rassama, dlatego nie można przyporządkować poszczególnych tabliczek do określonej biblioteki pałacowej któregoś z obu władców.
Biblioteka Aszurbanipala stanowi jeden z najstarszych zbiorów bibliotecznych w historii. Dzięki inicjatywie króla asyryjskiego zebrana została spuścizna kulturowa Babilonii i Asyrii zapisana w języku akadyjskim. Obecnie kolekcja znajduje się w Muzeum Brytyjskim.

</doc>
<doc id="1581068" url="https://pl.wikipedia.org/wiki?curid=1581068" title="Szkicownik">
Szkicownik

Szkicownik (ang. "The Sketch Book of Geoffrey Crayon, Gent.") – zbiór 34 esejów, szkiców i opowiadań Washingtona Irvinga wydany w latach 1819–1820. 
Zbiór zawierał m.in. opowiadania "Legenda o Sennej Kotlinie" i "Rip Van Winkle". 

</doc>
<doc id="1581069" url="https://pl.wikipedia.org/wiki?curid=1581069" title="Rożyszcze (gmina)">
Rożyszcze (gmina)

Rożyszcze – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Rożyszcze, które nie wchodziło w jej skład stanowiąc odrębną gminę miejską.
W okresie międzywojennym gmina Rożyszcze należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 50 gromad. Po wojnie obszar gminy Rożyszcze wszedł w struktury administracyjne Związku Radzieckiego.
Spis miejscowości.
W gminie leżały następujące wsie (w nawiasach nazwy z Wikipedii ukraińskiej): 

</doc>
<doc id="1581070" url="https://pl.wikipedia.org/wiki?curid=1581070" title="Steve Jones (biolog)">
Steve Jones (biolog)

Steve Jones (ur. 24 marca 1944 w Aberystwyth w Walii) – brytyjski biolog, profesor genetyki i kierowniki wydziału biologii na University College London. Swoje badania prowadzi na tym uniwersytecie w laboratorium Galtona. Wiele jego prac badawczych poświęcone było ślimakom i światłu, jakie ich anatomia rzuca na różnorodność biologiczną i genetykę. Stopnie naukowe otrzymał na Uniwersytecie w Edynburgu i Uniwersytecie w Chicago. 
Jest także prezenterem telewizyjnym i autorem nagradzanych książek na temat biologii - szczególnie ewolucyjnej. Jest jednym z najbardziej znanych współczesnych pisarzy piszących na temat ewolucji. Jego popularnonaukowe książki zawierają pokrzywiony, czasem raczej czarny humor. W roku 1996 za swój dorobek pisarski otrzymał nagrodę im. Michaela Faradaya towarzystwa Royal Society. 
Książka "Język genów" nagrodzona została nagrodą "Science Book Prize" i uhonorowana nagrodą Rhone-Poulenc za najlepszą publikację naukową roku 1994. Cykl wygłoszonych przezeń na antenie BBC wykładów, które spotkały się z wielkim powodzeniem u odbiorców, dał właśnie asumpt do powstania niniejszej książki. Jest to książka o dziedziczeniu i ewolucji, o wskazówkach dotyczących naszej przeszłości, teraźniejszości i przyszłości, które tkwią w każdym z nas, a także o tym, co genetyka może, a czego nie może powiedzieć nam o nas samych. Tytuł "Język genów" wskazuje na analogię między ewolucją biologiczną a ewolucją języka. Genetyka sama w sobie jest bowiem swoistym językiem, zbiorem odziedziczonych instrukcji przekazywanych z pokolenia na pokolenie. Ma swój słownik - stanowią go same geny, gramatykę - sposób, w jaki zorganizowana jest informacja genetyczna, i literaturę - tysiące instrukcji potrzebnych do utworzenia żywej istoty. Język oparty jest na cząsteczce DNA, słynnej podwójnej helisie, która stała się sloganem XX wieku. Zarówno języki jak i geny podlegają ewolucji, Tak jak żywe języki świata i spisane w nich dzieła ujawniają wiele informacji o wymarłych przodkach, geny i skamieliny dają wgląd w przeszłość biologiczną. Gdy zaczynamy się uczyć odczytywać język genów to dzięki niemu dowiadujemy się zaskakujących rzeczy o naszej historii, obecnej kondycji, a nawet o przyszłości.
W swojej książce "Bóg, geny, przeznaczenie" eksploruje, potwierdza lub wskazuje na fałszywość kilku powszechnie przyjętych przekonań dotyczących dziedziczenia i genetyki. Wśród poruszanych tematów są „zagubione plemiona”, europejskie rodziny królewskie i hemofilia.
W książce "Y: O pochodzeniu mężczyzn" pisze o mało znanych faktach ze świata zwierzęcego i ludzkiego, wnikliwie i z humorem analizuje wszystkie typowo „męskie rzeczy” - od żądzy władzy i skłonności do przemocy, poprzez hydraulikę erekcji i dynamikę spermy, do obrzezania i oddawania moczu na stojąco.
W roku 2003 odwiedził Polskę wygłaszając na VII Festiwalu Nauki w Warszawie wykład pod tytułem "Czy Adam spotkał Ewę".

</doc>
<doc id="1581072" url="https://pl.wikipedia.org/wiki?curid=1581072" title="Silno (gmina)">
Silno (gmina)

Silno – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Silno.
W okresie międzywojennym gmina Silno należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 28 gromad. Po wojnie obszar gminy Silno wszedł w struktury administracyjne Związku Radzieckiego.
Zobacz też: gmina Silnowo

</doc>
<doc id="1581073" url="https://pl.wikipedia.org/wiki?curid=1581073" title="Wilhelm Okham">
Wilhelm Okham



</doc>
<doc id="1581074" url="https://pl.wikipedia.org/wiki?curid=1581074" title="Szczurzyn (gmina)">
Szczurzyn (gmina)

Szczurzyn – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Szczurzyn, a następnie Berezołupy Wielkie.
W okresie międzywojennym gmina Szczurzyn należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 40 gromad. Po wojnie obszar gminy Szczurzyn wszedł w struktury administracyjne Związku Radzieckiego.

</doc>
<doc id="1581076" url="https://pl.wikipedia.org/wiki?curid=1581076" title="Torczyn (gmina)">
Torczyn (gmina)

Torczyn – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Torczyn.
W okresie międzywojennym gmina Torczyn należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 35 gromad.
8 marca 1939 roku Minister Spraw Wewnętrznych dla upamiętnienia zasług płk. Leopolda Lis-Kuli nadał kolonii powstałej na gruntach wydzielonych z leśnictwa państwowego Smoligów, w gminie Torczyn, nazwę "Kolonia Lisa-Kuli".
Po wojnie obszar gminy Torczyn wszedł w struktury administracyjne Związku Radzieckiego.

</doc>
<doc id="1581079" url="https://pl.wikipedia.org/wiki?curid=1581079" title="Trościaniec (gmina w województwie wołyńskim)">
Trościaniec (gmina w województwie wołyńskim)

Trościaniec – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Trościaniec.
W okresie międzywojennym gmina Trościaniec należała do powiatu łuckiego w woj. wołyńskim. Według stanu z dnia 4 stycznia 1936 roku gmina składała się z 25 gromad. Po wojnie obszar gminy Trościaniec wszedł w struktury administracyjne Związku Radzieckiego.

</doc>
<doc id="1581081" url="https://pl.wikipedia.org/wiki?curid=1581081" title="Krąg kultur pól popielnicowych">
Krąg kultur pól popielnicowych

Krąg kultur pól popielnicowych – krąg kultur archeologicznych młodszej i późnej epoki brązu, a także wczesnej epoki żelaza w Europie. Jego nazwa pochodzi od urn (popielnic), w których składano zwłoki po ciałopaleniu.
Geneza.
Pierwszą powstałą grupą kręgu kultur pól popielnicowych jest kultura pilińska. Uformowała się ona na obszarze północno-wschodnich Węgier i południowo-wschodniej i środkowej Słowacji, w okresie brązu B2 (1500–1350 lat p.n.e.), według podziału chronologicznego, dokonanego przez Paula Reineckego. Zdaniem słowackiego badacza, Vaclava Furmanka, jej początków należy jednak szukać już w okresie brązu B1 (1700–1500 lat p.n.e.). Kultury pól popielnicowych rozprzestrzeniały się następnie w stronę zachodnią i północno-zachodnią. Ich rozwój miał charakter ewolucyjny, chociaż są od tego wyjątki, takie jak na przykład podgrupa głubczycka grupy śląskiej kultury łużyckiej. 
Zachodzące przemiany objęły cały szereg dziedzin życia ówczesnych społeczności. Wiązały się one z powrotem do stabilizacji osadnictwa po okresie panowania tradycji mogiłowych, a także ze zmianą form pochówków. Jest to okres ogromnej unifikacji kulturowej w środkowej i zachodniej Europie. Unifikacja ta związana jest prawdopodobnie z rozprzestrzenieniem się jakiegoś bliżej nieznanego nurtu ideowo-społecznego o charakterze religii zorganizowanej wokół kultu solarnego, pioruna i ognia.
Chronologia i obszar występowania.
Krąg kultur pól popielnicowych ma swój początek w rozwoju kultury pilińskiej, jeszcze w starszej epoce brązu. Proces jej powstawania nie przebiegał jednak na wszystkich obszarach równolegle. Zapoczątkowany został w II okresie epoki brązu (1700–1300 lat p.n.e.), a trwał jeszcze przez III (1300–1100 lat p.n.e.), a gdzieniegdzie również przez IV okres epoki brązu (1100–900 lat p.n.e.). Zróżnicowanie widać również w górnej ramie chronologicznej kultur kręgu pól popielnicowych. Na obszarach wschodniej Francji, Niemiec, Austrii, Węgier i Słowacji kultury popielnicowe zostały zastąpione w latach 800–700 p.n.e. przez następującą po nich kulturę halsztacką. Najdłużej, bo aż do około 400 lat p.n.e., istniała kultura łużycka, która jednak w okresie halsztackim C i D (800–650 lat p.n.e.) również uległa znacznym wpływom kultury halsztackiej. 
Wśród kręgu kultur pól popielnicowych wyróżnia się wiele jednostek taksonomicznych zajmujących łącznie ogromne połacie Europy. Na zachodzie sięgają one Katalonii i południowej Francji oraz dorzecza środkowego Renu i południowej Anglii, na południu Austrii i Węgier, na wschodzie łuku Karpat i zachodniej Ukrainy oraz Białorusi, zaś na północy obszaru północnych Niemiec, gdzie rozwijała się kultura nordyjska. Wśród grup i kultur omawianego kręgu występują takie jednostki jak:
Gospodarka.
W jednostkach taksonomicznych kręgu kultur pól popielnicowych dominującą rolę odgrywała uprawa ziemi, przy dużym jednak znaczeniu stacjonarnej hodowli. Formy gospodarki były elastyczne. Znano orkę sprzężajną, częste były tak zwane uprawy ogrodowe. W środkowej Europie zaczęto kolonizować i wykorzystywać gospodarczo tereny dotąd niewykorzystywane przez człowieka, co przyczyniło się do szybkiego rozwoju osadnictwa. Rozwinęła się także metalurgia oraz wydobycie miedzi, co z kolei wpłynęło na rozwój handlu oraz kontaktów pomiędzy różnymi ludami.
Osadnictwo.
W całym kręgu kultur pól popielnicowych nastąpiła znaczna stabilizacja osadnictwa. Prowadzono zatem osiadły tryb życia. Zdecydowanie dominowały przy tym osady otwarte, chociaż w przypadku obszarów wyżynnych oraz górskich odkryto osady ufortyfikowane. Specyficzną formą osadniczą są osady palafitowe, czyli składające się ze wznoszonych na palach domów, na powierzchniach zbiorników wodnych, znane między innymi ze stanowisk położonych w miejscowościach Bad Buchau i Neuchâtel. Wystąpiło w tym czasie także duże zagęszczenie osadnictwa i kolonizacja nie zajętych do tej pory obszarów. Budownictwo było dość zróżnicowane, w zależności od obszaru występowania.
Obrządek pogrzebowy.
Dla omawianego kręgu eponimem są groby ciałopalne, popielnicowe. Ich występowanie w Europie zostało znacznie ograniczone przez rozwój kręgu kultur mogiłowych i zaczęło ponownie rozpowszechniać się wraz z rozwojem kultur popielnicowych. Dla wszystkich kultur omawianego kręgu charakterystyczne są płaskie cmentarzyska ciałopalne, zazwyczaj z popielnicowymi pochówkami. Rzadziej występują w pochówkach obstawy kamienne czy drewniane. W grobach tych dominuje inwentarz ceramiczny. Nie wiadomo dlaczego tak szybko przyjęta została na całym obszarze środkowej Europy ta nowa forma pochówku. Zazwyczaj bowiem w tej dziedzinie zmiany przyjmowane są bardzo powoli i nieufnie.
Inwentarz.
Inwentarz kultur popielnicowych był zróżnicowany. Prawie wszędzie zarysowuje się jednak mniejsza rola wyrobów metalowych w inwentarzu pochówków. Wiąże się to najprawdopodobniej z tym, że wyroby metalowe stały się o wiele bardziej powszechne, a przez to mniej atrakcyjne dla ludności tego kręgu. Powszechnie szczątkom zmarłych towarzyszą za to różnej formy wyroby ceramiczne.

</doc>
<doc id="1581085" url="https://pl.wikipedia.org/wiki?curid=1581085" title="Kevin Rahm">
Kevin Rahm

Kevin Patrick Rahm (ur. 7 stycznia 1971 w Mineral Wells w stanie Teksas) – amerykański aktor i scenarzysta, znany z roli Kyle’a McCarty’ego w serialu CBS "Potyczki Amy" ("Judging Amy", 2001–2004). Ponadto pojawił się w sitcomie NBC "Jej cały świat" ("Jesse", 1999–2000) jako doktor Danny Kozak.
Życiorys.
Wczesne lata.
Dorastał w Bossier City w stanie Luizjana. Był cheerleaderem dla Loyola College Prep. w Shreveport w stanie Luizjana. Jest członkiem Kościoła Jezusa Chrystusa Świętych w Dniach Ostatnich, często nazywany Kościołem Mormonów. W latach 1990–1992 pracował jako misjonarz we Francji, Szwajcarii i na Oceanie Indyjskim wyspy Mauritius i Reunion.
Po powrocie do Stanów Zjednoczonych, studiował prawo na Brigham Young University, zanim zdecydował się na wydział dramatu. W 1994 roku został odznaczony Irene Ryan Award dla najlepszego aktora na studiach, a w 1996 odszedł z Uniwersytetu i rozpoczął karierę w Hollywood.
Kariera.
Po debiutanckim dramacie telewizyjnym "Przypadek Annie Carver" ("Out of Annie’s Past", 1995) u boku Scotta Valentine i Dennisa Fariny, pojawił się gościnnie w jednym z odcinków serialu CBS: "Dotyk anioła" ("Touched by an Angel", 1996) jako Doug Richards i ' ("Star Trek: Deep Space Nine", 1999) w roli Norvo Tigana, brata Nicole de Boer. Następnie wystąpił operze mydlanej "Beverly Hills 90210" (1999), serialu FOX "Ally McBeal" (2001), sitcomie NBC "Przyjaciele" (2001) jako Tim, niedoświadczony sous-szefa kuchni, serialu ABC "Chirurdzy" ("Grey’s Anatomy", 2005), sitcomie NBC "Hoży doktorzy" ("Scrubs", 2006) oraz serialach CBS: "Krok od domu" ("Close to home", 2005) jako pastor Mark Rayburn, ' ("CSI: NY", 2006), "" ("CSI: Crime Scene Investigation", 2006) i "Bez śladu" ("Without a Trace", 2008).
Od października 2007 do maja 2012 roku grał homoseksualnego Lee McDermotta w serialu "Gotowe na wszystko" ("Desperate Housewives").
28 kwietnia 2012 poślubił Amy Lonkar.

</doc>
<doc id="1581087" url="https://pl.wikipedia.org/wiki?curid=1581087" title="Ołyka (gmina)">
Ołyka (gmina)

Ołyka – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Ołyka (stanowiąca odrębną gminę miejską), a następnie Turczyn.
W okresie międzywojennym gmina Ołyka należała do powiatu dubieńskiego w woj. wołyńskim. 1 stycznia 1925 roku gmina została wyłączona z powiatu dubieńskiego i przyłączona do powiatu łuckiego. Z dniem 1 kwietnia 1934 roku do gminy przyłączono fragment gminy miejskiej Ołyka.
Według stanu z dnia 4 stycznia 1936 roku gmina składała się z 29 gromad. Po wojnie obszar gminy Ołyka został przez okupanta rosyjskiego odłączony od Polski i włączony do Ukraińskiej SRR.

</doc>
<doc id="1581098" url="https://pl.wikipedia.org/wiki?curid=1581098" title="Oliweci">
Oliweci

Oliweci, "Congregazione Benedettina di Santa Maria di Monte Oliveto" (Kongregacja Najświętszej Marii z Monte Oliveto) – odłam benedyktynów, który rozwinął się z klasztoru na Monte Oliveto z inicjatywy św. Bernarda Tolomei, który otrzymał zezwolenie na jego założenie od biskupa Arezzo w 1319 roku.
Organizacja.
W odróżnieniu od tradycyjnych opactw benedyktyńskich, oliweci zorganizowali się z wyraźnym podkreśleniem wzajemnych powiązań: nowe klasztory zwały się po prostu "loca" (z łac. "miejsce"), nie miały własnego opata, lecz przeora. W 1450 istniało już 379 klasztorów oliwetańskich. Po ponownym rozkwicie w XIX wieku zakon oliwetów rozwinął się we Włoszech, Francji, Wielkiej Brytanii, Meksyku i Gwatemali.

</doc>
<doc id="1581100" url="https://pl.wikipedia.org/wiki?curid=1581100" title="Sidney Lanier">
Sidney Lanier

Sidney Lanier (ur. 3 lutego 1842, zm. 7 września 1881) – amerykański muzyk i poeta. Ukończył Oglethorpe University. Do jego najsłynniejszych utworów należą "Corn" (1875), "The Symphony" (1875), "Centennial Meditation" (1876), "The Song of the Chattahoochee" (1877), "The Marshes of Glynn" (1878) i "Sunrise" (1881). Był także wersologiem. Napisał "The Science of English Verse" (1882).
Twórczość.
Przekład wiersza Dedykacja został zamieszczony w internetowej Antologii poezji angielskiej.
W 1878 poświęcił wiersz Nanette Falk-Auerbach. 

</doc>
<doc id="1581102" url="https://pl.wikipedia.org/wiki?curid=1581102" title="NOE">
NOE



</doc>
<doc id="1581103" url="https://pl.wikipedia.org/wiki?curid=1581103" title="Kultura dolnoreńska">
Kultura dolnoreńska



</doc>
<doc id="1581105" url="https://pl.wikipedia.org/wiki?curid=1581105" title="Oliver Wendell Holmes Sr.">
Oliver Wendell Holmes Sr.

Oliver Wendell Holmes Sr. (ur. 29 sierpnia 1809 w Cambridge (Massachusetts), zm. 7 października 1894 w Bostonie) – amerykański pisarz, z zawodu lekarz. Pisał dzieła medyczne, filozoficzne, powieści i poezje humorystyczne. Jego twórczość charakteryzowała się precyzyjną formą, była utrzymana w nurcie neoklasycystycznym. W esejach swych opisywał z humorem życie elity bostońskiej. Jego powieści to tzw. „medyczne alegoria”. Napisał 3 powieści oparte na doświadczeniach praktyki lekarskiej.
Wraz z Jamesem Russellem Lowellem wydawał czasopismo „The Atlantic Monthly”, które publikowało jego eseje i wiersze, wydane później w zbiorze: „The Autocrat of the Breakfast Table“ (1872). Jego poemat: „The Deacons Masterpiece” (1858), atakuje z pozycji racjonalistycznej dogmatyzm kalwiński.
Dużą popularnością cieszyły się okolicznościowe wiersze pełne humoru i sentymentu.
Znany autor pełnych humoru rozmów filozoficznych: „The Autocrat of the Breakfast Table“ (1872) i „Over the Tea–Cups“ (1890). Jego powieści: „Elsie Venner“ (1861) i i. wyprzedzają swój czas ujęciem zagadnienia dziedziczności i analizą psychologiczną. Z licznych poezji, przeważnie okolicznościowych, najlepsze „The Last Leaf“ (1836) i „The Chambered Nautilus“ (1858). „Works“ 1892. 13 t. i później.
W latach (1847-1882) Oliver Wendell Holmes Sr. był profesorem anatomii i fizjologii na Harvardzie.
Odkrył, że gorączka połogowa jest zakaźna.
Poza medycyną i literaturą Holmes zajmował się także stereoskopią. Skonstruowany przez niego model taniego stereoskopu soczewkowego oraz ustalony przez niego standardowy format obrazów stereoskopowych 3,5x7 cali (ok. 9x18 cm) przyczyniły się do powstania mody na fotografię stereoskopową. Stereoskopy Holmesa stały się powszechnym wyposażeniem salonów końca XIX w., a kopiarnie produkowały miliony obrazków stereoskopowych o różnorodnej tematyce. Holmes nie opatentował swoich wynalazków i nie odniósł z tego tytułu żadnych korzyści materialnych.
Jego syn Oliver Wendell Holmes Jr. był znanym prawnikiem amerykańskim.

</doc>
<doc id="1581110" url="https://pl.wikipedia.org/wiki?curid=1581110" title="Jolanta Sztejka">
Jolanta Sztejka

Jolanta Sztejka (ur. 14 maja 1978 roku w Bydgoszczy) - absolwentka Wydziału Prawa i Administracji Uniwersytetu Mikołaja Kopernika w Toruniu. Redaktor Internetowego Magazynu Autorów www.netkultura.pl. Pomysłodawca i organizator ogólnopolskich spotkań kulturalnych pod nazwą "Salony Kulturalne" [www.salony.poeci.com]. Laureatka kilku konkursów literackich. Debiut prasowy w piśmie „Pod Wiatr” /1996/. Szereg publikacji w prasie literackiej, głównie w Akancie. Przez wiele lat związana z serwisem literackim http://www.poeci.com. W 2008 roku ukazał się debiutancki tomik „W kobiecym stylu – nie tylko dla mężczyzn” nakładem Instytutu Wydawniczego „Świadectwo” []. Nakład sponsorowany przez Pocztę Polską. W maju 2014 roku ukazał się drugi tom poezji pt: "Inspiruje mnie życie" . Od wielu lat społecznie zaangażowana w akcję Szlachetna Paczka.
Linki zewnętrzne.
Strona poetki

</doc>
<doc id="1581113" url="https://pl.wikipedia.org/wiki?curid=1581113" title="Barbara Falender">
Barbara Falender

Barbara Falender (ur. 23 stycznia 1947 we Wrocławiu) – polska rzeźbiarka. Uprawia rzeźbę, rysunek i fotografię. Artystka pracuje w kamieniu, brązie, epoksydzie oraz w porcelanie. Ma trzech synów.
Życiorys.
W latach 1966-1970 studiowała na Wydziale Rzeźby w Akademii Sztuk Pięknych w Warszawie w pracowni Jerzego Jarnuszkiewicza, u którego obroniła pracę dyplomową w postaci grupy rzeźbiarskiej pt. "Portret wybranej zbiorowości. Ludzie z Krakowskiego Przedmieścia". Pracę teoretyczną poświęciła twórczości . Dyplom z wyróżnieniem uzyskała w 1972 roku. W 2007 roku otrzymała Srebrny Medal „Zasłużony Kulturze Gloria Artis”. Pracuje i mieszka w Warszawie.
Twórczość.
Barbara Falender tworzy rzeźby w kamieniu (np. w marmurze) i brązie, łączy ze sobą różne materiały, np. odlewy stalowe z marmurem, w swoich pracach wykorzystywała także epoksyd. Od lat 80. XX wieku tworzy również dzieła z porcelany. Na jej twórczość wpłynęły m.in. spuścizna artystyczna Aliny Szapocznikow czy .

</doc>
<doc id="1581114" url="https://pl.wikipedia.org/wiki?curid=1581114" title="Kościół milczący">
Kościół milczący

Kościół milczący – termin używany w Kościele katolickim, określa Kościoły, które muszą współistnieć z reżimem komunistycznym (w Chinach, Wietnamie, w ZSRR). Wspólnoty wiernych w tych krajach musiały przeciąć więzy ze Stolicą Apostolską, ograniczyć kult, publiczne nauczanie, zaprzestać wydawania różnorodnych publikacji, katechizacji. Propaganda rządowa uznawała przejawy działalności Kościoła za sprzeczne z interesem państwowym i niezgodne z poczuciem patriotyzmu. Katolicy nie odstąpili jednak od wiary, wyznając ją w ukryciu, podczas tajnych nabożeństw.

</doc>
<doc id="1581117" url="https://pl.wikipedia.org/wiki?curid=1581117" title="Max Näther">
Max Näther

Max Näther (ur. 24 sierpnia 1899 w Ciepłowodach na Dolnym Śląsku, zm. 8 stycznia 1919 w okolicach Chodzieży) – as lotnictwa niemieckiego Luftstreitkräfte z 26 zwycięstwami w I wojnie światowej. Należał do grona Balloon Busters.
Życiorys.
W końcu 1914 roku 15 letni Max wstąpił do piechoty. Walczył na froncie, był dwukrotnie promowany i ranny. 11 sierpnia 1916 roku został przeniesiony do rezerwy. Tymczasem został odznaczony Krzyżem Żelaznym 1 klasy i 2 klasy oraz uzyskał stopień podporucznika. 
Powrócił do służby w lecie 1917 roku. Wstąpił do lotnictwa i po przejściu podstawowego szkolenia w szkole pilotów w Budapeszcie został skierowany do Fliegerersatz Abteilung Nr. 7 w Brunszwiku, skąd bardzo szybko został skierowany do Jastaschule I w Valenciennes. 31 marca 1918 roku został przydzielony do balonów obserwacyjnych. Po uzyskaniu 8 zwycięstw w wieku niespełna 18 lat został dowódcą eskadry. Obowiązki te pełnił do końca wojny. Uzyskał łącznie 26 pewnych zwycięstw powietrznych, w tym 10 balonów obserwacyjnych. Odniósł ponad połowę ze wszystkich zwycięstw dowodzonej przez siebie jednostki. Był nominowany do Pour le Mérite, ale koniec wojny uniemożliwił mu jego otrzymanie.
Od końca 1918 roku brał udział w walkach przeciwko powstańcom wielkopolskim. Zginął zestrzelony w okolicach Chodzieży przez polską artylerię przeciwlotniczą.

</doc>
<doc id="1581120" url="https://pl.wikipedia.org/wiki?curid=1581120" title="Richard Henry Dana Jr.">
Richard Henry Dana Jr.

Richard Henry Dana Jr. (ur. 1 sierpnia 1815 w Cambridge w Massachusetts, zm. 6 stycznia 1882 w Rzymie) – amerykański prawnik i pisarz.

</doc>
<doc id="1581122" url="https://pl.wikipedia.org/wiki?curid=1581122" title="Stefano Stornato">
Stefano Stornato

Stefano Stornato (zm. 1138) – włoski kardynał.
Pochodził z Wenecji. Nominację kardynalską otrzymał od Honoriusza II w 1125 roku i w 1127 był jego legatem w Torcello. Podpisywał bulle papieskie między 5 maja 1125 a 10 czerwca 1135 jako diakon S. Lucia in Orthea. W okresie schizmy Anakleta II (1130–38) początkowo poparł antypapieża, który mianował go kardynałem prezbiterem S. Lorenzo in Damaso, jednak najpóźniej w 1132 przeszedł na stronę prawowitego papieża Innocentego II, który nie uznał tej promocji. Od 1136 roku był legatem papieskim na obszarze Patriarchatu Akwilei. Ostatnia wzmianka o nim pochodzi z 12 czerwca 1138.

</doc>
<doc id="1581123" url="https://pl.wikipedia.org/wiki?curid=1581123" title="Maźnica (ujednoznacznienie)">
Maźnica (ujednoznacznienie)



</doc>
<doc id="1581125" url="https://pl.wikipedia.org/wiki?curid=1581125" title="Wąż i tęcza">
Wąż i tęcza

Wąż i tęcza (tyt. oryg. ang. "The Serpent and the Rainbow") – amerykański horror z 1988 r., w reżyserii Wesa Cravena.
Film powstał na podstawie reporterskiej powieści wydanej w 1985 roku, opisującej podróż botanika Wade'a Davisa na Haiti. Książka prezentowała wyniki badań nad tajemnicami obrzędów voodoo. Jedna ze spraw dotyczyła mężczyzny, który po 18 latach od swojego pogrzebu pojawił się ponownie wśród żywych. Okazało się, że takich przypadków jest więcej, a Davies bez reszty oddając się badaniom, odkrył w końcu proces zamieniania ludzi w zombie. Polegał on na posypywaniu głowy ofiary specjalnym proszkiem, po której zapada w stan podobny do śmierci. Stosując odtrutkę człowiek taki powraca do życia, ale nigdy już nie zachowuje się jak dawniej - pogrąża się w świecie halucynacji, nad którymi nie może zapanować. W proszku przywiezionym później do USA znaleziono wiele składników halucynogennych potwierdzających opisywane działanie mieszanki: m.in. tetrodotoksynę (jedną z najsilniejszych neurotoksyn wydobywaną ze specjalnej odmiany ryby i powodującą zablokowanie końcówek nerwowych) oraz bufoteninę (silny halucynogen i anestetyk pochodzący z ciała ropuchy "Bufo marinus"). Na Haiti i okolicznych wyspach posypywanie proszkiem, zamieniające ludzi w zombie do dziś bywa karą za kradzież kobiety, użycie przemocy czy chociażby chciwość.
Opis fabuły.
Wes Craven zamienił reporterskie relacje Daviesa w mroczny horror z sekwencjami snu i halucynacji z główną rolą graną przez Billa Pullmana. Film opowiada o naukowcu z Harvardu który służbowo zostaje wysłany na Haiti aby tam zbadać legendę zombie i tym samym zgłębić zagadkę śmierci. Na miejscu spotyka się z kapłanem voodoo, która to znajomość okaże się dla niego początkiem koszmaru.

</doc>
<doc id="1581126" url="https://pl.wikipedia.org/wiki?curid=1581126" title="Francis Parkman">
Francis Parkman

Francis Parkman (ur. 16 września 1823 w Bostonie; zm. 8 listopada 1893 w Jamaica Plain, Massachusetts) – amerykański historyk, autor m.in. "" i siedmiotomowej "France and England in North America".

</doc>
<doc id="1581128" url="https://pl.wikipedia.org/wiki?curid=1581128" title="Sąd Apelacyjny w Białymstoku">
Sąd Apelacyjny w Białymstoku

Sąd Apelacyjny w Białymstoku – organ wymiaru sprawiedliwości powołany do rozstrzygania spraw w II instancji, mieszczący się w Białymstoku przy ul. A. Mickiewicza 5.
Status prawny.
Sąd apelacyjny jest państwową jednostką organizacyjną nieposiadającą osobowości prawnej. Utworzony został z dniem 1 października 1990 na podstawie przepisów: ustawy z dnia 13 lipca 1990 r. o powołaniu sądów apelacyjnych oraz rozporządzenia ministra sprawiedliwości z dnia 16 października 2002 r. w sprawie sądów apelacyjnych. Jednostka działa na podstawie ustawy z dnia 27 lipca 2001 r. – Prawo o ustroju sądów powszechnych, rozporządzenia ministra sprawiedliwości z dnia 18 czerwca 2019 r. – Regulamin urzędowania sądów powszechnych oraz zarządzenia ministra sprawiedliwości z dnia 19 czerwca 2019 r. – w sprawie organizacji i zakresu działania sekretariatów sądowych oraz innych działów administracji sądowej.
Sąd Apelacyjny w Białymstoku otrzymał w zarząd zabudowaną nieruchomość przy ul. A. Mickiewicza 5 na czas nieoznaczony od Skarbu Państwa, oznaczoną w ewidencji gruntów jako działka nr 1777/2 o powierzchni 3542 m², z przeznaczeniem na swoją siedzibę.
Struktury organizacyjne.
Sądy apelacyjne funkcjonują w strukturach sądów powszechnych, które rozstrzygają w drugiej instancji środki odwoławcze od orzeczeń okręgowych sądów, które wydawane są w pierwszej instancji. 
Dotyczy to spraw z zakresu: 
W Sądzie Apelacyjnym w Białymstoku utworzono następujący wydziały:
Historia.
1 lipca 1949 roku utworzono Sąd Apelacyjny w Białymstoku, który obejmował teren właściwości sądów okręgowych w: Białymstoku, Ełku i Łomży. 1 stycznia 1951 roku Sąd Apelacyjny został przekształcony w Sąd Wojewódzki w Białymstoku.
1 października 1990 roku został utworzony Sąd Apelacyjny w Białymstoku. Uroczystego otwarcia sądu w jego siedzibie przy ul. Mickiewicza 5 dokonał ówczesny minister Aleksander Bentkowski. 
Budynek.
Budynek został wzniesiony w latach 1929–1932 według projektu inż. Kazimierza Tołłoczki jako budynek dla sądu okręgowego. 
W czasie wojny i po wojnie budynek miał wielu różnych użytkowników. Do resortu sprawiedliwości wrócił odzyskany od władz administracyjnych na potrzeby nowo organizowanego sądu. Wymagał nie tylko gruntownego remontu, ale także zasadniczej adaptacji do potrzeb sądowych. W pierwszym rzędzie zostały przygotowane sale rozpraw, odtworzono pozagradzane i zabudowane hole, urządzono na strychu pokoje gościnne dla dojeżdżających sędziów. Następnie wykonano nowe pokrycie dachowe i nową elewację. Zewnętrzne prace remontowe zakończone zostały przywróceniem na górnej części frontonu istniejącego tam przed wojną godła państwowego. Godło zrzucili Sowieci po zagarnięciu Białegostoku w 1939 roku. Dodatkowo fronton został przyozdobiony wykonanymi w piaskowcu trzema płaskorzeźbami przedstawiającymi słynną scenę Sądu Salomona. Nad wejściem wyryto napis „SĄD APELACYJNY”. Odsłonięcia godła dokonał 10 listopada 1994 minister sprawiedliwości Włodzimierz Cimoszewicz w ramach obchodów Święta Niepodległości. W trakcie tej uroczystości godło zostało poświęcone przez duchownych: katolickiego i prawosławnego.
Na początku II wojny światowej Białystok na mocy paktu Ribbentrop-Mołotow dostał się pod władzę Sowietów. Potem okupowali go Niemcy. Zaborcy dążyli do wyniszczenia inteligencji polskiej. Wśród ofiar obu totalitaryzmów byli także pracownicy przedwojennego sądu okręgowego. Ich pamięci poświęcona jest tablica wbudowana na holu na I piętrze. Ufundowali ją ze składek społecznych pracownicy białostockiego sądownictwa, przy udziale członków rodzin pomordowanych. Tablica została odsłonięta uroczyście 23 stycznia 1993 przez ministra sprawiedliwości Zbigniewa Dykę oraz przez panią Jadwigę Budlewską, córkę ostatniego Prezesa Sądu Okręgowego Józefa Ostruszki, którego nazwisko otwiera listę ofiar.

</doc>
<doc id="1581129" url="https://pl.wikipedia.org/wiki?curid=1581129" title="Rezerwat przyrody Skalisty Jar Libberta">
Rezerwat przyrody Skalisty Jar Libberta

Rezerwat przyrody „Skalisty Jar Libberta” – rezerwat przyrody nieożywionej o powierzchni 33,21 ha, utworzony 27 czerwca 1995, w województwie zachodniopomorskim, w powiecie myśliborskim, w gminie Barlinek, 0,5 km na wschód od Równa. Rezerwat położony w dolinie Płoni, na północno-zachodnim skraju Barlinecko-Gorzowskiego Parku Krajobrazowego.
Ochronie ścisłej podlega 9,80 ha, a ochronie czynnej 22,51 ha.
Rezerwat dawniej znany jako "Wąwóz Trzech Skałek", leży na terenie wzniesień morenowych wypiętrzonych do wysokości 115 m n.p.m. i poprzecinanych licznymi jarami oraz wąwozami. W jednym z takich jarów zachowało się jedyne na Pomorzu Zachodnim stanowisko czwartorzędowych form skalnych, utworzonych w pierwotnym miejscu z piaskowców i zlepieńców spojonych węglanem wapnia, dochodzących do prawie czterech metrów wysokości oraz z licznymi głazami narzutowymi. Ponad 700-metrowy jar porośnięty jest drzewostanem bukowo-dębowym z bogatą warstwą runa leśnego (liczne gatunki roślin naczyniowych oraz mchów i porostów).
Celem ochrony jest zachowanie unikalnego skalistego wąwozu z fragmentami zespołów leśnych grądu subatlantyckiego ("Stellario-Carpinetum"), łęgu wiązowo-jesionowego ("Ficario-Ulmetum") oraz żyznej buczyny pomorskiej ("Galio odorati-fagetum") z cennymi gatunkami roślin naczyniowych, np.: obrazki plamiste ("Arum maculatum"), przylaszczka pospolita ("Hepatica nobilis"), konwalia majowa ("Convallaria majalis"), kokorycz pełna ("Corydalis solida"), mlecz błotny ("Sonchus palustris"), czerniec gronkowy ("Actaea spicata"), zachyłka oszczepowata ("Phegopteris connectilis"), wyka leśna ("Vicia sylvatica"), fiołek przedziwny ("Viola mirabilis"), bluszcz pospolity ("Hedera helix"), kalina koralowa ("Viburnum opulus"), klon polny ("Acer campestre"), marzanka wonna ("Galium odoratum"), z mchów chronione dzióbkowiec Zetterstedta ("Eurhynchium angustirete"), fałdownik szeleszczący ("Rhytidiadelphus triqetrus"), brodawkowiec czysty ("Pseudoscleropodium purum") oraz obcego, bardzo rzadkiego w Polsce tarczyca wyniosła ("Scutellaria altissima"), a z grzybów i porostów smardz jadalny ("Morchella esculenta"), płucnica zielonawa ("Cetraria chlorophylla"). Zaś ze świata zwierząt ropucha szara ("Bufo bufo"), rzekotka drzewna ("Hyla arborea"), jaszczurka zwinka ("Lacerta agilis"), padalec zwyczajny ("Anguis fragilis") oraz gniazdujące dzięcioł czarny ("Dryocopus martius") i muchołówka mała ("Ficedula parva").
Nadzór: Nadleśnictwo Choszczno
W pobliżu rezerwatu prowadzi znakowany niebieski szlak turystyczny do Barlinka oraz czerwony Szlak Rowerowy Barlinecki do Przelewic.
Libbert – niemiecki botanik z Lipian, w 1933 dokonał naukowych badań i opisu wąwozu.

</doc>
<doc id="1581134" url="https://pl.wikipedia.org/wiki?curid=1581134" title="Audjon">
Audjon



</doc>
<doc id="1581142" url="https://pl.wikipedia.org/wiki?curid=1581142" title="Maźnica">
Maźnica

Maźnica – w pojazdach szynowych łożysko ślizgowe osiowe wraz z urządzeniem smarującym (dawniej) lub obudowa łożyska tocznego pojazdu kolejowego (obecnie).

</doc>
<doc id="1581143" url="https://pl.wikipedia.org/wiki?curid=1581143" title="A Chance Acquaintance">
A Chance Acquaintance

A Chance Acquaintance – wczesna powieść Williama Deana Howellsa wydana w 1873. Autor stworzył w niej archetyp postaciowy - "american girl" (amerykańskiej dziewczyny), niezależnej w poglądach o niezachwianej intuicji moralnej, która stała się bohaterką powieści także Henry Jamesa .

</doc>
<doc id="1581149" url="https://pl.wikipedia.org/wiki?curid=1581149" title="Funkcja stabilizacyjna finansów publicznych">
Funkcja stabilizacyjna finansów publicznych

Funkcja stabilizacyjna finansów publicznych – jedna z ekonomicznych funkcji finansów publicznych, zwana również wyrównawczą lub kompensacyjną.
Z powodu złożoności instytucji budżetu państwa pojawiają się rozbieżności w definiowaniu poszczególnych funkcji budżetu, który jest najważniejszym narzędziem finansowym państwa będącym podstawowym elementem finansów publicznych.
Funkcja stabilizacyjna zaistniała w latach 30. w wieku XX na skutek stosowania interwencjonizmu państwowego. Wielkość dochodów i wydatków państwa wykorzystywana jest jako narzędzie mające łagodzić wahania przebiegu cyklu koniunkturalnego i służące zrównoważonemu wzrostowi gospodarczemu. Dzięki funkcji stabilizacyjnej gospodarka ma funkcjonować przy pełnym zatrudnieniu i stabilnych cenach.
Budżet państwa oddziałuje stabilizacyjnie na funkcjonowanie gospodarki, wykorzystując przede wszystkim podatki. W okresie szybkiego wzrostu gospodarczego następuje wzrost dochodów, natomiast progresja podatkowa wyhamowuje aktywność przedsiębiorców, a to ogranicza amplitudę wahań cyklu koniunkturalnego. Zaś w czasie kryzysu lub depresji dochody zmniejszają się, czemu towarzyszy zmniejszone obciążenie podatkowe będące bodźcem do zwiększenia aktywności przedsiębiorców. Instrumenty podatkowe wykorzystywane są na dwa sposoby. Po pierwsze w system podatkowy wbudowane są automatyczne stabilizatory, a po drugie wykorzystywane są narzędzia dyskretne, czyli o charakterze uznaniowym. 

</doc>
<doc id="1581153" url="https://pl.wikipedia.org/wiki?curid=1581153" title="Satch Sanders">
Satch Sanders

Thomas Ernest „Satch” Sanders (ur. 8 listopada 1938 w Nowym Jorku) – amerykański koszykarz, występujący na pozycji skrzydłowego, 8-krotny mistrz NBA, członek Koszykarskiej Galerii Sław, po zakończeniu kariery zawodniczej – trener koszykarski.
Mierzący 198 cm wzrostu koszykarz studiował na New York University. Do NBA został wybrany w drafcie w 1960 przez Boston Celtics i w tej organizacji spędził całą karierę. Osiem razy zdobywał pierścienie mistrzowskie (1961-1966, 1968-1969). Tylko jego koledzy z drużyny Bill Russell i Sam Jones w karierze zawodniczej częściej wygrywali w lidze. Jego numer na koszulce (16) został przez Celtics zastrzeżony.
Pod koniec lat 70. dwukrotnie był szkoleniowcem "Celtów". W latach 1973–1977 był głównym trenerem drużyny Uniwersytetu Harvarda. Stał się pierwszym Afroamerykaninem w historii rozgrywek Ivy League, który objął stanowisko głównego trenera w jakiejkolwiek z dyscyplin sportowych.

</doc>
<doc id="1581156" url="https://pl.wikipedia.org/wiki?curid=1581156" title="Popioły (powieść)">
Popioły (powieść)

Popioły – powieść Stefana Żeromskiego. Zaczęła się ukazywać w odcinkach warszawskiego „Tygodnika Ilustrowanego” w czerwcu 1902 roku.
Geneza powieści.
Historia powstania "Popiołów" jest dość długa i nie we wszystkich szczegółach dokładnie znana. Według informacji Stanisława Piołun-Noyszewskiego plan powieści powstał już w Rapperswilu, a więc przed rokiem 1897; tamże zaczął Żeromski gromadzić do niej materiały historyczne, o czym świadczy wykorzystanie zbiorów Leonarda Chodźki. Pracę tę kontynuował później na marginesie swych zajęć w bibliotece Zamoyskich w Warszawie. Do pisania powieści przystąpił latem 1898 r., być może już wówczas powziął ambitny plan przedstawienia obrazu życia duchowego Polski pod obcym panowaniem w XIX stuleciu. Autor zamierzał przedstawić najpierw pierwszą przemianę dusz i sumień w czasie wojen napoleońskich, a następnie uwydatnić jej skutki w rewolucjach, emigracji, buntach, powstaniach i wygnaniach. Podobno Żeromski pracował równocześnie nad powieścią "Iskry" z czasów powstania 1830 r. W listopadzie 1900 r. rękopisy "Popiołów" i "Iskier" zostały skonfiskowane przez żandarmerię rosyjską w czasie rewizji w mieszkaniu pisarza. Dzięki staraniom Oktawii Żeromskiej rękopis "Popiołów" udało się odzyskać niemal w całości. "Iskry" natomiast, gotowe już w trzech czwartych, bezpowrotnie przepadły – tak twierdził Piołun-Noyszewski. Po raz drugi rękopis powieści dostał się w ręce żandarmerii w czasie pobytu Żeromskiego w Nałęczowie; kilkanaście rozdziałów wówczas zakwestionowano i zatrzymano. Autor musiał je po raz drugi rekonstruować;
W pokoleniu Młodej Polski Żeromski był, obok Wyspiańskiego, inicjatorem zwrotu ku tematyce historycznej. Autor opowiadań "Rozdzióbią nas kruki, wrony..." (1894) i "O żołnierzu tułaczu" (1896) oznaczył nimi również główny kierunek tych zainteresowań: okres walk powstańczych w wieku XIX. Była to najbliższa, najbardziej wyrazista metafora historyczna dążeń niepodległościowych, które na przełomie wieku znowu wzmogły się wśród podstawowych mas narodu, zmuszając równocześnie klasy posiadające do rewizji lub zamaskowania ich ugodowej polityki wobec zaborców.
Tematykę walk niepodległościowych zdominował wówczas okres napoleoński – dlatego, że nie był objęty generalnym zakazem cenzury carskiej; Żeromski operuje takimi nazwami, jak Kobyłka czy Kozienice, nie wspomina natomiast, bo wspomnieć nie może, o Racławicach czy Maciejowicach. Już proza pozytywistyczna najczęściej zaznaczała idee patriotyczne przez aluzje do tradycji okresu napoleońskiego.
Powieść – panorama.
Koncepcja "Popiołów" przypomina strukturę powieści "Wojna i pokój" (1869) Lwa Tołstoja. W obu książkach mamy do czynienia z powieścią-panoramą, która rezygnuje z tempa i zawikłania akcji na rzecz epickiej wszechstronności w obrazowaniu życia narodu, równolegle prowadzi kilka wątków fabularnych, opowiadających dzieje postaci fikcyjnych. Krzyżuje te wątki z szeroko rozbudowanym opisem wydarzeń historycznych.
Kompozycja powieści.
U Żeromskiego powieść w pierwszej części rozpada się na szereg luźnych epizodów, posiadających samowystarczalną dynamikę fabularną: niemal każdy z nich mógłby być opowiadaniem czy szkicem obyczajowym. O ich selekcji rozstrzyga w istocie autorski zamiar przedstawienia ważniejszych lub bardziej znamiennych zjawisk ówczesnego życia; dla motywacji kompozycyjnej wystarczy, że uczestnikiem (najczęściej mało znacznym) lub obserwatorem tych faktów jest bohater powieści – Rafał Olbromski. Ale rzeczywiste zmiany w jego losach przed wstąpieniem do wojska – kolejne awanturnicze zrywy, które po krótkim triumfie prowadzą bohatera do klęski, rozpaczy i prostracji – dokonują się poprzez ciąg wydarzeń, które niewiele mają wspólnego z ciągiem sytuacji najważniejszych dla powieściowego obrazu epoki. W ten sposób fabuła przestaje być środkiem konstytuowania obrazu społeczeństwa, oba ciągi narracyjne oddzielają się od siebie. Z trudnościami fabularyzacji materiału historycznego walczy również Żeromski przedstawiając w "Popiołach" dzieje legionów. Nie wystarczyły obrazy wydarzeń wojennych, które mogły znaleźć się w polu obserwacji księcia Gintułta, autor uzupełnia je więc interpretacją ideową i polityczną, zawartą w dyskusjach Gintułta z Dąbrowskim i Sułkowskim, wprowadza również relację wspomnieniową Sariusza Ojrzyńskiego.
Pozostałą część powieści, a więc resztę tomu II i tom III poświęcił pisarz niemal w całości wydarzeniom wojennym lat 1807–1812. Epizody wojenne występują w trzech odmiennych ujęciach. Najsłabszą częścią powieści są karty, na których Żeromski poprzestał na powierzchownej parafrazie różnych materiałów pamiętnikarskich i historycznych; kiedy indziej autor, w oparciu o materiał źródłowy, tworzy własny, już ukonkretniony i plastyczny obraz wydarzenia wojennego, który można by nazwać reportażem historycznym.
Powieściowe ujęcie materiału batalistycznego pojawia się, gdy dany epizod staje się indywidualnym przeżyciem bohaterów. Krzysztof w czasie szturmu Saragossy, kapitan Wyganowski nad trupem hiszpańskiej zakonnicy, Gintułt broniący klasztoru świętego Jakuba w Sandomierzu – oto niezbyt częste w "Popiołach" rozwiązania najtrudniejszych zadań historycznej powieści wojennej.
Kontynuacja.
Dalsze dzieje rodziny Olbromskich, Rafała i jego syna Huberta, Żeromski opisał w powieściach "Iskry" o powstaniu listopadowym (rękopis powieści został zarekwirowany przez carską żandarmerię, a jedyny ocalały fragment ukazał się jako opowiadanie "Wszystko i nic") i "Wierna rzeka" o powstaniu styczniowym.
Adaptacje.
Powieść zekranizował w 1965 Andrzej Wajda, premiera miała miejsce 25 września 1965. W rolę Rafała Olbromskiego wcielił się Daniel Olbrychski.

</doc>
<doc id="1581157" url="https://pl.wikipedia.org/wiki?curid=1581157" title="Datyń (gmina)">
Datyń (gmina)

Datyń – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Datyń.
W okresie międzywojennym gmina Datyń należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 12 gromad. Po wojnie obszar gminy Datyń wszedł w struktury administracyjne Związku Radzieckiego.

</doc>
<doc id="1581159" url="https://pl.wikipedia.org/wiki?curid=1581159" title="Hamlin Garland">
Hamlin Garland

Hamlin Garland (ur. 14 września 1860, zm. 4 marca 1940) – amerykański pisarz, który zasłynął z powieści przedstawiających środowisko w którym żył – farmerów z Midwestu. Laureat nagrody Pulitzera za rok 1922.

</doc>
<doc id="1581162" url="https://pl.wikipedia.org/wiki?curid=1581162" title="McTeague">
McTeague

McTeague – powieść Franka Norrisa wydana w 1899. Była to pierwsza powieść naturalistyczna tego autora. Na podstawie powieści powstał film "Chciwość". Akcja powieści dzieje się w San Francisco. 

</doc>
<doc id="1581164" url="https://pl.wikipedia.org/wiki?curid=1581164" title="Tragedia amerykańska">
Tragedia amerykańska

Tragedia amerykańska (ang. "An American Tragedy") – powieść Theodore’a Dreisera wydana w 1925 roku (wyd. pol. 1929-1930, tłum. Józefa Zydlerowa). "Tragedia amerykańska" jest jedynym z najgłośniejszych dzieł literatury amerykańskiej pierwszej połowy XX wieku, stała się wzorcem dla dydaktycznego nurtu w literaturze pięknej pierwszej połowy XX w., który rozwinął się pod jej wpływem.
Za bazę fabuły Dreiser wziął słynną historię zabójstwa Grace Braun przez Chestera Gillette'a z 1906 roku. Przebieg procesu szeroko naświetlały amerykańskie gazety, których archiwalne numery Dreiser wykorzystał do napisania swojego dzieła.
Na podstawie powieści w 1951 George Stevens wyreżyserował film pt. "Miejsce pod słońcem" (ang. "A Place in the Sun").
Fabuła.
W Kansas City Griffithsowie z czwórką dzieci prowadzą misję religijną, rozdając broszury przechodniom i śpiewając psalmy na ulicy. Asa Griffiths, ojciec rodziny, ma niepraktyczny charakter, dlatego rodzina ledwo wiąże koniec z końcem. Starszemu chłopcu, Clyde'owi, nie podoba się to zajęcie, ale jego rodzice gorliwie zajmują się sprawą nawracania zagubionych dusz, znajdując w niej moralne zadowolenie. Młody Clyde Griffiths dąży do wyrwania się z tego nudnego świata. Zatrudnia się jako pomocnik sprzedawcy wody sodowej w aptece, następnie jako posłaniec w Green-Davidson Hotel. Praca w hotelu nie wymaga szczególnych umiejętności i daje wysokie napiwki, co pozwala mu nie tylko pomagać rodzinie, ale też kupować sobie dobre ubrania i nieco odkładać.
Koledzy w pracy przyjmują Clyde’a do swojej paczki, a on zachwyca się nowym wesołym życiem. Poznaje Hortensję Briggs, która wykorzystuje uczucie Clyde’a dla materialnych zysków. Clyde dołącza do wyjazdu za miasto na packardzie, wziętym bez pozwolenia przez jednego z boyów hotelowych, Sparsera, z garażu bogacza, u którego pracuje jego ojciec. W drodze powrotnej pogoda się psuje, zaczyna padać śnieg i dochodzi do wypadku, w wyniku którego ginie jedenastoletnia dziewczynka. Uciekający przed policją packard przewraca się, wszyscy, poza Sparserem i jedną z pasażerek, uchodzą z miejsca wypadku. Następnego dnia gazety informują o wypadku. Sparser zostaje aresztowany. Podczas śledztwa wymienia nazwiska wszystkich biorących udział w wyjeździe za miasto.
Bojąc się więzienia, Clyde opuszcza Kansas City. Przez trzy lata ukrywa się pod fałszywym nazwiskiem i wykonuje ciężką, mało opłacalną pracę. Pewnego dnia w Chicago spotyka Ratterera, swojego kolegę z Kansas City i jednego z uczestników wypadku. Ratterer pomaga Clyde'owi zatrudnić się w eleganckim Union League Club w charakterze posłańca. Dwudziestoletni Clyde jest zadowolony z życia do czasu, aż w klubie spotyka swojego stryja Samuela Griffithsa, bogatego fabrykanta z Lycurgus (miejsce fikcyjne), właściciela Collar and Shirt Company. Stryj obiecuje pracę i możliwości kariery w swojej fabryce kołnierzyków. Clyde wyrusza do Lycurgus, uważając, że jest to perspektywiczna propozycja.
Gilbert Griffiths, kuzyn Clyde’a, jest niezadowolony z przybycia brata do Lycurgus i darzy go zdecydowaną niechęcią. Z tego powodu przydziela go do mało opłacalnej i ciężkiej pracy w dziale dekoratorskim w piwnicach fabryki. Clyde wynajmuje stancję i ma nadzieję, że wkrótce awansuje. Miesiąc później Samuel Griffiths interesuje się postępami bratanka. Gilbert wydaje niepochlebną opinię o bracie stryjecznym, twierdząc, że ten nie ma wykształcenia, celu, ani twardego charakteru, więc nie zdoła zrobić kariery. Mimo to Samuel daje Clyde'owi szansę. Wbrew życzeniu Gilberta zaprasza go na rodzinny obiad. Tutaj Clyde poznaje pozostałą rodzinę stryja oraz koleżanki swojej kuzynki – Bertinę Cranston i Sandrę Finchley, córki miejscowych fabrykantów. Na prośbę ojca Gilbert kieruje Clyde’a do lżejszej, bardziej prestiżowej i popłatnej pracy na stanowisku kierownika jednego z mniejszych działów, zatrudniającego same kobiety. Gilbert nakazuje Clyde'owi zachowywać powściągliwość w kontaktach z nimi.
Zakład dostaje duże zlecenie, co powoduje konieczność zwiększenia liczby personelu. Jedną z nowych pracownic jest Roberta Alden, która podoba się Clyde'owi. Młodzi zaczynają spotykać się w tajemnicy i, wobec nacisków Clyde'a, szybko zostają kochankami. Wkrótce jednak ponownie on spotyka Sandrę Finchley, która zaprasza Clyde’a na wieczór taneczny w gronie złotej młodzieży Lycurgus, a z czasem coraz bardziej okazuje mu swoje zainteresowanie. Wobec związku z bogatą Sandrą, Roberta schodzi na dalszy plan, jednak po pewnym czasie okazuje się, że jest w ciąży. Clyde nieudolnie próbuje rozwiązać jej problem, lecz leki na poronienie są nieskuteczne, a lekarz odmawia przeprowadzenia nielegalnej aborcji. Jedynym rozwiązaniem staje się ślub, którego Clyde, mając w perspektywie świetny ożenek z Sandrą, chce uniknąć. Porzucona kochanka jest przerażona i, w razie dalszego braku pomocy, gotowa opowiedzieć o wszystkim Samuelowi Griffithsowi. Clyde ma nadzieję, że uda mu się wybrnąć i znaleźć innego lekarza. Jeśli nie, to formalnie poślubi Robertę i będzie ją utrzymywać, aż będzie zdolna wrócić do pracy. Do czasu, aż Clyde znajdzie rozwiązanie, Roberta jedzie do rodziców na farmę.
W jednej z gazet Clyde przypadkiem czyta notę prasową o tragedii na jeziorze Pass. Mężczyzna i kobieta utonęli podczas przejażdżki łódką. Ciało kobiety znaleziono, mężczyzny – nie. Pod wrażeniem tej historii oraz listu od Roberty, która nie jest w stanie dłużej czekać, Clyde decyduje się na morderstwo. Zaprasza Robertę nad jezioro Big Bittern Lake, obiecując, że się z nią ożeni. Nie wierzy, że będzie zdolny do morderstwa. Podczas przejażdżki po jeziorze Clyde jest ponury i zamyślony. Roberta boi się jego nastroju. Gdy próbuje go dotkąć, Clyde przypadkiem uderza ją aparatem fotograficznym i odpycha od siebie. Łódka się przewraca, a jej burta uderza Robertę w głowę. Clyde nie spieszy na ratunek i Roberta tonie.
Detektyw Heit i prokurator Maison prowadzą śledztwo i tropią Clyde’a w sprawie utonięcia Roberty. Ten na początku nie przyznaje się, że był z nią na jeziorze, ale doświadczony Maison szybko to udowadnia. Clyde zostaje aresztowany i postawiony przed sądem. Samuel Griffits jest zszokowany, jednak wynajmuje dobrych adwokatów. Pomimo ich starań, Maison wygrywa sprawę i Clyde zostaje skazany na karę śmierci. Bogaci krewni nie są zainteresowani apelacją. Clyde zostaje przeniesiony do więzienia Auburn, zwanego Domem Śmierci. Jego matka próbuje zdobyć pieniądze potrzebne na apelację. Mimo iż się jej udaje, sąd potwierdza wyrok. Clyde zostaje stracony na krześle elektrycznym.

</doc>
<doc id="1581165" url="https://pl.wikipedia.org/wiki?curid=1581165" title="James Shreeve">
James Shreeve

James Shreeve – amerykański popularyzator nauki. Autor "Zagadka Neandertalczyka. W poszukiwaniu rodowodu współczesnego człowieka" i współautor "Lucy’s Child: The Discovery of a Human Ancestor". Jego artykuły ukazywały się w "The Atlantic Monthly", "Discover", "National Geographic", "Science", "Smithsonian" i innych periodykach. Był członkiem Fundacji Alfreda P. Sloana i Fundacji Alicia Patterson.
Mieszka w South Orange, New Jersey, USA.
Linki zewnętrzne.
Strona wydawnictwa z biografią i zdjęciem

</doc>
<doc id="1581179" url="https://pl.wikipedia.org/wiki?curid=1581179" title="The Cantos">
The Cantos

The Cantos – cykl pieśni autorstwa Ezry Pounda, cechujący się chaotyczną numeracją. Napisał je w większości między 1915 a 1962. Utwór nie jest skończony. liczy 120 cząstek. Polski wybór: "Pieśni", oprac. Andrzej Sosnowski, przeł. Leszek Engelking, Kuba Kozioł, Andrzej Sosnowski, Andrzej Szuba, Państwowy Instytut Wydawniczy, Warszawa 1996). "Pieśni" tłumaczyli też m.in. Jerzy Niemojowski i Halina Poświatowska.

</doc>
<doc id="1581191" url="https://pl.wikipedia.org/wiki?curid=1581191" title="Jaroslav Hutka">
Jaroslav Hutka

Jaroslav Hutka (ur. 21 kwietnia 1947 roku w Ołomuńcu) – czeski muzyk, kompozytor i piosenkarz.
Życiorys.
Hutka urodził się w 21 kwietnia 1947 w Ołomuńcu, gdzie jego ojciec był właścicielem sklepu meblowego. Po przewrocie komunistycznym w lutym 1948 sklep wraz z domem został wywłaszczony, a w roku 1952 na Boże Narodzenie całą rodzinę wysiedlono do wsi Bouzov, gdzie żyła w nędznych warunkach przez dwa lata, zanim pozwolono jej wrócić do Ołomuńca.
W 1962 roku, piętnastoletni wówczas, Jarosław Hutka został przyjęty do średniej szkoły rzemiosła artystycznego w Pradze, w której poświęcił się przede wszystkim malarstwu. W trzeciej klasie wydawał czasopismo Suché zboží (Suche towary). Czasopismo zostało jednakże zakazane, Hutka był warunkowo wydalony ze szkoły, następnie po niezdanej poprawce z języka rosyjskiego powtarzał trzecią klasę. Powtarzając trzecią klasę Hutka zorganizował wybory na przewodniczącego szkoły. Wybory te wygrał i zaczął wydawać nowe czasopismo pod tytułem Hyde Park. Jednak w styczniu 1966 roku sam odszedł za szkoły. Pod koniec 1966 r. kupił sobie gitarę i jesienią 1967 wspólnie z Vladinirem Veitem zaczął występować publicznie. W roku 1968 grał z Petrem Kalandrou, w roku 1969 z Vlastou Třešňákem, następnie z Hvězdonem Cignerem a w roku 1972 ze Štěpanem Rakem. Od roku 1969 grywał także nieregularnie z Radimem Hladikem, który uczestniczył później w nagraniu obu płyt Hutki z ludowymi piosenkami a po roku 1989 ponownie z nim występował. W 1969 roku Jarosław Hutka ożenił się z Zorką Růžovou, plastyczką i autorką kilku ważnych pieśni z repertuaru Hutki (Tango o Pradze, Cudzoziemcy, Rozgrzewka i inne). Od 1969 roku zainteresował się zapomnianymi ludowymi, morawskimi balladami ze zbiorów Františka Sušila z pierwszej połowy XIX wieku. Nieprzychylna, z początku, reakcja publiczności i krytyki zaczęła się zmieniać po wydaniu pierwszej płyty "Stůj břízo zelená" (Stój brzozo zielona) w roku 1974.
Od 1971 roku raz w tygodniu występował razem z Vlastou Třešňákem, Vladimirem Mertou i Miroslavem Kováříkem w programie Tyjátr písničkářů (Scena pieśniarzy) w teatrze Atelier. Po roku Scena się rozpadła i Jarosław Hutka założył z Zuzanną Michnovou spółkę piosenkarską Šafrán, do której przystąpili następnie Vlasta Třešňák, Vladimir Merta i inni. Spółka Šafrán stała się później legendą czeskiego pieśniarstwa, które było znaczącym elementem czeskiej kultury niezależnej w latach siedemdziesiątych i osiemdziesiątych. W sezonie 1972/73 Šafrán koncertował w studenckim klubie Saks na Placu Karola w Pradze, później (1973/74) dzięki patronatowi Spółki nad ochroną konia huculskiego, w Baráčnické rychtě na ulicy Nerudy w Pradze a kolejny sezon 1974/75 w klubie Tesli także w Pradze. W sezonie 1976/77 Šafrán wraca do klubu na ulicy Nerudy w Pradze i jest to zarazem jego ostatni sezon. W 1974 roku Jarosław Hutka napisał zbiór poezji Klíč pluhu (Klucz pługu), który ukazał się w 1978 roku w podziemnym wydaniu Jiřího Gruntoráda Popelnice. W roku 1981 zbiór został wydany w monachijskim wydawnictwie Poesie mimo domov (Poezja poza ojczyzną) Daniela Stroža. W 1974 roku w wydawnictwie muzycznym Supraphon ukazała się płyta Hutki z zaadaptowanymi przez niego ludowymi pieśniami pt. Stůj břízo zelená (Stój brzozo zielona). Jednakże do roku 1975 Jarosław Hutka występował głównie w akademikach studenckich.
W Czechosłowacji w latach siedemdziesiątych, w sferze kultury było zakazane prawie wszystko, co nie było wyraźnie dozwolone a niezależni artyści byli stale przedmiotem represji ze strony państwa. Ludzie z długimi włosami byli automatycznie uważani za „antyspołeczny element”, trudno się więc dziwić, że w 1975 roku po koncercie w Chocni, Jarosław Hutka został zatrzymany i przesłuchany przez Służbę Bezpieczeństwa. Był ścigany za obrazę głowy państwa, narodu, rasy i przekonań. Wkrótce potem, po wyborze Gustawa Husaka na prezydenta Czechosłowacji, ogłoszono amnestię i zaniechano prawnego ścigania Hutki. W 1976 roku w Supraphonie wyszła jeszcze oficjalnie płyta Vandrovali hudci (Wędrowali muzycy), która stała się na długi czas ostatnią wydaną płytą Jarosława Hutki w ówczesnej Czechosłowacji. Inną, wyprodukowaną już płytę stowarzyszenia Šafrán, Służba Bezpieczeństwa nakazała zniszczyć. W 1976 roku Jarosław Hutka napisał nowelę Dvorky (Podwórka), poświęconą pisarzowi Ivanowi Klimie. Ukazała się ona w 1977 roku w podziemnej edycji Popelnice, w 1980 w wydawnictwie Publishers 68 Josefa Škvoreckiego w Toronto a w roku 1997 wspólnie z książką Plechovka (Puszka) w wydawnictwie Votobia.
Po aresztowaniu Václava Havla w styczniu 1977, tuż po publicznym ogłoszeniu Deklaracji Karta 77, Jarosław Hutka napisał pieśń "Havlíčku, Havle", która otwiera paralelę między sławnym czeskim dziewiętnastowiecznym dziennikarzem, który za względu na swe poglądy został skazany na banicję a Vaclavem Havlem, jednym z rzeczników Karty 77. Pieśń bardzo szybko stała się popularna i zapewniła Hutce olbrzymią sympatię wśród setek tysięcy słuchaczy, ale równocześnie stałą uwagę i represje ze strony Służby Bezpieczeństwa. W maju 1977 został aresztowany i przesłuchiwany przez trzy dni. Latem 1977 w słowackim mieście Pezinok ostatni raz wystąpił publicznie. Ponieważ władza państwowa nie mogła już polegać na autocenzurze śpiewaków i przestrachu organizatorów, jesienią 1977 roku na polecenie Służby Bezpieczeństwa został rozesłany do wszystkich organizatorów koncertów okólnik zakazujący występów Jarosława Hutki. Pod koniec 1977 roku Jarosław Hutka złożył swój podpis pod Kartą 77, ale odrzucił propozycję Vaclava Havla, żeby zostać jednym z nowych rzeczników.
W 1977 roku napisał książkę "Utkání se skálou" (Wojna ze skałą), w roku 1978 książkę "Plechovka" (Puszka), która wyszła w tym samym roku w edycji Petlice a później w roku 1997 w Votobii. W tym samym roku został oskarżony o prowadzenie działalności bez pozwolenia, za co groziła mu kara pozbawienia wolności. Będąc pod stałą presją ostatecznie został pozbawiony obywatelstwa czechosłowackiego i wysiedlony. Czechosłowację opuścił 18 października 1978 roku.
Azyl polityczny uzyskał w Holandii, przez kilka lat mieszkał w Rotterdamie. W Europie zachodniej koncertował dla krajanów i emigrantów, nauczył się holenderskiego, w tym języku także – oprócz angielskiego i niemieckiego – śpiewał. W wydawnictwie Šafrán, które miało swoją siedzibę w Szwecji (gdzie wydawało płyty gramofonowe czeskich i polskich pieśniarzy) ukazały się płyty Pravdepodobné vzdalenosti, 1979 (Prawdopodobne odległości) i Minulost mává nám, 1979 (Przeszłość macha do nas). W 1984 roku Jarosław Hutka otrzymał obywatelstwo holenderskie. W tym samym roku wydał śpiewaną po holendersku płytę pod tytułem "Hier is mijn thuis" (Tady domov mám – Tu jest moja ojczyzna). Od 1986 roku we własnym wydawnictwie pod nazwą Fosil wydawał dla emigrantów swoje piosenki (ogółem 22 kasety). Z holenderską kapelą big-beatową nakręcił, w wersji czeskiej i holenderskiej, audiokasetę Nizozemí – Nederland prócz tego w języku czeskim kasetę "Novinové sloupy" (Kolumny gazetowe) i "Vyjdi slunko" (Wyjdź słoneczko), które po 1989 r. wyszły także jako płyty gramofonowe. W 1988 roku przeprowadził się do Kolonii w Niemczech.
We wrześniu 1988 i w czerwcu 1989 występował na koncertach w Budapeszcie dla publiczności z Czechosłowacji. Na początku listopada 1989 grał wspólnie z innymi czeskimi pieśniarzami emigracyjnymi we Wrocławiu.
25 listopada 1989 r. wrócił z holenderskim paszportem do Czechosłowacji, wystąpił na wielkiej demonstracji podczas trwania Aksamitnej Rewolucji w Pradze. Jeszcze w roku 1989 kilka razy koncertował w Pradze, wydał kasetę i płytę Listopad 89 w wydawnictwie Panton, płytę CD i videokasetę "Návrat" (Powrót) w Supraphonie oraz książkę "Požár v bazaru" (Pożar na bazarze), która zawiera felietony z lat 1977-1989. Po raz pierwszy książka ta ukazała się wiosną 1989 r. w Rotterdamie w wydawnictwie Hutki, Sebetlač. W 1990 roku własnym nakładem wydał płyty Novinové sloupy i Vyjdi slunko. We wrześniu 1990 r. wrócił na stałe do Czechosłowacji. W 1991 r. wyszła jego płyta CD Pánbů na poli. W roku 1994 CD Pravdepodobné vzdalenosti, ale z zupełnie inną zawartością niż jej szwedzkie wydanie. W roku 1996 wydał tom wierszy "Koryta krve" (Koryta krwi), dwa lata później zbiór felietonów "Podzim je tady" (Przyszła jesień). W 1998 roku otwiera własne wydawnictwo Fosil – Samopal. Do 2006 roku wydał w nim 31 różnych płyt CD i jedno potrójne CD Koncert za zajíce.
Z biegiem czasu został krytykiem czeskiej postkomunistycznej demokracji.

</doc>
<doc id="1581192" url="https://pl.wikipedia.org/wiki?curid=1581192" title="John Gould Fletcher">
John Gould Fletcher

John Gould Fletcher (ur. 3 stycznia 1886, zm. 20 maja 1950) – amerykański poeta, laureat nagrody Pulitzera.
Życiorys.
John Gould Fletcher urodził się w Little Rock. Jego rodzicami byli John G. Fletcher i Adolphine Krause. Studiował na Harvardzie, jednak nie był zainteresowany programem studiów i lekturami obowiązkowymi. Odszedł z uczelni przed końcowymi egzaminami. W 1932 roku przeżył załamanie nerwowe, które skutkowało pięciomiesięczną hospitalizacją. Popełnił samobójstwo, topiąc się w stawie niedaleko swojego domu w Little Rock w stania Arkansas.
Twórczość.
John Gould Fletcher był związany z imagizmem i z jego główną przedstawicielką, Amy Lowell. Uważany jest za jednego z najbardziej nowatorskich poetów amerykańskich XX wieku. Na polski jego wiersze tłumaczył Leszek Engelking.

</doc>
<doc id="1581194" url="https://pl.wikipedia.org/wiki?curid=1581194" title="Wszyscy razem">
Wszyscy razem

Wszyscy razem (oryg. "Hum Saath-Saath Hain: We Stand United") – bollywoodzki dramat rodzinny z 1999 roku. W rolach głównych Salman Khan, Karisma Kapoor, Saif Ali Khan, Sonali Bendre, Mohnish Behl i Tabu. Reżyseria (według własnego scenariusza) – Sooraj R. Barjatya, autor "Hum Aapke Hain Koun...!", "Maine Pyar Kiya" i "Vivah".
Muzyka i piosenki.
Autorem muzyki jest Vijay Patil ("Hum Aapke Hain Koun...!", "Maine Pyar Kiya")

</doc>
<doc id="1581196" url="https://pl.wikipedia.org/wiki?curid=1581196" title="Robert Walter Johnson">
Robert Walter Johnson

Robert Walter Johnson (ur. 16 kwietnia 1899 w Norfolk, zm. 28 czerwca 1971 w Lynchburg), lekarz amerykański, działacz i trener sportowy, zasłużony dla przełamania barier rasowych w amerykańskim tenisie.
Życiorys.
W 1924 ukończył Lincoln University w Pensylwanii; była to uczelnia pozwalająca zdobywać wykształcenie Afroamerykanom, a jednym z kolegów Johnsona na uniwersytecie był znany później poeta Melvin Tolson. Johnson należał na studiach do wyróżniających się sportowców, uprawiał futbol amerykański i baseball. Jako futbolista występował na pozycji biegacza ("running back"); udany występ w meczu przeciwko Morgan State w 1923, kiedy przyczynił się do wysokiego zwycięstwa ekipy Lincoln University ośmioma przyłożeniami, przyniósł mu przydomek „Whirlwind” („Trąba Powietrzna”). W 1924 znalazł się w gronie najlepszych futbolistów afroamerykańskich występujących w rozgrywkach akademickich ("Negro All American Football Team").
Kontynuował studia w Meharry Medical School w Nashville (Tennessee). Z dyplomem lekarza i pozyskanym kilkuletnim doświadczeniem powrócił w 1933 do Wirginii i osiadł w Lynchburg, gdzie uzyskał jako pierwszy Afroamerykanin praktykę w miejscowym szpitalu. Specjalizował się w chorobach wewnętrznych oraz w medycynie sportowej.
Już przed osiedleniem się w Lynchburg, w czasie praktykowania w Prairie View w Teksasie, stał się pasjonatem tenisa. Dostrzegając problem segregacji rasowej obecny także w sporcie, postanowił pomóc czarnej młodzieży w rozwijaniu tenisowych talentów. W tym celu przy swoim domu w Lynchburg wybudował kort, który udostępnił na potrzeby młodych Afroamerykanów, pozbawionych dostępu do publicznych boisk, a zazwyczaj niemających także środków na opłacanie treningów. Sam społecznie służył jako trener, pozyskiwał środki materialne i sprzęt sportowy dla swoich podopiecznych; przekazywał nie tylko umiejętności tenisowe, ale i wartości życiowe: samodyscyplinę, upór i konsekwencję w dążeniu do celu, sportową postawę. Na początku lat 50. utworzył w tym celu specjalny program juniorski przy organizacji tenisowej Afroamerykanów – American Tennis Association. Jednocześnie interweniował u dyrektorów turniejów w sprawie zniesienia barier rasowych i dopuszczenie do wspólnej rywalizacji czarnoskórych tenisistów. Organizował treningi i mecze pokazowe swoich podopiecznych ze znanymi tenisistami, m.in. Bobbym Riggsem i Pauline Betz Addie. Miał również udział w organizacji mistrzostw międzyszkolnych American Tennis Association.
Do talentów wprowadzonych na szczyt światowego tenisa przez Roberta Johnsona należeli Althea Gibson i Arthur Ashe. Gibson opiekował się od 1946 i w 1950 udało mu się pozyskać dla niej prawo startu w międzynarodowych mistrzostwach USA, gdzie debiutująca zawodniczka przeszła rundę i o mało nie wyeliminowała aktualnej mistrzyni Wimbledonu Louise Brough. Osiem lat później Gibson miała już na koncie pięć triumfów wielkoszlemowych w grze pojedynczej: dwa w mistrzostwach USA, dwa na Wimbledonie i jeden we Francji. Była też liderką nieoficjalnego rankingu światowego i rankingu amerykańskiego. Podobne sukcesy odniósł też Arthur Ashe, który został wypatrzony przez Johnsona jako nieprzeciętny talent i trenował pod jego kierunkiem w Lynchburg przez dziewięć lat. Jako pierwszy Afroamerykanin wygrał Australian Open, Wimbledon i mistrzostwa USA (zarówno wśród amatorów, jak i w erze „open”). Ashe był o kilkanaście lat młodszy od Gibson i problem segregacji rasowej dotykał go w mniejszym stopniu, niemniej jednak odegrał rolę pionierską z racji osiągniętych sukcesów.
Podopiecznymi Johnsona, znanego pod dawnym przydomkiem szkolnym „Whirlwind” lub kryptonimem „Doctor J”, byli także inni tenisiści, m.in. swojego sąsiada Juana Farrowa doprowadził do pozycji lidera rankingów krajowych do lat 12 i 14. W dorosłym tenisie Farrow wielkiej kariery nie zrobił, ale w czasach juniorskich potrafił pokonać Johna McEnroe. Treningi i letnie obozy tenisowe, które organizował Johnson, okazały się zresztą nie tylko drogą do sukcesów sportowych; wielu uczestników, także dzięki zdobytym na zajęciach wartościom, pokończyło potem studia i zostało nauczycielami, lekarzami, pisarzami, inżynierami, przyczyniając się do likwidacji barier rasowych. Johnson sam był aktywnym działaczem na tym polu nie tylko jako opiekun młodzieży tenisowej. Był członkiem komisji ds. współpracy międzyrasowej w Lynchburg. W latach, kiedy Afroamerykanie mieli ograniczone prawa np. do korzystania z hoteli, jego dom w Lynchburg często gościł dotknięte tymi represjami osoby przejeżdżające przez miasto, w tym muzyków Duke’a Ellingtona i Lionela Hamptona oraz sportowców Jackiego Robinsona i Roya Campanellę.
Osiągnięcia zawodnicze Johnsona nie dorównały trenerskim, niemniej jednak zdobył siedem tytułów mistrza kraju w rozgrywkach American Tennis Association w grze mieszanej, mając za partnerkę Altheę Gibson (1948-1950 i 1952-1955). Wygrywał też inne turnieje w grze podwójnej i mieszanej. W 1950, wspólnie z synem Bobbym juniorem, stworzył pierwszą afroamerykańską parę uczestniczącą w mistrzostwach kraju w kategorii „ojciec i syn” w Erie (Pensylwania), będących oficjalnym turniejem pod auspicjami amerykańskiej federacji tenisowej.
Johnson zmarł 28 czerwca 1971. Nazywany ojcem chrzestnym tenisa afroamerykańskiego i w swojej pionierskiej pracy z lat 40. i 50. XX wieku porównywany do słynnego trenera z Florydy Nicka Bollettieriego, został pośmiertnie uhonorowany m.in. miejscem w Galerii Sławy stanu Wirginia (1972), jego imię nadano centrum zdrowia w Lynchburg, a dom wraz z kortem tenisowym wpisano do narodowego rejestru miejsc o znaczeniu historycznym (2002). Został także patronem turnieju organizowanego przez Virginia State University. W 2009, po kilkuletnich staraniach, Johnson wprowadzony został w poczet członków Międzynarodowej Tenisowej Galerii Sławy, dołączając do Althei Gibson i Arthura Ashe’a.

</doc>
<doc id="1581198" url="https://pl.wikipedia.org/wiki?curid=1581198" title="Hum Saath-Saath Hain">
Hum Saath-Saath Hain



</doc>
<doc id="1581199" url="https://pl.wikipedia.org/wiki?curid=1581199" title="Konie mechaniczne">
Konie mechaniczne



</doc>
<doc id="1581200" url="https://pl.wikipedia.org/wiki?curid=1581200" title="Głęboka czerwień">
Głęboka czerwień

Głęboka czerwień () – włoski dreszczowiec typu giallo z 1975 roku w reżyserii Dario Argento.
Film, zaliczający się do charakterystycznego we włoskiej kulturze nurtu giallo (przez znawców uznawany za najlepszy film tego podgatunku), opowiada historię morderstwa pewnej znanej niemieckiej telepatki. Zostaje ona pozbawiona życia zaraz po swoim występie w jednym z rzymskich teatrów. Świadkiem morderstwa jest młody pianista, który postanawia poprowadzić własne śledztwo w celu ujęcia sprawcy.
W 1976 roku, podczas Sitges – Catalonian International Film Festival, Dario Argento odebrał za film nagrodę na najlepszego reżysera.
W Polsce film miał swoją premierę 31 października 2008 roku na antenie stacji Ale Kino!.
Fabuła.
Niemiecka telepatka Helga Ulmann jedzie do Rzymu na europejski kongres parapsychologii. Niespodziewanie podczas kongresu doznaje przerażającą wizję, gdy ktoś ją morduje. Wyczuwa przyszłego sprawcę, którego oskarża o to, że już wcześniej dokonał morderstwa. Morderca zostaje w budynku, gdzie odbywał się kongres i śledzi Helgę do jej apartamentu. Kobieta zostaje przez niego zamordowana. Przypadkowym świadkiem zbrodni jest angielski pianista Marc Daly, wracający z zajęć w konserwatorium. Wzywa on policję, gdzie wyjawia się, że wynajmował pokój nad Helgą. Na miejsce zbrodni pojawia się też dociekliwa dziennikarka Gianna Brezzi. Marc po powrocie z komisariatu zwierza się swemu koledze Carlowi, że gdy przyjechała policja, z mieszkania Helgi zniknął dość charakterystyczny obraz.
Marc i Gianna idą na pogrzeb Helgi, gdzie żegnają ją goszczący parapsycholodzy – Giordani i Bardi. Marc postanawia rozwiązać zagadkę śmierci kobiety. Z Gianną przepytuje parapsychologów, którzy mówią mu, że podczas kongresu mieli wrażenie, że ktoś wyszedł z widowni w trakcie transu Helgi. Chcąc sprawdzić ważny trop, Marcus idzie do domu Carla, którego matka, była aktorka, mówi że jest u swego kolegi Massimo. Okazuje się, że Carlo i Massimo są w homoseksualnym związku. Carlo też ujawnia swój problem alkoholowy. Odradza Marcusowi śledztwo i mówi, iż zaginiony obraz to efekt jego słabej pamięci.
Do mieszkania Marca niepostrzeżenie włamuje się morderca. Przykuwa jego uwagę, umieszczając nagranie dziecięcej melodii. Marcus domyśla się jego obecności i blokuje drzwi, zanim morderca wejdzie, ale słyszy jego szorstki zapowiadający zabicie Marcusa. Parapsycholodzy twierdzą, że melodia to leitmotiv mordercy, który musi cierpieć schizofrenię paranoidalną. Jeden z nich opowiada miejską legendę o willi, w której odbyła się krwawa tragedia, a jej zwiastunem była dziecięca piosenka. Zdobywszy książkę opisującą legendę, Marcus planuje odwiedzić jej autorkę Amandę Righetii. Jednak wcześniej Righetti zostaje brutalnie zamordowana. Marcus na podst. zdjęcia willi z książki Righetti dowiaduje się, że była otoczona egzotycznymi drzewami rosnącymi tylko na Wyspach Kanaryjskich.
Marc ostrzega Giordaniego, który następnego dnia podczas oględzin miejsca zbrodni udaje się intuicyjnie zrekonstruować dynamikę śmierci Righetti – przed śmiercią kobieta zapisała na ścianie nazwisko tego, kto ją zabił, używając pary wytwarzanej przez gorącą wodę. Marc namierza willę, przez lata niezamieszkiwaną. Od kiedy jej ostatni właściciel, niemiecki pisarz Schwartz w 1968 roku nieszczęśliwie zginął, krążą plotki, że willa jest nawiedzona. Mieszkający w pobliżu Rodi, dozorca willi użycza Marcowi kluczy, który odkrywa zamalowany mural przedstawiający scenę morderstwa w formie dziecięcego obrazku. Chce się skontaktować się z Giordanim, który staje się kolejną ofiarą mordercy. Gianna i Marc zastanawiają się, dlaczego morderca zawsze jest o krok przed nimi. Marc przyjrzawszy się dokładniej fotografii willi, zauważa, że jedno okno zostało zamurowane.
Marcus ponownie udaje się do willi, gdzie wybija zamurowane okno. Tam znajduje zamurowany ukryty pokój z zgniłymi zwłokami, a następnie zostaje ogłuszony. Gdy odzyskuje przytomność, w ostatniej chwili ratuje Gianna z płonącej willi, która otrzymała jego wiadomość. Gdy oboje czekają w domu Rodiego na policję, Marcus zauważa u córki Rodiego – Olgi obrazek identyczny z ukrytym muralem. Olga mówi, że odkryła go podczas sprzątania archiwum w szkole, której się uczy. Marcus i Gianna włamują się do szkoły, by przejrzeć archiwum. Tam znajdują kolejny identyczny rysunek. Niespodziewanie Gianna zostaje ugodzona przez mordercę. Rysunki należały do Carla, który również jest obecny i przyznaje się do morderstw. W porę przyjeżdża policja zawiadomiona przez Giannę. Carlo uciekając ginie przypadkowo potrącony i ciągnięty ulicą przez ciężarówkę. Gianna zostaje odratowana w szpitalu. Marcus jednak wie, że Carlo nie mógł mordercą, ponieważ był z nim podczas zabójstwa Helgi.
Marc decyduje się ponownie odwiedzić mieszkanie Helgi nie wiedząc, że śledzi go prawdziwy morderca. Tam doznaje olśnienia, nie zobaczył brakującego obrazu, kiedy wszedł do mieszkania, ale odbicie mordercy w lustrze. Kiedy Marc zdaje sobie sprawę, że widział matkę Carla, pojawia się ona za nim z tasakiem do mięsa. Wyjaśnia ona, że zamordowała swego męża, który zamierzał umieścić ją w zakładzie dla obłąkanych. Następnie zamurowała pomieszczenie, w którym znajdowało się jego ciało. Będący tego świadkiem jako dziecko Carlo, psychicznie okaleczony, próbował stłumić to wspomnienie kompulsywnie je rysując, a później sięgając po alkohol. I to on zaatakował Marca i Giannę, aby chronić swoją matkę przed ich śledztwem, która mordowała każdego, kto mógł dowiedzieć o jej zbrodni. Matka Carla atakuje Marcusa i rani go tasakiem. Po tym, jak jej naszyjnik zaplątuje się w kraty windy, Marc zsyła windę w dół i tym samym morderczyni zostaje zdekapitowana. Marc stoi w trwodze spoglądając na kałużę krwi.
Obsada.
Źródło: 

</doc>
<doc id="1581201" url="https://pl.wikipedia.org/wiki?curid=1581201" title="Językowy obraz świata">
Językowy obraz świata

Językowy obraz świata (JOS) – centralne pojęcie językoznawstwa ukierunkowanego etnolingwistycznie (zwłaszcza słowiańskiego), powiązane fundamentalnie z lingwistyką kognitywną. Koncepcja ta ma wieloletnią historię i złożony rodowód. Początki tezy o językowym obrazie świata sięgają czasów Marcina Lutra.
Według Jerzego Bartmińskiego: pojęcie językowego obrazu świata działa w dwóch wariantach, które można sprowadzić do „podmiotowego” i „przedmiotowego” oraz podporządkować terminom „wizja świata” i „obraz świata”. Wizja jako widzenie jest czyimś spojrzeniem i zawiera w sobie podmiot patrzący. Obraz jest wynikiem czyjegoś postrzegania świata, ale całość bardziej opiera się na przedmiocie – na tym, co jest zawarte w danym języku. Można mówić o obrazie świata np. dziecka, dorosłego, człowieka „prostego” itp.
Skomplikowane są relacje między językiem a kulturą, a szczególnie między językiem a literaturą:
W istotny sposób badania językoznawców nad JOS łączą i podsumowują Marian Bugajski i Anna Wojciechowska. Uważają oni, że językowy obraz świata jest to obraz świata (lub jego część), zespół sądów, struktura pojęciowa, interpretacja rzeczywistości, centralne pojęcie, kategoria pojęciowa. Ogólnie jest to coś, co istnieje, funkcjonuje, kształtuje się poza językiem i w jakimś stopniu wchodzi w skład języka.
Składniki językowego obrazu świata.
Składniki JOS obejmują różne zjawiska. Badaczka R. Grzegorczykowa zaznacza, że na wstępie trzeba odróżnić elementy obrazu świata, które przejawiają się w pewnych własnościach gramatycznych języka od ujęcia świata w znaczeniach i łączliwości leksemów. Badania przedstawiają wiele przykładów cech gramatycznych odbijających warunki życia mówiących i wpływających na sposób widzenia świata przez nich własności gramatyczne, które są odbiciem pewnego widzenia świata mają zdecydowanie charakter historyczny. Następnie istotne dla omawianego są cechy słownictwa stanowiącego swoisty klasyfikator świata. Różny układ znaczeń leksemów zależy od stopnia uogólnienia nazywanego zjawiska, a także różnorodnego rozczłonkowania świata. Dodatkowo na językowy obraz świata składają się właściwości słowotwórcze leksemów, które ujawniają sposób ujmowania zjawisk przez mówiących. Kolejnym składnikiem jaki prezentuje badaczka są żywe motywacje słowotwórcze i semantyczne współtworzące obraz świata zawarty w języku i funkcjonujący współcześnie. Równie ważnym składnikiem są konotacje semantyczne łączone przez mówiących ze zjawiskami nazywanymi. Są to cechy kojarzone przez społeczeństwo z desygnatami nazw, utrwalone w pewnych faktach językowych (metaforach, derywatach, frazeologizmach) lub też w przypadku konotacji indywidualnych, jedynie przejawiające się w pewnej charakterystycznej łączliwości (np. osoby wiążące z pewnymi zjawiskami cechy negatywne nie będą używały ich nazw w połączeniu z wykładnikami ocen pozytywnych).

</doc>
<doc id="1581202" url="https://pl.wikipedia.org/wiki?curid=1581202" title="Krystyna Saksońska">
Krystyna Saksońska



</doc>
<doc id="1581208" url="https://pl.wikipedia.org/wiki?curid=1581208" title="Ian Tattersall">
Ian Tattersall

Ian Tattersall – paleoantropolog i kustosz w Amerykańskim Muzeum Historii Naturalnej. Stopień naukowy doktora otrzymał na Uniwersytecie Yale w roku 1971.

</doc>
<doc id="1581209" url="https://pl.wikipedia.org/wiki?curid=1581209" title="Louis Zukofsky">
Louis Zukofsky

Louis Zukofsky (ur. 23 stycznia 1904 w Nowym Jorku, zm. 12 maja 1978 w Port Jefferson) – amerykański poeta pochodzenia żydowskiego, nowelista i eseista, współtwórca obiektywizmu w poezji. Ukończył 
Columbia University. Dyplom magistra uzyskał w 1924. W latach 1947–1966 wykładał na Polytechnic Institute of Brooklyn. Jego najambitniejszym i najobszerniejszym dziełem jest pisany przez kilka dziesięcioleci poemat "A", którego pełna edycja ukazała się w 1978.

</doc>
<doc id="1581211" url="https://pl.wikipedia.org/wiki?curid=1581211" title="Pedro Alves">
Pedro Alves

Pédro Alvès (ur. 19 lipca 1976 w Dijon) – francuski piosenkarz portugalskiego pochodzenia.
Życiorys.
Wczesne lata.
Urodził się w Dijon, w regionie Burgundia, w departamencie Côte-d’Or, jako syn Portugalczyków. Jego dziadek był muzykiem. W wieku dwunastu lat uczęszczał do konserwatorium, gdzie uczył się gry na fortepianie, perkusji i gitarze, tańca, śpiewu i aktorstwa. W latach 1991-96 lat grał na fortepianie w barach. 
Kariera.
Grał w musicalu "Wakacje 2001" ("Vacances 2001", 1996). W 1997 wraz z grupą Génération Aznavour nagrał album „Couleur de l'ombre”, pod kierunkiem swojej nauczycielki śpiewu Alice Dony. W marcu 1999 roku za interpretację piosenki pt. „Plus jamais, never more” zdobył trzecie miejsce w eliminacjach krajowych Konkursu Piosenki Eurowizji. W 1999 przez dwa miesiące dwa razy w tygodniu występował w restauracji MCA Café w Paryżu.
W latach 2000-2002 odtwarzał rolę Aarona, starszego brata Mojżesza i Miriam w musicalu "Dziesięć przykazań" ("Les Dix Commandements"), który okazał się jednym z największych muzycznych sukcesów roku, sprzedano ponad 7 milionów biletów. W grudniu 2002 roku wydał swój singiel z piosenką „Regarder une femme” (Warner Music), którą zaśpiewał podczas wyborów Miss Francji '2003.
W dniu 8 października 2008 roku odbyła się premiera musicalu "Grease" w Théâtre Comédia w Paryżu, gdzie wystąpił w roli Sonny’ego. Zaśpiewał w duecie z hiszpańskim aktorem i muzykiem Edu del Prado. Wydał też płytę dla dzieci "Music For Your Baby", a w styczniu 2011 nagrał piosenkę „Regarder une femme”. Wziął udział w nagraniu singla charytatywnego „Je reprends ma route” wspierającego organizację UNITAID, który ukazał się 24 września 2012, wykonanego przez formację Les Voix de l'Enfant (Głos dziecka) w towarzystwie takich wykonawców jak Matt Pokora, Joyce Jonathan, Emmanuel Moire, Marie Myriam, Gérard Lenorman, Florent Mothe, Mikelangelo Loconte, Quentin Mosimann, Merwan Rim i Yannick Noah.
11 kwietnia 2016 ukazała się powieść jego autorstwa "Des sanglots dans la Voie".
W 2019 nagrał piosenkę „Un tour au Portugal”.

</doc>
<doc id="1581212" url="https://pl.wikipedia.org/wiki?curid=1581212" title="Mike Gold">
Mike Gold

Mike Gold właściwie Itzok Isaac Granich (ur. 12 kwietnia 1893 na Manhattanie, zm. 14 maja 1967) – amerykański i żydowski pisarz. Pod pseudonimem "Michael Gold" napisał książkę "Żydzi bez pieniędzy" (Jews Without Money), która stała się bestsellerem, a jest zarazem autobiografią.

</doc>
<doc id="1581215" url="https://pl.wikipedia.org/wiki?curid=1581215" title="San Luis F.C.">
San Luis F.C.



</doc>
<doc id="1581216" url="https://pl.wikipedia.org/wiki?curid=1581216" title="San Luis Fútbol Club">
San Luis Fútbol Club



</doc>
<doc id="1581222" url="https://pl.wikipedia.org/wiki?curid=1581222" title="Przybliżenie dwustrumieniowe">
Przybliżenie dwustrumieniowe

Przybliżenie dwustrumieniowe – przybliżenie równania transportu promieniowania, w którym zakłada się, że promieniowanie propaguje się tylko w wzdłuż jednej prostej w przeciwne strony.
Przybliżenie opisuje efekty wielokrotnego rozpraszania w atmosferze i jest używane w wielu zastosowaniach, m.in. w modelach ogólnej cyrkulacji atmosfery oraz w modelach prognozy pogody. Przybliżenie dwustrumieniowe jest najprostszym przybliżeniem opisującym efekty rozproszenia wielokrotnego w atmosferze, których nie da się opisać za pomocą opisu rozpraszania jednokrotnego.
Istnieją różne warianty przybliżenia, m.in. przybliżenie Eddingtona.

</doc>
<doc id="1581224" url="https://pl.wikipedia.org/wiki?curid=1581224" title="Serhij Turianski">
Serhij Turianski

Serhij Myronowycz Turianski, ukr. Сергій Миронович Турянський, ros. Сергей Миронович Турянский, "Siergiej Mironowicz Turianski" (ur. 25 maja 1962 w Kołomyi, w obwodzie iwanofrankiwskim, Ukraińska SRR) – ukraiński piłkarz, grający na pozycji napastnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej w Kołomyi. W 1981 rozpoczął karierę piłkarską w mołdawskiej drużynie Awtomobilist Tyraspol, skąd następnego roku przeszedł do Nistru Kiszyniów. W 1984 był zaproszony do SKA Karpaty Lwów. W 1986 został piłkarzem Prykarpattia Iwano-Frankiwsk. W sezonie 1987 strzelił 23 gole w 45 meczach. W następnym 1988 przeszedł do drugoligowej Tawrii Symferopol. Jednak po pół roku wrócił do drużyny amatorskiej Bystrycia Nadwórna, skąd po raz drugi trafił do Prykarpattia Iwano-Frankiwsk. Po sezonie w Nywie Winnica w 1990 wyjechał za granicę, gdzie bronił barw węgierskiego klubu Spartacus Nyíregyháza, a potem mniej znanych polskich klubów. W 1993 powrócił do Ukrainy, gdzie ponownie okazał się w Prykarpattia Iwano-Frankiwsk, któremu pomógł awansować do Wyższej Ligi Mistrzostw Ukrainy. Na początku 1997 przeszedł do Nywy Tarnopol, w której i zakończył karierę piłkarską w wieku 35 lat.
Kariera reprezentacyjna.
15 marca 1994 zadebiutował w reprezentacji Ukrainy w spotkaniu towarzyskim z Izraelem przegranym 0:1. Wszedł na boisko w 61 minucie i otrzymał żółty kartonik. To był jego jedyny mecz reprezentacyjny.
Kariera trenerska.
Po zakończeniu kariery zawodniczej w sierpniu 2000 objął stanowisko głównego trenera Prykarpattia Iwano-Frankiwsk, z którym pracował do marca 2001. Potem pomagał Wałerijowi Bohusławskiemu trenować Prykarpattia Iwano-Frankiwsk. Od wiosny 2003 do lata 2007 trenował amatorki klub Tepłowyk Iwano-Frankiwsk, z którym zdobył wiele sukcesów w mistrzostwach obwodu. Od kwietnia do lipca 2009 prowadził amatorki Chutrowyk Tyśmienica. W czerwcu 2010 objął stanowisko głównego trenera amatorskiego zespołu Karpaty Jaremcze.

</doc>
<doc id="1581225" url="https://pl.wikipedia.org/wiki?curid=1581225" title="Petrus de Drusina">
Petrus de Drusina

Petrus de Drusina, także Piotr z Drużna, Piotr Drusiński, (ur. ok. 1560, zm. 1611) – gdański kompozytor renesansowy.
Wiadomo, że był synem (lub przynajmniej krewnym) lutnisty, Benedykta z Drużna. Pracował jako organista w kościele św. Barbary w Gdańsku oraz w Elblągu. W ówczesnych dokumentach spotyka się forma zapisu jego imienia i nazwiska "Piotr Drusinsky".
Większość jego zachowanych kompozycji dotrwała do naszych czasów w "Tabulaturze Oliwskiej". Są to zwykle preludia organowe i organowe intawolacje motetów.

</doc>
<doc id="1581228" url="https://pl.wikipedia.org/wiki?curid=1581228" title="Wojtek Pilichowski">
Wojtek Pilichowski



</doc>
<doc id="1581230" url="https://pl.wikipedia.org/wiki?curid=1581230" title="Giulio Leoni">
Giulio Leoni

Giulio Leoni (ur. 12 sierpnia 1951 w Rzymie) - pisarz włoski.
W 2000 r. zdobył nagrodę Premio Tedeschi za książkę "Dante Alighieri e i delitti della Medusa".

</doc>
<doc id="1581232" url="https://pl.wikipedia.org/wiki?curid=1581232" title="Natalie Angier">
Natalie Angier

Natalie Angier (ur. 16 lutego 1958 w Bronksie, w Nowym Jorku) – amerykańska pisarka literatury faktu, feministka i dziennikarka tematyki naukowej dla „New York Timesa”.
Życiorys.
Po ukończeniu dwóch lat studiów na University of Michigan, studiowała fizykę i anglistykę w Barnard College, który ukończyła w 1978.
Od roku 1980 do 1984, Angier pisała na tematy z biologii dla „Discover Magazine”. Pracowała także jako pisarka dla „Time Magazine” i była krótko adiunktem w New York University's Graduate Program. W roku 1990 rozpoczęła pracę w „New York Times” jako dziennikarz tematyki nauki.
Mieszka w Waszyngtonie, na przedmieściu Takoma Park, Maryland, ze swoim mężem, reporterem naukowym i medycznym w „Washington Post”, i córką. Angier otwarcie deklaruje, że jest ateistką.
W książce "Kobieta. Geografia intymna" opisuje ciało kobiece – jego anatomię, procesy chemiczne, jego ewolucję. Eksploruje kobiece ciało, ale stara się przy tym – jak sama to formułuje – „by nie pogrążyć się w bagnie biologicznego determinizmu”, z dystansem odnosząc się do dokonań psychologii ewolucyjnej. Książka ta w swej wymowie ma charakter feministyczny i mieści się w ramach nurtu określanego mianem biologii wyzwolenia.
Nagrody i wyróżnienia.
Została nagrodzona Nagrodą Pulitzera w 1991 roku w kategorii „Beat Reporting”.
Linki zewnętrzne.
 

</doc>
<doc id="1581233" url="https://pl.wikipedia.org/wiki?curid=1581233" title="George Schuyler">
George Schuyler

George Samuel Schuyler (ur. 25 lutego 1895, zm. 31 sierpnia 1977) – amerykański pisarz i dziennikarz, zasłynął satyrą "Black No More".
Życiorys.
Urodził się w Providence w stanie Rhode Island. Jego rodzicami byli George Francis i Eliza Jane Schuylerowie. W 1898 przeniósł się do Syracuse. Kiedy miał 17 lat zaciągnął się do armii. Służył w 25 regimencie piechoty, złożonym wyłącznie z Afroamerykanów. Dosłużył się stopnia porucznika. Zniechęcony rasistowskimi szykanami, w 1918 samowolnie oddalił się z jednostki. Schwytany w Chicago, został skazany na dziewięć miesięcy więzienia. Po odbyciu kary wykonywał różne prace w Nowym Jorku. Wstąpił do Socialist Party of America. W 1923 został dziennikarzem w redakcji "The Messenger". Później został wydawcą "Pittsburgh Courier". W 1928 ożenił się z malarką Josephine E. Lewis. Miał córkę Philippę. Zginęła ona w katastrofie śmigłowca w 1967. W 1943 napisał artykuł pod tytułem "A Long War Will Aid the Negro", w którym dowodził, że długotrwałe walki wyczerpią rezerwy ludzkie i armia stanie przed koniecznością masowego wcielania Afroamerykanów. Widział w tym szansę na emancypację obywateli pochodzenia afrykańskiego. Po drugiej wojnie światowej, w epoce makkartyzmu, zmienił poglądy na radykalnie konserwatywne. Związał się z pismem American Opinion, organem prawicowego John Birch Society. Jako jeden z nielicznych Afroamerykanów uważał Ruch praw obywatelskich za inspirowany z zewnątrz spisek przeciwko Ameryce. W 1966 wydał autobiografię "Black and Conservative".

</doc>
<doc id="1581236" url="https://pl.wikipedia.org/wiki?curid=1581236" title="Ryszard Naskręcki">
Ryszard Naskręcki

Ryszard Naskręcki (ur. 17 grudnia 1958 w Ostrowie Wielkopolskim) – polski fizyk, profesor zwyczajny Uniwersytetu im. Adama Mickiewicza w Poznaniu.
Specjalizuje się w fotofizyce i spektroskopii optycznej oraz fizyce procesu widzenia.
Życiorys.
W latach 1978-1983 studiował fizykę na Wydziale Matematyki, Fizyki i Chemii Uniwersytetu im. Adama Mickiewicza w Poznaniu. W tymże uniwersytecie obronił w 1992 roku rozprawę doktorską pt. "Badanie indukowanego zderzeniami rozpraszania światła w wybranych cieczach molekularnych", której promotorem był prof. Franciszek Kaczmarek. Stopień naukowy doktora habilitowanego w zakresie nauk fizycznych uzyskał w 2001 roku na podstawie rozprawy habilitacyjnej "Femtosekundowa spektroskopia absorpcji przejściowej. Badania fotofizyczne stanów wzbudzonych cząsteczek wieloatomowych i krótkożyjących indywiduów". W 2003 roku otrzymał stanowisko profesora nadzwyczajnego na Wydziale Fizyki UAM, a w roku 2010 otrzymał tytuł naukowy profesora nauk fizycznych. Obecnie zatrudniony jest na stanowisku profesora zwyczajnego w Zakładzie Elektroniki Kwantowej Wydziału Fizyki UAM oraz kieruje Pracownią Fizyki Widzenia i Optometrii tego Wydziału.
Działalność.
W latach 2002-2005 pełnił funkcję prodziekana, a w latach 2005-2012 pełnił funkcję dziekana Wydziału Fizyki UAM, W latach 2005 - 2012 przewodniczył Ogólnopolskiego Forum Dziekanów Wydziałów Fizyki i Dyrektorów Instytutów Fizyki. Od roku 2008 jest Przewodniczącym Środowiskowej Komisji Akredytacyjnej Optyki Okularowej i Optometrii. Jest członkiem Komitetu Fizyki Polskiej Akademii Nauk, gdzie obecnie kieruje Zespołem ds. kształcenia oraz Polskiego Towarzystwa Fizycznego, w którym kieruje Komisją dydaktyczną. Jest także ekspertem Polskiej Komisji Akredytacyjnej (Zespół Nauk Matematycznych, Fizycznych i Chemicznych).
Brał udział w licznych konferencjach kształtujących Europejski Obszar Szkolnictwa Wyższego, jest współautorem programów kształcenia optyków okularowych i optometrystów na Wydziale Fizyki UAM. Jest autorem wielu opinii i ekspertyz dla firm i instytucji branży optycznej oraz Ministerstwa Nauki i Szkolnictwa Wyższego i Ministerstwa Zdrowia.
W latach 1994–1999 odbył trzy długoterminowe staże naukowe w Centrum Badań Nuklearnych w Saclay i w Uniwersytecie w Lille; stypendysta rządu francuskiego oraz Commisariat á l'Énergie Atomique. Opublikował ponad 90 artykułów naukowych, dydaktycznych i metodycznych, jest autorem lub współautorem ponad 100 doniesień konferencyjnych, wypromował 120 magistrów i 3 doktorów. Jest także autorem licznych wykładów popularnonaukowych.
11 kwietnia 2016 r. wybrany na funkcję prorektora UAM ds. nauki i współpracy międzynarodowej na kadencję 2016-2020.
Odznaczenia.
12 lutego 2015 odznaczony Złotym Krzyżem Zasługi.

</doc>
<doc id="1581243" url="https://pl.wikipedia.org/wiki?curid=1581243" title="Dorota brandenburska">
Dorota brandenburska

Dorota brandenburska duń. "Dorothea af Brandenburg" (ur. 1430, zm. 10 listopada 1495 w Kalundborgu) – królowa Danii, Norwegii i Szwecji.
Życie.
Dorota była córką Jana Alchemika (1406-1464), margrabiego Brandenburgii-Kulmbach, i Barbary saskiej (ok. 1405-1465). We wrześniu 1445 w Kopenhadze poślubiła króla Danii, Norwegii i Szwecji, Krzysztofa Bawarskiego, po czym w katedrze kopenhaskiej została ukoronowana na królową Danii. Po śmierci króla, która nastąpiła zaledwie w 3 lata po ślubie, królowa w 1449 w Kopenhadze poślubiła kolejnego króla Danii, Chrystiana I. Małżeństwo to zostało zawarte z powodów ekonomicznych (Duńczycy obawiali się, że będą musieli królowej zapłacić wysokie odszkodowanie za majątek pozostawiony w Danii w przypadku małżeństwa z polskim królem Kazimierzem Jagiellończykiem, które było jej proponowane). W przeciwieństwie do swojego drugiego męża cechowała ją silna wola i liczne talenty, w szczególności ekonomiczne, ale również polityczne: królowej często podczas nieobecności króla powierzano regencję. Dwukrotnie udawała się na pielgrzymki do Rzymu: w 1475 i ponownie w 1488. Podczas jej wizyty w Watykanie w 1488 mistrz ceremonii papieskich zauważył, że królowa mimo iż nie zachowywała się kurtuazyjnie i uniżenie wobec papieża, to i tak osiągnęła wszystko po co przyjechała (poparcie papieża przeciw Szwedom w sprawie odszkodowania za utracone majątki królowej po detronizacji jej męża w Szwecji). Była bardzo oszczędna, prawie skąpa: jej dwie wyprawy do Rzymu kosztowały tak mało, że było to żenujące dla osoby jej stanu. Była osobą bardzo pobożną. Przed samą śmiercią swojego drugiego męża zorganizowała spłatę olbrzymiego zadłużenia królewskiego. Po śmierci Chrystiana I osiadła w Kalundborgu. Została pochowana wraz ze swoimi obydwoma małżonkami w Katedrze Roskilde.
Potomstwo.
Królowa miała potomstwo jedynie ze związku ze swoim drugim mężem, Chrystianem I:

</doc>
<doc id="1581246" url="https://pl.wikipedia.org/wiki?curid=1581246" title="I liga chilijska w piłce nożnej (2008)">
I liga chilijska w piłce nożnej (2008)

I liga chilijska w piłce nożnej (2008)
Mistrzem Chile turnieju "Apertura" został klub Everton Viña del Mar, natomiast wicemistrzem Chile – CSD Colo-Colo.
Mistrzem Chile turnieju "Clausura" został klub CSD Colo-Colo, natomiast wicemistrzem Chile – CD Palestino.
Do Copa Libertadores w roku 2009 zakwalifikowały się następujące kluby:
Do Copa Sudamericana w roku 2008 zakwalifikowały się następujące kluby:
Kluby, które spadły do II ligi:
Na miejsce spadkowiczów awansowały z drugiej ligi następujące kluby:
Torneo Apertura 2008.
Tabele końcowe turnieju Apertura 2008.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. Z grup 2 i 4 po dwa najlepsze kluby awansowały bezpośrednio do ćwierćfinału mistrzostw, a z grupy 3 tylko zwycięzca awansował bezpośrednio do ćwierćfinału. Do fazy barażowej (tzw. Repechaje), która miała wyłonić ósmego ćwierćfinalistę awansował trzeci zespół grupy 1 i drugi zespół grupy 3.
Grupa 4.
Kluby CD Ñublense i CD Universidad Católica uzyskały najlepszy dorobek w fazie ligowej turnieju Apertura, dzięki czemu zakwalifikowały się do Copa Sudamericana 2008.
Finał.
Mistrzem Chile turnieju Apertura w roku 2008 został klub Everton Viña del Mar, natomiast wicemistrzem Chile – klub CSD Colo-Colo. Tytuł mistrza zapewnił drużynie Evertonu udział w Copa Libertadores 2009.
Torneo Clausura 2008.
Tabele końcowe turnieju Clausura 2008.
Choć wszystkie kluby pierwszej ligi grały ze sobą każdy z każdym, to o mistrzostwie nie decydowała ogólna tabela. Kluby zostały wcześniej podzielone na 4 grupy. O awansie do ćwierćfinału decydowało najpierw miejsce w grupie, a dopiero potem punkty i bramki. Z grup 1 i 3 po dwa najlepsze kluby awansowały bezpośrednio do ćwierćfinału mistrzostw, a z grupy 4 tylko zwycięzca awansował bezpośrednio do ćwierćfinału. Do fazy barażowej (tzw. Repechaje), która miała wyłonić ósmego ćwierćfinalistę awansował trzeci zespół grupy 2 i drugi zespół grupy 4.
Finał.
Mistrzem Chile turnieju Clausura w roku 2008 został klub CSD Colo-Colo, natomiast wicemistrzem Chile – klub CD Palestino. Tytuł mistrza zapewnił drużynie CSD Colo-Colo udział w Copa Libertadores 2009.
Tabela sumaryczna sezonu 2008.
Tabela obejmuje sumaryczny dorobek klubów w turniejach Apertura i Clausura, zebrany w fazach ligowych mistrzostw, gdzie kluby grały ze sobą każdy z każdym. Obok wartości statystycznej ma ona na celu wyłonienie klubów, które spadną do drugiej ligi.
W miejsce spadkowiczów (Antofagasta, Provincial Osorno, Melipilla i Concepción) awansował mistrz drugiej ligi Curicó Unido.
Baraż o utrzymanie się w I lidze.
W barażach wzięły udział 15. (Unión Española) i 16. (Universidad Concepción) klub I ligi oraz drugi (Puerto Montt) i trzeci (Coquimbo Unido) klub II ligi.
Kluby Unión Española i Universidad Concepción utrzymały się w I lidze.

</doc>
<doc id="1581247" url="https://pl.wikipedia.org/wiki?curid=1581247" title="Szlak Bursztynowy">
Szlak Bursztynowy



</doc>
<doc id="1581250" url="https://pl.wikipedia.org/wiki?curid=1581250" title="Katarzyna Karlsdotter">
Katarzyna Karlsdotter

Katarzyna szw. "Katarina Karlsdotter (Gumsehuvud)" (ur. 1418 zm. 7 września 1450) – królowa Szwecji i Norwegii.
Rodzicami jej byli radca królewski Karl Ormsson Gumsehuvud i jego żona Märta Gregersdotter. 5 października 1438 poślubiła na zamku w Sztokholmie owdowiałego regenta i późniejszego króla Szwecji i Norwegii Karola VIII Knutssona Bonde, stając się jego drugą żoną. Koronowana wraz z mężem w katedrze w Uppsali 2 lipca 1448 r. Została pochowana w klasztorze w Vadstena.

</doc>
<doc id="1581251" url="https://pl.wikipedia.org/wiki?curid=1581251" title="Juha Kylmänen">
Juha Kylmänen

Juha Kylmänen (ur. 20 stycznia 1981 roku) - fiński muzyk, wokalista zespołu Reflexion.
Od 2001 roku można usłyszeć jego głos w zespole For My Pain..., z którym w 2003 roku nagrał jedyny jak do tej pory album grupy zatytułowany "Fallen". Wystąpił również gościnnie na albumie "A virgin and a whore" zespołu Eternal Tears of Sorrow, w którym po reaktywacji w 2005 roku gra jego starszy brat Jarmo. Razem z bratem wystąpili gościnnie na albumie "Asphyxia" zespołu Sangre Eterna.
Z zespołem For My Pain... oprócz albumu wydał również singiel (tylko w Finlandii) o nazwie „Killing Romance”.
Juha od 2012 roku występuje w zespole Cvalda.

</doc>
<doc id="1581263" url="https://pl.wikipedia.org/wiki?curid=1581263" title="KurtisKraft">
KurtisKraft



</doc>
<doc id="1581264" url="https://pl.wikipedia.org/wiki?curid=1581264" title="Dom na krańcu świata">
Dom na krańcu świata

Dom na krańcu świata (tytuł oryg. "A Home at the End of the World") – niezależny dramat filmowy, wyprodukowany przez Warner Independent Pictures w 2004 roku. Film wyreżyserował Michael Mayer, natomiast scenariusz stworzył Michael Cunningham, według własnej powieści.
Slogan reklamowy filmu: "Rodzina może być taka, jaką chcesz, by była" (ang. "Family can be whatever you want it to be").
Polskim kinowym dystrybutorem filmu był WIP. Na rynku DVD/video wydał go 6 października 2005 roku Best Film. 18 stycznia 2009 roku o godzinie 23:35 film wyemitowała stacja telewizyjna TVN Siedem.
Opis fabuły.
Film opowiada historię trójki indywidualności, która z trudem usiłuje założyć rodzinę.
Cleveland, połowa lat siedemdziesiątych. Bobby Morrow jest nastolatkiem borykającym się z problemami codzienności – jako mały chłopiec stracił najpierw matkę przez jej długoletnią chorobę, a następnie w tragicznym wypadku również starszego brata. W szkole średniej zbuntowany Bobby poznaje niezdarnego Jonathana Glovera. Jonathan i Bobby zaprzyjaźniają się, a z czasem Morrow staje się przyjacielem domu Gloverów. Podczas wzajemnych nocnych wizyt, chłopcy oddają się młodocianym "eksperymentom seksualnym". Bobby pomaga matce przyjaciela, Alice, zaakceptować homoseksualizm swojego syna, a ta w rewanżu przez lata uczy Bobby'ego na dobrego piekarza, by po latach mógł on pojechać do Nowego Jorku, gdzie przeprowadził się Jonathan, i osiedlić się tam.
Właściwa akcja filmu rozpoczyna się w 1982 roku, kiedy to biseksualny Bobby wyrusza do East Village na Manhattanie, by zatrzymać się w mieszkaniu Jonathana. Na miejscu poznaje Clare, ekscentryczną współlokatorkę Jonathana, projektantkę kapeluszy, marzącą o potomstwie. Jonathan, pomimo iż jest gejem i promiskuitą, jest głęboko zakochany w Clare, jednocześnie jednak podobnym uczuciem darzy Bobby'ego. Clare doradza Bobby'emu pozbycie się hippisowskiego image'u i wkrótce go uwodzi, dowiadując się przy okazji, że jest on prawiczkiem. Jonathan, tuż po odkryciu romansu współlokatorów, wyprowadza się z Nowego Jorku i powraca w rodzinne strony bez ostrzeżenia. Po śmierci pana Glovera, Alice zaprasza na święta Bożego Narodzenia Bobby'ego i Clare. Clare informuje przyjaciół, że jest w ciąży i cała trójka decyduje się wykupić dom na prowincji, nieopodal Nowego Jorku. Gdy okazuje się, że ojcem jest Bobby, przyjaciele postanawiają na dobre osiedlić się na wybranym terenie, a Bobby i Jonathan otwierają restaurację. Wkrótce Clare rodzi córkę. Jonathan znajduje w okolicy swojego podbrzusza plamę nowotworową i zaczyna snuć obawy związane z powikłaniami wirusa HIV. Bobby zdaje sobie sprawę, że Jonathan jest chory i zbliża się do niego, przez co Clare, wraz z dzieckiem, wyjeżdża do Filadelfii, gdzie mieszka jej matka.
Film kończy scena, w której pewnego zimowego popołudnia Jonathan i Bobby wybierają się na pole, tuż za domem, gdzie rozsypują prochy zmarłego ojca Jonathana. Bobby obiecuje Jonathanowi pozostać przy nim, aż do momentu jego przedwczesnej śmierci.
Produkcja.
Zdjęcia do filmu.
Film kręcono od 4 kwietnia 2003 roku w Nowym Jorku w stanie Nowy Jork oraz w Phoenix w stanie Arizona w Stanach Zjednoczonych, a także w Toronto i Schomberg w prowincji Ontario w Kanadzie.
Wydanie filmu.
"Dom na krańcu świata" został wydany jako film niezależny. Nim został wypuszczony do dystrybucji kinowej, swoją światową premierę miał 9 czerwca 2004 roku podczas New York Lesbian and Gay Film Festival w Nowym Jorku. Był następnie prezentowany w Stanach Zjednoczonych na festiwalach filmowych, często związanych ze społecznością LGBT – były to: Nantucket Film Festival, Provincetown International Film Festival, San Francisco International Lesbian and Gay Film Festival i Los Angeles Outfest Gay and Lesbian Film Festival; a także we Francji, podczas Deauville Film Festival w Deauville w Dolnej Normandii. 8 września 2004 roku film wyświetlono podczas Festiwalu Filmowego w Wenecji. Premierę kinową w Ameryce Północnej film miał 23 lipca 2004 roku. W pierwszy weekend wyświetlania filmu w kinach (zaledwie pięć projekcji), zainkasował on 64 728 dolarów. Znacznie większe były zyski z dystrybucji domowej (DVD/video) filmu, zarówno w Stanach Zjednoczonych, jak i na świecie.

</doc>
<doc id="1581265" url="https://pl.wikipedia.org/wiki?curid=1581265" title="Andrzej Zbych">
Andrzej Zbych

Andrzej Zbych – pseudonim literacki spółki autorskiej scenarzystów telewizyjnych oraz teatralnych Andrzeja Szypulskiego i Zbigniewa Safjana. Pod fikcyjnym nazwiskiem utworzonym z zestawienia imion obu twórców napisali oni m.in. książkę "Stawka większa niż życie" i scenariusz do serialu telewizyjnego "Stawka większa niż życie", a także stworzyli postać Hansa Klossa.
Szypulski i Safjan stworzyli także wiele innych scenariuszy dla telewizji (m.in. do seriali "Życie na gorąco" i "Najważniejszy dzień życia"), a także dla Teatru Telewizji. Współpracowali także przy tworzeniu scenariuszy do serii komiksów poświęconych przygodom Hansa Klossa. Są również autorami kryminału milicyjnego "Bardzo dużo pajacyków" (Warszawa 1968).

</doc>
<doc id="1581269" url="https://pl.wikipedia.org/wiki?curid=1581269" title="Czulpa">
Czulpa

Czulpa (niem. "Zölp") – nieoficjalna nazwa przysiółka wsi Wilamowo, województwie warmińsko-mazurskim, powiecie ostródzkim, gminie Małdyty.
Dawna osada młyńska, lokowana w 1345 jako osada młyńska na pół włóce. W roku 1782 były tu dwa domy, natomiast w 1858 w 4 gospodarstwach domowych było 33 mieszkańców.
W roku 1973 jako kolonia Czupla należała do powiatu morąskiego, gmina Małdyty, poczta Małdyty.
W 1410 roku przez osadę przechodziły wojska Jagiełły. 20 lipca część wojsk podążyło spod Morąga drogą na Pasłęk, przez Chojnik w kierunku wsi Sambród. Tego dnia król Władysław Jagiełło stanął na nocleg „powyżej wsi i jeziora Czołpie w pobliżu zamku Preussmarkt” (osada Czulpa). Orszak królewski odłączył się od sił omijających z północy jezioro Sambród i skierował się wzdłuż wschodniego brzegu, na południe w kierunku osady młyńskiej Czulpa, położonej na skrzyżowaniu dróg Pasłęk-Ostróda i Morąg-Zalewo-Dzierzgoń (5 km w linii prostej).
W roku 1648 starosta tylżycki Fryderyk von Schlieben sprzedał Małdyty generałowi Krzysztofowi von Houwaldowi za sumę 5 tys. florenów polskich, wraz z dobrami we wsi Zajezierze, folwark Fiugajki i młyn wodny Czulpa.

</doc>
<doc id="1581272" url="https://pl.wikipedia.org/wiki?curid=1581272" title="Dolina (powiat ostródzki)">
Dolina (powiat ostródzki)

Dolina (niem. "Weeskenthal") – dawna osada, wzmiankowana w dokumentach około 1800 roku, jako folwark szlachecki na 6 włókach. W roku 1858 w jednym gospodarstwie domowym było 5 mieszkańców. W latach 1937–39 w spisie mieszkańców liczono łącznie z Markowem. W roku 1973, jako niezamieszkana osada, Dolina należała do powiatu morąskiego, gmina Morąg, poczta Łączno.
W miejscowości brak zabudowy.

</doc>
<doc id="1581277" url="https://pl.wikipedia.org/wiki?curid=1581277" title="Première Division (1977/1978)">
Première Division (1977/1978)

Sezon 1977/78 Division 1.

</doc>
<doc id="1581279" url="https://pl.wikipedia.org/wiki?curid=1581279" title="Hala Kryta">
Hala Kryta

Hala Kryta lub Hala Kryta-Koryciska – dawna hala pasterska w polskich Tatrach Zachodnich. Obejmowała obszary po zachodniej stronie Doliny Chochołowskiej: Dolinę Krytą wraz z Krytą Polaną i dolinę Wielkie Koryciska wraz z polaną Tyrałówka. Łączna powierzchnia hali w 1960 wynosiła 27,85 ha, w tym lasy stanowiły 18,23 ha, nieużytki 9,62 ha. Była to więc hala o znikomej wartości użytkowej, wypas w przeliczeniu na owce wynosił 60 sztuk. Największą wartość użytkową przedstawiały polany, te były jednak koszone, wypas zaś odbywał się głównie na ich obrzeżach, w wąskiej i kamienistej dolince oraz w otaczających ją lasach. 
Nazwa hali pochodzi od tego, że jest schowana, skryta. Dawniej stały na niej szałasy: na Krytej Polanie, w Wielkich Koryciskach i prawdopodobnie także na polanie Tyrałówka. Obszar hali był własnością Wspólnoty Leśnej Uprawnionych Ośmiu Wsi z siedzibą w Witowie. W latach 1960-65 został wraz z całą Doliną Chochołowską przymusowo włączony do obszaru Tatrzańskiego Parku Narodowego. Później górale sądownie odzyskali swoją własność, jednakże mogą użytkować ją tylko pod nadzorem parku.

</doc>
<doc id="1581282" url="https://pl.wikipedia.org/wiki?curid=1581282" title="Première Division (1976/1977)">
Première Division (1976/1977)

Sezon 1976/77 Division 1.

</doc>
<doc id="1581285" url="https://pl.wikipedia.org/wiki?curid=1581285" title="Bingham (Anglia)">
Bingham (Anglia)

Bingham - miasteczko w Wielkiej Brytanii, w Anglii, w regionie East Midlands, w hrabstwie Nottinghamshire, w dystrykcie Rushcliffe. W 2001 miejscowość liczyła 8685 mieszkańców.

</doc>
<doc id="1581286" url="https://pl.wikipedia.org/wiki?curid=1581286" title="Première Division (1975/1976)">
Première Division (1975/1976)

Sezon 1975/76 Division 1.

</doc>
<doc id="1581289" url="https://pl.wikipedia.org/wiki?curid=1581289" title="Première Division (1974/1975)">
Première Division (1974/1975)

Sezon 1974/75 Division 1.

</doc>
<doc id="1581290" url="https://pl.wikipedia.org/wiki?curid=1581290" title="Première Division (1973/1974)">
Première Division (1973/1974)

Sezon 1973/74 Division 1.

</doc>
<doc id="1581291" url="https://pl.wikipedia.org/wiki?curid=1581291" title="Caistor">
Caistor

Caistor - miasto w Wielkiej Brytanii, w Anglii, w regionie East Midlands, w hrabstwie Lincolnshire. W 2001 r. miasto to zamieszkiwało 2601 osób.

</doc>
<doc id="1581295" url="https://pl.wikipedia.org/wiki?curid=1581295" title="Première Division (1972/1973)">
Première Division (1972/1973)

Sezon 1972/73 Division 1.

</doc>
<doc id="1581297" url="https://pl.wikipedia.org/wiki?curid=1581297" title="Première Division (1971/1972)">
Première Division (1971/1972)

Sezon 1971/72 Division 1.

</doc>
<doc id="1581299" url="https://pl.wikipedia.org/wiki?curid=1581299" title="Première Division (1970/1971)">
Première Division (1970/1971)

Sezon 1970/71 Division 1.

</doc>
<doc id="1581301" url="https://pl.wikipedia.org/wiki?curid=1581301" title="Horwich">
Horwich

Horwich - miasto w Wielkiej Brytanii, w Anglii, w regionie North West England, w hrabstwie Wielki Manchester, w dystrykcie Bolton. W 2001 roku miasto liczyło 18 289 mieszkańców.

</doc>
<doc id="1581304" url="https://pl.wikipedia.org/wiki?curid=1581304" title="Première Division (1969/1970)">
Première Division (1969/1970)

Sezon 1969/70 Division 1.
Awans do Division 1.
Olympique Avignon miało awansować do Division 1, ale nie spełniało wymagań finansowych. W jego miejsce awansowało Stade de Reims.

</doc>
<doc id="1581310" url="https://pl.wikipedia.org/wiki?curid=1581310" title="Première Division (1968/1969)">
Première Division (1968/1969)

Sezon 1968/69 Division 1.

</doc>
<doc id="1581312" url="https://pl.wikipedia.org/wiki?curid=1581312" title="Farbownik lazurowy">
Farbownik lazurowy

Farbownik lazurowy ("Anchusa azurea" Mill.) – gatunek byliny z rodziny ogórecznikowatych. W naturze występuje w rejonie Morza Śródziemnego i Czarnego: w południowej, środkowej (Węgry) i wschodniej Europie, na Wyspach Kanaryjskich, Maderze, oraz w zachodniej, środkowej Azji i na Kaukazie. W Polsce występuje jedynie jako efemerofit.
Zastosowanie.
Ze względu na ładny kolor kwiatów i obfite kwitnienie jest w niektórych krajach uprawiana jako roślina ozdobna. Może być uprawiana również w Polsce, jest bowiem całkowicie mrozoodporna (nadaje się do stref 3-9). Uprawia się kilka odmian, np. `Morning Glory` o kwiatach intensywnie niebieskich, `Opal` o kwiatach jasnoniebieskich, `Loddon Royalist` o kwiatach ciemnoniebieskich. Nadaje się do ogródków skalnych na obwódki rabat. Lubi miejsca słoneczne, głęboką, żyzną i przepuszczalną glebę. Najłatwiej jest rozmnażać ją przez podział. 

</doc>
<doc id="1581313" url="https://pl.wikipedia.org/wiki?curid=1581313" title="Première Division (1967/1968)">
Première Division (1967/1968)

Sezon 1967/68 Division 1.

</doc>
<doc id="1581317" url="https://pl.wikipedia.org/wiki?curid=1581317" title="Première Division (1966/1967)">
Première Division (1966/1967)

Sezon 1966/67 Division 1.
Awans do Division 1.
Toulouse FC połączyło się z Red Star Olympique Paris i od następnego sezonu występowało pod nazwą Red Star Paryż

</doc>
<doc id="1581319" url="https://pl.wikipedia.org/wiki?curid=1581319" title="Jerzy Syryjczyk">
Jerzy Syryjczyk

Jerzy Syryjczyk (ur. 15 października 1950 w Wohyniu, zm. 13 stycznia 2009 w Warszawie) – polski duchowny katolicki, doktor habilitowany, specjalista w zakresie kościelnego prawa karnego, wykładowca akademicki, od 1992 prałat Jego Świątobliwości Ojca Świętego Jana Pawła II.
Życiorys.
Święcenia kapłańskie przyjął w 1974 w diecezji siedleckiej, a następnie pełnił posługę duszpasterską jako wikariusz parafii Łochów. W 1975 podjął studia na Wydziale Prawa Kanonicznego Akademii Teologii Katolickiej w Warszawie (obecnie UKSW), uzyskując tytuł magistra prawa kanonicznego 15 marca 1978. Od 1 października 1978 zatrudniony był na stanowisku asystenta na WPK ATK. W 1979 na podstawie napisanej pod kierunkiem ks. Mariana Myrchy rozprawy pt. "Kradzież w karnym prawie kanonicznym i polskim" uzyskał doktorat nauk prawnych. W tym samym roku został zatrudniony na stanowisku adiunkta na WPK ATK, a w 1983 uzyskał habilitację. Od 1984 piastował funkcję sędziego w Sądzie Biskupim w Siedlcach, a w 1985 objął stanowisko kierownika Katedry Kościelnego Prawa Karnego. W latach 1987–1993 sprawował funkcje prodziekana. Od 1 czerwca 1991 był Wikariuszem Generalnym w Ordynariacie Polowym Wojska Polskiego, w 1993 mianowany na stopień pułkownika. W latach 1993–1996 piastował funkcję dziekana Wydziału Prawa Kanonicznego Uniwersytetu Kardynała Stefana Wyszyńskiego w Warszawie.
Pod jego kierunkiem stopień naukowy doktora w zakresie prawa kanonicznego otrzymał m.in. Tadeusz Płoski oraz Piotr Sawczuk, bp drohiczyński.

</doc>
<doc id="1581321" url="https://pl.wikipedia.org/wiki?curid=1581321" title="Première Division (1965/1966)">
Première Division (1965/1966)

Sezon 1965/66 Division 1.
Awans do Division 1.
UA Sedan-Torcy połączyło się z RC Paris i od następnego sezony występowało pod nazwą RC Paris-Sedan

</doc>
<doc id="1581323" url="https://pl.wikipedia.org/wiki?curid=1581323" title="Edmund Kajdasz">
Edmund Kajdasz

Edmund Kajdasz (ur. 18 października 1924 w Poznaniu, zm. 16 stycznia 2009 w Trzebnicy) – śpiewak.
Życiorys.
Uczeń Gimnazjum św. Marii Magdaleny. Już jako dziecko śpiewał w poznańskim dziecięcym chórze radiowym. W tamtejszym chórze katedralnym pod dyrekcją księdza prof. dra Wacława Gieburowskiego otrzymał gruntowne wykształcenie wokalne i z tym znanym wówczas w Polsce zespołem odbył tournée w latach 1936–1939 po Niemczech i Francji. Na konkursie chórów katedralnych we Frankfurcie (1936) chór ks. Gieburowskiego uzyskał I nagrodę. We wrześniu 1939 r. chór miał wyjechać na amerykańskie tournée koncertowe, ale z powodu wojny do tego nie doszło. Pierwsze lekcje dyrygentury pobierał Edmund Kajdasz także u ks. Gieburowskiego.
W czasie okupacji został wywieziony w 1940 r. na przymusowe roboty do Berlina. Tam też pobierał naukę u prof. dra Józefa Kromolickiego (Polaka osiadłego w Niemczech). Po wojnie ukończył Poznańskie Liceum Pedagogiczne i rozpoczął pierwszą pracę dyrygencką. W Poznaniu w latach 1945-1946 prowadził chór chłopięcy II Drużyny Związku Harcerstwa Polskiego, który już w maju 1946 r. zajął I miejsce w konkursie chórów chłopięcych, pokonując wówczas m.in. chór Stefana Stuligrosza. W roku 1946 przeniósł się do Wrocławia, gdzie podjął pracę w tutejszym chórze operowym i równocześnie w redakcji muzycznej Polskiego Radia. Rok później (1947) zorganizował międzyszkolny chór chłopięcy, który odbywał próby w Szkole Podstawowej przy ul. Nowowiejskiej, przekształcony w 1948 r. w Chłopięcy Chór Polskiego Radia. Chór ten prowadził do 1957 roku i nagrał z nim wiele audycji z pieśniami i piosenkami dla dzieci, a także zrealizował dziesiątki koncertów we Wrocławiu i na terenie Dolnego Śląska.
Udzielał się też w Dolnośląskim Związku Śpiewaczym i Muzycznym, był członkiem jego Rady Artystycznej. W latach 1951-1952 przebywał na radiowym stypendium, doskonaląc swoje umiejętności u prof. dra Güntera Ramina w Leipziger Thomanerchor i u prof. Rudolfa Mauersbergera w Dresdner Kreuzchor oraz u prof. Hermanna Abendrotha w Weimarze. Studia eksternistyczne w zakresie dyrygentury (ukończone w 1957 r.) odbył u Adama Kopycińskiego we wrocławskiej PWSM.
Od 1951 r. objął funkcję kierownika artystycznego Chóru Wrocławskiej Rozgłośni PR. Prowadził ten zespół z przerwami do roku 1989. Po powrocie ze stypendium w roku 1952 przyjął propozycję ówczesnego księdza ordynariusza Kazimierza Lagosza założenia chóru chłopięcego przy Katedrze Wrocławskiej. Chór składający się ze 120 chłopców i 80 alumnów Wrocławskiego Seminarium Duchownego Edmund Kajdasz prowadził do 1958 roku. Przy pomocy muzykologa, przedwcześnie zmarłego ks. Leona Pęcherka, zorganizował 250 koncertów chóru w Katedrze, w innych kościołach wrocławskich (także na terenie ówczesnych województw: opolskiego, katowickiego, poznańskiego). W latach 1952-1958 zorganizował i prowadził Chór Dziewczęcy Polskiego Radia. Podjął także pracę chórmistrza zespołów chóralnych PPSM i PLM oraz PWSM (później Akademii Muzycznej) we Wrocławiu.
Następnie w latach 1958-1961 był dyrygentem chóru Ogniwo w Filharmonii Śląskiej w Katowicach, tam też prowadził chóry POSM i PLM, a także PWSM oraz siedemdziesięcioosobowy chór dziewczęcy w Rozgłośni Katowickiej Polskiego Radia. W tym samym czasie dyrygował chórami w Opolu oraz w Nysie. Po powrocie do Wrocławia w 1961 r. objął prowadzenie chórów PLM, PWSM i Szkoły Muzycznej im. Ignacego Jana Paderewskiego (szkoła mieściła się przy Podwalu 75, dyrektorem był wówczas Karol Załucki), gdzie stworzył chór chłopięcy Wrocławskie Skowronki. W roku 1966 z uczniów klas maturalnych PLM Edmund Kajdasz utworzył chór Cantores Minores Wratislavienses, z nim też odnosił największe sukcesy artystyczne. Nagrał 20 płyt długogrających z utworami, z których tylko nieliczne zostały później zarejestrowane przez polskie chóry. Zrealizował wiele programów telewizyjnych, odbył bardzo wiele koncertów w kraju (w tym we wszystkich dużych miastach Polski, wielokrotnie w Warszawie i Krakowie) i za granicą (kolejno: Czechosłowacja, Austria, NRD i RFN, Wielka Brytania, Francja, Włochy, Bułgaria, Turcja, Szwecja, Szwajcaria, ZSRR, Jugosławia, Izrael, Dania).
Z zespołem tym dyrygent koncertował w 1972 r. na festiwalu 25. Maj Muzyczny w Bordeaux (Francja), gdzie chór otrzymał Srebrny Medal, oraz na 2. Światowym Festiwalu Sztuki w Stambule w 1974 roku. W pierwszych latach funkcjonowania chóru Cantores Minores Edmund Kajdasz był nie tylko kierownikiem artystycznym i dyrygentem zespołu, ale prowadził również działalność organizatorską, był jednocześnie menedżerem, sekretarzem, a nawet bibliotekarzem.
W latach 1970-1977 prowadził Wrocławski Męski Chór Kameralny Cantilena. Z zespołem tym zdobył II nagrodę w Arezzo (Włochy) na Międzynarodowym Festiwalu Muzyki Polifonicznej, nagrał też płytę długogrającą, co na owe czasy było ewenementem w ruchu amatorskim. Oba kierowane przez siebie chóry: Cantores Minores (od 1971 r. do stycznia 1991 r.) oraz Cantilenę (1971-1976), prezentował w comiesięcznych koncertach w cyklu Muzyka i Architektura, którego, wraz z prof. Olgierdem Czernerem, był twórcą. W latach 1968-1980 prowadził założony przez siebie Chór Dziewczęcy PR Wrocławskie Skowronki Radiowe. W latach 1971-1976 kierował także chórem studenckim Uniwersytetu Wrocławskiego.
Edmund Kajdasz prowadził 23 chóry (w Poznaniu, Wrocławiu, Katowicach, Nysie, Opolu), nagrał łącznie 40 płyt długogrających, 20 z chórem Cantores Minores Wratislavienses, 3 z chórem męskim Wrocławia, 12 z Chórem Polskiego Radia, 5 z chórem dziewczęcym Wrocławskie Skowronki Radiowe. Do tego należy dodać wiele nagrań pojedynczych utworów, rozrzuconych na rozmaitych płytach. Zrealizował ponadto nagrania ponad 4000 utworów muzyki chóralnej dla fonoteki PRiTV ze wszystkimi chórami, które prowadził, dyrygował ponad 3000 koncertów publicznych (2500 koncertów na antenie PR i 30 programów TV w kraju i za granicą). Za swoją długoletnią działalność chórmistrzowską otrzymał wiele bardzo pochlebnych recenzji w kraju i za granicą. Wyrazem uznania dla pracy Edmunda Kajdasza są słowa innego wrocławskiego muzyka, który w latach siedemdziesiątych rozpoczynał swoją pracę w zakresie prowadzenia zespołu, znanego organisty Klemensa Kamińskiego: „Jest we Wrocławiu wielka sztandarowa postać. To Edmund Kajdasz. On specjalizował się w muzyce renesansowej, oczywiście wykonywał jeszcze utwory z innych epok, także współczesne, ale był przede wszystkim specjalistą od renesansu. Jego osobowość była tak silna, że wszyscy na niego patrzyli i wzorowali się na jego wykonaniach. Wszystkie zespoły, które działały we Wrocławiu, były odbiciem światła Edmunda Kajdasza”
Ordery i odznaczenia.
Szereg odznaczeń regionalnych, jak:
Jest laureatem licznych nagród artystycznych:
Ta ostatnia nagroda przyznana została za kultywowanie muzyki sakralnej.
Zespoły chóralne prowadzone przez Edmunda Kajdasza

</doc>
<doc id="1581325" url="https://pl.wikipedia.org/wiki?curid=1581325" title="Lapidarium Polickie">
Lapidarium Polickie

Lapidarium Polickie – lapidarium zawiera ponad 125 elementów sztuki sepulkralnej, zebranych z blisko 20 cmentarzy z terenu gminy. Są to stelle, pnie stylizowane, głazy, krzyże żeliwne, większość z inskrypcjami. Jego otwarcie nastąpiło 30 września 1998 roku z udziałem władz samorządowych gminy oraz strony niemieckiej.
Historia.
Mapa Powiatu Rędowa z początku XX wieku, wskazuje ponad 25 cmentarzy w miejscowościach znajdujących się w granicach polickiej gminy. Większość z nich można odnaleźć do dziś. Są mocno zniszczone, zdewastowane, pokryte śmieciami. Stare drzewa cmentarne, powalone w ziemię kamienie nagrobne świadczą, że niegdyś grzebano tam ludzi.
Po II wojnie światowej cmentarze poniemieckie, żydowskie były nagminnie plądrowane i dewastowane. Kradziono szlachetne gatunki kamieni przerabiając je w zakładach kamieniarskich na nowe. W latach 60. i 70. ub. stulecia decyzją władz likwidowano stare cmentarze, adaptując teren na parki, skwery. Pozostałe jeszcze kamienie nagrobne służyły jako tani budulec do stawiania miejskich ozdobnych murków, obudowy klombów, a nawet piaskownic dla dzieci. Do dziś w polickim rynku ozdobny kamienny murek okalający stylizowaną postać Sediny, odsłania fragmenty inskrypcji nagrobnych.
W Policach do 1939 roku istniały 3 cmentarze: w Mścięcinie, na terenie aktualnego Parku Staromiejskiego i przy ul. Tanowskiej. Dzisiejszy cmentarz na Tanowskiej znajduje się na terenie dawnego Cmentarza Leśnego.
U schyłku lat 90., gdy napływ turystów niemieckich nasilił się, polickie władze samorządowe postanowiły załatwić wstydliwy problem. Zdecydowano urządzić Lapidarium Polickie. Wykonanie projektu, inwentaryzację zachowanych elementów zlecono Janowi Maturze, autorowi licznych publikacji prasowych opisujących polickie nekropolie. Jako miejsce wskazano wzgórze w Parku Staromiejskim, dawnym przedwojennym, miejskim cmentarzu, przy ul. Mazurskiej.

</doc>
<doc id="1581326" url="https://pl.wikipedia.org/wiki?curid=1581326" title="Première Division (1964/1965)">
Première Division (1964/1965)

Sezon 1964/65 Division 1.

</doc>
<doc id="1581333" url="https://pl.wikipedia.org/wiki?curid=1581333" title="Première Division (1963/1964)">
Première Division (1963/1964)

Sezon 1963/64 Division 1.

</doc>
<doc id="1581342" url="https://pl.wikipedia.org/wiki?curid=1581342" title="Première Division (1962/1963)">
Première Division (1962/1963)

Sezon 1962/63 Division 1.

</doc>
<doc id="1581343" url="https://pl.wikipedia.org/wiki?curid=1581343" title="Subprime loan">
Subprime loan



</doc>
<doc id="1581345" url="https://pl.wikipedia.org/wiki?curid=1581345" title="Première Division (1961/1962)">
Première Division (1961/1962)

Sezon 1961/62 Division 1.

</doc>
<doc id="1581346" url="https://pl.wikipedia.org/wiki?curid=1581346" title="Bogdan Pigłowski">
Bogdan Pigłowski

Bogdan Pigłowski (ur. 16 kwietnia 1949, zm. 7 stycznia 2009) – polski działacz opozycji antykomunistycznej w latach osiemdziesiątych XX wieku, drukarz prasy niezależnej, współtwórca Niezależnej Oficyny Wydawniczej „Nowa”.
Od jesieni 1976 r., w mieszkaniu jego i jego żony Zofii przy ul. Wałbrzyskiej w Warszawie oraz w mieszkaniu jego matki przy ul. Grójeckiej drukowane były pierwsze teksty powstającej właśnie Niezależnej Oficyny Wydawniczej NOWA. Teksty drukowane były przy użyciu wyżymaczki i kalki hektograficznej. Od lutego do kwietnia 1977 r., w mieszkaniu małżeństwa Pigłowskich za pomocą powielacza spirytusowego wydrukowano w nakładzie około 500 egz. broszury pt. ",Wypadki czerwcowe i działalność KOR"" i ",W Imieniu Polskiej Rzeczypospolitej Ludowej..."". W kolejnych latach mieszkanie małżeństwa Pigłowskich było wykorzystywane jeszcze kilkakrotnie jako drukarnia, a Bogdan Pigłowski udostępniał swój samochód na potrzeby wydawnictwa, oraz organizował papier, farby i uczestniczył w organizacji lokali na druk. W mieszkaniu Bogdana i Zofii Pigłowskich składane były wydawnictwa „Nowej”, "„Komunikaty”" KOR i "„Biuletyn Informacyjny”". Był pracownikiem Centralnej Rady Związków Zawodowych, współorganizował wydawnictwo związkowe "NSZZ "Solidarność".

</doc>
<doc id="1581350" url="https://pl.wikipedia.org/wiki?curid=1581350" title="Première Division (1960/1961)">
Première Division (1960/1961)

Sezon 1960/61 Division 1.

</doc>
<doc id="1581355" url="https://pl.wikipedia.org/wiki?curid=1581355" title="Première Division (1959/1960)">
Première Division (1959/1960)

Sezon 1959/60 Division 1.

</doc>
<doc id="1581356" url="https://pl.wikipedia.org/wiki?curid=1581356" title="Zoroastrianie">
Zoroastrianie



</doc>
<doc id="1581359" url="https://pl.wikipedia.org/wiki?curid=1581359" title="Microsoft Internet Security and Acceleration Server">
Microsoft Internet Security and Acceleration Server

Microsoft Internet Security and Acceleration Server (ISA Server) – zaawansowana zapora filtrująca ruch do warstwy aplikacji włącznie. Początkowo działając wyłącznie jako serwer pośredniczący, obecnie jest rozwiązaniem łączącym dodatkowo cechy zaawansowanej zapory sieciowej, działającej na platformie systemowej Windows Server. 
Zapora umożliwia definiowanie reguł bezpiecznej publikacji stron internetowych Microsoft Internet Information Server (IIS) oraz innych usług, jak np. Outlook Web Access (OWA), Office SharePoint Portal Server, Routing i dostęp zdalny, usługa katalogowa Active Directory. Razem z zaporą zintegrowany jest moduł obsługujący wirtualne sieci prywatne (VPN) i buforowanie stron internetowych.
Oprogramowanie może zostać zakupione w ramach licencji grupowych Microsoft. ISA Server 2000 oraz 2004 wchodzi także w skład wersji premium Windows Small Business Server (SBS).

</doc>
<doc id="1581364" url="https://pl.wikipedia.org/wiki?curid=1581364" title="Terry Le Sueur">
Terry Le Sueur

Terry Le Sueur (ur. 1942 w Saint Helier) – senator wyspy Jersey, szef ministrów Jersey (szef rządu) od 12 grudnia 2008 do 18 listopada 2011.
Życiorys.
Terry Le Sueur urodził się w 1942 w Millbrook w Saint Helier. Kształcił się w katolickiej szkole "De La Salle College" na Jersey. Studiował na Uniwersytecie Oksfordzkim. Po studiach był nauczycielem w "De La Salle College", a następnie rozpoczął pracę w księgowości. 
W 1987 został po raz pierwszy wybrany deputowanym do parlamentu Jersey ("States of Jersey"). W 1990, 1993 i 1996 uzyskał reelekcję na stanowisku. W 1990 objął funkcję przewodniczącego Komitetu Bezpieczeństwa Socjalnego. W grudniu 1999 został wybrany senatorem, uzyskując reelekcję w kolejnych wyborach (w 2002, 2005, 2008). W latach 2005-2008 zajmował stanowisko ministra skarbu w rządzie Franka Walkera.
8 grudnia 2008 Le Sueur został wybrany szefem ministrów Jersey. Otrzymał 36 głosów od członków parlamentu, pokonując senatora Alan Breckona, który zdobył 17 głosów poparcia. 12 grudnia 2008 Terry Le Sueur został zaprzysiężony na stanowisku.

</doc>
<doc id="1581366" url="https://pl.wikipedia.org/wiki?curid=1581366" title="1 Dywizjon Artylerii Konnej (austro-węgierski)">
1 Dywizjon Artylerii Konnej (austro-węgierski)

Dywizjon Artylerii Konnej Nr 1 (rtAD. 1) – dywizjon artylerii konnej cesarskiej i królewskiej Armii.
Historia dywizjonu.
W 1889 roku w składzie 10. Morawsko-śląskiego Pułku Artylerii Korpuśnej został zorganizowany 10. Dywizjon Artylerii Konnej. W 1890 roku dywizjon został przeniesiony z Brna () do Krakowa. Z dniem 1 stycznia 1894 roku macierzysty pułk został przeniesiony z Ołomuńca do Krakowa i przemianowany na 1. Pułk Artylerii Korpuśnej.
Z dniem 6 kwietnia 1908 roku weszła w życie nowa organizacja artylerii, w ramach której dywizjon został wyłączony ze składu 1. Pułku Artylerii Korpuśnej i przekształcony w samodzielny oddział pod nazwą 1. Dywizjon Artylerii Konnej. Dywizjon wchodził w skład 1 Brygady Artylerii Polowej, natomiast pod względem taktycznym został podporządkowany komendantowi Dywizji Kawalerii Kraków.
W 1914 roku dywizjon stacjonował w Krakowie (sztab dywizjonu w bastionie V) i wchodził w skład 7 Dywizji Kawalerii.
W 1916 roku oddział został przemianowany na Dywizjon Artylerii Konnej Nr 7. Równocześnie dotychczasowy Dywizjon Artylerii Konnej Nr 7 należący do 1 Dywizji Kawalerii został przemianowany na Dywizjon Artylerii Konnej Nr 1. W 1918 roku jednostka nosiła nazwę „Pułk Artylerii Polowej Nr 7 K” ().

</doc>
<doc id="1581367" url="https://pl.wikipedia.org/wiki?curid=1581367" title="4 Dywizjon Artylerii Konnej (austro-węgierski)">
4 Dywizjon Artylerii Konnej (austro-węgierski)

Dywizjon Artylerii Konnej Nr 4 (rtAD. 4) – dywizjon artylerii konnej cesarskiej i królewskiej Armii.
Historia dywizjonu.
W 1889 roku w Budapeszcie, w składzie 4. Węgierskiego Pułku Artylerii Korpuśnej został zorganizowany 4. Dywizjon Artylerii Konnej.
Z dniem 6 kwietnia 1908 roku weszła w życie nowa organizacja artylerii, w ramach której dywizjon został wyłączony ze składu 4. Pułku Artylerii Korpuśnej i przekształcony w samodzielny oddział pod nazwą 4. Dywizjon Artylerii Konnej. Dywizjon wchodził w skład 4 Brygady Artylerii Polowej, natomiast pod względem taktycznym został podporządkowany komendantowi 4 Brygady Kawalerii.
W latach 1909–1912 dywizjon pod względem taktycznym był został podporządkowany komendantowi nowo utworzonej Dywizji Kawalerii Temeszwar.
W 1914 dywizjon wchodził w skład 10 Dywizji Kawalerii.
Dywizjon obchodził swoje święto 24 czerwca w rocznicę bitwy pod Custozą stoczonej w 1866 roku.
W 1916 roku oddział został przemianowany na Dywizjon Artylerii Konnej Nr 10. Równocześnie dotychczasowy Dywizjon Artylerii Konnej Nr 10 należący do 6 Dywizji Kawalerii został przemianowany na Dywizjon Artylerii Konnej Nr 6. W 1918 roku jednostka nosiła nazwę „Pułk Artylerii Polowej Nr 10 K” ().

</doc>
<doc id="1581369" url="https://pl.wikipedia.org/wiki?curid=1581369" title="5 Dywizjon Artylerii Konnej (austro-węgierski)">
5 Dywizjon Artylerii Konnej (austro-węgierski)

5 Dywizjon Artylerii Konnej Austro-Węgier - samodzielny pododdział cesarsko-królewskiej artylerii konnej Armii Austro-Węgier.
Nazwa niemiecka: "Reitende Artillerie Division Nr 5".
Dowódca 1914.
Oberst Rudolf Uherek.
Podporządkowanie w 1914.
Wraz z 3 i 16 Brygadą Kawalerii wchodził w skład 2 Dywizji Kawalerii.
Bibliografia.
Juliusz Bator - "Wojna Galicyjska", Kraków 2008, .

</doc>
<doc id="1581370" url="https://pl.wikipedia.org/wiki?curid=1581370" title="Damon Stoudamire">
Damon Stoudamire

Damon Lamon Stoudamire (ur. 3 września 1973 w Portland) – amerykański koszykarz występujący na pozycji rozgrywającego w lidze NBA, po zakończeniu kariery zawodniczej trener koszykarski, od 2023 trener drużyny uniwersyteckiej Georgia Tech Yellow Jackets. 
W 1995 roku wybrany przez Toronto Raptors w pierwszej turze (jako siódmy wybór) draftu NBA. W NCAA, reprezentował barwy Uniwersytetu w Arizonie. Damon jest kuzynem byłego gracza Uniwersytetu w Arizonie – Salima Stoudamire'a, który występował m.in. w Atlanta Hawks.
Kariera w liceum.
Damon Stoudamire uczęszczał do liceum Woodrow Wilson, grając tam dla „Trojanów”, z którymi uzyskał rekordowy bilans 74 wygranych – 4 porażek oraz zdobył tytuł mistrzowski w 1989 i 1991. Stoudamire uzyskiwał średnio 26,1 punktów, 9,2 asysty oraz 3,6 przechwyty na mecz. Otrzymał dwa tytuły najlepszego gracza stanu Oregon ("Oregon Player of the Year") oraz tytuł „"High School All-American"” w trakcie swojego seniorskiego sezonu.
Kariera na uniwersytecie.
Stoudamire na Uniwersytecie w Arizonie grał na pozycji rozgrywającego. Był jednym z zawodników zespołu „"first-team All-American"” oraz finalistą w wyścigu o tytuł „"College Player of the Year"”. W trakcie swojego juniorskiego sezonu, grając razem z Khalidem Reevesem, doprowadził swoją drużynę do Final Four NCAA. Natomiast, w trakcie swojego seniorskiego sezonu, otrzymał wyróżnienie „"All-American"” za zdobycie średnio 22,8 punktów na mecz. Stoudamire zakończył swoją uniwersytecką karierę jako najlepszy zawodnik w historii zespołu Arizona Wildcats pod względem liczby trafień za 3 (272), drugi pod względem zdobytych punktów (1849 punktów), 4. pod względem asyst oraz przeszedł do historii jako jedyny gracz Arizony, który w trakcie dwóch meczów zapisał na swoje konto 40 punktów. Swój najlepszy mecz rozegrał 14 stycznia 1995 roku przeciwko Stanford Cardinal zdobywając 45 punktów. W 1995 roku otrzymał nagrodę "Wooden Award" oraz trofeum "„Pac-10 Player of the Year”" wraz z Edem O’Bannonem.
Kariera NBA.
Toronto Raptors.
W trakcie swojego pierwszego sezonu w NBA, grając w Toronto Raptors, uzyskał średnio 19 punktów oraz 9,3 asysty. Nazwany został Mocarną Myszą (z ang. Mighty Mouse) ze względu na fakt, że mierzył tylko 1,78 m oraz posiadał tatuaż myszy na prawym ramieniu. Do Damona aktualnie należy rekord celnych rzutów za 3 (133) jako debiutant (ang. rookie) oraz trzecia najlepsza średnia pod względem ilości asyst również jako debiutant. Swój pierwszy sezon zakończył na drugim miejscu wśród najlepiej rzucających debiutantów oraz jako lider pod względem rozegranych minut oraz asyst. Otrzymał dwa razy trofeum „"Rookie of the Month"”, oraz został wybrany do „All Rookie First Team”. W tym samym roku (sezon NBA 1995–1996), uzyskał wyróżnienie NBA Rookie of the Year Award otrzymując 76 z 113 możliwych głosów oraz tytuł MVP, czyli "Najbardziej Wartościowego Gracza" meczu Rookie All-Star. Stoudamire do dzisiaj zachowuje trzeci rekord jako gracz wybrany najniżej w drafcie (z numerem siódmym), a który zdobył tytuł NBA Rookie of the Year. Damon zapisał się również do historii jako najniższy zawodnik, który zdobył te trofeum. Przez ostatnie 10 meczów tego sezonu nie wyszedł na boisko ze względu na zapalenie ścięgna w lewym kolanie.
Portland Trail Blazers.
13 lutego 1998, wraz z Waltem Williamsem i Carlosem Rogersem został przeniesiony z Raptors do Portland Trail Blazers w zamian za Kenny'ego Andersona, Alvina Williamsa, Gary’ego Trenta, dwa wybory w pierwszej rundzie draftu, jeden wybór w drugiej rundzie oraz pewną sumę pieniędzy. Grając w drużynie Trail Blazers, jego statystyki znacznie się obniżyły. W 2002 roku, znaczną część sezonu Damon przesiedział na ławce rezerwowych, ponieważ to Scottie Pippen i Bonzi Wells stanowili pozycję rozgrywającego. Jednakże, w czasie playoffów, Stoudamire przebywał już na boisku znaczącą ilość czasu.
14 stycznia 2005, Stoudamire pobił rekord w swojej karierze oraz rekord Trail Blazers zdobywając 54 punkty, z tego 8 razy trafiając zza linii 3 punktów, w meczu przeciwko New Orleans Hornets. W tym samym roku, 15 kwietnia, pobił rekord NBA rzucając aż 21 razy za 3 punkty, z czego tylko 5 było celnych.
Wraz z końcem sezonu 2004–05, kontrakt Stoudamire'a z Portland Trail Blazers wygasł i stało się jasne, że Blazers, którym zależało na odmłodzeniu drużyny oraz na graczach o dobrym charakterze, nie przedłużą z nim kontraktu. Stało się to faktem w kwietniu 2005 roku, kiedy drużyna podpisała kontrakt z rozgrywającym Juanem Dixonem, a następnie przyznała mu numer 3 na koszulce, który należał do Stoudamire'a. Stoudamire chciał, aby Blazers zatrudnili go, aby mógł być następnie przeniesiony do Houston Rockets. W zamian Blazers mogliby otrzymać wysokowartościowego zawodnika oraz wysoką sumę pieniędzy. Jednakże, kierownictwo Portland postanowiło wysłać Stoudamire'a w innym kierunku wraz z graczami Juanem Dixonem oraz Steve'em Blakiem.
Memphis Grizzlies.
5 kwietnia 2005, po negocjacjach z wieloma drużynami, ogłoszone zostało podpisanie czteroletniego kontraktu Stoudamire'a z drużyną Memphis Grizzlies, w której zastąpił Jasona Williamsa.
30 grudnia, podczas meczu w swoim rodzinnym mieście Portland, Stoudamire naderwał jedno z więzadeł stawu kolanowego. Z tego powodu nie wystąpił już w żadnym meczu sezonu 2005-06.
Cały kolejny sezon, wraz z weteranem Chuckym Atkinsem, pełnił rolę rozgrywającego.
San Antonio Spurs.
3 lutego 2008, Stoudamire podpisał kontrakt z San Antonio Spurs. Występował tylko, gdy Tony Parker był kontuzjowany, a resztę sezonu oraz play-offów spędził na ławce rezerwowych.
Kariera szkoleniowa.
W grudniu 2008, został dyrektorem zajmującym się rozwojem rozgrywających w Rice University. W lipcu 2021 został asystentem trenera Boston Celtics. 13 marca 2023 został ogłoszony trenerem drużyny akademickiej Georgia Tech Yellow Jackets.
Posiadanie marihuany.
Podczas gry w Portland Trail Blazers, Stoudamire miał kilka kłopotów związanych z marihuaną, z czego jeden wraz z silnym-skrzydłowym Rasheedem Wallace’em. Zostali zatrzymani z powodu nadmiernej prędkości oraz jazdę pod wpływem marihuany.
W 2003 został zatrzymany za posiadanie marihuany. Nałożono na niego grzywnę w wysokości 250,000$ oraz został zawieszony w drużynie na czas trzech miesięcy. Prezes Trail Blazers, Steve Patterson, ogłosił chęć zerwania kontraktu z Stoudamirem, jednakże nie znalazł odpowiedniej klauzuli, aby tego dokonać.
Koszykarz przeszedł 90-dniowy program dezynfekcji. Ponadto zawarł układ z dziennikarzem dziennika "The Oregorian" Johnem Canzano, że podda się badaniu moczu w trakcie sezonu 2003–04, w celu udowodnienia swojej trzeźwości. W połowie sezonu, Canzano zjawił się w szatni gracza z odpowiednią flaszką, którą wypełnił Stoudamire. Niezależny test laboratoryjny wykazał, że gracz był czysty. Ten czyn zrehabilitował Stoudamire'a w oczach kibiców Portland. Jednakże, Stoudamire został skrytykowany przez NBA za poddanie się innemu testowi na obecność narkotyków niż jednemu z tych, które są zapisane w układzie zbiorowym pracy. Fakt ten, że test był dobrowolny, a nie zlecony przez ligę, czy też jedną z drużyn, nie uwolnił Stoudamire'a od krytyki. Wbrew krytykom, żadne oficjalne przedsięwzięcie przeciwko koszykarzowi nie zostało podjęte.

</doc>
<doc id="1581373" url="https://pl.wikipedia.org/wiki?curid=1581373" title="11 Dywizjon Artylerii Konnej (austro-węgierski)">
11 Dywizjon Artylerii Konnej (austro-węgierski)

Dywizjon Artylerii Konnej Nr 11 (rtAD. 11) – dywizjon artylerii konnej cesarskiej i królewskiej Armii.
Historia dywizjonu.
W 1889 roku 11. Dywizjon Artylerii Konnej stacjonował we Lwowie i wchodził w skład 11. Galicyjskiego Pułku Artylerii Korpuśnej.
W latach 1908–1913 służbę w dywizjonie pełnił porucznik Karol Czichowski.
Z dniem 6 kwietnia 1908 roku weszła w życie nowa organizacja artylerii, w ramach której dywizjon został wyłączony ze składu 11. Pułku Artylerii Korpuśnej i przekształcony w samodzielny oddział pod nazwą 11. Dywizjon Artylerii Konnej. Dywizjon wchodził w skład 11 Brygady Artylerii Polowej, natomiast pod względem taktycznym został podporządkowany komendantowi Dywizji Kawalerii Stanisławów.
W 1912 roku dywizjon został włączony w skład 4 Dywizji Kawalerii we Lwowie, ale pod względem wyszkolenia nadal podlegał komendantowi 11 Brygady Artylerii Polowej.
W 1916 roku oddział został przemianowany na Dywizjon Artylerii Konnej Nr 4. Równocześnie dotychczasowy Dywizjon Artylerii Konnej Nr 4 należący do 10 Dywizji Kawalerii został przemianowany na Dywizjon Artylerii Konnej Nr 10. W 1918 roku jednostka nosiła nazwę „Pułk Artylerii Polowej Nr 4 K” ().
W czasie I wojny światowej w szeregach dywizjonu i pułku walczyli porucznicy: Alojzy Tadeusz Schuster i Edward Skowroński.

</doc>
<doc id="1581374" url="https://pl.wikipedia.org/wiki?curid=1581374" title="Dmitrij Boczarow">
Dmitrij Boczarow

Dmitrij Boczarow, ros. Дмитрий Бочаров (ur. 20 października 1982) – rosyjski szachista, arcymistrz od 2003 roku.
Kariera szachowa.
W 2000 r. zwyciężył w jednym z eliminacyjnych turniejów mistrzostw Rosji, natomiast w 2002 r. podzielił II-IV m. (za Ernesto Inarkiewem) w mistrzostwach kraju juniorów do 20 lat oraz zdobył – w Ułan Bator – brązowy medal akademickich mistrzostw świata. W tym samym roku zwyciężył również w Tomsku oraz w rozegranym w Samarze jednym z turniejów z cyklu Pucharu Rosji (wspólnie z Borysem Graczewem i Denisem Jewsiejewem). W 2003 r. podzielił I m. w Cappelle-la-Grande (wspólnie m.in. z Jewgienijem Miroszniczenko, Aleksandrem Areszczenko, Eduardasem Rozentalisem i Władimirem Burmakinem), w Sankt Petersburgu (wspólnie z Władimirem Burmakinem) oraz w mistrzostwach Rosji studentów (wspólnie z Siergiejem Djaczkowem). W 2004 r. odniósł duży sukces, samodzielnie zwyciężając w "openie" w Abu Zabi, a następnym roku dzieląc w tym mieście II miejsce (za Aszotem Anastasianem). W 2005 r. zakwalifikował się również do turnieju o Puchar Świata, w I rundzie eliminując Pawła Smirnowa, ale w II przegrywając z Gatą Kamskim. W 2006 r. odniósł kolejny sukces, zajmując I m. w rozegranym w Sankt Petersburgu memoriale Michaiła Czigorina, w 2007 r. zwyciężył (wspólnie z Andrejem Żyhałką) w Mińsku, natomiast w 2008 r. zdobył w Nowokuźniecku tytuł mistrza świata studentów, podzielił I m. (wspólnie z Andriejem Charłowem) w Kazaniu (memoriał Raszida Neżmetdinowa) oraz zwyciężył w Chanty-Mansyjsku. W 2009 r. podzielił I m. w Woroneżu (wspólnie m.in. z Walerijem Popowem, Dmitrijem Kokariewem i Siergiejem Wołkowem). W 2011 r. po raz drugi w karierze zwyciężył w memoriale Michaiła Czigorina.
Najwyższy ranking w dotychczasowej karierze osiągnął 1 stycznia 2009 r., z wynikiem 2647 punktów zajmował wówczas 77. miejsce na światowej liście FIDE.

</doc>
<doc id="1581376" url="https://pl.wikipedia.org/wiki?curid=1581376" title="Ględy (województwo pomorskie)">
Ględy (województwo pomorskie)

Ględy (niem. "Glanden") – osada w Polsce położona w województwie pomorskim, w powiecie sztumskim, w gminie Stary Dzierzgoń.
Wieś wzmiankowana w dokumentach z 1494, jako wieś pruska na 8 włókach. Pierwotna nazwa "Glande" najprawdopodobniej wywodzi się od imienia Prusa – "Glande". W 1782 we wsi odnotowano trzy domy, natomiast w 1858 w dwóch gospodarstwach domowych było 41 mieszkańców. W latach 1937–1939 było 55 mieszkańców. W 1973 jako majątek Glądy należały do powiatu morąskiego, gmina Stary Dzierzgoń, poczta Stare Miasto.

</doc>
<doc id="1581377" url="https://pl.wikipedia.org/wiki?curid=1581377" title="ZZ">
ZZ

ZZ – japoński zespół rockowy założony w 2003 roku. Ich piosenka "Samurai Blue" została użyta w grze Moeru Nekketsu Rhytm Damashi Osu Tatakae Ouendan 2 jako ostatnia sekretna piosenka.

</doc>
<doc id="1581378" url="https://pl.wikipedia.org/wiki?curid=1581378" title="9 Dywizjon Artylerii Konnej (austro-węgierski)">
9 Dywizjon Artylerii Konnej (austro-węgierski)

Dywizjon Artylerii Konnej Nr 9 (rtAD. 9) – dywizjon artylerii konnej cesarskiej i królewskiej Armii.
Historia dywizjonu.
Dywizjon został utworzony w 1914 w składzie 9 Dywizji Kawalerii.
W 1918 roku jednostka nosiła nazwę „Pułk Artylerii Polowej Nr 9 K” ().

</doc>
<doc id="1581380" url="https://pl.wikipedia.org/wiki?curid=1581380" title="Słońcowiórka gambijska">
Słońcowiórka gambijska

Słońcowiórka gambijska ("Heliosciurus gambianus") — gatunek gryzonia z rodziny wiewiórkowatych.
Występowanie.
Zamieszkuje w tropikalnych regionach Afryki (Etiopia, Sudan, Kenia, Uganda, Nigeria).
Opis.
Osiąga długość ciała ok. 20 cm, ogon podobnej długości. Ubarwienie jest zmienne: z wierzchu kolor futerka szary, szarobrązowy lub brązowy, niekiedy z odcieniem czarnego, od spodu futerko jasne do białawego po kolor żółtawy lub rudy.
Tryb życia.
Aktywna głównie w porze wieczorowej i nad ranem. Zręczna zarówno wśród konarów drzew jak i na ziemi. Odżywia się głównie nasionami, roślinami, niekiedy drobnymi zwierzętami.

</doc>
<doc id="1581381" url="https://pl.wikipedia.org/wiki?curid=1581381" title="Heliosciurus gambianus">
Heliosciurus gambianus



</doc>
<doc id="1581383" url="https://pl.wikipedia.org/wiki?curid=1581383" title="MNiSW">
MNiSW



</doc>
<doc id="1581385" url="https://pl.wikipedia.org/wiki?curid=1581385" title="Prezydenci Autonomicznego Regionu Bougainville">
Prezydenci Autonomicznego Regionu Bougainville

Prezydent Autonomicznego Regionu Bougainville – organ, który sprawuje władzę na wyspie Bougainville, która jest autonomiczną prowincją Papui-Nowej Gwinei. 
Pierwszy prezydent został wybrany w 2005, co było możliwe po zawarciu w 2001 porozumienia pokojowego, kończącego trwające w latach 1988–1998 walki o uzyskanie niepodległości przez wyspę.

</doc>
<doc id="1581389" url="https://pl.wikipedia.org/wiki?curid=1581389" title="Rzeka Czarna (dopływ Rzeki Czerwonej)">
Rzeka Czarna (dopływ Rzeki Czerwonej)

Rzeka Czarna (wiet.: "sông Đà", chiń. 李仙江, "Lǐxiān Jiāng") – rzeka w Wietnamie i Chinach, prawy dopływ Rzeki Czerwonej w wietnamskim regionie Północno-Zachodnim, na granicy prowincji Lai Châu i Điện Biên. Liczy około 800 km długości.
Powstaje w Chinach, w górach prowincji Junnan, z połączenia rzek Babian Jiang (把邊江) i Amo Jiang (阿墨江). Rzeka Czarna jest największym dopływem Rzeki Czerwonej i wpada do niej w prowincji Phú Thọ. Na Rzece Czarnej znajdują się dwie wielkie hydroelektrownie.

</doc>
<doc id="1581395" url="https://pl.wikipedia.org/wiki?curid=1581395" title="Cathy Tyson">
Cathy Tyson

Cathy Tyson (ur. 12 czerwca 1965 w Liverpoolu) – angielska aktorka. Wystąpiła w filmie "Mona Lisa" (1986), za którą to rolę uzyskała nominację do nagrody Złoty Glob dla najlepszej aktorki drugoplanowej. Zagrała główną rolę w horrorze "Wąż i tęcza".

</doc>
<doc id="1581398" url="https://pl.wikipedia.org/wiki?curid=1581398" title="Koherentna tomografia optyczna">
Koherentna tomografia optyczna



</doc>
<doc id="1581399" url="https://pl.wikipedia.org/wiki?curid=1581399" title="Pieter Jansz Saenredam">
Pieter Jansz Saenredam

Pieter Jansz Saenredam (ur. 9 czerwca 1597 w Assendelft, pochowany 31 maja 1665 w Haarlemie) – holenderski malarz i grafik, nazywany "portrecistą kościołów".
Życiorys.
Urodził się w rodzinie grawera i kartografa Jana Pietersza Saenredama. W 1612 przeniósł się z rodziną do Haarlemu, był uczniem Pietera Fransza de Grebbera.
Saenredam malował architekturę, szczególnie interesował się wnętrzami kościołów. Jego ulubioną świątynią był kościół św. Bawona w Haarlemie, gdzie został pochowany; malował też w Utrechcie, Amsterdamie, Alkmaar, Rhenen i Assendelft. Potrafił z pedanterią oddać najdrobniejsze szczegóły architektoniczne przedstawianych obiektów, wykorzystywał efekty świetlne i cienie. Artysta koncentrował się na walorach ekspresyjnych swoich obrazów, często idealizując rzeczywistość, by podkreślić doskonałość proporcji i czystość kompozycji. Jego twórczość miała duży wpływ na późniejsze malarstwo holenderskie.
Pieter Saenredam posługiwał się techniką olejną, przeważnie na drewnianych panelach. Przed malowaniem wykonywał dużą liczbę szkiców i rysunków piórkiem i kredą, czasami wykonywał akwarele. Zachowało się ok. 50 jego obrazów i liczne szkice, datowane dzieła pochodzą z lat 1628–1660.
W Muzeum Narodowym w Warszawie znajduje się obraz z 1635 "Wnętrze kościoła św. Bawona w Haarlemie".
Zbigniew Herbert poświęcił Saenredamowi jeden ze swoich szkiców literackich z cyklu "Mali mistrzowie", który został opublikowany w książce "Mistrz z Delft".

</doc>
<doc id="1581400" url="https://pl.wikipedia.org/wiki?curid=1581400" title="Kiosk multimedialny">
Kiosk multimedialny

Kiosk multimedialny – urządzenie elektroniczne przypominające bankomat służące do wykonywania różnego typu operacji m.in. transakcji bankowych. Nazywany inaczej kioskiem interaktywnym lub infokioskiem.
Kioski multimedialne to zazwyczaj samoobsługowe urządzenia użyteczności publicznej, które specjalizują się w wykonywaniu określonej operacji lub zadań. Kioski mogą być ustawiane we wnętrzach, a także na zewnątrz – outdoorowe.
Elementy kiosku multimedialnego.
W zależności od wykonywanej funkcji kioski multimedialne mogą być wyposażone w:
Zastosowanie.
Kioski multimedialne wykorzystywane są najczęściej w miejscach publicznych jak centra handlowe, lotniska, urzędy miejskie, placówki pocztowe, restauracje czy hotele, dworce kolejowe czy oddziały bankowe. Mają również szerokie zastosowanie w biznesie. Mogą być wykorzystywane w przedsiębiorstwach np. jako wirtualna recepcja służąca do rejestracji i kontroli wejść na teren firmy pracowników i kontrahentów.

</doc>
<doc id="1581401" url="https://pl.wikipedia.org/wiki?curid=1581401" title="Première Division (1958/1959)">
Première Division (1958/1959)

Sezon 1958/59 Division 1.

</doc>
<doc id="1581403" url="https://pl.wikipedia.org/wiki?curid=1581403" title="Pałuki (tygodnik)">
Pałuki (tygodnik)

Pałuki – lokalny tygodnik wydawany w Żninie. Wydanie o nazwie „Pałuki” rozchodzi się na terenie powiatu żnińskiego i gmin: Szubin i Kcynia. Wydanie „Pałuki i Ziemia Mogileńska” obejmuje gminy powiatu mogileńskiego oraz Trzemeszno i Orchowo.
Nakład i sprzedaż.
Średni nakład w 2015 (oba wydania) – 9 697 egz. Format gazety: 250 × 356 mm. Liczba stron: 28 stron tekstowych + 12 wkładkowych (w tym ok. 7 stron ogłoszeń drobnych).
Zgodnie z własnymi danymi wydawcy, nakład i sprzedaż czasopisma kształtowały się w latach 2006-2015 następująco:
Wydawca.
Wydawcą tygodnika jest Wydawnictwo Dominika Księskiego "Wulkan". Wydawca i redaktor naczelny: Dominik Księski. Gazeta jest członkiem założycielem Stowarzyszenia Gazet Lokalnych, członkiem Izby Wydawców Prasy i Związku Kontroli Dystrybucji Prasy.
Historia.
W momencie powstania, w lutym 1991 roku, „Pałuki” adresowane były do mieszkańców czterech gmin, czyli dawnego powiatu żnińskiego: Żnina, Janowca, Gąsawy i Rogowa. Od kwietnia 1992 Pałuki ukazują się w gminie Szubin, niewiele później pojawiły się w Kcyni, Łabiszynie i Barcinie. Od marca 1996 została nawiązana współpraca z zespołem redakcyjnym "Orędownika Ziemi Mogileńskiej". Jesienią 1996 powstała mogileńska mutacja Pałuk, która z czasem przekształciła się w odrębną gazetę pod tytułem „Pałuki i Ziemia Mogileńska”. W latach 1997-1999 „Pałuki” ukazywały się na prawie całym obszarze etnograficznego regionu Pałuk – w tych latach były także artykuły o gminach położonych na obszarze obecnego powiatu wągrowieckiego. „Pałuki” ukazują się obecnie na obszarze zamieszkanym przez 171 tysięcy mieszkańców (wydanie żnińskie: 106.000, mogileńskie: 65.000). Od października 2010 wydania tygodników „Pałuki” oraz „Pałuki i Ziemia Mogileńska” dostępne są w wersji elektronicznej.

</doc>
<doc id="1581409" url="https://pl.wikipedia.org/wiki?curid=1581409" title="Première Division (1957/1958)">
Première Division (1957/1958)

Sezon 1957/58 Division 1.

</doc>
<doc id="1581413" url="https://pl.wikipedia.org/wiki?curid=1581413" title="Pablo Villafranca">
Pablo Villafranca

Pablo Villafranca (ur. 14 lipca 1965 roku w Brukseli) – belgijski piosenkarz i aktor hiszpańskiego pochodzenia.
Życiorys.
Rozpoczynał swoją karierę w belgijskiej grupie heavy metalowej o ciężkim brzmieniu i zespole rockowym, a następnie jako szef grup tanecznych, z którymi śpiewał. Wziął także udział w warsztatach Pieśń Brukseli. Był chórzystą podczas nagrań albumu belgijskiej piosenkarki Maurane "Différente – Les années Saravah" (1995). W 1996 roku zagrał na scenie Les Baladins en Agenais we francuskiej komedii kostiumowej Moliera "Skąpiec", komedii William Szekspira "Poskromienie złośnicy" i sztuce "Alienor z Akwitanii" ("Aliénor d'Aquitaine"). Dołączył do zespołu Années Zazou (1997) i Années Twist (1993-98), gdzie spotykał Anne Warin. W 1998 z pomocą czterech pozostałych wspólników: Vinoya Marie, Jeana Marie, Reacha Manifaciera i Grégori Baqueta założył trupę teatralną Les Insolistes (1999-2002). 
W dniu 13 listopada 2001 roku ukazała się jego pierwsza płyta solowa "Juste pour quelqu'un" ("Po prostu dla kogoś"), którą promowały dwa single – wydany w grudniu 2001 roku "Il n'y a que des hommes" ("Istnieją tylko mężczyźni") i "Est ce qu'on saura" ("Czy to, co wiemy"). 
W latach 2000-2002 odtwarzał postać Jozuego w musicalu "Dziesięć przykazań" ("Les Dix Commandements"), który odniósł fenomenalny sukces; odbyło się ponad 400 spektakli we Francji, Belgii i Szwajcarii, zakończyło się w Bercy w styczniu 2003. A singiel z utworem "La peine maximum" w jego wykonaniu sprzedał się w ilości ponad 300 000 egzemplarzy. Wystąpił jako Danny na scenie paryskiego Théâtre du Gymnase i Théâtre Comédia w musicalu "Ja już widziałem" ("Je m'voyais déjà", 2008-2009) z muzyką Charles'a Aznavoura.
Zamieszkał w Argenteuil, w regionie Île-de-France, w departamencie Val-d'Oise.

</doc>
<doc id="1581415" url="https://pl.wikipedia.org/wiki?curid=1581415" title="Première Division (1956/1957)">
Première Division (1956/1957)

Sezon 1956/57 Division 1.

</doc>
<doc id="1581417" url="https://pl.wikipedia.org/wiki?curid=1581417" title="Sosna Montezumy">
Sosna Montezumy

Sosna Montezumy ("Pinus montezumae" Lamb.) – gatunek drzewa iglastego należący do rodziny sosnowatych. Sosna Montezumy występuje w Górach w Meksyku na wysokości 1500 m n.p.m. a w Gwatemali 1000-3000 m n.p.m. Wytrzymuje temperaturę do -5 °C.

</doc>
<doc id="1581418" url="https://pl.wikipedia.org/wiki?curid=1581418" title="James Tanis">
James Tanis

James Tanis (ur. 1965) – papuaski polityk z Bougainville, prezydent Autonomicznego Regionu Bougainville od 6 stycznia 2009 do 10 czerwca 2010.
Życiorys.
James Tanis urodził się i dorastał w Panam Village w Lamane, na granicy centralnego i południowego Bougainville. Tanis był jednym z przywódców Armii Rewolucyjnej Bougainville (BRA, " Bougainville Revolutionary Army"), powołanej w 1989 do walki o niepodległość wyspy. W czasie negocjacji z władzami Papui-Nowej Gwinei, odegrał kluczową rolę w procesie zawierania porozumienia pokojowego w 2001. James Tanis jest członkiem Kongresu Ludowego Bougainville, partii politycznej założonej przez Josepha Kabui.
Tanis wziął udział w pierwszych wyborach prezydenta Autonomicznego Regionu Bougainville w czerwcu 2005. Zajął wówczas trzecie miejsce, za Josephem Kabui i byłym gubernatorem Johnem Momisem. 
Po śmierci prezydenta Josepha Kabui w czerwcu 2008, James Tanis wziął udział w wyborach prezydenckich w listopadzie i grudniu 2008. 28 grudnia 2008 został ogłoszony zwycięzcą wyborów. Pokonał 13 rywali, zdobywając 13,5 tysiąca głosów, podczas gdy drugi Sam Akoitai zdobył 10 tysięcy głosów.
6 stycznia 2009 James Tanis został oficjalnie zaprzysiężony na stanowisku prezydenta Autonomicznego Regionu Bougainville. Na ceremonię, która odbyła się w Arawie, przybyło wielu mieszkańców wyspy. Uroczystości trwały cały dzień i były wypełnione ludowymi tańcami i śpiewem.
James Tanis pełnił urząd przez 18 miesięcy, do końca konstytucyjnej kadencji Josepha Kabui. Tanis zapowiedział, że głównym celem jego rządów będzie zjednoczenie narodu i wszystkich frakcji politycznych, podzielonych w czasie walk o niepodległość.

</doc>
<doc id="1581419" url="https://pl.wikipedia.org/wiki?curid=1581419" title="FC Paços Ferreira">
FC Paços Ferreira



</doc>
<doc id="1581420" url="https://pl.wikipedia.org/wiki?curid=1581420" title="Rozmyślania">
Rozmyślania



</doc>
<doc id="1581421" url="https://pl.wikipedia.org/wiki?curid=1581421" title="David Herd">
David Herd

David George Herd (ur. 15 kwietnia 1934 w Hamilton, zm. 1 października 2016) – szkocki piłkarz występujący na pozycji napastnika. Syn Aleca Herda oraz siostrzeniec reprezentanta Szkocji, Sandy'ego Herda.
Życiorys.
Karierę zaczął w Stockport County, gdzie grał razem ze swoim ojcem. Jednak młodzian często musiał rezygnować z występów na rzecz służby w armii. Mimo to, w wieku 20 lat podpisał kontrakt z Arsenalem Londyn, który zapłacił za zawodnika 10,000 funtów. Szkot zadebiutował w barwach nowego klubu 19 lutego 1955 w spotkaniu z Leicester City.
Herd rzadko pojawiał się na boisku, w dwóch pierwszych sezonach wystąpił w ośmiu meczach drużyny. Jednak w sezonie 1956/57 nastąpił przełom, kiedy to w 28 spotkaniach zdobył 18 bramek. Jego forma ustabilizowała się, w każdym kolejnym sezonie regularnie zdobywał około 20 goli.
Jednak Arsenal nie walczył wówczas o najwyższe krajowe laury, jedynym sukcesem było zajęcie trzeciego miejsca w tabeli rozgrywkach 1958/59. Zawodnik w tym samym sezonie zadebiutował w reprezentacji, w wygranym 3:0 spotkaniu z Walią, 18 października 1958. W latach 1958-1961 Herd rozegrał w kadrze pięć meczów i trzy razy wpisał się na listę strzelców. Jego ostatni występ w narodowych barwach miał miejsce 14 maja 1961 w przegranym 0:4 pojedynku z Czechosłowacją.
Mimo iż Herd był najlepszym strzelcem zespołu, pragnął także osiągać sukcesy drużynowe, dlatego też w lipcu 1961 za sumę 35.500 funtów dołączył do Manchesteru United. W Arsenalu rozegrał w sumie 180 spotkań, zdobył 107 goli, co daje mu 15. miejsce na liście najlepszych strzelców klubu w historii.
19 sierpnia 1961 w meczu z West Ham United zadebiutował w zespole United. Herd pomógł klubowi zdobyć w 1963 Puchar Anglii, mistrzostwo w latach 1965 i 1967 oraz Puchar Europy w 1968. W marcu 1967 złamał nogę, przez co stracił później miejsce w zespole. Nie wziął udziału w zwycięskim finale Pucharu Mistrzów w 1968. Dla Manchesteru rozegrał 202 spotkania, w których 114 razy zdobywał bramki, będąc tym samym dziesiątym najlepszym strzelcem w historii zespołu. 26 listopada 1966 w spotkaniu z Sunderlandem, pokonał trzech różnych bramkarzy, zaś Manchester zwyciężył 5:0.
Opuścił klub w lipcu 1968, podpisując kontrakt ze Stoke City. Po zakończeniu kariery był trenerem Waterford United i Lincoln City.

</doc>
<doc id="1581426" url="https://pl.wikipedia.org/wiki?curid=1581426" title="Minóg kaspijski">
Minóg kaspijski

Minóg kaspijski, minog kaspijski ("Caspiomyzon wagneri") – gatunek pasożytniczego bezżuchwowca z rodziny minogowatych (Petromyzontidae). 
Zasięg występowania.
Morze Kaspijskie i wpadające do niego rzeki, zwłaszcza Wołga z dopływami Kamą i Oką, Ural, Terek i Kura.
Zabudowa hydrotechniczna rzek znacznie ograniczyła zasięg jego występowania.
Budowa ciała.
Osiąga długość 19–45 cm (max 55,3 cm). Średnia długość ciała samców wynosi 36 cm, zaś samic 37 cm. Masa ciała do 206 g. Procentowe proporcje długości poszczególnych część ciała są następujące: odcinek przedskrzelowy 8,7–12,1%, odcinek skrzelowy 7,7–11%, tułów 43,6–57,6%, ogon 26–33%, oko 0,8–2,2%, przyssawka 2,4–4,5%. Wzdłuż tułowia 63–66 miomerów. Średnica jelita u osobników przed tarłem wynosi średnio 0,27 cm, zaś u tarlaków zmniejsza się do 0,14 cm. Płetwa ogonowa ma kształt łopatkowaty.
Ubarwienie przed tarłem na grzbiecie od ciemnoszarego z odcieniem jasnozielonkawym do ciemnooliwkowego, boki i brzuch jasny o srebrzystym połysku. Linia boczna nie jest pigmentowana. Tarlaki mają grzbiet i boki czarne, zaś brzuch z ciemnymi, owalnymi plamami.
Biologia i ekologia.
Tryb życia.
Ślepice żyją w rzekach, w głębokich na 1–2 cm norach wygrzebanych w mulistym bądź piaszczystym dnie, w miejscach o powolnym nurcie i głębokości 0,3–22 m. Spotyka się je również wśród roślinności lub między zatopionymi korzeniami bądź gałęziami. Osobniki przeobrażające się przebywają w pozbawionych roślinności, głębszych miejscach o szybszym nurcie. Osobniki dorosłe żyją w rzekach, estuariach oraz w morzu. Przeobrażenie w dorzeczu Wołgi następuje po 3 latach, w lipcu. W dorzeczu rzeki Kura ma ono miejsce po 2–4 latach, na przełomie sierpnia i września. W Iranie larwy przepoczwarzają się w październiku. Osobniki dorosłe żyją co najmniej 17 miesięcy. Całkowita długość życia wynosi do 6 lat.
Odżywianie.
Ślepice żywią się okrzemkami i detrytusem. W trakcie przeobrażenia nie pobierają pokarmu. Osobniki dorosłe nie są pasożytami, w przeciwieństwie do większości minogów. Żywią się one prawdopodobnie padliną lub być może ikrą lub bezkręgowcami. 
Sposób odżywiania się dorosłych minogów kaspijskich jest przedmiotem spekulacji. Mają one tępe zęby, lecz jednocześnie ich jelita rozwija się znacznie w trakcie przeobrażenia i pozostają funkcjonalne po nim.
Rozród.
W Wołdze wędrówki tarłowe odbywają się od połowy września do marca, w Kurze od listopada do lutego. Odbywają się one nocą, przy braku księżyca tarlaki płyną blisko powierzchni, zaś w księżycowe noce trzymają się blisko dna. W ciągu dnia zatrzymują się one wśród kamieni na dnie. W ciągu jednej nocy wędrujące minogi kaspijskie przebywają od 2 do 16 km. Całkowity przebyty dystans dochodzi do 1500 km, choć tarliska znajdują się w całym biegu rzek od ich ujść do źródeł. 
Po wpłynięciu do rzeki dorosłe osobniki nie pobierają pokarmu. Początkowo zawartość tłuszczu w ich ciałach wynosi nawet 34%, z czasem zaś spada nawet do 2%.
Tarło odbywa się w rzece od marca do maja (a nawet połowy lipca) przy temperaturze wody 15-23?°C. Samica składa od 20 do 34 tys. jajeczek w jamie wygrzebanej w piaszczystym lub żwirowym dnie, zazwyczaj w płytkiej wodzie. Samice giną zaraz po złożeniu ikry, samce natomiast przeżywają i mogą trzeć się z kilkoma samicami. Jaja mają kolor jasnoszary lub żółty. Wylęg następuje po 8-10 dniach przy długości 0,33–0,42 cm. Wchłonięcie woreczka żółtkowego następuje po trzech, czterech dniach.
Znaczenie gospodarcze.
Do końca lat 60 XIX wieku, ze względu na wysoką zawartość tłuszczu (ok. 30%) suszone minogi kaspijskie były używane jako substytut świec. W późniejszym okresie poławiano je w celach spożywczych. Wartość odżywcza minoga kaspijskiego wynosi 3,4 kcal/g świeżej masy. Istnieją doniesienia o przypadkach zatruć.
W Wołdze połowy prowadzi się głównie jesienią (3/4) połowów, jak i wiosną. W latach 1910–1913 łowiono rocznie od 16 mln. 900 tys. do 33 mln. 400 tys. sztuk minoga kaspijskiego. W rzece Kura w okresach pięcioletnich od roku 1881 do 1935, łowiono od 11 tys. sztuk (lata 1891–1895) do 612 tys. sztuk (lata 1911–1915). Zabudowa hydrotechniczna rzek doprowadziła do znacznego spadku jego liczebności i teraz nie jest on uważany za gatunek ważny gospodarczo.

</doc>
<doc id="1581428" url="https://pl.wikipedia.org/wiki?curid=1581428" title="Caspiomyzon">
Caspiomyzon

Caspiomyzon – rodzaj minogów z rodziny minogowatych (Petromyzontidae).
Zasięg występowania.
Rodzaj obejmuje gatunki występujące w wodach Grecji, Kazachstanu, Rosji, Azerbejdżanu, Iranu i Turkmenistanu.
Systematyka.
Do niedawna rodzaj uznawany był za monotypowy i jego jedynym przedstawicielem był "C. wagneri", zaś gatunki "C. graecus" i "C. hellenicus" zaliczano do rodzaju "Eudontomyzon". Do rodzaju zaliczane są następujące gatunki:

</doc>
<doc id="1581430" url="https://pl.wikipedia.org/wiki?curid=1581430" title="Caspiomyzon wagneri">
Caspiomyzon wagneri



</doc>
<doc id="1581431" url="https://pl.wikipedia.org/wiki?curid=1581431" title="RTCN Chorągwica">
RTCN Chorągwica



</doc>
<doc id="1581432" url="https://pl.wikipedia.org/wiki?curid=1581432" title="Browary restauracyjne w Polsce">
Browary restauracyjne w Polsce

Browary restauracyjne w Polsce – współcześnie (tj. po przywróceniu gospodarki wolnorynkowej) zaczęły powstawać w latach 90. XX wieku.
Historia.
Pierwszym browarem restauracyjnym (minibrowarem) we współczesnej Polsce był Mini Browar Restauracja Spiż założony w 1992 roku w Nowym Ratuszu we Wrocławiu przez przedsiębiorcę Bogdana Spiża. Kolejny – C.K. Browar powstał w 1996 roku w Krakowie. W 2001 roku został założony mikrobrowar i restauracja Soma w Warszawie. Soma, usytuowana w kamienicy przy ul. Foksal, z powodu problemów z wynajmem lokalu została jednak zamknięta w 2004 roku.
Wzrost liczby browarów restauracyjnych w Polsce nastąpił po 2004 roku. Powstały wówczas browary Haust w Zielonej Górze i BrowArmia w Warszawie. Również w tym roku w Poznaniu powstał browar Brovaria, pierwszy w Polsce minibrowar usytuowany w hotelu. W 2005 roku otwarto pierwszy lokal sieci Bierhalle.
W 2006 roku aktywną działalność na polskim rynku zaczęła niemiecka firma Kaspar Schulz, produkująca urządzenia i sprzęt browarniczy, czego efektem w późniejszych latach stał się przyspieszony wzrost liczby minibrowarów w Polsce.
Najnowszy browar restauracyjny w Polsce, Manufaktura Rzeszów, największy na Podkarpaciu i jeden z największych w kraju pod względem liczby miejsc (ponad 500), został otwarty w październiku 2017 r. w Rzeszowie.

</doc>
<doc id="1581434" url="https://pl.wikipedia.org/wiki?curid=1581434" title="Splątanie kwantowe">
Splątanie kwantowe



</doc>
<doc id="1581435" url="https://pl.wikipedia.org/wiki?curid=1581435" title="Schonbrunn">
Schonbrunn



</doc>
<doc id="1581436" url="https://pl.wikipedia.org/wiki?curid=1581436" title="Schoenbrunn">
Schoenbrunn



</doc>
<doc id="1581440" url="https://pl.wikipedia.org/wiki?curid=1581440" title="Martin Klaproth">
Martin Klaproth



</doc>
<doc id="1581441" url="https://pl.wikipedia.org/wiki?curid=1581441" title="Browar restauracyjny">
Browar restauracyjny

Browar restauracyjny, minibrowar – rodzaj browaru, który łączy w sobie cechy niewielkiego rzemieślniczego zakładu piwowarskiego z lokalem gastronomicznym.
Historia.
Browary restauracyjne nawiązują do tradycji powszechnych w Europie od średniowiecza karczm i pubów, w których warzono piwo.
W XIX wieku w związku z rewolucją przemysłową lokale tego typu straciły rację bytu na rzecz znacznie bardziej wydajnych browarów przemysłowych. Ostały się jednak w niektórych krajach europejskich o bogatych tradycjach piwowarskich (Belgia, Niemcy, Wielka Brytania).
Renesans na browary restauracyjne nastąpił w drugiej połowie XX wieku. Modę na ich zakładanie rozpowszechnili Brytyjczycy, Niemcy i Amerykanie.
W Polsce po upadku komunizmu pierwszym browarem restauracyjnym był otwarty w 1992 roku Browar Spiż we Wrocławiu.
Charakterystyka.
Browar restauracyjny jest częścią restauracji, która w ramach usług gastronomicznych oferuje również wytworzone na miejscu piwo. Moce wytwórcze takiego zakładu nie przekraczają zwykle kilku tysięcy hektolitrów rocznie. Browar taki nie prowadzi zwykle dystrybucji swoich produktów poza posiadany lokal przyzakładowy lub powiązane z nim kluby, hotele, piwiarnie, restauracje.
Naczynia warzelni w minibrowarze są często wyeksponowane na głównej sali restauracji. Dzięki temu Zacieranie i gotowanie brzeczki odbywa się na oczach klientów. Fermentacja, leżakowanie i magazynowanie piwa ma miejsce natomiast na zapleczu, gdzie są wydzielone specjalne pomieszczenia na przechowywanie surowców, na zbiorniki i na agregaty chłodnicze.
Wytwarzane w tego typu browarze piwo jest zwykle niepasteryzowane i niefiltrowane. Bardzo często minibrowary serwują swoim klientom kilka różnych gatunków piwa, do którego przygotowywane są zestawy odpowiednich potraw, przystawek lub przekąsek.

</doc>
<doc id="1581443" url="https://pl.wikipedia.org/wiki?curid=1581443" title="Hotel Costes">
Hotel Costes

Hotel Costes – hotel, bar i restauracja znajdująca się w Paryżu przy 239, rue St. Honoré. 
Hotel został założony przez braci Costes i zaprojektowany przez Jacques García w 1991 roku.
Zatrzymują się w nim m.in. Rolling Stonesi, Madonna, Bruce Willis, Kylie Minogue, Craig David. Właściciele hotelu jako pierwsi zaczęli wydawać limitowane płyty CD z muzyką.
Działalność muzyczna.
Hôtel Costes produkuje własne kompilacje muzyczne CD autorstwa DJ Stéphane Pompougnac.
Dotychczas ukazały się następujące: 
Pozostała działalność.
Hôtel Costes poza wydawaniem własnej kompilacji muzyki produkuje również i sprzedaje pod własną marka: żywność, perfumy, zegarki, torebki oraz torby podróżne.

</doc>
<doc id="1581444" url="https://pl.wikipedia.org/wiki?curid=1581444" title="Karta wirtualna">
Karta wirtualna

Karta wirtualna () – karta płatnicza istniejąca jedynie w postaci zapisu w systemie komputerowym banku, przeznaczona do realizacji płatności drogą elektroniczną na zamówienie pocztowe albo telefoniczne (ang. MOTO – "Mail Order &amp; Telephone Order"). Klient może otrzymać kartę z numerem, ale nie może z niej korzystać przy płatnościach bezpośrednio w punktach sprzedaży (POS) ani w bankomatach.
Karta wirtualna jak każda inna karta płatnicza posiada numer, datę ważności i kod CVC2/CVV2. Jednak karta wirtualna nie występuje w formie fizycznej.
Transakcje dokonywane kartą wirtualną chronione są kodem (CVC2 lub CVV2), a transmisja danych zabezpieczana jest protokołem SSL. Autoryzacja transakcji odbywa się w trybie online, a klient może uzyskać dodatkowe potwierdzenie operacji.
Korzystanie z karty wirtualnej zbliżone jest do karty przedpłaconej, tj. można dokonywać transakcji tylko środkami, które wcześniej przelano na rachunek karty.

</doc>
<doc id="1581447" url="https://pl.wikipedia.org/wiki?curid=1581447" title="Bravados">
Bravados

Bravados (tytuł oryginalny "The Bravados") – amerykański western z roku 1958 w reżyserii Henry’ego Kinga.
Opis.
Samotny jeździec Jim Douglass (Gregory Peck) przybywa do małego miasteczka Rio Arriba. Tajemniczy mężczyzna zjawił się tu, by zobaczyć egzekucję czterech bandytów. Oskarża ich o gwałt i morderstwo jego żony. Mordercy uciekają z więzienia. Teraz Jimowi nie pozostaje nic innego, jak wziąć sprawiedliwość we własne ręce. Mężczyzna staje na czele pościgu.

</doc>
<doc id="1581448" url="https://pl.wikipedia.org/wiki?curid=1581448" title="Szkło uranowe">
Szkło uranowe

Szkło uranowe – szkło z domieszką związków uranu, takich jak dwuuranian sodowy (Na2U2O7) lub tlenki uranu, użytych w charakterze barwnika. Zawartość związków uranu w szkle uranowym zwykle wynosi około 2–3%, choć w niektórych XIX-wiecznych wyrobach dochodziła do 25%.
Dawniej szkło uranowe wykorzystywano do produkcji zastawy stołowej i przedmiotów codziennego użytku.
W końcu lat czterdziestych XX wieku popularność szkła uranowego raptownie spadła z powodu skojarzeń z bronią atomową i strachu przed promieniowaniem. Był to strach całkowicie nieuzasadniony, ponieważ niewielka aktywność promieniotwórcza wyrobów ze szkła uranowego nie stanowiła zagrożenia dla zdrowia. Na zaprzestanie masowej produkcji wpłynęło także ograniczenie dostępności uranu w okresie zimnej wojny. Współcześnie szkło barwi się uranem tylko okazjonalnie. Starsze wyroby ze szkła uranowego spotykane są w muzeach oraz są poszukiwane przez kolekcjonerów.
Wygląd.
Czyste (bez dodatkowych barwników) szkło uranowe zwykle przyjmuje barwy od żółtej do zielonej, w zależności od stopnia utlenienia i stężenia jonów uranu. Szkło uranowe wykazuje silną fluorescencję w świetle ultrafioletowym.
Można je zahartować w wysokiej temperaturze, powodując częściową krystalizację, w wyniku czego przechodzi do postaci nieprzezroczystej o barwie białej. Ze względu na podobieństwo do wazeliny, ten rodzaj szkła uranowego nazywany jest "szkłem wazelinowym".
Istnieje również jasnozielona, nieprzezroczysta odmiana tego szkła, nazywana "chryzoprazem" ze względu na podobieństwo do minerału o tej samej nazwie.
Historia.
Pierwsze połączenie masy szklanej z naturalnym tlenkiem uranu było prawdopodobnie dziełem przypadku. Najstarsze zachowane wyroby ze szkła zabarwionego uranem powstały u schyłku pierwszego stulecia naszej ery – na ten czas datuje się mozaikę zawierającą żółte szkło z jednoprocentową zawartością tlenku uranu, odkrytą w 1912 roku w rzymskiej willi na przylądku Posillipo w Zatoce Neapolitańskiej przez R. T. Gunthera z Uniwersytetu Oksfordzkiego.
Siedemnaście wieków później, świadomym odkrywcą szkła uranowego stał się niemiecki chemik Martin Klaproth. Podczas eksperymentów z nowo odkrytym (1789) w blendzie smolistej tlenkiem uranu, dodał ten związek do szkła jako czynnik barwiący. Klaproth mógł się przy tym kierować doniesieniami o odkrytych znacznie wcześniej barwiących właściwościach rud uranu. Były one bowiem traktowane jako zanieczyszczenie wydobywanych w czeskich Rudawach rud srebra i przez stulecia składowano je na hałdach, gdzie nabierały z upływem czasu żywych, rzucających się w oczy barw.
Dzięki pierwszym udanym próbom wykorzystania rud uranu w charakterze barwnika, wcześniejszy odpad kopalniany stał się przedmiotem zainteresowania przemysłu. W oparciu o kopalnie rejonu Jachymowa w Czechach wybudowano tam pierwszą wytwórnię barwnika uranowego. Znaczącą rolę w jej uruchomieniu odegrał czeski chemik i metalurg Adolf Patera. Wyroby fabryki szybko znalazły zbyt. Równocześnie zaczęło rosnąć zapotrzebowanie na barwniki, a w związku z tym również cena rudy uranowej. Jasnozielone, barwione uranem szkło, stało się w połowie XIX wieku modnym i poszukiwanym towarem. Pierwszym większym producentem wykonywanych z niego wyrobów został Josef Riedel, działający w czeskiej miejscowości Dolní Polubný, gdzie w 1847 roku uruchomiono hutę szkła. W latach czterdziestych XIX wieku wiele innych hut w Europie zaczęło produkować przedmioty ze szkła uranowego, wprowadzając przy tym nowe jego odmiany. Huta w Baccarat we Francji wyprodukowała nieprzezroczyste, jasnozielone szkło uranowe o wyglądzie przypominającym chryzopraz. Tak też nazwano nowy rodzaj szkła. Pod koniec XIX wieku odkryto również białe, nieprzezroczyste szkło wazelinowe, otrzymywane w wyniku hartowania i częściowej krystalizacji szkła uranowego.
Aktywność promieniotwórcza.
Dawniej wszystkie stosowane do barwienia szkła związki uranu miały naturalny skład izotopowy – a zatem zawierały ok. 1% izotopu 235U. Obecnie do produkcji szkła uranowego stosuje się jedynie uran zubożony (będący odpadem przy produkcji uranu wzbogaconego). W obu przypadkach aktywność promieniotwórcza kilograma wyrobów szklanych zawierających przykładowo 2% masy uranu jest porównywalna z naturalną aktywnością promieniotwórczą kilku kilogramów granitu.
Choć taki stopień promieniotwórczości wystarcza do zauważalnego wzrostu zliczeń licznika Geigera, to jednak przedmioty ze szkła uranowego uważa się za nieszkodliwe i pomijalnie słabo radioaktywne.

</doc>
<doc id="1581450" url="https://pl.wikipedia.org/wiki?curid=1581450" title="Rozmyślania (Marek Aureliusz)">
Rozmyślania (Marek Aureliusz)

Rozmyślania (oryg. , "Ta eis heauton", dosł. Te do siebie samego) – zbiór zapisków o tematyce filozoficznej, etycznej i osobistej, autorstwa cesarza rzymskiego Marka Aureliusza.
Geneza.
Nie znamy genezy i pełnej historii tekstu "Rozmyślań". W starożytności "Rozmyślania" były niemal nieznane. Żaden antyczny historyk czy filozof nie odwoływał się do niego.
Według Diona Kasjusza (piszącego kilka lat po śmierci cesarza) w czasie buntu Awidiusza Kasjusza Marek wygłosił do swoich żołnierzy mowę, w której przedstawiał swoje racje filozoficzne. Niektórzy historycy (np. A.S.L. Farquharson) właśnie w niej upatrują źródło "Rozmyślań", jednak nie ma na to mocniejszych dowodów.
W późniejszych wiekach pojawiły się hipotezy jakoby Marek Aureliusz napisał "Rozmyślania" dla swojego syna Kommodusa, lub że są one jedynie zbiorem luźnych zapisków, zebranych w całość po śmierci cesarza. Hipotezy te jednak nie mają mocniejszych podstaw.
Powszechnie przyjmuje się, że "Rozmyślania" zaczęły powstawać późno, prawdopodobnie za samodzielnych rządów Marka Aureliusza, już po śmierci Lucjusza Werusa (169), co wynika z wydarzeń i osób wymienianych w księdze I. Istnieje jednak również możliwość, że księga ta, odbiegająca formą od pozostałej części "Rozmyślań", powstała na końcu, jako wstęp do ksiąg filozoficznych.
Przekaz tekstu.
Pierwsza wzmianka o tekście pochodzącym od cesarza (pewnych „ekshortacjach”) pochodzi od filozofa z IV w., Temistiosa. Pierwsza wyraźna informacja o "Rozmyślaniach" pochodzi z Bizancjum z X w. "Księga Suda" cytuje dzieło Marka i podaje, że składa się ono z dwunastu ksiąg. Biskup Aretas z Cezarei Kapadockiej również cytuje Marka, a w jednym ze swoich listów podaje, że jest w posiadaniu egzemplarza dzieła i kazał je skopiować. W XIII w. historyk Nicefor Kalikst Ksantopul jako pierwszy podaje informację, że zostały one spisane dla Kommodusa.
Na łacińskim Zachodzie pierwsze powołania się na "Rozmyślania" (cytaty) pochodzą z dzieła "De arte cabalistica" Jeana Reuchlina (1517). W 1559 w Zurychu (w drukarni Gesnerów) wyszedł pełny tekst "Rozmyślań" w greckim oryginale i tłumaczeniu Ksylandera. Tekst oparty był na zaginionym rękopisie i wraz z greckim rękopisem z XIV w. (Codex Vaticanus Graecus 1950) są to jedyne pełne teksty "Rozmyślań".
Tytuł i układ.
Ze względu na brak bezpośrednich przekazów co do celu spisania i oryginalnego kształtu "Rozmyślań".
Dzieło Marka Aureliusza prawdopodobnie nie miało pierwotnie tytułu. Większość zachowanych rękopisów nosi tytuł . W pierwszym drukowanym wydaniu pojawił się tytuł , co tłumaczono później na łacinę między innymi jako "De se ipso seu vita sua" (O sobie lub swoim życiu) lub "De se ipso et ad se ipsum" (O sobie i dla siebie), pojawiały się też zupełnie nowe formy tytułu jak np. "De officis" (O powinnościach).
Nieznany jest pierwotny układ dzieła. W rękopisach stanowi ono jedną całość, często pomijając nawet podział na akapity. Po raz pierwszy informację o rzekomym podziale na 12 rozdziałów podała w X wieku "Księga Suda". Używany obecnie podział "Rozmyślań" na 12 rozdziałów i numeracja akapitów pochodzą z łacińskiego przekładu Thomasa Gatakera, wydanego w 1652.
Jest bardzo prawdopodobne, że "Rozmyślania" były tekstem, który Marek pisał dla siebie samego. Możliwe, że były to osobiste notatki ("hypomnemata"), dokonywane w celu zapamiętania istotnych myśli czy informacji, a także jako forma doskonalenia duchowego (ćwiczeń duchowych). Prowadzone były bez z góry obranego planu, systematycznie. W przeciwieństwie do innych dzieł tego typu, nie są to notatki zupełnie nieuporządkowane, lecz poddane starannej redakcji i zapisane w formie dialogu samego ze sobą. Wyrafinowana forma literacka miała im nadać większą siłę perswazyjną.
Pierwsza księga dzieła zawiera informacje na temat życia Marka Aureliusza i aktualnych wydarzeń. Kolejne są ich pozbawione, a ich treść jest abstrakcyjna i bardziej filozoficzna.
Filozofia.
"Rozmyślania" prezentują filozofię rzymskiego stoicyzmu, która w przeciwieństwie do stoicyzmu hellenistycznego skupiała się na problemach moralnych, pomijając dywagacje kosmologiczne czy logiczne. Filozofia jest tu rozumiana jako sztuka życia, a nie jako dyscyplina teoretyczna, pozwalająca wyjaśniać świat. W tym dziele wyczerpująco wyrażone zostały podstawowe rysy filozofii Marka Aureliusza: pokora wobec losu i wezwanie do moralnego doskonalenia się i oczyszczenia.
Doktryna jest przesiąknięta sceptycyzmem i rezygnacją. Filozofia "Rozmyślań" pozbawiona jest dydaktycznego charakteru, którym przesiąknięte były m.in. dzieła Seneki Młodszego. Mają one postać prowadzonego ze sobą, prywatnego monologu, w którym wyrażana jest niepewność świata i samego siebie. Celem jest szczęście, które zdaniem stoików jest osiągalne jedynie poprzez cnotę: bycie człowiekiem prawym i spokojne znoszenie tego, co przynosi los.

</doc>
<doc id="1581451" url="https://pl.wikipedia.org/wiki?curid=1581451" title="War, Inc.">
War, Inc.



</doc>
<doc id="1581452" url="https://pl.wikipedia.org/wiki?curid=1581452" title="Villafranca">
Villafranca

Villafranca, Vilafranca, Vila Franca lub Villefranche – nazwy miejscowości utworzonych w wiekach XI–XIV, w krajach romańskich. Franca oznacza "Wolne", tzn. "Wolne Miasto". Niemieckim odpowiednikiem jest Freiburg.
Włochy.
także "Vilafranca" w języku piemonckim
Hiszpania.
także "Vilafranca"
Francja.
"Villefranche"
Portugalia.
"Vila Franca"

</doc>
<doc id="1581453" url="https://pl.wikipedia.org/wiki?curid=1581453" title="My Sassy Girl (film 2008)">
My Sassy Girl (film 2008)



</doc>
<doc id="1581460" url="https://pl.wikipedia.org/wiki?curid=1581460" title="Zbrodnia w Podgajach">
Zbrodnia w Podgajach

Zbrodnia w Podgajach – zbrodnia wojenna dokonana przez żołnierzy Waffen-SS na jeńcach wojennych – żołnierzach 4. kompanii 3 Pułku Piechoty 1 Dywizji Piechoty im. Tadeusza Kościuszki. W 1979 nakręcono film "Elegia" opowiadający o zbrodni.
Historia mordu.
W trakcie walk o Wał Pomorski w 1945 roku, w miejscowości Podgaje żołnierze z 48 Pułku Grenadierów Pancernych SS „General Seyffardt” z holenderskiej 23 Dywizji SS „Nederland” lub żołnierze z łotewskiej 15 Dywizji Grenadierów SS dokonali zbrodni na 32 żołnierzach ludowego Wojska Polskiego z 4. kompanii 3 Pułku Piechoty 1 Dywizji Piechoty, którym najpierw skrępowano ręce drutem kolczastym, a następnie wprowadzono do stodoły i spalono żywcem.
Z najnowszych badań wynika jednak, że w rzeczywistości doszło do rozstrzelania lub zastrzelenia około 160 żołnierzy polskich pojmanych podczas walk w dniach 31 stycznia – 2 lutego 1945 w okolicach wsi Podgaje. Część z tych żołnierzy zabito na terenie wsi i jej okolicach, m.in. dobito na miejscu kapitulacji rannych z 4. kompanii 2. batalionu 3 Pułku Piechoty z 1 Dywizji Piechoty pod dowództwem podporucznika Alfreda Sofki. Ponadto podawane jest w wątpliwość związanie jeńców drutem kolczastym, a relacje świadków mówią o użyciu kabla telefonicznego. Ranny w bitwie żołnierz Władysław Gąsiorowski wspominał: 
Z tej liczby 32 żołnierzy (pochodzących właśnie z oddziału podporucznika Sofki) zginęło w samej stodole, która najprawdopodobniej została podpalona przez wycofujące się jednostki SS lub przez szturmujące wieś polskie oddziały. Fakt spalenia żywcem owych 32 żołnierzy pozostaje niewyjaśniony, jednak na podstawie relacji naocznych świadków, zajmujących się pochówkiem zwłok, można stwierdzić, że nie wszyscy jeńcy byli powiązani drutem, a część posiadała rany głowy sugerujące ich uprzednie zastrzelenie (ran na innych częściach ciał nie dało się stwierdzić z powodu spalenia zwłok).
Część źródeł przypisuje tę zbrodnię formacji łotewskiej „Kampfgruppe Elster”. Formacja o tej nazwie rzeczywiście istniała, jednak w sierpniu i wrześniu 1944 walczyła przeciw aliantom zachodnim we Francji i skapitulowała 18 września 1944 przed oddziałami amerykańskimi na moście Beaugency. Jednostka ta liczyła około 25 tysięcy żołnierzy i miała czysto niemiecki skład osobowy (nazwa grupy pochodziła od nazwiska dowódcy B. H. Elstera). Możliwość istnienia grupy o identycznej nazwie w składzie wojsk łotewskich na froncie wschodnim nie jest wykluczona, ale pozostaje bardzo mało prawdopodobna i nie została potwierdzona przez przekazy źródłowe.
Śledztwo.
Śledztwo w sprawie zbrodni popełnionych w Podgajach było prowadzone przez Okręgową Komisję Badania Zbrodni Hitlerowskich w Koszalinie. Zostało ono zawieszone w 1974. Wznowiła je Oddziałowa Komisja Ścigania Zbrodni przeciwko Narodowi Polskiemu IPN w Szczecinie.
Upamiętnienie.
Mord dokonany na jeńcach Polakach przez hitlerowców, został po 1990, upamiętniony na Grobie Nieznanego Żołnierza w Warszawie napisem na jednej z tablic, „PODGAJE 31 I 1945”.

</doc>
<doc id="1581461" url="https://pl.wikipedia.org/wiki?curid=1581461" title="Diabelski eksperyment">
Diabelski eksperyment



</doc>
<doc id="1581463" url="https://pl.wikipedia.org/wiki?curid=1581463" title="Klub Ludzi Piszących w Prudniku">
Klub Ludzi Piszących w Prudniku

Klub Ludzi Piszących w Prudniku – grupa literacka powstała w 1977 roku w Prudnik.
KLP skupia lokalnych poetów, którzy swoje utwory mogli publikować w „Głosie Włókniarza”, gazecie zakładowej ZPB „Frotex”. Swoje wiersze zamieszczali tu m.in. Józef Adamczyk, Halina Kamińska, Łucja Kuźnik, Elżbieta Nowacka, Ryszard Nowak, Genowefa Pietrzak, Ignacy Staszczuk, Barbara Szwanke oraz Berta Warzecka. Teksty piszących prudniczan można było także znaleźć w innych czasopismach np. w „Trybunie Opolskiej”. Pod koniec lat osiemdziesiątych XX wieku do klubu dołączyli: Edmund Działoszyński, Józef Balon oraz Albert Strzewiczek. W marcu 1995 roku w działalność KLP aktywniej włączyła się grupa młodych poetów: Dorota Michałowska, Katarzyna Kulig, Agata Fornalik i Marek Domagała, która razem z literatami z Białej wydała w roku 1996 tomik „Smak soli”.
KLP funkcjonuje w Prudniku, a jego członkowie oprócz zbiorowych prac wydają także własne tomiki.
Publikacje.
Indywidualne tomiki niektórych członków KLP:

</doc>
<doc id="1581466" url="https://pl.wikipedia.org/wiki?curid=1581466" title="Flaga Zagórowa">
Flaga Zagórowa



</doc>
<doc id="1581468" url="https://pl.wikipedia.org/wiki?curid=1581468" title="Metoda piknometryczna">
Metoda piknometryczna



</doc>
<doc id="1581470" url="https://pl.wikipedia.org/wiki?curid=1581470" title="Biblia ubogich">
Biblia ubogich



</doc>
<doc id="1581472" url="https://pl.wikipedia.org/wiki?curid=1581472" title="Isa server">
Isa server



</doc>
<doc id="1581474" url="https://pl.wikipedia.org/wiki?curid=1581474" title="ISA Server">
ISA Server



</doc>
<doc id="1581478" url="https://pl.wikipedia.org/wiki?curid=1581478" title="Parafia Matki Bożej Królowej Polski w Mrowinach">
Parafia Matki Bożej Królowej Polski w Mrowinach

 
Parafia Matki Bożej Królowej Polski w Mrowinach – znajduje się w dekanacie żarowskim, w diecezji świdnickiej. Była erygowana 21 grudnia 2008 roku. Jej proboszczem jest ksiądz Paweł Szajner.

</doc>
<doc id="1581479" url="https://pl.wikipedia.org/wiki?curid=1581479" title="The Resident Patient 2">
The Resident Patient 2

The Resident Patient 2 – to mixtape amerykańskiego rapera Inspectah Deck'a wydany w 2008 roku nakładem Urban Icon Records.

</doc>
<doc id="1581486" url="https://pl.wikipedia.org/wiki?curid=1581486" title="A więc tak to się kończy">
A więc tak to się kończy

A więc tak to się kończy – książka napisana przez Tui T. Sutherland. Pierwszy tom z serii "Awatarzy". W książce są opisane losy pięciu bohaterów: Gusa, Diany (Wenus), Kali, Tigre’a i Amona. Tui T. Sutherland tworzy przyszłość, w której bohaterowie mają moc dokończenia dzieła zniszczenia Ziemi, mogą ją też ocalić. 
Opis fabuły.
21 grudnia 2012 roku ma miejsce trzęsienie ziemi w Los Angeles - z życiem uchodzą z niego Diana i Gus. Odkrywają, że są sami, że miasto jest opuszczone. Diana słyszy głos nakazujący jej iść na wschód, więc prowadzi ich tam gdzie każe głos. W Nowym Jorku Kali budzi się w pustym wagonie metra. Ledwo uchodzi z życiem, wydostając się z tunelu, który zalewa woda. Słyszy głos nakazujący jej iść na zachód. Początkowo ignoruje go, ale w końcu idzie tam. W Chile Tigre odzyskuje przytomność w nieznanej dżungli i zaskakującym towarzystwie ogromnego ptaka - neokecala Quetzie. Ptak mówi ludzkim głosem, proponuje mu pomoc bo tak jej kazano. Zabiera go do Nowego Jorku. W Egipcie Amon widzi swoją ścieżkę, ale nie dostrzega obrazu całości. Jest przekonany o swojej potędze i wie więcej od innych o misji jaka ich czeka. Gdy docierają na miejsce spotkania (prócz Kali, odmawia ona pójścia na miejsce) poznają bogów. Dowiadują się, że mają boskie moce i każdy z nich będzie szkolony, aby móc wykorzystać swoje umiejętności. Wszyscy prócz Gusa, którego nie miało być w tym świecie i prócz Kali. Do Kali bowiem przyszedł bóg Sziwa i przekazał wspomnienia jej bogini, tak, że Kali zyskała jej wspomnienia.

</doc>
<doc id="1581493" url="https://pl.wikipedia.org/wiki?curid=1581493" title="Satori (demon)">
Satori (demon)

 – yōkai żyjące w górach na terenach Hida i Mino (dzisiejsza prefektura Gifu). Potrafią czytać w ludzkich sercach.
Opis.
Satori wyglądem przypominają małpy chodzące na dwóch nogach. Występują na obszarach górskich. Mają w zwyczaju natychmiast wyrażać na głos myśli napotkanych osób, po czym odchodzą znudzone. Mówi się, że jeśli satori spotka na swojej drodze człowieka, który nie myśli o niczym, to ucieka w popłochu lub umiera w mękach.
Satori podkradają jedzenie podróżnym w górskich schroniskach. Z jednej strony wydają się nie sprawiać zagrożenia dla człowieka, z drugiej zaś zdarzały się sytuacje, że atakowały ludzi pracujących w górach.
Opis satori występuje w dziele Sekien Toriyamy - Konjaku Gazu Zoku Hyakki. W Wakan Sansai Zue zaklasyfikowane są jako "rodzaj yamako zamieszkujący głęboko w górach Hida i Mino". Nazwę satori nadał im Sekien Toriyama. Nazwa miała wskazywać na umiejętność odczytywania tego, co ludzie noszą w sercach.
U podnóża wulkanu Fudżi, w lesie Yamato Tayama żyją istoty zwane , które utożsamiane są z satori, ze względu na identyczne moce.

</doc>
<doc id="1581497" url="https://pl.wikipedia.org/wiki?curid=1581497" title="UNS">
UNS



</doc>
<doc id="1581499" url="https://pl.wikipedia.org/wiki?curid=1581499" title="Mua Roi Nuoc">
Mua Roi Nuoc



</doc>
<doc id="1581504" url="https://pl.wikipedia.org/wiki?curid=1581504" title="Subaru R2">
Subaru R2

Subaru R2 – samochód należący do segmentu kei-car produkowany w Japonii przez Subaru. Został wprowadzony na rynek 8 grudnia 2003. Jest to kolejny model Subaru przeznaczony na rynek kei-carów. Nazwą nawiązuje do Subaru R-2, samochodu produkowanego w latach 1969-1972. Produkcję zakończono w marcu 2010.
Dostępne były trzy wersje czterocylindrowego rzędowego silnika o pojemności 658 cm³:
Napęd przenoszony może być na oś przednią lub na obie osie.

</doc>
<doc id="1581508" url="https://pl.wikipedia.org/wiki?curid=1581508" title="Gianpaolo Bellini">
Gianpaolo Bellini

Gianpaolo Bellini (ur. 27 marca 1980 roku w Sarnico) – włoski piłkarz występujący na pozycji środkowego obrońcy.
Kariera klubowa.
Gianpaolo Bellini jest wychowankiem Atalanty BC. Do kadry pierwszego zespołu został włączony w sezonie 1998/1999, kiedy to wystąpił w czterech spotkaniach Serie B. W kolejnych rozgrywkach Atalanta w ligowej tabeli zajęła czwarte miejsce i wywalczyła sobie awans do pierwszej ligi. W Serie A Bellini zadebiutował 1 października w zremisowanym 2:2 meczu z S.S. Lazio i przez cały sezon rozegrał w lidze 21 meczów. W sezonie 2002/2003 Atalanta uplasowała się na piętnastej pozycji w pierwszej lidze i spadła do Serie B.
Po roku gry w drugiej lidze zespół z Bergamo powrócił do najwyższej klasy rozgrywek w kraju, a Bellini w tym czasie wywalczył sobie miejsce w podstawowej jedenastce "Nerazzurrich" już na stałe. Atalanta w sezonie 2004/2005 ponownie spadła jednak do Serie B i znów po roku powrócił do pierwszej ligi. 7 kwietnia 2007 roku Bellini zaliczył swój dwusetny ligowy występ w barwach Atalanty. Obecnie tworzy linię obrony razem z Leonardo Talamontim, Thomasem Manfredinim i Györgym Garicsem.
Kariera reprezentacyjna.
16 sierpnia 2000 roku Bellini zadebiutował w reprezentacji Włoch do lat 21, a juniorzy "Squadra Azzura" pokonali wówczas Meksyk 2:0. Ostatni występ w drużynie Bellini zaliczył 22 maja 2002 roku w zremisowanym 0:0 spotkaniu ze Szwajcarią. Łącznie w barwach reprezentacji swojego kraju U-21 wychowanek Atalanty wystąpił w piętnastu pojedynkach.

</doc>
<doc id="1581509" url="https://pl.wikipedia.org/wiki?curid=1581509" title="Loftki">
Loftki

Loftki – (luftki) w polskiej tradycji łowieckiej gruby śrut o tak dużej średnicy, że jego wsypywanie do gilzy nie daje powtarzalnego ułożenia i wymaga układania pojedynczych śrutów w warstwy o zaplanowanym układzie. W praktyce granicą jest średnica ~6 mm dla kalibru 12 i ~5 mm dla kalibru 20. Przed II wojną światową loftki używane były powszechnie do strzelania z niewielkiej odległości do wilków i rzadziej saren, dzików, jeleni, a nawet niedźwiedzi. We wczesnych latach powojennych polskie prawo dopuszczało użycie loftek jedynie do polowania na wilki, rysie i dzikie gęsi.
Obecnie w Polsce brakuje formalnej definicji loftki, natomiast zabronione jest wykonywanie polowań przy użyciu śrutu o średnicy powyżej 4,5 mm i dlatego każdy śrut o większej średnicy traktowany jest jako loftka. Amunicja wypełniona loftkami cechuje się wysokim przebiciem i złym pokryciem celu, co skutkuje częstym uchodzeniem strzelanej zwierzyny na znaczne odległości, mimo dotkliwych ran. Dla poprawienia pokrycia stosuje się czasem plastikowe saboty utrzymujące loftki w uporządkowanej wiązce.
W potocznym języku łowieckim pod pojęciem loftki rozumie się również śrutową amunicję myśliwską wypełnioną loftkami.
W Polsce stosuje się loftki w trzech rozmiarach do produkcji amunicji w dwóch kalibrach: 12 i 20 (FAM-Pionki).
Ilość i średnica śrutów w nabojach kalibru 12/70:
Loftki są nadal popularne w Stanach Zjednoczonych, gdzie w niektórych hrabstwach są nawet jedyną legalną amunicją do polowania na jelenie wirginijskie. Oferta loftek obejmuje kilka średnic śrutu we wszystkich kalibrach, tzw. buckshot.
Liczba i średnica śrutów w nabojach kalibru 12/70:

</doc>
<doc id="1581511" url="https://pl.wikipedia.org/wiki?curid=1581511" title="Peugeot 3008">
Peugeot 3008

Peugeot 3008 – samochód osobowy typu crossover, a następnie SUV klasy kompaktowej produkowany pod francuską marką Peugeot od 2009 roku. Od 2016 roku produkowana jest druga generacja samochodu.
Pierwsza generacja.
Peugeot 3008 I został zaprezentowany po raz pierwszy w 2009 roku.
Pierwsza generacja modelu 3008 będąca kompaktowym crossoverem czerpiącym niektóre cechy także z kompaktowego minivana była pierwszym takim samochodem w gamie Peugeota. Prototyp Peugeot Prologue Concept, który zapowiedział debiut nowego modelu francuskiej marki zaprezentowano na Paris Motor Show w 2008 roku, natomiast wersję seryjną, niewiele różniącą się od konceptu na Międzynarodowym Salonie Samochodowym w Genewie 2009. Sprzedaż rozpoczęła się w maju 2009.
3008 odznaczało się wysokim stopniem przeszklenia nadwozia. Szyba przednia ma 1,7 m² powierzchni, a opcjonalny szklany dach 1,6 m². Pod względem praktyczności pierwsze wcielenie kompaktowego crossovera Peugeota wyróżniało się na tle konkurentów – schowki mają blisko 50 litrów pojemności, zaś bagażnik 512 litrów (1604 l ze złożonymi siedzeniami). Deska rozdzielcza w momencie debiutu wywołała zainteresowanie z powodu swojego futurystycznego kształtu, gdzie wielu dopatrywało się inspiracji pozycją lotniczą. Peugeot oferował w tym modelu m.in. system ostrzegający o zbliżających się pojazdach i head up display, czyli przezroczysty wyświetlacz, podający podstawowe parametry jazdy.
W 2011 roku ukazała się odmiana z napędem hybrydowym (HYbrid4 Technology). W tej wersji umieszczony z przodu silnik 2.0 HDi o mocy maksymalnej 163 KM będzie napędzał koła przednie, zaś elektryczny o mocy 37 KM znajdzie się pod bagażnikiem i w razie potrzeby będzie napędzał tylne koła. Między oboma silnikami nie będzie żadnego mechanicznego połączenia. Moment napędowy przenoszony na koła przednie wyniesie 300 Nm, zaś na tylne 200 Nm. Dzięki temu w cyklu mieszanym ten Peugeot ma spalać 4,1 litra paliwa na 100 km, emitując 109 g CO2 na każdy kilometr.
Jesienią 2012 roku na wystawie Guangzhou Auto w Chinach przedstawiono chińską odmianę Peugeota 3008, który przeszedł dość radykalną zmianę w wyglądzie w stosunku do odmiany europejskiej i został dostosowany modyfikacjami do gustów chińskiego klienta przy sporym udziale chińskiego oddziału koncernu PSA. W chińskiej ofercie modelu pojawiły się benzynowe silniki 1,6 l THP (163 KM) oraz 2,0 l (147 KM). Oba współpracują wyłącznie z sześciostopniową, automatyczną skrzynią biegów i spełniają – zaledwie – normę emisji spalin Euro4.
W końcu sierpnia 2013 roku Francuzi zaprezentowali odświeżoną odmianę modelu 3008 i 3008 Hybrid4 – oba auta poddane zostały liftingowi. Zmieniono m.in. kształt pasa przedniego – inne są osłona chłodnicy, reflektory i wzory aluminiowych felg. We wnętrzu zastosowano nowe wzory tapicerek i ozdobne, wykończeniowe listwy metalowe.
W ostatnim roku modelowym produkcji pierwsza generacja 3008 otrzymała nowy silnik benzynowy – 3-cylindrowy PureTech o pojemności 1,2 l i mocy 130 KM. Auto z tym silnikiem do setki rozpędza się w 11,7 s, a jego prędkość maksymalna wynosi 199 km/h.
Mimo prezentacji drugiego wcielenia w 2016 roku, produkcja pierwszej generacji 3008 nadal trwa w Chinach, gdzie jest ona oferowana równolegle z drugą generacją.
Druga generacja.
Peugeot 3008 II został zaprezentowany po raz pierwszy w 2016 roku.
Oficjalne zdjęcia drugiego wcielenia modelu 3008 zostały zaprezentowane 23 maja 2016 roku na 5 miesięcy przed światową premierą na Paris Motor Show. Samochód nabrał tym razem charakteru stricte związanego z cechami kompaktowego crossovera odstępując od nawiązań do minivana znanych z poprzedniej generacji - auto ma dużo mniejszą powierzchnię szyb, jest także niższe i krótsze względem poprzednika. Samochód trafił oficjalnie do sprzedaży na przełomie października i listopada 2016.
Wygląd drugiej generacji 3008 czerpie z nowego języka stylistycznego marki, gdzie dominują małe, ale agresywnie stylizowane reflektory oraz duża atrapa chłodnicy w kształcie trapezu, którą ponownie zdobi logo Peugeota. Tył samochodu odznacza się tylnymi światłami, które tworzą jeden pas. Ponownie znakiem rozpoznawczym 3008 jest futurystyczne wnętrze, które zostało ochrzczone przez producenta mianem "i-cockpit" i wyróżnia się takimi rozwiązaniami, jak spłaszczona u góry i u dołu kierownica, osadzone nad kierownicą zegary, a także przełączniki na konsoli środkowej nawiązujące do tradycji lotniczych. Konsolę środkową wieńczy ekran służący kontroli systemu multimedialnego, nawigacji satelitarnej, radia oraz klimatyzacji.
Podobnie, jak poprzednia generacja także i obecne wcielenie 3008 jest blisko spokrewnione z także odświeżonym modelem 5008, który tym razem pozycjonowany jest w gamie jako crossover o segment większy. Auto zbudowano na modułowej, przednionapędowej platformie EMP2, znanej m.in. z kompaktowego Peugeota 308 (z tego względu model nie występuje z napędem 4×4).
3008 drugiej generacji zastąpiło w gamie nie tylko poprzednie wcielenie, ale także innego kompaktowego crossovera 4008 będącego bliźniaczą odmianą Mitsubishi ASX, którego sprzedaż okazała się bardzo niska, a jego rola w gamie - zbędna. Nazwa ta jednak jest ponownie w użyciu w Chinach dla nowego 3008 z racji odróżnienia od wciąż produkowanej tam pierwszej generacji 3008.
6 marca 2017 roku Peugeot 3008 drugiej generacji zdobył tytuł Samochodu Roku 2017.

</doc>
<doc id="1581514" url="https://pl.wikipedia.org/wiki?curid=1581514" title="Subaru Stella">
Subaru Stella

Subaru Stella – japoński samochód produkowany przez Subaru. Stella skonstruowany jest podobnie do modelu Subaru R2. Jest to kolejna próba wejścia Subaru na rynek kei-carów zdominowany przez Suzuki Wagon R oraz Daihatsu Move.
Wersja z napędem elektrycznym.
W czerwcu 2008 Subaru zaprezentował prototyp z napędem elektrycznym łączący podwozie Stelli z napędem Subaru R1e, użyto w nim akumulatorów litowo-jonowych TEPCO.
Samochód został zaprezentowany na Szczycie G8 7 lipca 2008.

</doc>
<doc id="1581522" url="https://pl.wikipedia.org/wiki?curid=1581522" title="Awidiusz Kasjusz">
Awidiusz Kasjusz

Gaius Avidius Cassius (zm. 175) – rzymski dowódca, uzurpator na Wschodzie w 175. Syn Heliodora Kasjusza, pochodził z Syrii. 
W 164 namiestnik Syrii, był dowódcą w wojnie z Partami. Pokonał ich nad Eufratem, a następnie ścigał wojska wroga pod Seleucję i Ktezyfon, które zdobył i zniszczył w 165. Po zakończonej wojnie otrzymał od Werusa namiestnictwo nad całym Wschodem.
W 175 ogłosił się cesarzem. Stało się to po otrzymaniu fałszywej wieści o śmierci cesarza Marka Aureliusza. Senat ogłosił Awidiusza wrogiem państwa, zaś Marek Aureliusz wyruszył z wyprawą zbrojną przeciw niemu. Zanim wojska Marka dotarły na wschód, żołnierze Awidiusza po trzech miesiącach jego panowania podnieśli bunt i zamordowali go, zaś jego głowę przesłali Markowi Aureliuszowi.

</doc>
<doc id="1581535" url="https://pl.wikipedia.org/wiki?curid=1581535" title="Królówka (ptak)">
Królówka (ptak)

Królówka, tyranka królewska ("Onychorhynchus coronatus") – gatunek ptaka z rodziny królówek (Onychorhynchidae).
Występowanie.
Królówka występuje w zależności od podgatunku:
Zachowania godowe.
Królówka ma stosunkowo duży czub, zwykle spoczywający na głowie. Rozkłada go w czasie zalotów oraz by odstraszyć wroga. Czub występuje u obu płci, lecz różni się kolorem. Rozkłada się do formy wachlarza. W okolicach dzioba ma również włoski.
Status.
Międzynarodowa Unia Ochrony Przyrody (IUCN) w 1994 roku podzieliła ten takson na cztery osobne gatunki, które klasyfikuje następująco:

</doc>
<doc id="1581542" url="https://pl.wikipedia.org/wiki?curid=1581542" title="Friedrich Wilhelm Raiffeisen">
Friedrich Wilhelm Raiffeisen

Friedrich Wilhelm Raiffeisen (ur. 30 marca 1818 w Hamm (Sieg), zm. 11 marca 1888 w Heddesdorf (dzisiejszym Neuwied)) – niemiecki reformator społeczny, założyciel jednej z pierwszych spółdzielni pożyczkowo-oszczędnościowych w Europie.
Życie.
Był synem burmistrza Gottfrieda Friedricha Raiffeisena. Początkowo ukończył tylko szkołę podstawową, ale dzięki ojcu chrzestnemu-pastorowi, ukończył studia wyższe. Wstępując do wojska w 1835 roku pragnął rozpocząć karierę wojskową. Poważna choroba oczu spowodowała, iż pracował jako administrator i zarządca.
W 1845 roku został okręgowym starostą w obejmującym ponad 20 gmin okręgu Weyerbusch w Westerwald.
Podczas głodowej zimy 1846/1847 stworzył „Związek dla chleba” (niem. „Brotverein”), co zapoczątkowało jego działalność spółdzielczą.
Jako burmistrz Flammersfeld założył stowarzyszenie wspierające rolników, a jako burmistrz w Heddesdorf k. Neuwied, stworzył stowarzyszenie dobroczynne. Pomimo przejścia na emeryturę w 1865 roku z powodu nasilającej się choroby oczu, nadal poświęcał się pracy związkowej.
W 1866 roku ukazała się jego publikacja pt. "Związki kas pożyczkowych, jako środek zaradczy przeciwko biedzie ludności wiejskiej, a także miejskich rzemieślników i robotników". Friedrich Wilhelm Raiffeisen zapoczątkował ideę banków spółdzielczych jako antidotum na niechęć banków mieszczańskich do finansowania rolnictwa i rolników.
Związki kas pożyczkowych.
Propagowane przez Raiffeisena związki kas pożyczkowych różniły się od wcześniejszych organizacji pomocowych tym, że ich działalność koncentrowała się jedynie na gwarantowaniu pożyczek, a pożyczkobiorcy musieli być członkami związku (w Polsce na wzór kas Raiffeisena powstały w Galicji „Kasy Stefczyka”, nazwane tak od nazwiska Franciszka Stefczyka, nauczyciela i działacza społecznego. Odegrały one ogromną rolę w budowie po I wojnie światowej polskiego sektora usług i drobnej przedsiębiorczości). W tego typu organizacjach kierowano się nie tylko przesłankami ekonomicznymi. Pozostała w nich mocno zakorzeniona fundamentalna myśl: „Jeden za wszystkich – wszyscy za jednego”, którą odzwierciedlała nieograniczona rękojmię wszystkich członków.

</doc>
<doc id="1581546" url="https://pl.wikipedia.org/wiki?curid=1581546" title="PZL Sokół">
PZL Sokół



</doc>
<doc id="1581547" url="https://pl.wikipedia.org/wiki?curid=1581547" title="Wrogowie publiczni">
Wrogowie publiczni

Wrogowie publiczni (ang. "Public Enemies", 2009) – amerykański dramat kryminalny w reżyserii Michaela Manna. Jest to filmowa adaptacja książki Bryana Burrougha pt. "Public Enemies: America's Greatest Crime Wave and the Birth of the FBI, 1933-34".
Fabuła.
Historia najsłynniejszych amerykańskich gangsterów lat 30. – Johna Dillingera, Baby’ego Face'a Nelsona i Pretty Boya Floyda.
Kierowane wówczas przez J. Edgara Hoovera FBI z małej agencji stało się potężną organizacją o światowej sławie między innymi przez swoje wysiłki zmierzające do schwytania przestępców.
Z jednego z najlepiej strzeżonych więzień Stanów Zjednoczonych ucieka jeden z najsłynniejszych amerykańskich gangsterów – John Dillinger, razem ze swymi kompanami: Baby Face Nelson i Pretty Boy Floyd.
Film zaczyna się podczas jednej z ucieczek gangstera. Wrogiem Dillingera nie bez powodu jest Melvin Purvis – policjant ścigający Johna. Wkrótce wsadzenie go do więzienia stało się jego głównym celem.
Obsada.
i inni
Nagrody i nominacje.
Nagroda Satelita 2009

</doc>
<doc id="1581548" url="https://pl.wikipedia.org/wiki?curid=1581548" title="Mannophryne lamarcai">
Mannophryne lamarcai

Mannophryne lamarcai – gatunek płaza bezogonowego z rodziny Aromobatidae, żyjący w Ameryce Południowej, wcześniej przypisany gatunkowi "Mannophryne herminae".
Występowanie.
Cerro Socopó w wenezuelskim stanie Falcon na wysokości 600–1250 m n.p.m., aczkolwiek nie można wykluczyć, że zasięg jest nieco szerszy.
Zamieszkuje obszary trawiaste, bagniska często wzdłuż nieutwardzonych dróg.
Ekologia.
Liczebność tego rzadkiego gatunku wiodącego dzienny tryb życia spada na skutek utraty środowiska (rolnictwo, kwaśne deszcze, zanieczyszczenie).
Rozmnażanie.
Kijanki są umieszczane w środowisku wodnym przez samca.

</doc>
<doc id="1581549" url="https://pl.wikipedia.org/wiki?curid=1581549" title="Dwie godziny">
Dwie godziny

Dwie godziny – pierwszy polski film fabularny (dramat obyczajowy) zrealizowany po zakończeniu II wojny światowej. Wyreżyserowany przez Stanisława Wohla film nie został jednak dopuszczony do rozpowszechniania. Ukończony w 1946, premierę miał po 11 latach – 9 grudnia 1957 roku. Oryginalna wersja filmu miała tytuł "Od 9-tej do 11-tej" i była na tyle inna od ostatecznej, że Ewa Szelburg-Zarembina poprosiła o usunięcie jej nazwiska jako autorki scenariusza.
Opis fabuły.
Akcja filmu toczy się w czasach powojennych. Bohaterami są osoby, które nie mogą zapomnieć dramatycznych przeżyć II wojny światowej. Należy do nich m.in. Marek wracający z narzeczoną do rodzinnego domu, który na jego miejscu zastaje ledwie ruiny. Poznajemy też szewca, który podczas wojny przebywał w obozie śmierci, a także jego kata – kapo Filipa. Żona Filipa, Marta, nie może pogodzić się z hańbą swego męża. Kiedy szewc rozpoznaje kapo, popełnia morderstwo.

</doc>
<doc id="1581556" url="https://pl.wikipedia.org/wiki?curid=1581556" title="Mannophryne larandina">
Mannophryne larandina

Mannophryne larandina – gatunek płaza bezogonowego z rodziny Aromobatidae, żyjącego w Ameryce Południowej.
Występowanie.
Zamieszkuje stan Lara w Wenezueli do wysokości 1800 m n.p.m., preferując środowiska lądowo i świeżą wodę tropikalnych lasów.
Ekologia.
Posiadamy mało informacji na ten temat. W 2002 roku odnaleziono kilka osobników w lokalizacji typowej i innych miejscach.
Rozmnażanie.
Jak u innych gatunków, kijanki podróżują do środowiska wodnego na grzbiecie samca.

</doc>
<doc id="1581557" url="https://pl.wikipedia.org/wiki?curid=1581557" title="Rodolphe Lindt">
Rodolphe Lindt



</doc>
<doc id="1581560" url="https://pl.wikipedia.org/wiki?curid=1581560" title="Ulica Zamojska w Lublinie">
Ulica Zamojska w Lublinie

Ulica Zamojska w Lublinie jest ulicą o średnim natężeniu ruchu w centrum miasta i głównym szlakiem łączącym Stare Miasto z południowymi dzielnicami.
Historia.
Powstanie drogi.
Ulicę Zamojską wytyczono w 1815 roku w ramach odbudowy miasta po zniszczeniach wojen napoleońskich. na drodze "na Piaski" wytyczono ją jako trakt zamojski - jeden z trzech głównych traktów prowadzących do Lublina obok traktu warszawskiego (obecne Al. Racławickie) oraz traktu na Lubartów, Terespol i Brześć (obecnie ul. Lubartowska). Odcinek od ul. Królewskiej do ul. Bernardyńskiej powstał w latach 1819—1826.
XIX i XX wiek.
Dawniej ta ulica miała status trasy tranzytowej, a biegła przez Most M. Lutowsławskiego do skrzyżowania ulic: Alei Zygmuntowskich, 1 Maja i Fabrycznej (wówczas ulica Fabryczna nazywała się "Armii Czerwonej"). Obecnie wylot ulicy Zamojskiej po przekroczeniu mostu opiera się o Rondo Lubelskiego Lipca 80. W końcu lat siedemdziesiątych XX wieku stary most zamknięto ze względu na jego stan techniczny, następnie przeszedł remont i został udostępniony tylko dla ruchu pieszego i rowerowego. Ruch tranzytowy skierowano nową trasą - aleją Unii Lubelskiej, a w celu połączenia nowej arterii z ulicą Zamojską – wybudowano nowy odcinek – łącznik.
XXI wiek.
Ulica nadal pozostaje jedną z głównych ulic miasta i stanowi jeden z dojazdów do Śródmieścia i Starego Miasta. Wzdłuż całej drogi (w dawnym przebiegu) znajdują się pasy dla rowerów lub ścieżki rowerowe.
Podział ulicy.
W czasach PRL ulica nosiła nazwę "Ulica Mariana Buczka" i od 1981 roku stanowiła jedną całość z ulicą Prymasa Stefana Wyszyńskiego. W 1981 z ulicy Buczka wydzielono fragment od ul. Królewskiej do ul. Bernardyńskiej, któremu nadano imię Prymasa Stefana Wyszyńskiego.
Komunikacja miejska.
Ulicą kursuje wiele linii autobusowych i trolejbusowych. Nad całą długością ulicy (w nowym przebiegu) rozwieszona jest trolejbusowa sieć trakcyjna.
Ulicą kursują następujące linie Komunikacji Miejskiej:

</doc>
<doc id="1581562" url="https://pl.wikipedia.org/wiki?curid=1581562" title="Aspis (1907)">
Aspis (1907)

Aspis – grecki niszczyciel służący w Greckiej Marynarce Wojennej w latach 1907-1945. Nazwa "aspis" oznacza w języku greckim tarczę (gr. ἀσπίς, ὅπλον – hoplon).
"Aspis", tak jak wszystkie cztery niszczyciele typu "Niki", został zamówiony w Niemczech i zbudowany w 1907 roku w szczecińskiej stoczni AG Vulcan Stettin.
Podczas I wojny światowej okręt wraz z całą flotą grecką przeszedł pod kontrolę ententy. W 1916 roku okręt służył we francuskiej marynarce wojennej. W 1918 roku wraz z opowiedzeniem się Grecji po stronie aliantów, okręt został oddany stronie greckiej. Do końca wojny "Aspis" patrolował Morze Egejskie.
W czasie wojny grecko-tureckiej okręt brał udział w operacjach na wodach Morza Egejskiego oraz Morza Marmara, jednak nie odniósł większych sukcesów.
W latach 1925-1927 okręt przeszedł modernizację otrzymując nowoczesną artylerię pokładową. Na początku II wojny światowej okręt dostarczał zaopatrzenie wyspom greckim położonym na Morzu Jońskim a od 1942 roku służył w ochronie brytyjskich konwojów śródziemnomorskich. Po zakończeniu wojny w 1945 roku okręt został sprzedany do stoczni złomowej.

</doc>
<doc id="1581568" url="https://pl.wikipedia.org/wiki?curid=1581568" title="Mannophryne neblina">
Mannophryne neblina

Mannophryne neblina – gatunek płaza bezogonowego z rodziny Aromobatidae żyjącego w Ameryce Południowej. Jest to jeden z największych gatunków.
Występowanie.
Zamieszkuje Wenezuelę, a dokładniej jedynie okolice Paso Portachuelo. Preferuje lasy mgliste na wysokościach 900-1100 m n.p.m..
Ekologia.
Liczebność spada.
Rozmnażanie.
Jaja są składane na dnie tropikalnego lasu na lądzie, kijanki podróżują do środowiska wodnego na grzbiecie rodzica.
Linki zewnętrzne.
c

</doc>
<doc id="1581574" url="https://pl.wikipedia.org/wiki?curid=1581574" title="Mannophryne oblitterata">
Mannophryne oblitterata

Mannophryne oblitterata – gatunek płaza bezogonowego z rodziny Aromobatidae żyjącego w Ameryce Południowej.
Występowanie.
Wenezuelskie stany Guárico i Miranda. Zamieszkuje obszary w sąsiedztwie linii brzegowej na wysokości od 150 do 750 m.
Zamieszkuje brzegi strumieni o wartkim nurcie w wilgotnych nizinnych pierwotnych lasach.
Ekologia.
Główne zagrożenia dla tego gatunku o nieznanym trendzie to rolnictwo i turystyka.
Rozmnażanie.
Jaja są składane pod butwiejącymi liśćmi, kijanki podróżują do środowiska wodnego na grzbiecie samca.

</doc>
<doc id="1581576" url="https://pl.wikipedia.org/wiki?curid=1581576" title="Colostethus guatopoensis">
Colostethus guatopoensis



</doc>
<doc id="1581577" url="https://pl.wikipedia.org/wiki?curid=1581577" title="Puchar Świata w narciarstwie alpejskim kobiet 2005/2006">
Puchar Świata w narciarstwie alpejskim kobiet 2005/2006

Puchar Świata w narciarstwie alpejskim kobiet sezon 2005/2006 to 40. edycja tej imprezy. Cykl ten rozpoczął się w austriackiej miejscowości Sölden 22 października 2005 roku, a zakończył 18 marca 2006 roku w szwedzkim Åre. 

</doc>
<doc id="1581580" url="https://pl.wikipedia.org/wiki?curid=1581580" title="Victor Klemperer">
Victor Klemperer

Victor Klemperer (ur. 9 października 1881 w Landsbergu, zm. 11 lutego 1960 w Dreźnie) – niemiecki filolog żydowskiego pochodzenia, romanista, profesor historii literatury francuskiej, pisarz, dziennikarz i przedsiębiorca.
Życiorys.
Syn rabina, ze skrajnie liberalnej synagogi reformowanej w Berlinie, w 1912 przyjął chrzest w kościele ewangelickim. W 1906 ożenił się z pianistką Evą Schlemmer. Swoją karierą akademicką rozpoczął od posady na uniwersytecie w Neapolu. Popierał wypowiedzenie I wojny światowej przez Niemcy, w 1914 powrócił do kraju i zaciągnął się do wojska, służył na froncie zachodnim jako artylerzysta, a w 1916 opuścił front ze względu na odniesione rany. Później do końca wojny pracował w wydziale cenzury armii. W 1920 udało mu się otrzymać posadę profesorską na Uniwersytecie Technicznym w Dreźnie, gdzie wykładał literaturę francuską.
Po przejęciu władzy w Niemczech przez NSDAP został pozbawiony katedry uniwersyteckiej i prawa wykładania. Systematycznie marginalizowany ze społeczeństwa. Po 1939 wysiedlony z własnego domu do tzw. „domu żydowskiego”.
Ocalenie zawdzięcza konsekwentnemu wsparciu żony, Evy Schlemmer – Niemki (Aryjki w świetle ustaw norymberskich), która dzieliła jego los mimo narastania antysemickich prześladowań. Jako małżonek Niemki, która odmówiła wymuszanego przez Gestapo rozwodu, uniknął wywózki do obozów w 1942–1943. Bombardowanie Drezna 13 lutego 1945, w przeddzień planowanej wywózki mieszkańców „domu żydowskiego” do obozu śmierci, uratowało ostatecznie obojgu życie. Podczas nalotu wmieszał się wraz z żoną w tłum uciekinierów ze zniszczonego miasta i przetrwał na prowincji, w Bawarii, do nadejścia armii amerykańskiej. Po wojnie powrócił do Drezna.
Światową sławę przyniosła mu praca "LTI – notatnik filologa", na tle przeżyć pisarza w okresie III Rzeszy – analiza semantyki języka (LTI – "Lingua Tertii Imperii" łac. „Język Trzeciej Rzeszy”) i obyczajowości totalitarnych Niemiec. Głównym przedmiotem obserwacji Klemperera była neutralizacja zła w odbiorze społecznym poprzez propagandowe manipulacje semantyczne (analiza metod propagandy masowej poprzez monopol informacji i nowoczesnych środków ekspresji – radia, kina, prasy). W swych dziennikach odnotowuje kolejne kroki propagandy nazistowskiej w tym zakresie i ich wycinkowy odbiór społeczny.
Brat lekarzy i . Kuzyn dyrygenta Ottona Klemperera, który w latach 30., przebywając w USA, bezskutecznie namawiał Victora do emigracji z Niemiec. Gdy Victor przełamał psychiczne opory przed emigracją, stała się ona niemożliwa w związku z wybuchem II wojny światowej.
Polonica.
Tadeusz Borowski zadedykował Victorowi Klempererowi swoje opowiadanie "Muzyka w Herzenburgu" (z tomu "Pożegnanie z Marią").

</doc>
<doc id="1581582" url="https://pl.wikipedia.org/wiki?curid=1581582" title="Viktor Klemperer">
Viktor Klemperer



</doc>
<doc id="1581595" url="https://pl.wikipedia.org/wiki?curid=1581595" title="Tadeusz Kowalczyk (1933–2022)">
Tadeusz Kowalczyk (1933–2022)

Tadeusz Kowalczyk (ur. 5 stycznia 1933 w Bielinach, zm. 15 maja 2022 w Kielcach) – polski rolnik i polityk, poseł na Sejm X i I kadencji.
Życiorys.
Syn Franciszka i Józefy. Studiował historię na Uniwersytecie Łódzkim. Prowadził indywidualne gospodarstwo rolne, uzyskał dyplom mistrza pszczelarskiego. Działał w Niezależnym Samorządnym Związku Zawodowym Rolników Indywidualnych „Solidarność”. Przewodniczył radzie wojewódzkiej NSZZ RI „S” Ziemia Kielecka oraz wchodził w skład prezydium związku. Pełnił funkcję prezesa gminnego zarządu Polskiego Związku Pszczelarskiego.
W wyborach w 1989 uzyskał mandat posła na Sejm X kadencji z okręgu pińczowskiego z ramienia Komitetu Obywatelskiego „Solidarność”. Należał do Obywatelskiego Klubu Parlamentarnego, był m.in. członkiem Komisji Odpowiedzialności Konstytucyjnej, Komisji Regulaminowej i Spraw Poselskich, Komisji Sprawiedliwości. Po jego wystąpieniu, w którym zarzucił funkcjonariuszom Służby Bezpieczeństwa zamordowanie około 100 osób, została powołana tzw. komisja Rokity. W wyborach w 1991 z powodzeniem ubiegał się o reelekcję. Kandydował w okręgu kieleckim z ramienia Porozumienia Ludowego będąc członkiem Polskiego Stronnictwa Ludowego „Solidarność”. Od 1992 był członkiem klubu parlamentarnego Konwencja Polska. Pracował w Komisji Spraw Zagranicznych, Komisji Stosunków Gospodarczych z Zagranicą i Gospodarki Morskiej oraz Komisji do Spraw Układu Europejskiego.
Po 1993 wycofał się z aktywnej działalności politycznej. Przeszedł na emeryturę, kierował Świętokrzyską Fundacją Rozwoju Organizacji Gospodarczych Rolników w Modliszewicach.
Został pochowany w Bielinach.
Odznaczenia i wyróżnienia.
W 2014 został laureatem nagrody honorowej „Świadek Historii” przyznanej przez Instytut Pamięci Narodowej. W 2016 otrzymał Krzyż Wolności i Solidarności.

</doc>
<doc id="1581597" url="https://pl.wikipedia.org/wiki?curid=1581597" title="82 Dywizja Piechoty (III Rzesza)">
82 Dywizja Piechoty (III Rzesza)

82 Dywizja Piechoty - niemiecka dywizja z czasów II wojny światowej, sformowana na mocy rozkazu z 1 grudnia 1939 roku, w 6. fali mobilizacyjnej na poligonie Hammelburg w IX. Okręgu Wojskowym. 
Struktura organizacyjna.
158., 166. i 168. pułk piechoty, 182. pułk artylerii, 182. batalion pionierów, 182. oddział rozpoznawczy, 182. oddział przeciwpancerny, 182. oddział łączności, 182. polowy batalion zapasowy;
158., 166. i 168. pułk grenadierów, 182. pułk artylerii, 182. batalion pionierów, 82. batalion fizylierów, 182. oddział przeciwpancerny, 182. oddział łączności, 182. polowy batalion zapasowy;

</doc>
<doc id="1581602" url="https://pl.wikipedia.org/wiki?curid=1581602" title="Janusz Kasperek">
Janusz Kasperek

Janusz Kasperek (ur. 21 grudnia 1960 w Lublinie, zm. 17 października 1998 w Janowie) – polski pilot, członek Aeroklubu Świdnik, dyrektor aeroklubu w Świdniku w latach 1990–1994, kapitan pilot PLL LOT, instruktor I klasy, czternastokrotny mistrz Polski w akrobacji samolotowej, trzykrotny złoty medalista podczas mistrzostw świata w akrobacji samolotowej w 1997.
Kariera sportowa.
Karierę pilota sportowego rozpoczął w 1976 roku w Aeroklubie Robotniczym w Świdniku, którego członkiem był do śmierci. Kontynuował rodzinne tradycje lotnicze: ojciec Ryszard Kasperek oraz stryj Stanisław Kasperek także byli pilotami akrobacyjnymi - dzięki ich wspólnym sukcesom Świdnik pojawił się w czołówce ośrodków lotniczych świata.
Był najlepszym polskim pilotem w akrobacji samolotowej, mistrzem świata z roku 1997 w akrobacji samolotowej w kategorii samolotów z silnikami do 300 KM i brązowym medalistą z 1998 roku. W trakcie swojej kariery zdobył czternaście tytułów mistrza Polski, a w 1997 roku na mistrzostwach świata w Lawrence w USA wywalczył trzy złote medale.
Katastrofa lotnicza.
Zginął 17 października 1998 roku w katastrofie lotniczej w okolicach Janowa, w ówczesnym województwie siedleckim, wraz z Grzegorzem Moskalenko, również pilotem PLL LOT. Feralnego dnia obaj piloci wystartowali dwuosobowym niemieckim samolotem akrobacyjnym Extra 300 z 1996 roku około godz. 16:08 z lotniska Pierwszego Pułku Lotniczego Warszawa koło Mińska Mazowieckiego i po trzech, czterech minutach lotu rozbili się w pobliskim sosnowym lesie.
Odznaczenia i wyróżnienia.
W 1997 otrzymał tytuł „Zasłużony dla Miasta Świdnika". 26 października 1998 roku w uznaniu wybitnych zasług dla lotnictwa polskiego został pośmiertnie odznaczony Krzyżem Kawalerskim Orderu Odrodzenia Polski. W tym samym roku magazyn lotniczy „Skrzydlata Polska" przyznał mu tytuł Honorowego Sportowca Lotniczego Roku 1998.

</doc>
<doc id="1581605" url="https://pl.wikipedia.org/wiki?curid=1581605" title="83 Dywizja Piechoty">
83 Dywizja Piechoty

83 Dywizja Piechoty – niemiecka dywizja z czasów II wojny światowej, sformowana na mocy rozkazu z 1 grudnia 1939 roku, w 6. fali mobilizacyjnej na poligonie Bergen w X. Okręgu Wojskowym.
Struktura organizacyjna.
251., 257. i 277. pułk piechoty, 183. pułk artylerii, 183. batalion pionierów, 183. oddział rozpoznawczy, 183. oddział przeciwpancerny, 183. oddział łączności, 183. polowy batalion zapasowy;
257. i 547. pułk grenadierów, 183. pułk artylerii, 183. batalion pionierów, 183. batalion fizylierów, 183. oddział przeciwpancerny, 183. oddział łączności, 183. polowy batalion zapasowy;
251., 257. i 277. pułk grenadierów, 183. pułk artylerii, 183. batalion pionierów, 83. batalion fizylierów, 183. oddział rozpoznawczy, 183. oddział przeciwpancerny, 183. oddział łączności, 183. polowy batalion zapasowy;
251., 412. i 277. pułk grenadierów, 183. pułk artylerii, 183. batalion pionierów, 83. batalion fizylierów, 183. oddział rozpoznawczy, 183. oddział przeciwpancerny, 183. oddział łączności, 183. polowy batalion zapasowy;

</doc>
<doc id="1581606" url="https://pl.wikipedia.org/wiki?curid=1581606" title="Wiesław Kowalski (polityk)">
Wiesław Kowalski (polityk)

Wiesław Kowalski (ur. 12 czerwca 1947 w Pabianicach) – polski polityk, inżynier, poseł na Sejm X kadencji.
Życiorys.
W 1979 ukończył studia wyższe na Politechnice Łódzkiej uzyskując tytuł zawodowy inżyniera mechanika. Był starszym specjalistą w Ośrodku Badawczo-Rozwojowym w Żdżarach. W 1980 wstąpił do Niezależnego Samorządnego Związku Zawodowego „Solidarność”. Działacz samorządów pracowniczych, od 1989 członek Klubu Inteligencji Katolickiej.
W 1989 uzyskał mandat posła na Sejm X kadencji z okręgu Łódź-Górna jako kandydat bezpartyjny z poparciem Komitetu Obywatelskiego. Należał do Obywatelskiego Klubu Parlamentarnego, pracował w Komisji Systemu Gospodarczego i Polityki Przemysłowej, Komisji Polityki Przestrzennej, Budowlanej i Mieszkaniowej oraz Komisji Systemu Gospodarczego, Przemysłu i Budownictwa.
Na początku lat 90. należał do Porozumienia Centrum, z ramienia którego bez powodzenia ubiegał się o reelekcję. Później pracował m.in. jako dyrektor komisaryczny Fabryki Urządzeń Mechanicznych w Pabianicach oraz w łódzkich Zakładach Usług Technicznych „Unimet”.
Powrócił do lokalnej polityki po około dziesięciu latach, przystępując do Unii Wolności. W 2005 wszedł w skład zarządu regionu Partii Demokratycznej – demokraci.pl. Rok później, gdy PD weszła w skład koalicji Lewica i Demokraci, zrezygnował z tej funkcji, a następnie bezskutecznie kandydował do rady miasta z listy lokalnego komitetu Blok „Prawica Razem”, zblokowanego z Platformą Obywatelską.

</doc>
<doc id="1581613" url="https://pl.wikipedia.org/wiki?curid=1581613" title="Subaru Sambar">
Subaru Sambar

Subaru Sambar – samochód produkowany przez Subaru z przeznaczeniem na rynek japoński. Dostępny był jako mikrovan lub kei truck (pick-up oparty na nadwoziu kei-car), miał za zadanie zapełnić lukę w segmencie kei carów. Samochód jest produkowany od roku 1961, obecnie w Japonii, Chinach, Korei oraz w Finlandii przez joint venture z Elcat Automotive. Poza Japonią model znany jest jako Subaru Domingo. Wersja z napędem AWD sprzedawana jest pod nazwą Subaru Sambar Dias Wagon.

</doc>
<doc id="1581614" url="https://pl.wikipedia.org/wiki?curid=1581614" title="Czesław Kurzajewski">
Czesław Kurzajewski

Czesław Kazimierz Kurzajewski (ur. 19 maja 1944 w Kaliszu, zm. 12 maja 2019 w Wołominie) – polski dziennikarz i polityk, poseł na Sejm X kadencji.
Życiorys.
W 1964 ukończył nauczanie w liceum ogólnokształcącym, a w 1979 Zaoczne Zawodowe Studium na Wydziale Dziennikarstwa i Nauk Politycznych Uniwersytetu Warszawskiego. Po uzyskaniu wykształcenia średniego pracował jako zaopatrzeniowiec w Wytwórni Sprzętu Komunikacyjnego „PZL-Kalisz”. W okresie 1966–1970 był korespondentem prasy i radia, po czym od 1971 do 1974 był zatrudniony jako kaletnik w Spółdzielni Inwalidów „Pokój” w Kaliszu. W 1974 powrócił do dziennikarstwa, do 1978 pracował jako publicysta w dwutygodniku WSK-PZL „Delta” w Kaliszu, a od 1978 do 1981 był sekretarzem redakcji i zastępcą redaktora naczelnego tygodnika „Kaliski Włókniarz”.
W 1980 wstąpił do Niezależnego Samorządnego Związku Zawodowego „Solidarność”. Został redaktorem naczelnym pisma „Słowo Wolne” zarządu regionu NSZZ „S”. Po wprowadzeniu stanu wojennego zwolniony z pracy, zatrudniał się w różnych zawodach, w tym jako ajent skupu surowców wtórnych. Po ponownej legalizacji „S” w 1989 redagował pisma związkowe, został też sekretarzem Komitetu Obywatelskiego w województwie kaliskim.
W 1989 uzyskał z rekomendacji KO mandat posła na Sejm X kadencji z okręgu kaliskiego. W trakcie kadencji był członkiem Obywatelskiego Klubu Parlamentarnego, pracował w Komisji Zdrowia oraz w Komisji Młodzieży, Kultury Fizycznej i Sportu, której był zastępcą przewodniczącego. W 1991 wycofał się z działalności politycznej.
Syn Józefa i Heleny, ojciec Macieja Kurzajewskiego.
Pochowany na cmentarzu parafii Najświętszego Serca Pana Jezusa w Starej Miłośnie.

</doc>
<doc id="1581615" url="https://pl.wikipedia.org/wiki?curid=1581615" title="Subaru Alcyone SVX">
Subaru Alcyone SVX



</doc>
<doc id="1581617" url="https://pl.wikipedia.org/wiki?curid=1581617" title="Subaru Traviq">
Subaru Traviq



</doc>
<doc id="1581621" url="https://pl.wikipedia.org/wiki?curid=1581621" title="Stephan Loboue">
Stephan Loboue



</doc>
<doc id="1581622" url="https://pl.wikipedia.org/wiki?curid=1581622" title="Arthur Mutambara">
Arthur Mutambara

Arthur Guseni Oliver Mutambara (ur. 25 maja 1966), zimbabweński polityk, przewodniczący Ruchu na rzecz Demokratycznej Zmiany - frakcji Mutambara (MDC-M) od lutego 2006. Zgodnie z postanowieniami porozumienia o podziale władzy z 15 września 2008 nominowany na stanowisko wicepremiera Zimbabwe, które sprawował od 11 lutego 2009 do 11 września 2013.
Edukacja i kariera zawodowa.
Arthur Mutambara w latach 1987-1990 studiował inżynierię elektryczną i elektroniczną na Uniwersytecie Zimbabwe w Harare. Już w tym czasie dał się poznać jako lider ruchu studenckiego. Przewodził protestom antyrządowym na uniwersytecie w 1988 i w 1989, za co był więziony.
Od 1991 do 1995 studiował na Uniwersytecie Oksfordzkim w Wielkiej Brytanii, na którym zdobył doktorat z robotyki i mechaniki. Następnie przebywał w USA, gdzie współpracował z California Institute of Technology oraz Massachusetts Institute of Technology. Pracował również jako profesor strategii biznesowej oraz konsultant firmy "McKinsey &amp; Company". W latach 2002-2003 zajmował stanowisko dyrektora w "Standard Banku" z siedzibą w Johannesburgu. Od września 2003 stał na czele Afrykańskiego Instytutu Technologii i Biznesu (ATBI).
Działalność polityczna.
Po powrocie do Zimbabwe zaangażował się w działalność polityczną. Wstąpił do Ruchu na rzecz Demokratycznej Zmiany (MDC, "Movement for Democratic Change"), organizacji sprzeciwiającej się rządom prezydenta Roberta Mugabe.
W 2005 MDC rozpadło się na dwie frakcje. Część jej członków, pod przewodnictwem Morgana Tsvangirai'ego sprzeciwiła się udziałowi w wyborach do Senatu w listopadzie 2005. Ruch ten miał być protestem przeciw sfałszowaniu wyborów do Izby Deputowanych w marcu tegoż roku. Druga część MDC opowiedziała się za uczestnictwem w wyborach. W lutym 2006, na kongresie drugiej z tych frakcji, jej przewodniczącym został wybrany Arthur Mutambara.
15 lutego 2008 Mutambara ogłosił, iż nie zamierza kandydować w wyborach prezydenckich w marcu 2008. W zamian za to, jego frakcja MDC-M udzieliła poparcia kandydatowi niezależnemu i secesjoniście z ZANU-PF, Simbie Makoni.
Mutambara wziął udział w odbywających się w tym samym czasie wyborach parlamentarnych. W swoim okręgu Zengeza Wschodnia zajął jednak dopiero trzecie miejsce, za kandydatem MDC- frakcji Tsvangirai'ego oraz kandydatem ZANU-PF i w rezultacie nie dostał się do parlamentu. W wyniku wyborów MDC-M zdobyła 10 miejsc w parlamencie, ZANU-PF 97 miejsc, a MDC-Tsvangirai 99 miejsc. 28 kwietnia 2008 Mutambara i Tsvangirai ogłosili zjednoczenie swoich frakcji, co zapewniło Ruchowi na rzecz Demokratycznej Zmiany (MDC) większość w nowym parlamencie.
1 czerwca 2008 Arthur Mutambara został aresztowany w swoim domu w Harare. Według jego prawników, został zatrzymany za krytyczny artykuł pod adresem administracji prezydenta Mugabe, napisany w lokalnej gazecie. 3 czerwca 2008 został wypuszczony z aresztu za kaucją.
W wyniku zbojkotowanej przez MDC i sfałszowanej przez władze, drugiej tury wyborów prezydenckich prezydentem po raz kolejny został wybrany Robert Mugabe. Pod presją państw SADC w kraju rozpoczęły się rozmowy na temat stworzenia wspólnego rządu przez MDC i ZANU-PF.
W wyniku negocjacji 15 września 2008 Morgan Tsvangirai, Arthur Mutambara i Robert Mugabe, w obecności delegacji państw SADC, podpisali porozumienie o podziale władzy i utworzeniu rządu jedności narodowej. Wedle uzgodnionych postanowień Mutambarze przypadło stanowisko wicepremiera. Morgan Tsvangirai miał objąć urząd premiera Zimbabwe, a Mugabe miał pozostać na stanowisku prezydenta. Spośród przyszłych 31 ministrów, 16 tek przypadło opozycyjnemu Ruchowi na rzecz Demokratycznej Zmiany (MDC) (w tym resorty: gospodarki, sprawiedliwości, policji i samorządu), a 15 dotychczas rządzącej ZANU-PF.

</doc>
<doc id="1581624" url="https://pl.wikipedia.org/wiki?curid=1581624" title="Grażyna Langowska">
Grażyna Langowska

Grażyna Mirosława Langowska z domu Szymańska (ur. 14 października 1946 w Rzeszotarach-Chwałach, zm. 2 listopada 2009 w Olsztynie) – polska nauczycielka i polityk, posłanka na Sejm X i III kadencji.
Życiorys.
Córka Józefa i Jadwigi. Ukończyła w 1969 studia na Wydziale Humanistycznym Uniwersytetu Mikołaja Kopernika w Toruniu, uzyskując tytuł zawodowy magistra filologii polskiej. Pracowała jako nauczycielka języka polskiego w olsztyńskich szkołach. W 1980 wstąpiła do Niezależnego Samorządnego Związku Zawodowego „Solidarność”, organizowała sekcję związku grupującą pracowników oświaty. Weszła w skład prezydium zarządu Regionu Warmińsko-Mazurskiego, pełniąc funkcję rzecznika. Uczestniczyła w I Krajowym Zjeździe Delegatów w Gdańsku. Po wprowadzeniu stanu wojennego została tymczasowo aresztowana, po pół roku skazano ją na karę pozbawienia wolności z warunkowym zawieszeniem jej wykonania. W związku z represjami przez rok pozostawała bez pracy.
W wyborach w 1989 uzyskała mandat posłanki na Sejm X kadencji, została wybrana w okręgu olsztyńskim jako kandydatka bezpartyjna z poparciem Komitetu Obywatelskiego. Zasiadała w Obywatelskim Klubie Parlamentarnym, pracowała w Komisji Edukacji, Nauki i Postępu Technicznego oraz Komisji Nadzwyczajnej do rozpatrzenia projektu ustawy o ochronie prawnej dziecka poczętego.
W pierwszej połowie lat 90. zajmowała także stanowisko kuratora oświaty w województwie olsztyńskim.
Działała w Porozumieniu Centrum i następnie w Porozumieniu Polskich Chrześcijańskich Demokratów. W 1997 ponownie uzyskała mandat poselski z listy Akcji Wyborczej Solidarność. Należała do Komisji Edukacji, Nauki i Młodzieży oraz Komisji Kultury i Środków Przekazu. W kolejnych wyborach otwierała listę wyborczą Akcji Wyborczej Solidarność Prawicy w okręgu olsztyńskim. Po zakończeniu kadencji wycofała się z działalności politycznej.
Odznaczona pośmiertnie Krzyżem Oficerskim Orderu Odrodzenia Polski. Została pochowana na cmentarzu komunalnym w Olsztynie.
Upamiętnienie.
Z inicjatywy Stowarzyszenia „Wspólnota Polska” została ustanowiona Nagroda im. Grażyny Langowskiej, skierowana do nauczycieli i wychowawców oraz instytucji i środowisk edukacyjnych. Nagroda została wręczona po raz pierwszy w 2021 w Olsztynie. W tym samym roku w Warmińsko-Mazurskim Urzędzie Wojewódzkim w Olsztynie została odsłonięta tablica poświęcona pamięci Grażyny Langowskiej, a jedna z sal urzędu otrzymała jej imię.

</doc>
<doc id="1581625" url="https://pl.wikipedia.org/wiki?curid=1581625" title="Archeion">
Archeion

Archeion – czasopismo naukowe poświęcone archiwistyce. Wydawane od 1927. 
Opis.
Jego pierwszym redaktorem był Stanisław Ptaszycki, a długoletnim redaktorem naczelnym Piotr Bańkowski, który był też współzałożycielem półrocznika. 
Pismo do 1951 r. było organem Wydziału Archiwów Państwowych, następnie Naczelnej Dyrekcji Archiwów Państwowych.
Tematyka „Archeionu” to przede wszystkim artykuły dot. teorii i praktyki archiwalnej (terminologia, metodyka opracowania, pomoce archiwalne), historii i zasobów archiwów (także zagranicznych), przedstawiano tu również omówienia rozmaitych zbiorów (zespołów archiwalnych) i wybranych grup archiwaliów. Na łamach pisma zamieszcza się też m.in. przeglądy literatury archiwalnej, recenzje, kronikę wydarzeń.
W czasopiśmie tym znaleźć można wiele podstawowych materiałów źródłowych będących przedmiotem wielu opracowań związanych z historią archiwistyki i archiwów. Należy wspomnieć w tym miejscu o dotkliwym braku dokumentacji Wydziału Archiwów Państwowych (WAP), którego akta uległy w całości zniszczeniu. Stąd dużą wartość źródłową mają publikowane w ,Tekach Archiwalnych” oraz przedwojennym ,Archeionie” m.in. protokoły Rady Archiwalnej. Oprócz tego wartościowe są publikowane w ,Archeionie" prace m.in. Antoniego Rybarskiego, Stefana Ehrenkreutza, Kazimierza Kaczmarczyka, Józefa Paczkowskiego, Mieczysława Motasa, Reginy Piechoty, Bogdana Jagiełły, Tomasza Mencla, Zygmunta Kolankowskiego.
W ,Archeionie" omawiano m.in. działalność archiwistów objazdowych, których zadaniem było ratowanie zabytków archiwalnych, prowadzenie archiwów prowincjonalnych oraz nadzór nad archiwami prywatnymi.

</doc>
<doc id="1581630" url="https://pl.wikipedia.org/wiki?curid=1581630" title="Ge Korsten">
Ge Korsten



</doc>
<doc id="1581635" url="https://pl.wikipedia.org/wiki?curid=1581635" title="Zbigniew Mackiewicz">
Zbigniew Mackiewicz

Zbigniew Władysław Mackiewicz (ur. 4 lutego 1947 we Tarnawie) – polski rolnik i polityk, poseł na Sejm X kadencji.
Życiorys.
Posiada wykształcenie średnie zawodowe. Na początku lat 70. ukończył Technikum Mechaniczne dla Pracujących w Legnicy. Pracował w Państwowym Ośrodku Maszynowym, później w gospodarstwie rodzinnym i bazie maszynowej. W 1976 rozpoczął prowadzenie własnego gospodarstwa rolnego. Od 1973 do 1980 należał do Polskiej Zjednoczonej Partii Robotniczej.
W latach 80. działał w jawnych i podziemnych strukturach Niezależnego Samorządnego Związku Zawodowego „Solidarność” Rolników Indywidualnych, był skarbnikiem struktur regionalnych, a w 1989 przewodniczącym rady wojewódzkiej.
W 1989 uzyskał mandat posła na Sejm X kadencji z okręgu legnickiego jako kandydat bezpartyjny z poparciem Komitetu Obywatelskiego. Był członkiem Obywatelskiego Klubu Parlamentarnego, pracował w Komisji Rolnictwa i Gospodarki Żywnościowej oraz w Komisji Młodzieży, Kultury Fizycznej i Sportu. Nie ubiegał się o reelekcję.
Działał później w Stronnictwie Ludowo-Chrześcijańskim i Stronnictwie Konserwatywno-Ludowym. W 2002 z ramienia lokalnego komitetu bez powodzenia ubiegał się o stanowisko wójta gminy Ruja. W 2004 został prezesem nowo powołanego Związku Indywidualnych Rolników. W tym samym roku wstąpił do Prawa i Sprawiedliwości. W 2007 przeszedł na rentę. W 2014 bezskutecznie kandydował do rady powiatu legnickiego.
W 2015 otrzymał Krzyż Wolności i Solidarności. W 2016 odznaczony Krzyżem Kawalerskim Orderu Odrodzenia Polski. W 2000 wyróżniony odznaką honorową „Zasłużony dla Rolnictwa”.

</doc>
<doc id="1581637" url="https://pl.wikipedia.org/wiki?curid=1581637" title="Francesco Curá">
Francesco Curá

Francesco Curá (ur. 7 marca 1977 w Nowym Jorku) – amerykański aktor, piosenkarz i model. Wystąpił w sitcomie NBC "Hoży doktorzy" ("Scrubs", 2003) jako członek ekipy ambulansu.
Życiorys.
Wczesne lata.
Urodził się w Nowym Jorku. Jego rodzice, Ornella Cardinali i Arturo Curá, w 1973 przenieśli się z Bolonii w góry w pobliżu prowincji Parma (Bedonia). Ma jedną starszą siostrę Valentinę, która jest artystką w Parmie. Dorastał w Bedoniu, gdzie uczęszczał do Giovanni Agazzi Elementary School. Jego ojciec był lokalnym malarzem, rzeźbiarzem, muzykiem i reżyserem teatralnym, a także magikiem telewizyjnym. Stąd Curá wychował się w artystycznym środowisku. 
Kariera.
Występował w musicalu "Robe de L'Etru Mondu" (1984) jako mały diabeł z piekła fantasmagorycznego, przedstawieniu "Bestia" ("Bestie", 1985) w Teatro Orfeo i jako jeden z synów Poncjusza Piłata w inscenizacji "Pasja" ("La passione di Cristo"), która częściowo miała miejsce na ulicach Bedonii i była filmowana przez krajowe sieci telewizji Rai 3.
W wieku czternastu lat, 15 września 1991, kontynuował edukację na kierunku grafiki w Paolo Toschi Art Institute w Parmie. Jego zainteresowania awangardą, rockiem gotyckim, punk rockiem, grunge i rockiem, doprowadziły go do Paryża i stał się znany w całym niemal miasteczku. W tym czasie dostrzegł go fotograf, który wykonał kilka zdjęć w stylu jako współczesny Święty Sebastian. Zdjęcia miały być elementem ekspozycji, ale wkrótce fotograf zmarł na raka. Niedługo później inny fotograf Corrado Dalco rozpoczął zdjęcia w negliżu oraz specyficznym wyglądzie alla John Lydon. Curá stał się także projektantem wielu swoich ubrań, z których jednym był kapelusz wykonany z metalu. 
W 1995, po ukończeniu szkoły średniej, studiował historię sztuki na Università degli Studi di Parma w Parmie. We wrześniu 1996 przeniósł się do Mediolanu, gdzie jego siostra pracowała jako projektant kostiumów. W kwietniu 1997 powrócił do Parmy, i rozpoczął pracę jako barman w nocnym klubie Kremlin, a jednocześnie spełniając wymóg służby wojskowej pracował dla Provincia di Parma. W lipcu 1997 rozpoczął studia na Academy - Music Center Polyvalent, gdzie spotkał sopranistkę Caterina Grandi, z którą jako tenor zrealizował kilka nagrań. Ujawnił czterooktawowy zasięg dźwięków jako sopranista (tzw. kastrat), tenor i baryton, pracował intensywnie nad barokowym repertuarem i rozwinął głębokie zainteresowanie w kierunku muzyki. 
W 1998 przybył do Nowego Jorku. Po raz pierwszy zgłosił się do Herbert Berghof Studio, ale został odrzucony z powodu dużej liczby uczestników. Podczas pracy w restauracji na Upper East Side, za namową Anny Strasberg, żony legendarnego nauczyciela aktorstwa Lee Strasberga, w 2000 zaczął uczęszczać do Lee Strasberg Theatre and Film Institute. 
Rozpoczął karierę teatralną w Bret Adams Ltd., wziął udział w reklamie McDonald’s, a także współpracował z menadżerem Hardingiem Jonesem. Wystąpił jako Rodolpho w przedstawieniu Arthura Millera "Widok z mostu", a także w kontrowersyjnej sztuce "Island Fever". W 2003 przeprowadził się do Los Angeles.

</doc>
<doc id="1581638" url="https://pl.wikipedia.org/wiki?curid=1581638" title="Spływ kohezyjny">
Spływ kohezyjny

Spływ kohezyjny - inaczej nazywany spływem grawitacyjnym.
Rozpatruje się go jako mieszanina dwóch faz. Składa się z zawiesiny drobniejszych frakcji tzw. faza rozpraszająca, która odgrywa rolę nośnika oraz materiału gruboziarnistego tzw. faza rozproszona
W przypadku spływów kohezyjnych (z ang. "debris flow") ziarna fazy rozproszonej (żwiru lub piasku) podtrzymywane są przez kohezję (czyli spoistość fazy rozpraszającej) którą stanowi przesycony wodą muł.
Wytrzymałość na ścinanie fazy rozpraszającej jest bardzo niska, stąd spływy kohezyjne płyną niemal bez tarcia wewnętrznego na nachylonych zboczach.

</doc>
<doc id="1581642" url="https://pl.wikipedia.org/wiki?curid=1581642" title="Wydawnictwo Salwator">
Wydawnictwo Salwator

Wydawnictwo Salwator – krakowskie wydawnictwo katolickie powstałe w 1998. Działa w ramach Polskiej Prowincji Salwatorianów.
W ofercie znajdują się publikacje z zakresu teologii, psychologii, filozofii, pedagogiki. Wydawnictwo jest też znane z książek motywacyjnych, poradników (m.in. kulinarnych - autorstwa s. Anieli Gareckiej), homiletyki, materiałów katechetycznych. Ofertę uzupełniają książeczki dla dzieci i młodzieży oraz beletrystyka.
Wśród autorów zagranicznych są m.in. Raniero Cantalamessa, Amedeo Cencini, Xavier Léon-Dufour, Bruno Forte, Anselm Grün, Romano Guardini, św. Jan od Krzyża, Carlo Maria Martini, Thomas Merton, Henri_Nouwen, Alessandro Pronzato, Gianfranco Ravasi, Jean Vanier i wielu innych.
Wśród polskich m.in.: abp Kazimierz Nycz, o. Leon Knabit OSB, o. prof. Józef Maria Bocheński, ks. prof. Roman Pindel, ks. prof. Jerzy Chmiel, ks. dr Robert Nęcek, prof. Danuta Michałowska, Anna Dymna i wielu innych.
Wydawnictwo wydało książki kilku ostatnich papieży, m.in. Jana XXIII, Pawła VI, Jana Pawła II oraz Benedykta XVI.
Nakładem Wydawnictwa ukazują się również Zeszyty Formacji Duchowej oraz kwartalnik katolicki „Salwator”.

</doc>
<doc id="1581644" url="https://pl.wikipedia.org/wiki?curid=1581644" title="Téodor de Wyzewa">
Téodor de Wyzewa

Téodor de Wyzewa (Teodor Wyżewski) (ur. 1863, Kalusik na Podolu, zm. 1917, Paryż) – francuski pisarz, tłumacz i muzykolog, jeden z czołowych przedstawicieli symbolizmu we Francji, pochodzenia polskiego.
Wraz z Édouardem Dujardinem założył w 1885 roku pismo "La Revue wagnérienne". Często zamieszczał artykuły o literaturze europejskiej w "Revue des deux mondes". Napisał monografie licznych kompozytorów (van Beethovena, Wagnera, Mozarta - tę ostatnią, monumentalną, wraz z G. de Saint-Foix).
Był mężem Marguerite Terlinden, córki belgijskiego malarza Félixa Terlindena, bratowej historyka i krytyka sztuki Pierre'a Francastela. Do Paryża trafił jako 6-letnie dziecko.

</doc>
<doc id="1581646" url="https://pl.wikipedia.org/wiki?curid=1581646" title="Maria Zofia Onufrowicz-Płoska">
Maria Zofia Onufrowicz-Płoska

Maria Zofia Onufrowicz-Płoska (ps. „Stryjenka”, „Maria Herting”, ur. 15 marca 1862 w Kalinkowiczach, zm. 2 września 1922 w Krakowie) – polska działaczka ruchu socjalistycznego, współtwórczyni I Proletariatu, żona Edmunda Płoskiego.
Życiorys.
Urodziła się w Kalinkowiczach w guberni mińskiej w kresowej rodzinie szlacheckiej, jako córka Eliasza i Karoliny z domu Herting. Jej braćmi byli Bolesław (1860–1913) i Adam (1856–1914) i Cezar (1864–1929). Rodzina Onufrowiczów należała do zubożałej szlachty; po powstaniu styczniowym sprzedała niewielki folwark i od lat 70. XIX wieku mieszkała w Kijowie. Eliasz i Karolina Onufrowiczowie prowadzili hotel przy ulicy Wasylkiwskiej.
Maria ukończyła gimnazjum w Kijowie, po czym udała się do Petersburga, gdzie jej siostra studiowała medycynę na kursach żeńskich przy Wojskowej Akademii Medyko-Chirurgicznej. Nie dostała się na te studia, więc od 1879 uczęszczała na kursy felczerskie. Część źródeł błędnie podaje, że studiowała na Uniwersytecie Petersburskim. W Petersburgu poznała członków Narodnej Woli i polskich organizacji socjalistycznych. Jej przyjaciółka Witolda Karpowiczówna wprowadziła ją do organizacji „Ognisko”. Tam poznała przyszłego męża, Edmunda Płoskiego.
W 1882 razem z Edmundem Płoskim wyjechała do Warszawy. Mieszkała jako sublokatorka w mieszkaniu telegrafistki Adelajdy Szwarc przy Złotej 6, razem z Karpowiczówną. 3 lipca 1883 roku wzięła ślub z Płoskim; świadkami byli Aleksander Dębski i Bronisław Białobłocki. Niedługo później Płoski został aresztowany; Maria wyjechała wtedy do Krakowa, gdzie kontynuowała działalność rewolucyjną (spotykała się z sympatykami partii, starała się o fałszywe paszporty, organizowała zbiórki pieniędzy). Opisywana jako „brunetka o czarnych oczach, wysmukła, twarz inteligentna (...) zawsze skupiona, poważna”. 
19 grudnia 1883 została aresztowana w mieszkaniu przy Jagiellońskiej 12. Znalazła się w grupie aresztowanych działaczy razem z Józefem Eibenschützem, Edmundem Kolbuszewskim, Karolem Medweckim, Stanisławem Polankiem, Józefem Gostyńskim i Marianem Piechowskim. 20 grudnia 1883 rozpoczął się proces Onufrowicz-Płoskiej i reszty rewolucjonistów; 31 marca 1884 roku ogłoszono wyrok. Onufrowiczowa została skazana na 4 miesiące więzienia i wydalenie poza granice Austro-Węgier; przekazano ją władzom carskim. Członkowie Proletariatu krakowskiego po ogłoszeniu wyroku przeprowadzili nieudany zamach na komisarza policji Jana Kostrzewskiego – praktykant brązowniczy Bolesław Malankiewicz usiłował wrzucić do biura komisarza żelazną petardę z ośmioma kilogramami prochu.
Skazana 29 lipca 1885 na 4 lata zesłania, uzyskała pozwolenie na towarzyszenie podczas zesłania mężowi. Oboje trafili na Sachalin. W 1897 w Aleksandrowsku Sachalińskim urodziła syna Witolda. 
Od 1897 roku mieszkali w Błagowieszczańsku, w 1906 roku opuścili Sachalin i uciekli do Japonii. Stamtąd przez Triest wrócili do Polski. Podczas I wojny światowej działała w Lidze Kobiet Galicji i Śląska. Zmarła w 1922 roku w Krakowie na chorobę serca, pochowana jest na Cmentarzu Rakowickim w Krakowie (kwatera XIV a). Wspomnienia pośmiertne ukazały się na łamach „Naprzód” i „Robotnika”.
W filmie Wandy Jakubowskiej "Biały mazur" (1978) Marię Onufrowicz-Płoską zagrała Katarzyna Skolimowska.

</doc>
<doc id="1581649" url="https://pl.wikipedia.org/wiki?curid=1581649" title="Pinus montezumae">
Pinus montezumae



</doc>
<doc id="1581650" url="https://pl.wikipedia.org/wiki?curid=1581650" title="Hermann Schulze-Delitzsch">
Hermann Schulze-Delitzsch

Hermann Schulze-Delitzsch (faktycznie "Franz Hermann Schulze" – ur. 29 sierpnia 1808 w Delitzsch, zm. 29 kwietnia 1883 roku w Poczdamie).
Studiował w Lipsku, a później w Halle. W Lipsku w 1827 roku wstąpił do korporacji akademickiej, gdzie był głową kolegium. W 1838 roku został mianowany w sądzie drugiej instancji jako asesor. W latach 1841–1849 był sędzią patriarchalnym majątku ziemskiego na kilka powiatów w jego rodzinnym mieście działania. W ten sposób poznawał problemy małych zakładów rzemieślniczych, którym trudno było nadążać za rosnącym uprzemysłowieniem. Po klęsce nieurodzaju pracował przy tworzeniu komisji pomocowej na zakup zbóż i utrzymanie młyna i piekarni. Następnie w pruskim Zgromadzeniu Narodowym pracował w komisjach zajmujących się sytuacją rzemieślników. Wszystkie te działania wskazywały na to, że jedynym sposobem na poprawę sytuacji rzemieślników jest tworzenie spółdzielni, by stawić czoła szybko rozwijającemu się przemysłowi.
W 1859 roku został powołany do pruskiego parlamentu i był jednym z założycieli "Deutsche Fortschrittspartei". Wtedy przeniósł się z rodziną do Poczdamu, gdzie kontynuował swoją działalność, dzięki czemu spółdzielnie w Prusach i w Związku Północnoniemieckim mogły działać jako osoby prawne i otrzymały zdolność prawną. W 1873 roku został odznaczony przez Uniwersytet w Heidelbergu, gdzie przyznano mu doctora honoris causa.

</doc>
<doc id="1581656" url="https://pl.wikipedia.org/wiki?curid=1581656" title="Tramwaje w Igławie">
Tramwaje w Igławie

Tramwaje w Igławie – nieistniejący system komunikacji tramwajowej w Igławie w południowych Czechach działający w latach 1909–1948. System stanowiła jedna linia o długości 2,7 km łącząca centrum miasta z dworcem kolejowym. Po likwidacji została zastąpiona przez trolejbusy.
Historia.
Podobnie, jak i w wielu innych miastach, główną przyczyną powstania linii tramwajowej w Igławie była konieczność połączenia miasta z dworcem kolejowym, położonego ok. 2 km na północny wschód od śródmieścia. Dyskusje na ten temat prowadzono od roku 1904. Wówczas na odcinku Dworzec – Śródmieście kursowały fiakry i omnibusy o pojemności od sześciu do piętnastu osób, obsługiwane głównie przez igławskich hotelarzy.
Decyzję o uruchomieniu linii tramwajowej podjęto ostatecznie we wrześniu 1906, jednak do prac budowlanych przystąpiono dopiero w 1908. Eksploatację linii rozpoczęto 26 sierpnia 1909, przy czym niezbędne koncesje wydano do 15 września. Igławska sieć tramwajowa składała się z jednej linii wiodącej z pl. T. Masaryka przez ul. Komeńskiego, pl. Wolności i ul. Havlíčka do dworca kolejowego. Był to odcinek jednotorowy, z mijankami, o rozstawie toru 1000 mm, mający długość 2,7 km. Igława posiadała najmniejszą sieć tramwajową na terenie dzisiejszych Czech po Cieszynie i Mariańskich Łaźniach.
Przez cały okres istnienia kształt linii tramwajowej nie ulegał zmianom, przy czym w latach 40. XX wieku pojawiły się propozycje rozbudowy sieci. Po II wojnie światowej zadecydowano o likwidacji przestarzałej i niewygodnej komunikacji tramwajowej i zastąpieniu jej trolejbusami. W 1947 linię skrócono o odcinek od zajezdni do dworca, a 12 listopada 1948 był ostatnim dniem kursowania tramwajów. Miesiąc później uruchomiono komunikację trolejbusową (trasa pierwszej linii była identyczna z linią tramwajową).
Tabor.
W początkach istnienia igławskich tramwajów po mieście jeździły trzy wagony silnikowe i dwa doczepne z wytwórni w Grazu, z wyposażeniem elektrycznym z koncernu AEG. W następnych latach tabor był uzupełniany jeszcze dwukrotnie – w 1912 zakupiono doczepny wóz pocztowy i wagon silnikowy identycznego typu, jak te z 1909, natomiast w latach 30. dodano jeden nowoczesny wagon silnikowy wyprodukowany w fabryce Vagónka Studénka.

</doc>
<doc id="1581658" url="https://pl.wikipedia.org/wiki?curid=1581658" title="Tramwaje w Jihlavie">
Tramwaje w Jihlavie



</doc>
<doc id="1581659" url="https://pl.wikipedia.org/wiki?curid=1581659" title="Płyta pilśniowa/Czarno widzę">
Płyta pilśniowa/Czarno widzę



</doc>
<doc id="1581665" url="https://pl.wikipedia.org/wiki?curid=1581665" title="Akrecja kolumnowa">
Akrecja kolumnowa

Akrecja kolumnowa – zjawisko ukierunkowania procesu akrecji w układzie podwójnym gwiazd na bieguny magnetyczne gwiazdy, zachodzące w polarach, czyli gwiazdach typu AM Her. Zjawisko zachodzi, gdy gęstość energii w dysku akrecyjnym jest mniejsza niż gęstość energii pola magnetycznego gwiazdy centralnej. Występuje najczęściej w przypadku silnie magnetycznych gwiazd neutronowych i białych karłów, a ze względu na obserwowane własności obiekty takie należą odpowiednio do klasy polarów i polarów pośrednich oraz pulsarów rentgenowskich. Opadanie w stronę gwiazdy w większej odległości od powierzchni gwiazdy następuje z prędkością naddźwiękową, blisko powierzchni gwiazdy formuje się fala uderzeniowa. Opadająca materia silnie świeci w zakresie rentgenowskim, szczególnie obszar pomiędzy frontem fali a powierzchnią gwiazdy.
Przykłady układów gwiazdowych z kolumną akrecyjną:

</doc>
<doc id="1581670" url="https://pl.wikipedia.org/wiki?curid=1581670" title="Czas pracy à la carte">
Czas pracy à la carte

Czas pracy à la carte – jedna z form elastycznego kształtowania czasu pracy w wymiarze chronologicznym i chronometrycznym. Ta forma organizacji czasu pracy polega na umożliwieniu pracownikowi wyboru różnych wariantów podziału czasu pracy w ustalonych wcześniej ramach, odbiegających od obowiązującego normalnego czasu pracy.

</doc>
<doc id="1581671" url="https://pl.wikipedia.org/wiki?curid=1581671" title="Środkowodunajska kultura mogiłowa">
Środkowodunajska kultura mogiłowa

Środkowodunajska kultura mogiłowa () – kultura archeologiczna starszej epoki brązu, należąca do kręgu kultur mogiłowych. Została wyróżniona przez kustosza muzeum w Brnie, J. Smolika. Jej nazwa wzięła się od obszaru występowania stanowisk tej kultury oraz od typowej dla niej formy pochówków pod kurhanami.
Geneza.
Kultura ta wykrystalizowała się na dolnych Morawach, najprawdopodobniej na bazie nowej ludności, która przybyła na te obszary, po czym rozprzestrzeniła się w kierunku Słowacji. Znaczący wpływ na jej ukształtowanie musiało mieć wcześniejsze podłoże, w postaci kultury wieterzowskiej, a także kultura madziarowska i kultura otomańska, co znajduje odzwierciedlenie w inwentarzu ceramicznym.
Chronologia i obszar występowania.
Omawiana kultura datowana jest na okres B i C epoki brązu według podziału chronologicznego, dokonanego przez Paula Reineckego, czyli według datowań kalibrowanych w latach 1700–1300 p.n.e. Swoim zasięgiem obejmowała wschodnią Austrię, południowe Morawy, sięgając aż w okolice Brna, południowo-zachodnią Słowację aż po Wag i zachodnie Węgry. Jej wpływy sięgały jednak dalej, w stronę grupy czesko-palatynackiej do środkowych Czech.
Osadnictwo i budownictwo.
W odróżnieniu od pozostałych grup kręgu kultur mogiłowych, gdzie osady są nieliczne, w kulturze środkowodunajskiej można zauważyć równowagę pomiędzy występowaniem osad i cmentarzysk. Większość osad położonych jest na obszarach nizinnych, chociaż zdarzają się od tego wyjątki. Osady tej kultury mają charakter zarówno otwarty, jak i obronny. W obrębie osiedli charakterystycznym obiektem są licznie występujące jamy o nierównym dnie. Z omawianej grupy kręgu mogiłowego znane są także pozostałości po domach, o różnej wielkości i konstrukcji. Przykładem osad środkowodunajskiej kultury mogiłowej są stanowiska Brno-Černá Pole i Křižanovice, gdzie odkryto pozostałości wspomnianych jam zasobowych oraz chat.
Obrządek pogrzebowy.
W środkowodunajskiej kulturze mogiłowej występują zarówno cmentarzyska kurhanowe, od których wziął swoją nazwę cały krąg kultur mogiłowych, jak i cmentarzyska płaskie. Współwystępuje przy tym ze sobą obrządek szkieletowy z ciałopalnym, przy czym stosunek liczby tych pochówków zmienia się w ciągu trwania tej kultury na korzyść obrządku ciałopalnego. Ponadto spotyka się także pochówki dziecięce w pitosach. Przy pochówkach kurhanowych, stanowiących 20% grobów omawianej kultury, zdarzają się czasem kamienne wieńce dookolne pod nasypem. Znanych jest 19 cmentarzysk środkowodunajskiej kultury mogiłowej, a wśród nich na przykład cmentarzysko z miejscowości Borotice czy cmentarzysko z Čeložnic, na które składało się 77 kopców.
Inwentarz.
W ceramice środkowodunajskiej kultury mogiłowej typowymi formami są dzbanki i kubki guzowe oraz naczynia wazowate, z uchami w pobliżu szyi, zdobione guzami lub plastycznymi żeberkami na brzuścu naczynia. Wiele jest naczyń na pustych nóżkach i profilowanych mis z uchem. Zjawiskiem występującym w omawianej jednostce taksonomicznej są pojawiające się w późniejszej fazie tej kultury skarby naczyń ceramicznych, na przykład skarb z miejscowości Lednice.
Bogaty jest także inwentarz metalowy. Wśród broni można wymienić miecze, sztylety, groty włóczni i grociki strzał oraz czekany typu węgierskiego. Natomiast wśród ozdób występują szpile różnych typów, naramienniki zdobione tarczkami spiralnymi, różne rodzaje bransolet, diademy z taśmy brązowej, nieraz zdobione ornamentem, a także wisiorki brązowe.
Zanik.
Środkowodunajska kultura mogiłowa zanikła w okresie brązu C i D (1350–1200 lat p.n.e.), a jej ludność przyjęła wzorce kręgu kultur pól popielnicowych.

</doc>
<doc id="1581674" url="https://pl.wikipedia.org/wiki?curid=1581674" title="Anterus (imię)">
Anterus (imię)



</doc>
<doc id="1581676" url="https://pl.wikipedia.org/wiki?curid=1581676" title="Tony Jaa">
Tony Jaa

Tony Jaa, właśc. Panom Yeerum, taj. พนม ยีรัมย์ (ur. 5 lutego 1976 w Surinie) – tajski aktor, kaskader, choreograf i reżyser. Najbardziej godna uwagi praca Jaa jako kaskadera dotyczyła postaci Liu Kanga w filmie "" (1997). Jaa zdobył wiele nagród i nominacji w swojej karierze, takich jak Star Entertainment Awards, Top Awards czy Nine Entertain Awards.
Życiorys.
Urodził się w prowincji w Surinie (region Isan) w Tajlandii jako syn Rin Saipetch i Thongdee Yeeruma. Dorastał na wsi z bratem Taweesakiem oraz dwiema siostrami – Waew i Hatthayą w rodzinie zajmującej się hodowlą słoni. Zainspirowany filmami karate z Bruce’em Lee, Jackie Chanem i Jetem Li, rozpoczął trening sztuk walki, naśladując ruchy podpatrzone w filmach. Pierwszymi miejscami jego treningów było pole ryżu należące do jego ojca oraz miejsce nad rzeką gdzie kąpano słonie. Kiedy miał dziesięć lat, zaczął trenować boks tajski w lokalnej świątyni. Trenował też Capoeira, Taekwondo, Krabi krabong, Kung-fu i Aikido.
W wieku piętnastu lat zobaczył tajski film akcji pt. "Born to Fight" z udziałem reżysera i mistrza sztuk walki Phanna Rithikrai. Yeerum odnalazł mistrza Rithikrai i rozpoczął pod jego okiem naukę kung-fu oraz treningi kaskaderskie. Rithikrai pomógł Tonemu zapisać się do szkoły sportowej w prowincji Maha Sarakham, gdzie Yeerum rozpoczął dodatkowe treningi m.in. w akrobatyce, gimnastyce, taekwondo oraz walkach mieczem.
Początkowo pracował w zespole Muay Thai Stunt, którym jako kaskader pojawił się w kilku filmach Phanna Rithikrai. Pierwszym większym wyzwaniem dla Panoma była role dublera Robina Shou (Liu Kang) oraz Jamesa Remara (Raiden) w filmie "" z 1997 r. Następnie Phenom pracował jako statysta i kaskader w tajlandzkim serialu telewizyjnym "Insee Daeng" (ang. "Red Eagle"), dostał także pierwszą rolę w filmie wyreżyserowanym przez Phanna Rithikrai pt. "Nuk leng klong yao".
Panom z mistrzem Panna podczas treningów zajęli się sztuką walki Muay Boran (starożytny styl Muay Thai). Yeerum przez 1 rok opanował techniki Muay Boran i razem ze swoim mistrzem postanowili zrobić film o tej tematyce. Nakręcili razem krótkie demo pokazujące możliwości Panoma. Film trafił do producenta i reżysera Prachya Pinkaewa. Obraz niespotykanych umiejętności Yeeruma wywarł na nim ogromne wrażenie.
W 2003 powstał film pt. "Ong-bak", do którego scenariusz został napisany specjalnie dla Panoma Yeeruma. Ze względów marketingowych aktor przybrał imię Tony Jaa.
W 2011 poślubił Piyarat Chotiwattananont. Mają dwie córki: Hathaipawee i Narinrat.

</doc>
<doc id="1581678" url="https://pl.wikipedia.org/wiki?curid=1581678" title="Silver Lake (Los Angeles)">
Silver Lake (Los Angeles)

Silver Lake – dzielnica Los Angeles leżące w rejonie Central Los Angeles, które stanowi część hrabstwa Los Angeles.

</doc>
<doc id="1581680" url="https://pl.wikipedia.org/wiki?curid=1581680" title="Panom Yeerum">
Panom Yeerum



</doc>
<doc id="1581684" url="https://pl.wikipedia.org/wiki?curid=1581684" title="Acer pseudoplatanus">
Acer pseudoplatanus



</doc>
<doc id="1581690" url="https://pl.wikipedia.org/wiki?curid=1581690" title="Czas pracy a la carte">
Czas pracy a la carte



</doc>
<doc id="1581699" url="https://pl.wikipedia.org/wiki?curid=1581699" title="Leonardo Talamonti">
Leonardo Talamonti

Leonardo Talamonti (ur. 12 listopada 1981 roku w Álvarez w prowincji Santa Fe) – argentyński piłkarz występujący na pozycji środkowego obrońcy.
Kariera klubowa.
Leonardo Talamonti zawodową karierę rozpoczynał w 2000 roku w Rosario Central. W argentyńskiej Primera División zadebiutował podczas sezonu 2000/2001, jednak był to jego jedyny występ w trakcie całych rozgrywek. W kolejnym sezonie Talamonti wziął już udział w siedemnastu ligowych pojedynkach, a 24 lutego 2002 roku strzelił swojego pierwszego gola dla Rosario w przegranym 2:1 meczu z Talleres Perico. W sezonie 2002/2003 argentyński obrońca był już podstawowym zawodnikiem swojej drużyny i wystąpił w 33 spotkaniach Primera División.
W trakcie rozgrywek 2004/2005 Talamonti trafił do S.S. Lazio, w barwach którego 27 października 2004 roku w wygranym 2:0 meczu z Messiną zadebiutował w Serie A. Po roku spędzonym we Włoszech wychowanek Rosario powrócił jednak do kraju i trafił do River Plate. W sezonie 2005/2006 rozegrał dla niego 24 ligowe pojedynki i strzelił dwie bramki. W turnieju Apertura zajął szóste miejsce, natomiast w Clausurze razem z zespołem uplasował się na trzeciej pozycji.
W sierpniu 2006 roku Argentyńczyk podpisał kontrakt z Atalantą BC. W nowym klubie ligowy debiut zaliczył 15 października, a "Nerazzurri" wygrali wówczas wyjazdowe spotkanie z US Palermo 3:2. Przez cały sezon Talamonti wziął udział w 20 ligowych meczach, natomiast w kolejnych rozgrywkach rozegrał tylko dziewięć pojedynków. Sezon 2008/2009 były gracz Lazio rozpoczął już jednak jako podstawowy zawodnik swojego zespołu i stworzył linię obrony razem z Gianpaolo Bellinim, Thomasem Manfredinim i Györgym Garicsem.

</doc>
<doc id="1581700" url="https://pl.wikipedia.org/wiki?curid=1581700" title="Torture porn">
Torture porn



</doc>
<doc id="1581704" url="https://pl.wikipedia.org/wiki?curid=1581704" title="Pedro Calomino">
Pedro Calomino

Bleo Pedro Fournol (ur. 13 marca 1892 w Buenos Aires, zm. 12 stycznia 1950 tamże) – argentyński piłkarz grający jako prawoskrzydłowy oraz trener. Znany pod przydomkiem "Calomino."
Uznaje się go za piłkarza, który jako pierwszy w Argentynie wykonał strzał przewrotką – "bicicleta".
Kariera klubowa.
Calomino jest wychowankiem stołecznego Boca Juniors, w którym zadebiutował w 1911 roku w spotkaniu przeciwko CA Independiente (2:1) w którym zdobył gola.
W 1914 roku – na krótko – przeniósł się do Hispano Argentino i Quilmes, po czym wrócił do macierzystego Boca Juniors, gdzie grał aż do zakończenia kariery w 1924 roku. Łącznie dla "Xenezis" rozegrał 222 spotkania, w których zdobył 97 bramek. Sześć razy był najlepszym strzelcem Boca – w 1913, 1915, 1916, 1917, 1918 i 1919 roku – rekord ten pobił dopiero Martín Palermo w 2009 roku. Obecnie Calomino zajmuje dziewiąte miejsce w rankingu najlepszych strzelców w historii klubu.
W trakcie kariery słynął z fantastycznych dryblingów. Swój styl gry opierał na swojej szybkości, często strzelał na bramkę w pełnym biegu.
Kariera reprezentacyjna.
W reprezentacji Argentyny zadebiutował w 1912 roku podczas turnieju Gran Premio de Honor Argentino.
Był w kadrze narodowej na czterech turniejach o Copa America. Na turnieju w 1917 zagrał w dwóch spotkaniach – z Brazylią (zdobył bramkę) i Urugwajem, a Argentyna została wicemistrzem Ameryki Południowej. Dwa lata później Argentyna zdobyła brąz, a Calomino zagrał we wszystkich trzech meczach – z Urugwajem, Brazylią i Chile. Po raz trzeci na turnieju zagrał w 1920 roku, kiedy Argentyna po raz drugi została wicemistrzem Ameryki Południowej. W trakcie turnieju zagrał we wszystkich trzech meczach – z Urugwajem, Chile i Brazylią. W trakcie spotkania z Urugwajem nie wykorzystał rzutu karnego, który obronił Juan Legnazzi. Ostatnim turniejem piłkarza była Copa América w 1921 roku, kiedy pełnił rolę grającego trenera. Calomino zagrał we wszystkich trzech meczach – z Brazylią, Paragwajem i Urugwajem, a kierowana przez niego drużyna Argentyny zdobyła pierwszy złoty medal w historii.
Dla reprezentacji Argentyny grał w latach 1912-1921, w trakcie których rozegrał 37 meczów i zdobył 5 bramek.

</doc>
<doc id="1581709" url="https://pl.wikipedia.org/wiki?curid=1581709" title="Sąd Apelacyjny w Rzeszowie">
Sąd Apelacyjny w Rzeszowie

Sąd Apelacyjny w Rzeszowie – organ wymiaru sprawiedliwości powołany do rozstrzygania spraw w II instancji mieszczący się w Rzeszowie przy alei Piłsudskiego 28.
Status prawny.
Sąd apelacyjny jest państwową jednostką organizacyjną nieposiadającą osobowości prawnej. Wszystko zaczęło się od uchwalonej przez Sejm w 1990 roku Ustawy z dnia 13 lipca o powołaniu sądów apelacyjnych oraz o zmianie ustawy – Prawo o ustroju sądów powszechnych, Kodeks postępowania cywilnego, Kodeks postępowania karnego, o Sądzie Najwyższym, o Naczelnym Sądzie Administracyjnym i o Krajowej Radzie Sądownictwa (), której art. 1 ust. 1 brzmi: "„Powołuje się sądy apelacyjne jako sądy powszechne”". 
Wojewoda rzeszowski doskonale rozumiał jakie znaczenie dla miasta i regionu ma lokalizacja takiej placówki w mieście, stąd też przekazał na potrzeby sądu jeden z dwóch najbardziej reprezentacyjnych budynków urzędowych miasta – byłej siedziby KW PZPR w Rzeszowie. Budynek był co prawda w nie najlepszym stanie technicznym ale jego lokalizacja oraz wielkość dobrze odpowiadały potrzebom przyszłego sądu. Zasady finansowania i rozliczania odbywają się według zasad określonych dla jednostek budżetowych oraz szczegółowych zasad prowadzenia gospodarki finansowej i działalności inwestycyjnej sądów powszechnych zawartych w rozporządzeniu ministra sprawiedliwości.
Struktury organizacyjne.
Sądy apelacyjne funkcjonują w strukturach sądów powszechnych, które rozstrzygają w drugiej instancji środki odwoławcze od orzeczeń okręgowych sądów, które wydawane są w pierwszej instancji. 
Dotyczy to spraw z zakresu: 
W Sądzie Apelacyjnym w Rzeszowie utworzono następujący wydziały:
Historia Sądu.
W latach zaboru austriackiego obszar obecnego województwa podkarpackiego podzielony był między dwa okręgi apelacyjne: w Krakowie i we Lwowie. Władze II Rzeczypospolitej podział ten utrzymały. Do obszaru apelacji krakowskiej należały wówczas okręgi sądów w Rzeszowie i Jaśle, zaś do obszaru apelacji Lwowskiej okręgi sądów w Przemyślu i Sanoku. 
13 listopada 1944 roku, ówczesny kierownik resortu sprawiedliwości w PKWN, ustanowił Rzeszów jako tymczasową siedzibę Sądu Apelacyjnego w Krakowie. Decyzja taka była rozwiązaniem tymczasowym, ale już od momentu jej podjęcia widoczna stała się rywalizacja między Rzeszowem i Krakowem o ostateczne umiejscowienie siedziby sądu apelacyjnego. Konsekwencją tej rywalizacji było oficjalne posługiwanie się dwoma nazwami na określenie powstałego sądu apelacyjnego. W ówczesnych dokumentach sąd ten określany jest raz jako Sąd Apelacyjny w Rzeszowie, innym razem zaś jako Sąd Apelacyjny w Krakowie z tymczasową siedzibą w Rzeszowie. 
3 marca 1945 roku, spór został zakończony decyzją ministra sprawiedliwości Rządu Tymczasowego znoszącą tymczasową siedzibę w Rzeszowie i powołującą Sąd Apelacyjny w Krakowie. Stan taki utrzymał się jedynie do 29 marca 1945 roku. Ten sam minister zadecydował wówczas o wyłączeniu okręgów sądowych Jasła (z siedzibą w Krośnie), Przemyśla i Rzeszowa z obszaru apelacji krakowskiej i dla tych okręgów, 1 maja 1945 roku, utworzył Sąd Apelacyjny w Rzeszowie. Władze Krakowa konsekwentnie dążyły do likwidacji bądź chociażby tylko zmniejszenia rangi nowo powstałego województwa rzeszowskiego. Działania te 1 stycznia 1946 roku zaowocowały likwidacją Sądu Apelacyjnego w Rzeszowie i przejęciem jego dotychczasowego obszaru właściwości przez Sąd Apelacyjny w Krakowie. 
1 lipca 1949 roku, na mocy rozporządzenia ministra sprawiedliwości z 15 czerwca 1949 roku, powstało osiem sądów apelacyjnych, w tym ponownie Sąd Apelacyjny w Rzeszowie. Sąd ten obejmował swoją jurysdykcją obszar Sądu Okręgowego w Jaśle (z tymczasową siedzibą w Krośnie), Przemyślu i Rzeszowie. Ten ostatni okręg został jednocześnie powiększony o obszar sądów grodzkich w Dębicy, Mielcu i Ropczycach, należących poprzednio do obszaru właściwości Sądu Okręgowego w Tarnowie. Już jednak w dniu 1 stycznia 1951 w oparciu o ustawę Sejmu z 20 lipca 1950 roku, zmieniona została struktura organizacyjna sądownictwa i sądy apelacyjne w Polsce zostały zlikwidowane. Sad Apelacyjny w Rzeszowie został przemianowany na Sąd Wojewódzki w Rzeszowie.
13 sierpnia 1990 roku minister Aleksander Bentkowski podpisał rozporządzenie, mocą którego powołano 7 sądów apelacyjnych: w Warszawie, Białymstoku, Gdańsku, Lublinie, Łodzi, Poznaniu i Rzeszowie. W celu przygotowania odpowiedniej siedziby nowego sądu oraz jego organizacji minister sprawiedliwości powołał pełnomocnika w osobie sędziego Cezarego Petruszewicza. Równolegle do prac adaptacyjnych w przyszłej siedzibie Sądu trwało zgłaszanie kandydatów spośród podkarpackiego środowiska prawniczego, na stanowiska sędziów sądu apelacyjnego. Krajowa Rada Sądownictwa przedstawiła Prezydentowi RP 15 osób wytypowanych przez ministra sprawiedliwości i Zgromadzenia Ogólne sądów wojewódzkich, z wnioskiem o powołanie ich na stanowiska sędziów Sądu Apelacyjnego w Rzeszowie.

</doc>
<doc id="1581716" url="https://pl.wikipedia.org/wiki?curid=1581716" title="Zgromadzenie Sióstr Córek Miłości Służebnic Ubogich">
Zgromadzenie Sióstr Córek Miłości Służebnic Ubogich



</doc>
<doc id="1581717" url="https://pl.wikipedia.org/wiki?curid=1581717" title="Jarosław Moskałyk">
Jarosław Moskałyk

Jarosław Michał Moskałyk (ur. 7 grudnia 1960 w Człuchowie) – kapłan Ukraińskiej Cerkwi Greckokatolickiej, profesor zwyczajny teologii, pracownik naukowy Wydziału Teologicznego Uniwersytetu im. Adama Mickiewicza w Poznaniu.
Życiorys.
Urodził się w Człuchowie, syn Michała i Katarzyny (zd. Nabereżna). W latach 1979–1984 odbył studia w Wyższym Seminarium Duchownym w Lublinie (KUL). Święcenia kapłańskie w katolickim obrządku wschodnim otrzymał 7 lipca 1985 r. w Przemyślu.
W latach 1985–1987 pełnił posługę wikariusza dla wiernych Kościoła greckokatolickiego w Bytowie i Miastku. W latach 1987-1991 odbywał studia specjalistyczne na KUL w Lublinie, gdzie w 1991r. obronił doktorat z teologii. W latach 1991–1995 pełnił funkcję administratora parafii greckokatolickiej w Olsztynie, Dobrym Mieście i Lidzbarku Warmińskim.
W latach 1995–2002 prowadził wykłady z teologii dogmatycznej w Akademii Teologicznej we Lwowie oraz w Wyższym Seminarium Duchownym w Rudnie. W 2001 uzyskał stopień doktora habilitowanego nauk teologicznych w zakresie teologii dogmatycznej i ekumenicznej na Wydziale Teologicznym Uniwersytetu Opolskiego. W latach 2002–2005 prowadził działalność naukową i duszpasterską w parafii greckokatolickiej w Berlinie.
Od 2002 pracuje jako profesor nadzwyczajny w Zakładzie Teologii Fundamentalnej i Ekumenicznej Wydziału Teologicznego UAM, prowadząc wykłady z teologii ekumenicznej i dogmatycznej. Od 2007 wykłada także na Wydziale Neofilologii UAM.
W latach 2010–2013 był administratorem parafii greckokatolickiej pw. Opieki Matki Bożej w Poznaniu w Poznaniu.
11 kwietnia 2012 otrzymał tytuł naukowy profesora nauk teologicznych.

</doc>
<doc id="1581719" url="https://pl.wikipedia.org/wiki?curid=1581719" title="Dynoda">
Dynoda



</doc>
<doc id="1581721" url="https://pl.wikipedia.org/wiki?curid=1581721" title="Epidemia cholery w Zimbabwe w 2008 roku">
Epidemia cholery w Zimbabwe w 2008 roku



</doc>
<doc id="1581724" url="https://pl.wikipedia.org/wiki?curid=1581724" title="Bleo Pedro Fournol">
Bleo Pedro Fournol



</doc>
<doc id="1581725" url="https://pl.wikipedia.org/wiki?curid=1581725" title="Frank Ramsey (koszykarz)">
Frank Ramsey (koszykarz)

Frank Vernon Ramsey, Jr. (ur. 13 lipca 1931 w Corydonie, zm. 8 lipca 2018 w Madisonville) – amerykański koszykarz, występujący na pozycjach rzucającego obrońcy lub niskiego skrzydłowego, siedmiokrotny mistrz NBA, członek Koszykarskiej Galerii Sław im. Jamesa Naismitha.
Mierzący 191 cm wzrostu koszykarz studiował na University of Kentucky, gdzie grał w drużynie Kentucky Wildcats i w 1951 został mistrzem rozgrywek uniwersyteckich (NCAA). Do NBA został wybrany w drafcie w 1953 przez Boston Celtics i w tej organizacji spędził całą karierę. Debiutował w sezonie 1954/1955, następny rok spędził w wojsku, by od 1956 ponownie grać w barwach "Celtów" – pełnił rolę pierwszego wchodzącego z ławki (sixth man). Siedem razy zdobywał pierścienie mistrzowskie (1957, 1959–1964). Jego numer na koszulce (23) został przez Celtics zastrzeżony.
8 grudnia 1960 roku wyrównał niechlubny rekord NBA, oddając 15 niecelnych rzutów z gry, bez ani jednego trafienia w całym meczu.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.

</doc>
<doc id="1581730" url="https://pl.wikipedia.org/wiki?curid=1581730" title="ABP">
ABP



</doc>
<doc id="1581731" url="https://pl.wikipedia.org/wiki?curid=1581731" title="Górniki (gmina)">
Górniki (gmina)

Górniki – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Górniki, a następnie Ratno, które stanowiło odrębną gminę miejską.
W okresie międzywojennym gmina Górniki należała do powiatu kowelskiego w woj. wołyńskim. Była to najdalej na północ wysunięta gmina woj. wołyńskiego. Według stanu z dnia 4 stycznia 1936 roku gmina składała się z 13 gromad. Po wojnie obszar gminy Górniki wszedł w struktury administracyjne Związku Radzieckiego.

</doc>
<doc id="1581732" url="https://pl.wikipedia.org/wiki?curid=1581732" title="Hermann Schulze">
Hermann Schulze



</doc>
<doc id="1581733" url="https://pl.wikipedia.org/wiki?curid=1581733" title="Hołoby (gmina)">
Hołoby (gmina)

Hołoby – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Hołoby.
W okresie międzywojennym gmina Hołoby należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 30 gromad. Po wojnie obszar gminy Hołoby wszedł w struktury administracyjne Związku Radzieckiego.

</doc>
<doc id="1581734" url="https://pl.wikipedia.org/wiki?curid=1581734" title="Thomas Manfredini">
Thomas Manfredini

Thomas Manfredini (ur. 27 maja 1980 w Ferrarze) – włoski piłkarz występujący na pozycji obrońcy.
Kariera klubowa.
Thomas Manfredini jest wychowankiem klubu SPAL. W 1999 roku trafił do Udinese Calcio, w barwach którego 28 listopada w przegranym 0:2 meczu z Romą zadebiutował w Serie A. 9 stycznia 2000 roku Włoch strzelił natomiast swojego pierwszego gola dla „Bianconerich”, a ci wygrali wyjazdowe spotkanie z Perugią 5:0. Na Stadio Friuli Manfredini spędził łącznie cztery i pół sezonu, jednak wciąż pełnił w drużynie rolę rezerwowego i wystąpił łącznie w 64 ligowych pojedynkach.
W styczniu 2004 roku włoski obrońca został wypożyczony do Fiorentiny i razem z nią awansował z Serie B do pierwszej ligi. Sezon 2004/05 spędził w Calcio Catania, w którym od razu wywalczył sobie miejsce w podstawowej jedenastce. Zajął z nim trzynaste miejsce w drugiej lidze, a przez cały sezon zaliczył 30 ligowych występów. Podczas rozgrywek 2005/2006 Manfredini reprezentował barwy Rimini Calcio. Tym razem wystąpił w 22 spotkaniach i razem z drużyną zajął w końcowej tabeli Serie B siedemnastą lokatę. W sezonie 2006/07 włoski gracz przebywał natomiast na wypożyczeniu w zespole Bologna FC. Wziął udział w 28 pojedynkach drugiej ligi i razem z ekipą „Rossoblu” uplasował się na siódmej pozycji w tabeli.
Latem 2007 roku Manfredini podpisał kontrakt z pierwszoligową Atalantą BC. W lipcu 2007 roku został zawieszony przez włoską federację na trzy miesiące za udział w nielegalnych zakładach sportowych. W nowym klubie ligowy debiut zaliczył 4 listopada, a „Nerazzurri” wygrali wówczas na wyjeździe z Catanią 2:1. Przez cały sezon włoski piłkarz rozegrał w lidze siedemnaście spotkań i nie zdobył ani jednego gola. Sezon 2008/09 rozpoczął jako podstawowy zawodnik swojego zespołu i stworzył linię obrony razem z Gianpaolo Bellinim, Leonardo Talamontim i Györgym Garicsem. W następnym sezonie spadł z Atalantą do Serie B. Jego klub po roku jednak ponownie awansował do najwyższej ligi we Włoszech. W styczniu 2013 roku dołączył do zespołu Genoa CFC. W 2014 roku rozegrał 3 mecze w barwach US Sassuolo Calcio. W styczniu 2015 roku został graczem Vicenzy Calcio. Podczas gry dla tego klubu dwukrotnie zerwał ścięgno Achillesa. Po sezonie 2015/16 rozwiązał swoją umowę i zakończył grę w piłkę nożną. W 2019 roku wznowił karierę i rozegrał 2 spotkania dla SP La Fiorita w Campionato Sammarinese.
Kariera reprezentacyjna.
Manfredini ma za sobą występy w reprezentacji Włoch-20. Rozegrał dla niej 5 spotkań, wszystkie w 2000 roku.

</doc>
<doc id="1581736" url="https://pl.wikipedia.org/wiki?curid=1581736" title="Krymno (gmina)">
Krymno (gmina)

Krymno – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Krymno.
Początkowo gmina należała do powiatu włodzimierskiego. 12 grudnia 1920 r. została przyłączona do powiatu kowelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 10 gromad. 
Po wojnie obszar gminy Krymno wszedł w struktury administracyjne Związku Radzieckiego.

</doc>
<doc id="1581738" url="https://pl.wikipedia.org/wiki?curid=1581738" title="Kupiczów (gmina)">
Kupiczów (gmina)

Kupiczów (początkowo "Nowy Dwór") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą władz gminy był Kupiczów.
Na początku okresu międzywojennego jednostka figurowała pod nazwą "gmina Nowy Dwór" i należała do powiatu kowelskiego w woj. wołyńskim. 20 marca 1931 r. postanowieniem wojewody wołyńskiego została przemianowana na "Kupiczów".
Według stanu z dnia 4 stycznia 1936 roku gmina składała się z 29 gromad. Po wojnie obszar gminy Kupiczów wszedł w struktury administracyjne Związku Radzieckiego.

</doc>
<doc id="1581739" url="https://pl.wikipedia.org/wiki?curid=1581739" title="Analgezja wrodzona">
Analgezja wrodzona

Analgezja wrodzona – rzadka choroba genetyczna polegająca na całkowitym braku odczuwania bólu. Przyczyną choroby jest mutacja w genie "SCN9A" w locus 2q24, który odpowiada za przekazywanie pomiędzy komórkami nerwowymi impulsów bólowych do mózgu. Chorzy są zdolni do odbioru bodźców pozabólowych: dotyku, ciepła, zimna, łaskotania. Nie odczuwają jednak żadnych czynników bólowych, co może stwarzać zagrożenie życia. Dzieci dotknięte chorobą mogą osiągnąć wiek dojrzały, ale ich przewidywana długość życia jest dużo krótsza od reszty populacji z uwagi na brak reakcji na stany zagrażające zdrowiu i życiu, takie jak: oparzenie, skaleczenie, złamanie nogi itp. 

</doc>
<doc id="1581741" url="https://pl.wikipedia.org/wiki?curid=1581741" title="BBC Radio Five Live">
BBC Radio Five Live



</doc>
<doc id="1581742" url="https://pl.wikipedia.org/wiki?curid=1581742" title="Nagoya Grampus Eight">
Nagoya Grampus Eight



</doc>
<doc id="1581743" url="https://pl.wikipedia.org/wiki?curid=1581743" title="BBC Five Live Sports Extra">
BBC Five Live Sports Extra



</doc>
<doc id="1581746" url="https://pl.wikipedia.org/wiki?curid=1581746" title="Kongregacja Najświętszej Marii z Monte Oliveto">
Kongregacja Najświętszej Marii z Monte Oliveto



</doc>
<doc id="1581748" url="https://pl.wikipedia.org/wiki?curid=1581748" title="Jovanotti">
Jovanotti

Jovanotti, właśc. Lorenzo Cherubini (ur. 27 września 1966 w Rzymie) – włoski wokalista, jeden z najbardziej znanych muzyków śpiewających włoski pop/rap.
Stał się sławny w latach osiemdziesiątych pod egidą Claudio Cecchetto. Po mieszance rapu oraz muzyki dyskotekowej, w której odnosił pierwsze sukcesy, Jovanotti dość szybko zmienił swój styl zbliżając się stopniowo do muzyki "światowej". Wraz ze zmianą muzycznego nastroju zachodzi również zmiana tematów piosenek, które, wraz z upływem czasu, dotykają problemów filozoficznych, religijnych i politycznych. Jednocześnie wzrasta jego zaangażowanie w sprawy społeczne i polityczne. Stał się pacyfistą, często współpracuje z organizacjami, takimi jak: Emergency oraz Amnesty International.
Życiorys.
Lorenzo Cherubini urodził się w Rzymie 27 września 1966 roku. Jest trzecim z czworga dzieci Mario i Violi Cherubinich – pozostali: Umberto, pilot helikopterów, zginął w 2007 roku w wyniku wypadku powietrznego, Bernardo, który pracował jako aktor (np. film Panarea) oraz prezenter, oraz siostra Anna. Jego rodzina jest pochodzenia toskańskiego, pochodzi z Cortony, w prowincji Arezzo. W latach dzieciństwa Lorenzo często powracał do swoich rodzinnych stron. Obecnie jest honorowym mieszkańcem Cortony.
W latach 90. przyłączył się do artystów współpracujących z Luciano Pavarottim przy tworzeniu płyty „Pavarotti &amp; Friends. Together for the Children of Bosnia”. Współpracowali na rzecz pokoju i biednych dzieci. Utwory wykonane przez Jovanotti to „Serenata Rap” (z Pavarottim) i „Penso Positivo”. Było też wspólne wykonanie „Nessun dorma”.
Szóstego września 2008 roku ożenił się z Francescą Valiani, z którą wiele lat wcześniej miał córkę, Teresę, urodzoną 13 grudnia 1998 roku. Prawdopodobnie to właśnie córce zadedykował piosenkę „Per te”.

</doc>
<doc id="1581751" url="https://pl.wikipedia.org/wiki?curid=1581751" title="Lorenzo Jovanotti">
Lorenzo Jovanotti



</doc>
<doc id="1581752" url="https://pl.wikipedia.org/wiki?curid=1581752" title="Lorenzo Cherubini">
Lorenzo Cherubini



</doc>
<doc id="1581753" url="https://pl.wikipedia.org/wiki?curid=1581753" title="Jørn Andersen">
Jørn Andersen

Jørn Andersen (Jörn) (ur. 3 lutego 1963 we Fredrikstad) – norweski piłkarz, król strzelców Bundesligi, trener piłkarski.
Kariera.
Norwegia.
Jørn Andersen rozpoczął karierę w lokalnym zespole Østsiden gdzie pozostał do 1982. Następnie przeniósł się do Fredrikstad FK i zdobył tam siedem bramek w 43 meczach w Tippeliga. Potem w sezonie 1984/85 grał w Vålerenga Fotball, gdzie w 22 meczach zdobył 23 bramki.
Niemcy.
W 1985 podpisał kontrakt z 1. FC Nürnberg. Grał tam przez trzy sezony. W 78 meczach zdobył 28 bramek. W 1988 roku przeniósł się do Eintrachtu Frankfurt.
W 1990 Andersen został pierwszym zagranicznym piłkarzem, który został królem strzelców Bundesligi, zdobywając 18 bramek. Na jeden sezon przeszedł do Fortuny Düsseldorf, by następnie powrócić do Eintrachtu. Sezon 1994/95 spędził w Hamburgerze SV, po czym przez pół roku grał w Dynamie Drezno.
Szwajcaria.
W 1995 Andersen wyjechał do Szwajcarii, do FC Zürich. W 33 meczach zdobył tam 2 gole. Potem grał jeszcze w klubach FC Lugano i FC Locarno. W 2001 roku zakończył karierę piłkarską.
Reprezentacja.
W latach 1985–1990 w barwach Norwegii rozegrał 27 spotkań i strzelił 5 bramek.
Kariera trenerska.
Jako trener pracował w klubach FC Locarno, Rot-Weiß Oberhausen, Borussia Mönchengladbach (asystent), Skoda Ksanti, Kickers Offenbach, 1. FSV Mainz 05, AE Larisa, Karlsruher SC. W styczniu 2015 objął posadę trenera Austrii Salzburg, którą opuścił w grudniu tegoż roku. W maju 2016 został szkoleniowcem reprezentacji Korei Północnej.
Rodzina.
Andersen jest obywatelem Niemiec od 1993 roku. Jego syn Niklas również został piłkarzem i rozegrał jedno spotkanie w Bundeslidze (w barwach Werderu Brema).

</doc>
<doc id="1581755" url="https://pl.wikipedia.org/wiki?curid=1581755" title="Męczennicy podlascy">
Męczennicy podlascy



</doc>
<doc id="1581756" url="https://pl.wikipedia.org/wiki?curid=1581756" title="BBC 5 Live Sports Extra">
BBC 5 Live Sports Extra



</doc>
<doc id="1581759" url="https://pl.wikipedia.org/wiki?curid=1581759" title="XXXIII Brygada Piechoty">
XXXIII Brygada Piechoty

XXXIII Brygada Piechoty (XXXIII BP) – brygada piechoty Armii Wielkopolskiej i Wojska Polskiego II RP.
Jednostka sformowana została w 1919 r. jako I Brygada 3 Dywizji Strzelców Wielkopolskich. Po zjednoczeniu Wojska Wielkopolskiego z armią krajową przemianowana została na XXXIII Brygadę Piechoty 17 Wielkopolskiej Dywizji Piechoty.
W 1921 r. dowództwo XXXIII BP przeformowane zostało w dowództwo piechoty dywizyjnej. 68 pułk piechoty wielkopolskiej podporządkowany został dowódcy 17 DP, natomiast 67 pułk piechoty wielkopolskiej podporządkowany został dowódcy 4 Dywizji Piechoty.

</doc>
<doc id="1581762" url="https://pl.wikipedia.org/wiki?curid=1581762" title="Lubitów (gmina)">
Lubitów (gmina)

Lubitów – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Lubitów.
W okresie międzywojennym gmina Lubitów należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 22 gromad. Po wojnie obszar gminy Lubitów wszedł w struktury administracyjne Związku Radzieckiego.
Na terenie gminy znajdowała się, nieistniejąca dziś, wieś Zasmyki, gdzie 17 marca 1944 oddziały 27 Wołyńskiej Dywizji Piechoty rozbroiły kompanię Wehrmachtu.

</doc>
<doc id="1581763" url="https://pl.wikipedia.org/wiki?curid=1581763" title="Gry wojenne (film 2008)">
Gry wojenne (film 2008)

Gry wojenne – polski film dokumentalny o pułkowniku Ryszardzie Kuklińskim z 2008 w reżyserii Dariusza Jabłońskiego.
W lutym 2010 roku został wyemitowany w francusko-niemieckiej stacji telewizyjnej arte.
Opis.
Bohaterem filmu Dariusza Jabłońskiego jest płk. Ryszard Kukliński ps. "Jack Strong", który w latach 1971-1981 przekazał dla CIA ponad 40 tys. stron tajnych dokumentów Układu Warszawskiego.
Osoby udzielające wywiadu w filmie (m.in):
a także wdowa Joanna Kuklińska.

</doc>
<doc id="1581764" url="https://pl.wikipedia.org/wiki?curid=1581764" title="Maciejów (gmina)">
Maciejów (gmina)

Maciejów – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Maciejów, który początkowo stanowił odrębną gminę miejską.
W okresie międzywojennym gmina Maciejów należała do powiatu kowelskiego w woj. wołyńskim. Gmina posiadała dwie duże eksklawy położone na obszarze powiatu lubomelskiego (na granicy gmin Luboml i Hołowno).
Według stanu z dnia 4 stycznia 1936 roku gmina składała się z 23 gromad. Po wojnie obszar gminy Maciejów wszedł w struktury administracyjne Związku Radzieckiego.

</doc>
<doc id="1581766" url="https://pl.wikipedia.org/wiki?curid=1581766" title="Maniewicze (gmina)">
Maniewicze (gmina)

Maniewicze (początkowo "Gródek") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą władz gminy były Maniewicze.
Na początku okresu międzywojennego jednostka figurowała pod nazwą "gmina Gródek" i należała do powiatu kowelskiego w woj. wołyńskim. 24 marca 1930 r. postanowieniem wojewody wołyńskiego została przemianowana na "Maniewicze".
1 kwietnia 1932 roku z gminy Maniewicze wyłączono 5 miejscowości (m.in. miasteczko Hulewicze) i włączono je do gminy Powursk.
Według stanu z dnia 4 stycznia 1936 roku gmina składała się z 17 gromad. Po wojnie obszar gminy Maniewicze wszedł w struktury administracyjne Związku Radzieckiego.

</doc>
<doc id="1581767" url="https://pl.wikipedia.org/wiki?curid=1581767" title="XXIV Brygada Piechoty">
XXIV Brygada Piechoty

XXIV Brygada Piechoty (XXIV BP) – brygada piechoty Wojska Polskiego II RP.
Brygada został sformowana w 1919, w składzie 12 Dywizji Piechoty.
W 1921 dowództwo XXIV BP zostało przeformowane w dowództwo piechoty dywizyjnej. 54 pułk piechoty Strzelców Kresowych podporządkowany został dowódcy 12 DP, natomiast 53 pułk piechoty Strzelców Kresowych podporządkowany został dowódcy 11 Dywizji Piechoty.
Skład.
Przed wyprawą kijowską
też

</doc>
<doc id="1581768" url="https://pl.wikipedia.org/wiki?curid=1581768" title="Niesuchojeże (gmina)">
Niesuchojeże (gmina)

Niesuchojeże (lub "Niesuchoiże") – dawna gmina wiejska istniejąca w latach 1921―1939 w powiecie kowelskiм woj. wołyńskiego; obecnie na Ukrainie. Siedzibą gminy były Niesuchojeże (obecnie "Wola").
1 października 1933 z gminy wyłączono wybrane grunty różnych miejscowości i włączono je do gminy miejskiej Kowel. 
Według stanu z dnia 4 stycznia 1936 roku gmina składała się z 16 gromad. Po wojnie obszar gminy Niesuchojeże wszedł w struktury administracyjne Związku Radzieckiego.

</doc>
<doc id="1581769" url="https://pl.wikipedia.org/wiki?curid=1581769" title="Gmina Niesuchoiże">
Gmina Niesuchoiże



</doc>
<doc id="1581770" url="https://pl.wikipedia.org/wiki?curid=1581770" title="Kaplica św. Barbary w Miedzianej Górze">
Kaplica św. Barbary w Miedzianej Górze

Kaplica św. Barbary w Miedzianej Górze – murowana XIX-wieczna kaplica położona w Miedzianej Górze przy trasie Kielce – Łódź. Obiekt znajduje się na szczycie zalesionej Góry Buchcinej. Jego powstanie związane jest z działalnością górniczą prowadzoną na terenie gminy Miedziana Góra (niedaleko kaplicy znajduje się zapadlisko szybu wydobywczego nazywanego „św. Barbara”). 
Kaplica została wpisana do rejestru zabytków nieruchomych (nr rej.: A.423 z 1.04.1986).

</doc>
<doc id="1581775" url="https://pl.wikipedia.org/wiki?curid=1581775" title="Pablo Montero">
Pablo Montero

Pablo Montero, właściwie Oscar Daniel Hernández Rodriguez (ur. 23 sierpnia 1974 roku w Torreón, w stanie Coahuila) – meksykański piosenkarz, kompozytor i aktor. Podczas koncertów jest ubrany w kapelusz i czarne ubranie. Jest znany w pozostałej części Ameryki Łacińskiej, Australii, Europie, Hiszpanii oraz Stanach Zjednoczonych. 
Życiorys.
Syn Javiera i Mercedes, dorastał z trzema braćmi Javierem, Efraínem i Oliverem Martinezem oraz siostrą Mercedes. Spędzał swoje dzieciństwo z ojcem podczas jazdy na koniu. Jako nastolatek sprzedawał na targu melony, pracował w fabryce mebli oraz dorabiał jako kelner. W 1993 roku, z dwustoma dolarami w kieszeni pojechał do Meksyku. Podjął studia na kierunku zarządzania. Jednocześnie dorabiał jako śpiewak z gitarą w barach i restauracjach. Duży wpływ na jego karierę muzyczną miał ojciec chrzestny Vicente Fernández. Debiutował na szklanym ekranie w telenoweli Televisa "Mój mały Soledad" ("Mi pequeña Soledad", 1990).
Śpiewając wraz z grupą Trébol wylansował hit "Si tu Supieras" ("If You Knew"), który zaśpiewał Alejandro Fernández w telenoweli Televisa "María Isabel" (1997) z Adelą Noriegą. W 1999 roku ukazała się jego debiutancka płyta "Pablo Montero". Jego drugi album "Donde Estas Corazon" ("Gdzie jesteś, moje serce?") stał się numerem jeden w 1999 roku na meksykańskiej liście przebojów. 
Miał romanse z aktorkami takimi jak Susana González, Aracely Arámbula (2000), Gaby Espino (2003), Mariana Seoane, Ludwika Paleta (2006) i trzema byłymi Miss Uniwersum: Denisse Quiñones, Alicia Machado (2004) i Amelia Vega (2003). Był związany z argentyńską aktorką Sandrą Vidal. Mają syna Pablito (ur. 28 września 2007 w Los Angeles), a jego rodzicami chrzestnymi zostali amerykańska modelka i aktorka Daisy Fuentes i meksykański piosenkarz i aktor Eduardo Verástegui. Pablo Montero ma także syna Daniela z poprzedniego związku. W 2011 roku poślubił Carolinę Van Wielink. Mają córkę Carolinę.

</doc>
<doc id="1581776" url="https://pl.wikipedia.org/wiki?curid=1581776" title="XXXIV Brygada Piechoty">
XXXIV Brygada Piechoty

XXXIV Brygada Piechoty (XXXIV BP) – brygada piechoty Armii Wielkopolskiej i Wojska Polskiego II RP.
Jednostka sformowana została w 1919 r. jako II Brygada 3 Dywizji Strzelców Wielkopolskich. Po zjednoczeniu Wojska Wielkopolskiego z armią krajową przemianowana została na XXXIV Brygadę Piechoty 17 Wielkopolskiej Dywizji Piechoty.
W 1921 r. dowództwo XXXIV BP przeformowane zostało w dowództwo piechoty dywizyjnej, a oba pułki podporządkowane zostały bezpośrednio dowódcy 17 DP.

</doc>
<doc id="1581778" url="https://pl.wikipedia.org/wiki?curid=1581778" title="Première Division (1955/1956)">
Première Division (1955/1956)

Sezon 1955/56 Division 1.

</doc>
<doc id="1581780" url="https://pl.wikipedia.org/wiki?curid=1581780" title="Powórsk (gmina)">
Powórsk (gmina)

Powórsk (lub "Powursk") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Powórsk (lub "Powursk").
W okresie międzywojennym gmina Powórsk należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 22 gromad. Po wojnie obszar gminy Powórsk wszedł w struktury administracyjne Związku Radzieckiego.
Na terenie gminy, na północ od linii kolejowej nr 516 Kowel-Sarny, znajdował się Obóz Ćwiczeń „Powursk” wykorzystywany przez wielkie jednostki i oddziały Okręgu Korpusu Nr II. Komendantem obozu był major artylerii Feliks Janiszewski, a od kwietnia 1929 roku - major artylerii Henryk Mitschke.

</doc>
<doc id="1581781" url="https://pl.wikipedia.org/wiki?curid=1581781" title="Gmina Powursk">
Gmina Powursk



</doc>
<doc id="1581782" url="https://pl.wikipedia.org/wiki?curid=1581782" title="Stare Koszary (gmina)">
Stare Koszary (gmina)

Stare Koszary – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Stare Koszary.
W okresie międzywojennym gmina Stare Koszary należała do powiatu kowelskiego w woj. wołyńskim. 1 października 1933 z gminy wyłączono kolonię Malinowszczyzna, osadę Jurydyka i grunty z innych miejscowości, przyłączając je do gminy miejskiej Kowel. 
Według stanu z dnia 4 stycznia 1936 roku gmina składała się z 29 gromad. Po wojnie obszar gminy Stare Koszary wszedł w struktury administracyjne Związku Radzieckiego.

</doc>
<doc id="1581783" url="https://pl.wikipedia.org/wiki?curid=1581783" title="Adam Mitura">
Adam Mitura

Adam Mitura (ur. 29 czerwca 1922 w Ciszycy-Kolonii, zm. 27 września 2019) – polski nauczyciel i polityk, poseł na Sejm X kadencji.
Życiorys.
Syn Feliksa i Karoliny. Ukończył w 1949 studia historyczne i polonistyczne na Katolickim Uniwersytecie Lubelskim. Pracował jako nauczyciel w Zespole Szkół Ekonomicznych w Ostrowcu Świętokrzyskim. W 1952 został usunięty ze szkolnictwa za „poglądy reakcyjne”. Pracował następnie w Przyzakładowej Szkole Odlewni Żeliwa „Niekłań” i w Technikum Finansowym w Końskich. W latach 1958–1981 był nauczycielem historii i języka polskiego w Liceum Ekonomicznym w Ostrowcu Świętokrzyskim.
W latach 80. zaangażowany w działalność Niezależnego Samorządnego Związku Zawodowego „Solidarność”, zasiadał w zarządzie Regionu Świętokrzyskiego. W stanie wojennym został internowany na okres około czterech miesięcy. Był także członkiem redakcji drugoobiegowego pisma „Biuletyn Informacyjny” w Ostrowcu Świętokrzyskim.
W 1989 uzyskał mandat posła na Sejm kontraktowy z okręgu skarżyskiego jako kandydat bezpartyjny z poparciem Komitetu Obywatelskiego. Zasiadał w Obywatelskim Klubie Parlamentarnym. Był członkiem Komisji Edukacji, Nauki i Postępu Technicznego oraz Komisji Regulaminowej i Spraw Poselskich. W 1991 nie ubiegał się o reelekcję i wycofał się z działalności politycznej, przechodząc następnie na emeryturę.
W 1974 otrzymał Złoty Krzyż Zasługi. W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Oficerskim Orderu Odrodzenia Polski.

</doc>
<doc id="1581786" url="https://pl.wikipedia.org/wiki?curid=1581786" title="Hypsifrone">
Hypsifrone

Hypsifrone – gnostycki utwór z Nag Hammadi (NHC XI,2), fragmentarycznie zachowany. Treścią jest opis zstąpienia Hypsifrone (tzn. "Wysoko uduchowionej") ze świata duchowego w materialny, a także objawienie, które temu towarzyszy.

</doc>
<doc id="1581787" url="https://pl.wikipedia.org/wiki?curid=1581787" title="Première Division (1954/1955)">
Première Division (1954/1955)

Sezon 1954/55 Division 1.

</doc>
<doc id="1581788" url="https://pl.wikipedia.org/wiki?curid=1581788" title="Turzysk (gmina)">
Turzysk (gmina)

Turzysk – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Turzysk.
W okresie międzywojennym gmina Turzysk należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 36 gromad. Po wojnie obszar gminy Turzysk wszedł w struktury administracyjne Związku Radzieckiego.

</doc>
<doc id="1581790" url="https://pl.wikipedia.org/wiki?curid=1581790" title="Wielick (gmina)">
Wielick (gmina)

Wielick – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Wielick.
W okresie międzywojennym gmina Wielick należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 29 gromad. Po wojnie obszar gminy Wielick wszedł w struktury administracyjne Związku Radzieckiego.

</doc>
<doc id="1581791" url="https://pl.wikipedia.org/wiki?curid=1581791" title="Kazimierz Poniatowski (polityk)">
Kazimierz Poniatowski (polityk)

Kazimierz Poniatowski (ur. 20 sierpnia 1950 w Wojtkowicach Starych) – polski nauczyciel, senator II kadencji.
Życiorys.
Ukończył w 1973 studia matematyczne w Wyższej Szkole Pedagogicznej w Krakowie. Od początku kariery zawodowej związany z I Liceum Ogólnokształcącym im. Króla Stanisława Leszczyńskiego w Jaśle, w którym pracował jako nauczyciel matematyki. W 2004 został zastępcą dyrektora tej szkoły.
W 1980 wstąpił do „Solidarności”, organizował struktury związku w okolicach Jasła. Uczestniczył w I Krajowym Zjeździe Delegatów w Gdańsku. Po wprowadzeniu stanu wojennego zajmował się organizacją pomocy dla represjonowanych, współtworzył niejawny lokalny Biuletyn Informacyjny „S”.
W latach 1991–1993 sprawował mandat senatora II kadencji z ramienia Porozumienia Obywatelskiego Centrum, wybranego z województwa krośnieńskiego. Bez powodzenia ubiegał się o reelekcję, wycofując się następnie z polityki. W 2005 i 2010 był w składach regionalnych komitetów poparcia kandydatów PiS na urząd prezydenta RP – odpowiednio Lecha Kaczyńskiego i Jarosława Kaczyńskiego.
Odznaczenia.
Został wyróżniony Medalem Komisji Edukacji Narodowej (1993), Srebrnym (1995) i Złotym (2004) Krzyżem Zasługi, Krzyżem Wolności i Solidarności (2013) oraz Krzyżem Kawalerskim Orderu Odrodzenia Polski (2021).

</doc>
<doc id="1581792" url="https://pl.wikipedia.org/wiki?curid=1581792" title="Zabłocie (gmina w województwie wołyńskim)">
Zabłocie (gmina w województwie wołyńskim)

Zabłocie – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Zabłocie.
Pod zaborami w powiecie włodzimierskim guberni wołyńskiej.
W okresie międzywojennym gmina Zabłocie należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 9 gromad. Po wojnie obszar gminy Zabłocie wszedł w struktury administracyjne Związku Radzieckiego.

</doc>
<doc id="1581794" url="https://pl.wikipedia.org/wiki?curid=1581794" title="Première Division (1953/1954)">
Première Division (1953/1954)

Sezon 1953/54 Division 1.

</doc>
<doc id="1581797" url="https://pl.wikipedia.org/wiki?curid=1581797" title="Première Division (1947/1948)">
Première Division (1947/1948)

Sezon 1947/48 Division 1.

</doc>
<doc id="1581801" url="https://pl.wikipedia.org/wiki?curid=1581801" title="Gmina Siedliszcze (ujednoznacznienie)">
Gmina Siedliszcze (ujednoznacznienie)



</doc>
<doc id="1581802" url="https://pl.wikipedia.org/wiki?curid=1581802" title="Circuit Ile Notre Dame">
Circuit Ile Notre Dame



</doc>
<doc id="1581803" url="https://pl.wikipedia.org/wiki?curid=1581803" title="Siedliszcze (gmina w województwie wołyńskim)">
Siedliszcze (gmina w województwie wołyńskim)

Siedliszcze – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy było Siedliszcze.
W okresie międzywojennym gmina Siedliszcze należała do powiatu kowelskiego w woj. wołyńskim. Według stanu z dnia 4 stycznia 1936 roku gmina składała się z 17 gromad. Po wojnie obszar gminy Siedliszcze wszedł w struktury administracyjne Związku Radzieckiego.

</doc>
<doc id="1581806" url="https://pl.wikipedia.org/wiki?curid=1581806" title="Mięsień brodawkowaty">
Mięsień brodawkowaty

Mięsień brodawkowaty ("musculus papillaris") – cylindryczna wyniosłość mięśniowa w świetle komory serca. Znajdują się w obu komorach serca: trzy w prawej komorze i dwa w lewej. Podstawą wychodzą ze ściany komory, skierowane szczytem do jej światła. Zajmują określone miejsce w komorze, gdyż ustawiają się zawsze w kierunku przestrzeni położonej między dwoma płatkami zastawki. Każdy mięsień brodawkowaty na swoim wierzchołku lub na bocznym obwodzie, stanowi miejsce przyczepu strun ścięgnistych, które łączą mięsień brodawkowaty z płatkami zastawki.

</doc>
<doc id="1581807" url="https://pl.wikipedia.org/wiki?curid=1581807" title="Męczennicy pratulińscy">
Męczennicy pratulińscy



</doc>
<doc id="1581815" url="https://pl.wikipedia.org/wiki?curid=1581815" title="Huszcza (gmina w województwie wołyńskim)">
Huszcza (gmina w województwie wołyńskim)

Huszcza – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Huszcza.
Pod zaborami w powiecie włodzimierskim guberni wołyńskiej.
Po odzyskaniu niepodległości przez Polskę, początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 17 gromad. 
Po wojnie obszar gminy Huszcza wszedł w struktury administracyjne Związku Radzieckiego.

</doc>
<doc id="1581817" url="https://pl.wikipedia.org/wiki?curid=1581817" title="Gymnopédies">
Gymnopédies

Gymnopédies – trzy miniatury na fortepian skomponowane przez Erika Satiego w 1888. Jedne z najbardziej znanych utworów Satiego.
Gymnopédies powstawały od lutego do kwietnia 1888. 18 sierpnia Gymnopedie nr 1 została opublikowana w czasopiśmie „La Musique des familles” wydawanym przez Alfreda Satiego, ojca kompozytora.
Są to krótkie, nastrojowe utwory napisane w metrum 3/4, mające wspólny temat i strukturę. Współcześnie bywają postrzegane jako zapowiedź ambientu – 
Tytuł nawiązuje do rytualnych tańców podczas Gymnopediów w starożytnej Sparcie.
Kompozycje charakteryzują się prostą modalną melodią na tle ostinatowego akompaniamentu o harmonice opartej na kilku akordach (akordy nonowe; paraelne). Czas trwania zbioru wynosi ok. 9 minut.
Utwory wykorzystane zostały w filmie "Malowany welon" oraz serialu "Kryminalni".

</doc>
<doc id="1581819" url="https://pl.wikipedia.org/wiki?curid=1581819" title="Hołowno (gmina)">
Hołowno (gmina)

Hołowno – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy była Hołowno.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 16 gromad.
Po wojnie obszar gminy Hołowno wszedł w struktury administracyjne Związku Radzieckiego.

</doc>
<doc id="1581822" url="https://pl.wikipedia.org/wiki?curid=1581822" title="Szack (gmina w powiecie lubomelskim)">
Szack (gmina w powiecie lubomelskim)

Szack – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Szack.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 13 gromad. 
Po wojnie obszar gminy Szack wszedł w struktury administracyjne Związku Radzieckiego.

</doc>
<doc id="1581825" url="https://pl.wikipedia.org/wiki?curid=1581825" title="Gymnopedie">
Gymnopedie



</doc>
<doc id="1581826" url="https://pl.wikipedia.org/wiki?curid=1581826" title="Zgorany (gmina)">
Zgorany (gmina)

Zgorany (początkowo "Zhorany") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Zgorany.
Pod zaborami w powiecie włodzimierskim guberni wołyńskiej.
Po odzyskaniu niepodległości kraju, gmina początkowo należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 12 gromad. 
Po wojnie obszar gminy Zgorany wszedł w struktury administracyjne Związku Radzieckiego.

</doc>
<doc id="1581827" url="https://pl.wikipedia.org/wiki?curid=1581827" title="Television Centre">
Television Centre

Television Centre (TVC, Centrum Telewizyjne) – budynek położony w Londynie, w dzielnicy Hammersmith and Fulham, w latach 1960-2013 stanowiący główną siedzibę pionu telewizyjnego BBC. 
Został otwarty 29 czerwca 1960 roku. Był pierwszym należącym do BBC gmachem wzniesionym z myślą o prowadzeniu w nim produkcji telewizyjnej - wcześniej korporacja aranżowała studia w budynkach mających pierwotnie zupełnie inne przeznaczenie. W ostatniej fazie działalności znajdowało się w nim kilkanaście studiów, z czego największe - oznaczane jako TC1 - miało powierzchnię 995 m2. W marcu 2013 BBC oficjalnie opuściło budynek.
Według stanu na sierpień 2013, budynek jest już w rękach nowego, prywatnego właściciela. Począwszy od roku 2014 ma służyć jako powierzchnia biurowa, mieszkaniowa i usługowa, a także - w mniejszym zakresie - jako ośrodek produkcji programów telewizyjnych, dostępny do wynajęcia dla wszystkich chętnych.
Historia.
Rola.
W czasach swojej największej świetności, przypadającej na lata 1990. i 2000., Centrum stanowiło siedzibę wszystkich stacji telewizyjnych BBC przeznaczonych na rynek brytyjski oraz większości adresowanych do publiczności zagranicznej. Od 1998 w dobudowanej do niego części znanej jako BBC News Centre przygotowywane były serwisy informacyjne dla wszystkich mediów grupy BBC - stacji radiowych i telewizyjnych oraz portalu internetowego. Nadawane były stamtąd także dwie stacje radiowe - BBC Radio 5 Live i BBC Radio 5 Live Sports Extra. Centrum było miejscem nagrywania wielu spośród najbardziej znanych seriali BBC, m.in. "Hotelu Zacisze" i "Latającego Cyrku Monty Pythona". Gościło także 8. Konkurs Piosenki Eurowizji w 1963 oraz pierwszy w historii Konkurs Tańca Eurowizji w 2007 roku.
Ograniczenie roli Centrum.
Począwszy od 2011 rola Centrum była stopniowa ograniczana. Jesienią 2011 wszystkie redakcje sportowe i dziecięce BBC, w tym BBC Radio 5 Live i BBC Radio 5 Live Sports Extra, zostały przeniesione do nowego ośrodka BBC w Salford. W 2012 rozpoczęły się przenosiny pionu informacyjnego BBC do nowego centralnego newsroomu w rozbudowanym i zmodernizowanym Broadcasting House, zakończone w marcu 2013 roku, kiedy to Television Centre opuściły redakcje kanału BBC News oraz wiadomości nadawanych na BBC One. 18 marca w budynku wyprodukowany został ostatni serwis informacyjny, zaś 31 marca 2013 BBC oficjalnie zakończyło nadawanie z Television Centre.
Sprzedaż i przyszłość.
BBC podpisało umowę na sprzedaż Centrum w lipcu 2012, nabywcą została prywatna firma Stanhope plc, specjalizują się w inwestycjach na rynku nieruchomości. Wartość transakcji nie została dokładnie ujawniona, ale szacowano ją na 200 mln funtów. Po trwającym tam obecnie generalnym remoncie, w 2014 planowane jest ponowne oddanie trzech największych studiów do użytku przy produkcji telewizyjnej, przy czym nie będą one już przypisane do BBC, lecz będą mogły być wynajmowane przez różne podmioty. Pewna część budynku ma też służyć jako powierzchnia biurowa, zaś BBC wyraziło już chęć, aby znaleźć się w gronie najemców. W pozostałej części kompleksu mają znaleźć się m.in. kino, mieszkania oraz hotel. Od początku wykluczone było całkowite wyburzenie Centrum, ponieważ jego duże fragmenty (choć nie całość) wpisane są od 2009 do rejestru zabytków.

</doc>
<doc id="1581828" url="https://pl.wikipedia.org/wiki?curid=1581828" title="Première Division (1952/1953)">
Première Division (1952/1953)

Sezon 1952/53 Division 1.

</doc>
<doc id="1581832" url="https://pl.wikipedia.org/wiki?curid=1581832" title="Kościół Santa Trinita">
Kościół Santa Trinita

Kościół Santa Trinita – bazylika we Florencji (Włochy).
Historia kościoła.
Obecny kościół powstał na bazie wcześniejszego budynku wzmiankowanego po raz pierwszy w 1077 roku, leżącego wówczas poza murami miasta. W 1092 roku został on nabyty przez zakon benedyktynów z Vallombrosa. Obecny kształt został nadany w dużej części w XIV wieku, a bogate fragmenty wystroju w wieku XV. Barokowa fasada kościoła została zbudowana w 1593 roku przez Bernarda Buontalentiego.
Opis architektoniczny.
Kościół został zbudowany na planie krzyża łacińskiego jako bazylika trzynawowa. Przez gęste ustawienie filarów arkad nawa środkowa jest wyraźnie oddzielona od naw bocznych. Boczne kaplice zostały ustawione na podwyższeniu i graniczą ze ścianami środkowej nawy. Kościół posiada kilkanaście kapliczek ufundowanych przez prywatnych sponsorów, udekorowanych licznymi dziełami sztuki znanych ówczesnych malarzy. Znajduje się tu:
Freski z życia św. Franciszka miały być początkowo wykonane w jednej z kaplic w kościele Santa Maria Novella. Pomysłowi temu sprzeciwiali się rezydujący w świątyni dominikanie. W rezultacie freski powstały w sąsiednim kościele Santa Trinita. Prace powierzono w 1482 roku Ghirlandaio. Po śmierci malarza w kaplicy tej pochowano Francesco Sassettiego i jego żonę, a ich sarkofagi zostały wykonane przez Guliana da Sangalle

</doc>
<doc id="1581834" url="https://pl.wikipedia.org/wiki?curid=1581834" title="TCP">
TCP



</doc>
<doc id="1581839" url="https://pl.wikipedia.org/wiki?curid=1581839" title="Première Division (1951/1952)">
Première Division (1951/1952)

Sezon 1951/52 Division 1.

</doc>
<doc id="1581840" url="https://pl.wikipedia.org/wiki?curid=1581840" title="Sosnowiórka">
Sosnowiórka

Sosnowiórka ("Tamiasciurus") – rodzaj ssaka z podrodziny wiewiórek (Sciurinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące w Kanadzie, Stanach Zjednoczonych i Meksyku.
Morfologia.
Długość ciała (bez ogona) 181–219 mm, długość ogona 104–146 mm; masa ciała 194–231 g.
Systematyka.
Etymologia.
"Tamiasciurus": zbitka wyrazowa nazw rodzajów: "Tamias" (pręgowiec) oraz "Sciurus" (wiewiórka).
Podział systematyczny.
Do rodzaju należą następujące gatunki:

</doc>
<doc id="1581841" url="https://pl.wikipedia.org/wiki?curid=1581841" title="Lawina gruzowa">
Lawina gruzowa

Lawina gruzowa – lawina złożona głównie z mieszaniny materiału skalnego (okruchów skalnych) i materiału glebowego, tworzące się w górnej części wulkanu przez rozdrobnienie podłoża lub przez trzęsienia ziemi. Lawina może przemieszczać się z prędkością 70–80 km/h. 
Lawina taka zeszła w 1792 r. z wulkanu Unzen (Japonia, wyspa Kiusiu), zabijając ok. 9,5 tys. osób, a także po wybuchu Bandai-san (Japonia, wyspa Honsiu) w 1888 r., kiedy to zginęło 460 osób.

</doc>
<doc id="1581846" url="https://pl.wikipedia.org/wiki?curid=1581846" title="Bereźce (gmina)">
Bereźce (gmina)

Bereźce – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy były Bereźce.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Według stanu z dnia 4 stycznia 1936 roku gmina składała się z 15 gromad. 
Po wojnie obszar gminy Bereźce wszedł w struktury administracyjne Związku Radzieckiego.
Nie mylić z gminą Bereżce w powiecie krzemienieckim i z gminą Bereźne w powiecie kostopolskim (wszystkie w woj. wołyńskim).

</doc>
<doc id="1581850" url="https://pl.wikipedia.org/wiki?curid=1581850" title="Mariusz Przybylski">
Mariusz Przybylski

Mariusz Przybylski (ur. 19 stycznia 1982 w Częstochowie) – polski piłkarz występujący na pozycji pomocnika. Od 2020 gra w Unii Rędziny.

</doc>
<doc id="1581851" url="https://pl.wikipedia.org/wiki?curid=1581851" title="Première Division (1950/1951)">
Première Division (1950/1951)

Sezon 1950/51 Division 1.

</doc>
<doc id="1581853" url="https://pl.wikipedia.org/wiki?curid=1581853" title="Première Division (1949/1950)">
Première Division (1949/1950)

Sezon 1949/50 Division 1.

</doc>
<doc id="1581855" url="https://pl.wikipedia.org/wiki?curid=1581855" title="Wincenty Lewoniuk">
Wincenty Lewoniuk



</doc>
<doc id="1581856" url="https://pl.wikipedia.org/wiki?curid=1581856" title="Première Division (1948/1949)">
Première Division (1948/1949)

Sezon 1948/49 Division 1.

</doc>
<doc id="1581858" url="https://pl.wikipedia.org/wiki?curid=1581858" title="Tero Palmroth">
Tero Palmroth

Tero Palmroth (ur. 28 maja 1953 w Tampere) – fiński kierowca wyścigowy.
W latach 1988-1992 ścigał się w serii CART. Wystartował w tym czasie w 12 wyścigach, w tym czterokrotnie w Indianapolis 500. Najlepszy wynik jaki uzyskał to 12. miejsce w wyścigu Indianapolis 500 1990.

</doc>
<doc id="1581859" url="https://pl.wikipedia.org/wiki?curid=1581859" title="Marek Kornat">
Marek Kornat

Marek Wojciech Kornat (ur. 28 grudnia 1971 w Proszowicach) – polski historyk, sowietolog, edytor źródeł, eseista, profesor nauk humanistycznych i kierownik Zakładu Dziejów Dyplomacji i Systemów Totalitarnych w Instytucie Historii Polskiej Akademii Nauk w Warszawie oraz na Uniwersytecie Kardynała Stefana Wyszyńskiego w Warszawie.
Życiorys.
W 1995 ukończył z wyróżnieniem studia historyczne na Uniwersytecie Jagiellońskim, a w 2000 na Wydziale Historycznym tego uniwersytetu uzyskał stopień naukowy doktora nauk humanistycznych w zakresie historii na podstawie pracy "Pakt Ribbentrop-Mołotow a Polska. Dyplomacja II Rzeczypospolitej wobec niemiecko-sowieckiego zbliżenia i współpracy w 1939 roku", a w 2005 uzyskał habilitację w Instytucie Historii Polskiej Akademii Nauk na podstawie dwutomowej pracy "Bolszewizm – totalitaryzm – rewolucja – Rosja. Początki sowietologii i studiów nad systemami totalitarnymi w Polsce (1918–1939)". W 2015 otrzymał tytuł profesora nauk humanistycznych.
Od 2000 pozostaje zatrudniony w Instytucie Historii PAN, początkowo jako adiunkt, od 2005 jako docent w Zakładzie Dziejów Systemów Totalitarnych i II Wojny Światowej, zaś od r. 2010 na stanowisku profesora. Od 2004 do 2009 był profesorem w Zakładzie Stosunków Międzynarodowych i Bezpieczeństwa Narodowego na Wydziale Studiów Politycznych Wyższej Szkoły Biznesu – National-Louis University w Nowym Sączu. W r. 2008 rozpoczął pracę na Wydziale Prawa i Administracji Uniwersytetu Kardynała Stefana Wyszyńskiego, obejmując kierownictwo Katedry Historii Stosunków Międzynarodowych.
Był stypendystą Programu „Tempu” Komisji Europejskiej (1998), Fundacji Lanckorońskich z Brzezia (1998), założonego przez Jerzego Giedroycia Funduszu Pomocy Niezależnej Nauce i Kulturze Polskiej (1999), Fundacji im. Stefana Batorego (1999) oraz dwukrotnie Fundacji na Rzecz Nauki Polskiej (2001 i 2005). Gościł naukowo w Centre National w Paryżu, na Uniwersytecie Columbia w Nowym Jorku, w Europäische Institut w Moguncji oraz jako "senior" "fellow" w Institut der Wissenschaften vom Menschen w Wiedniu.
Specjalizuje się w zakresie historii najnowszej. W ramach pracy naukowej zajmuje się m.in. historią dyplomacji i stosunków międzynarodowych w XIX i XX wieku, polską polityką zagraniczną w latach 1918–1945, dziejami polskiej i zachodniej myśli sowietologicznej, a w pewnym zakresie także dziejami polskiej historiografii.
Od r. 2008 wchodzi w skład Rady Naukowej Instytutu Historii PAN, zaś w r. 2015 wybrany został do Rady Naukowej Instytutu Studiów Politycznych PAN. Wchodzi w skład Rady Instytutu Europy Środkowo-Wschodniej w Lublinie. Jest członkiem Komisji ds. Publikacji Polskich Dokumentów Dyplomatycznych przy Polskim Instytucie Spraw Międzynarodowych oraz polskim przedstawicielem w Radzie Naukowej Europejskiej Sieci Pamięć i Solidarność. Wybrany został do Komisji Środkowoeuropejskiej Polskiej Akademii Umiejętności (Wydział II Historyczno-Filozoficzny). Jest również współprzewodniczącym Polsko-Rumuńskiej Komisji wspólnej historyków działającej na podstawie porozumienia Polskiej Akademii Nauk i Akademii Rumuńskiej. Wchodzi w skład Rady Instytutu Józefa Piłsudskiego w Warszawie. Pozostaje członkiem rady kilku pism – w tym m.in. kwartalnika „Dzieje Najnowsze”, toruńskiego półrocznika „Historia i Polityka” oraz pisma „Pro Fide, Lege et Rege”, jak również dwumiesięcznika „Nowa Europa Wschodnia”.
W 2014 wybrany został do międzynarodowej korporacji naukowej Academia Europea/European Academy, mającej swoją siedzibę w Londynie.
Jest autorem siedmiu książek, redaktorem (bądź współredaktorem) kilku prac zbiorowych i wydawnictw źródłowych oraz ponad dwustu artykułów naukowych i około trzydziestu recenzji. Publikował w znanych czasopismach zagranicznych jak „Osteuropa”, „Revue d’Histoire diplomatique” oraz „International History Review” oraz polskich (paryskie „Zeszyty Historyczne”, „Kwartalnik Historyczny”, „Dzieje Najnowsze”, „Studia z Dziejów Rosji i Europy Środkowo-Wschodniej”, „Studia nad Faszyzmem i Zbrodniami Hitlerowskimi”, „Przegląd Wschodni”, „Polski Przegląd Dyplomatyczny”, „Arcana”, „Przegląd Polityczny”). Opublikował też siedem biogramów w „Polskim Słowniku Biograficznym”.

</doc>
<doc id="1581864" url="https://pl.wikipedia.org/wiki?curid=1581864" title="Erupcja hawajska">
Erupcja hawajska



</doc>
<doc id="1581865" url="https://pl.wikipedia.org/wiki?curid=1581865" title="Senses Fail">
Senses Fail

Senses Fail - amerykański zespół post hardcorowy założony w 2002 roku w Ridgewood w stanie New Jersey. 
Wpływ na ich muzykę wywarły takie gatunki jak pop punk, hardcore, post hardcore, emo. Ich główne inspiracje to zespoły takie jak: Jimmy Eat World, Fairweather, Grade, The Promise Ring, Bane, Jawbreaker, Saves the Day, Thursday, oraz The Get Up Kids.
Genezę nazwy Nielsen określił tak: "W Hinduizmie wierzy się, że życie jest piekłem, a jedynym sposobem na osiągnięcie Nirwany to wyzbycie się wszelkich przywiązań. Dlatego ludzie postanawiają zamieszkać w środku lasu, nie jedzą i nie piją. Po prostu medytują, ponieważ osiągnęli już taki poziom, że nie czują się przywiązani do miłości, związków, czy czegokolwiek. A jeśli chcesz osiągnąć najwyższy poziom egzystencji i zobaczyć Boga, wszystkie twoje zmysły muszą zawieść."
Dyskografia.
Albumy studyjne
EP
Inne wydawnictwa

</doc>
<doc id="1581866" url="https://pl.wikipedia.org/wiki?curid=1581866" title="Trois Gymnopédies">
Trois Gymnopédies



</doc>
<doc id="1581868" url="https://pl.wikipedia.org/wiki?curid=1581868" title="Association of Chartered Certified Accountants">
Association of Chartered Certified Accountants

Association of Chartered Certified Accountants, ACCA – międzynarodowa organizacja zrzeszająca specjalistów z zakresu finansów, rachunkowości i zarządzania. Według stanu z marca 2013 ACCA ma na całym świecie w 173 krajach 162 tysięcy członków i 428 tysięcy studentów. ACCA ma swoje główne biuro w Londynie podczas gdy administracja znajduje się w Glasgow w Wielkiej Brytanii.
Historia.
Początki ACCA sięgają w 1904 roku, gdy 8 założycieli sformowało London Association of Accountants. Po wielu zmianach w organizacji w 1996 roku ostatecznie przyjęła ona nazwę Association of Chartered Certified Accountants.
Przyznawane tytuły.
ACCA nadaje następujące uprawnienia:
Egzaminy ACCA.
Aby uzyskać tytuł stowarzyszonego członka ACCA, należy zdać (lub być zwolnionym) 13 egzaminów i zaliczyć moduł online „Ethics and Professional Skills”.
Essentials (dwa egzaminy obowiązkowe):
ACCA w Polsce.
Przedstawicielstwo ACCA działa w Polsce od 2004 roku. Jego działalność skupia się głównie na promocji kwalifikacji ACCA, szerzeniu wiedzy z zakresu finansów, tworzeniu dobrych praktyk oraz dzieleniu się nimi ze środowiskiem finansistów. Organizacja wspiera i aktywizuje studentów oraz członków ACCA. ACCA Polska jest również organizatorem CFO European Summit – corocznej konferencji dla osób zarządzających finansami największych firm i instytucji w Polsce i Europie.

</doc>
<doc id="1581871" url="https://pl.wikipedia.org/wiki?curid=1581871" title="Luboml (gmina)">
Luboml (gmina)

Luboml – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Luboml, który stanowił odrębną gminę miejską.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Na obszarze gminy (przy granicy z gminą Hołowno) znajdowały się dwie duże eksklawy gminy Maciejów, należącej do powiatu kowelskiego.
Według stanu z dnia 4 stycznia 1936 roku gmina składała się z 14 gromad.
Po wojnie obszar gminy Luboml wszedł w struktury administracyjne Związku Radzieckiego.

</doc>
<doc id="1581873" url="https://pl.wikipedia.org/wiki?curid=1581873" title="Snowboard na Zimowej Uniwersjadzie 2009">
Snowboard na Zimowej Uniwersjadzie 2009

Snowboard na Zimowej Uniwersjadzie 2009 odbył się w dniach 20–27 lutego 2009 na obiekcie w Mao’ershan koło Harbinu.
Do rozdania były medale w 7 konkurencjach.

</doc>
<doc id="1581874" url="https://pl.wikipedia.org/wiki?curid=1581874" title="Dragiša Cvetković">
Dragiša Cvetković

Dragiša Cvetković (cyr. serb. Драгиша Цветковић; ur. 15 stycznia 1893 w Niszu, zm. 18 lutego 1969 w Paryżu) – jugosłowiański polityk pochodzenia serbskiego.
W latach 1939-1941 pełnił funkcję premiera Jugosławii. 25 marca 1941 roku pod naciskiem Niemiec i Włoch podpisał protokół o przystąpieniu Jugosławii do Paktu Trzech. Dwa dni później rząd Cvetkovicia został obalony w wyniku wojskowego zamachu stanu przeprowadzonego przez generała Dušana Simovicia.

</doc>
<doc id="1581875" url="https://pl.wikipedia.org/wiki?curid=1581875" title="Dragisa Cvetković">
Dragisa Cvetković



</doc>
<doc id="1581880" url="https://pl.wikipedia.org/wiki?curid=1581880" title="Uspienskij sobor">
Uspienskij sobor

Uspienskij sobor (ros. "Успенский собо́р", od ros. "Успение (Богородицы") - czyt.: uspienije (Bogorodicy) - zaśnięcie (Bogurodzicy) - nazwa (wezwanie) licznych świątyń prawosławnych, której polskim odpowiednikiem jest katedra pw. Zaśnięcia Najświętszej Marii Panny.
Nazwa ta nawiązuje do zaśnięcia Bogurodzicy, w Kościele katolickim obchodzonego jako Wniebowzięcie Najświętszej Maryi Panny. Wśród licznych w świecie prawosławnym świątyń noszących to wezwanie wymienić można m.in.:

</doc>
<doc id="1581882" url="https://pl.wikipedia.org/wiki?curid=1581882" title="Nauki Sylwana">
Nauki Sylwana

Nauki Sylwana – gnostycki utwór z Nag Hammadi (NHC VII,4). Treść ma charakter mądrościowo-ascetyczny, a więc pismo to mogło być czytane zarówno w kręgach gnostyckich jak i monastycznych.

</doc>
