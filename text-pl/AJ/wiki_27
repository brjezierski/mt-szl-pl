<doc id="1581883" url="https://pl.wikipedia.org/wiki?curid=1581883" title="Procesy archiwotwórcze">
Procesy archiwotwórcze

Procesy archiwotwórcze - procesy prowadzące do powstania zespołów archiwalnych oraz związków między nimi.

</doc>
<doc id="1581884" url="https://pl.wikipedia.org/wiki?curid=1581884" title="Erupcja strombolijska">
Erupcja strombolijska



</doc>
<doc id="1581886" url="https://pl.wikipedia.org/wiki?curid=1581886" title="Pulmo (gmina)">
Pulmo (gmina)

Pulmo (następnie "Pulemiec") – dawna gmina wiejska w woj. wołyńskim (obecnie na Ukrainie). Siedzibą gminy było Pulmo, a następnie Pulemiec.
Początkowo gmina należała do powiatu włodzimierskiego. 12 grudnia 1920 r. została przyłączona do nowo utworzonego powiatu lubomelskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa wołyńskiego. Była to najdalej na zachód wysunięta gmina woj. wołyńskiego w II Rzeczypospolitej.
12 maja 1933 postanowieniem Wojewody Wołyńskiego została zmieniona nazwa gminy Pulmo na Pulemiec.

</doc>
<doc id="1581887" url="https://pl.wikipedia.org/wiki?curid=1581887" title="Maź">
Maź



</doc>
<doc id="1581888" url="https://pl.wikipedia.org/wiki?curid=1581888" title="Divisione Nazionale (1926/1927)">
Divisione Nazionale (1926/1927)

Divisione Nazionale 1926/1927 (z wł. Dywizja Narodowa) – 27. edycja najwyższej w hierarchii klasy mistrzostw Włoch w piłce nożnej, organizowanych przez Direttorio Divisioni Superiori, które odbyły się od 3 października 1926 do 10 lipca 1927. Mistrzem został Torino, zdobywając swój pierwszy tytuł. Ale mistrzostwo zostało odwołane w następnym sezonie, ponieważ członek zarządu klubu został oskarżony o wykupienie zwycięstwa w derbach z Juventusem 5 czerwca 1927 roku (Torino wygrał 2:1).
Organizacja.
Były to pierwsze mistrzostwa Włoch organizowane na szczeblu krajowym, powierzone nowemu faszystowskiemu organowi zwanemu "Direttorio Divisioni Superiori" (pol. Dyrekcja Dywizji Najwyższych).
DDS narodziło się 3 sierpnia 1926 roku wraz z ratyfikacją przez CONI Karty Viareggio, dokumentu bardzo pożądanego przez faszystowski reżim i mającego na celu radykalną reformę ówczesnego włoskiego systemu piłki nożnej. Karta ustanowiła utworzenie Katalogu Wyższych Dywizji dla organizacji nowych czołowych lig, Dywizji Narodowej i Pierwszej Dywizji, charakteryzujących się dwoma rewolucyjnymi elementami: profesjonalizmem i rozszerzeniem turnieju na całe terytorium kraju. 
Liczba uczestników została zmniejszona z 44 do 20 drużyn. Kluby "Divisione Nazionale" podzielono na dwie grupy po 10 drużyn. Następnie trzy najlepsze drużyny z każdej grupy awansują do turnieju finałowego, w którym rozgrywano tytuł mistrza Włoch. Dwie ostatnie drużyny z każdej grupy spadają do "Prima Divisione".
Eliminacje play-off.
Pierwsza runda.
 – 6:1
 – 2:0
 – 7:3 pd.
 – 4:0
Druga runda.
 – 4:1
 – 3:4 pd.
Trzecia runda.
 – 2:2 pd.
 – 3:1
Kwalifikacje.
Grupa A.
W meczu – 0:2 ustalono wynik przez decyzję FIGC.
Grupa B.
W meczach – 0:2 i – 0:2 ustalono wynik przez decyzję FIGC.
Runda finałowa.
W meczu – 0:2 ustalono wynik przez decyzję FIGC.

</doc>
<doc id="1581890" url="https://pl.wikipedia.org/wiki?curid=1581890" title="Rockefeller Plaza 30">
Rockefeller Plaza 30

Rockefeller Plaza 30 (oryg. "30 Rock") – amerykański serial komediowy emitowany w stacji NBC od 11 października 2006 do 31 stycznia 2013. Serial zdobył szereg nagród, w tym 5 Złotych Globów i 9 Emmy.
Fabuła.
Serial pokazuje kulisy powstawania telewizyjnego programu rozrywkowego nadającego na żywo „The Girlie Show”. Główną postacią jest Liz Lemon (Tina Fey) –- główna scenarzystka, która jako szef musi zapanować nie tylko nad trudną grupą scenarzystów, ale także nad swoimi gwiazdami, a dodatkowo jeszcze sprostać oczekiwaniom swojego szefa. Pomysłodawcą, producentem, główną scenarzystką i odtwórczynią głównej roli jest Tina Fey, która przy tworzeniu serialu inspirowała się własnymi doświadczeniami z czasów, kiedy była główną scenarzystką Saturday Night Live (Sobotniej Nocy na Żywo). Nazwa odnosi się do adresu siedziby stacji NBC, która mieści się w Rockefeller Center w Nowym Jorku.

</doc>
<doc id="1581891" url="https://pl.wikipedia.org/wiki?curid=1581891" title="Wakacje z Moniką">
Wakacje z Moniką

Wakacje z Moniką (szw. "Sommaren med Monika") – szwedzki film fabularny z 1953 roku w reżyserii Ingmara Bergmana. Filmowa adaptacja powieści szwedzkiego pisarza z 1951 roku pod tym samym tytułem. 
Kontrowersje wokół śmiałych scen i nagości w tym filmie oraz w powstałym niemal równolegle "Ona tańczyła jedno lato" (1951) Arne Mattssona, przyczyniły się do ukształtowania się reputacji Szwecji jako miejsca wyzwolonego seksualnie.
Odtwórczyni głównej roli żeńskiej, Harriet Andersson, była przez kilka lat związana uczuciowo z reżyserem, co zaowocowało długotrwałą współpracą obojga przy kolejnych filmach Bergmana: "Wieczór kuglarzy" (1953), "Uśmiech nocy" (1955) czy "Jak w zwierciadle" (1961).
Opis fabuły.
Akcja "Wakacji z Moniką" zawiązuje się w środowisku ubogiej klasy pracującej powojennego Sztokholmu. Harry (Lars Ekborg) i Monika (Harriet Andersson) poznają się podczas przerwy w znienawidzonej przez nich pracy i zakochują się. Po domowej awanturze Monika postanawia uciec wraz z Harrym i namawia chłopaka, by ten rzucił pracę. Harry przystaje na jej propozycję, kradnie łódź ojca i spędza wraz z Moniką upojne lato na wyspach Sztokholmskiego archipelagu. Gdy zbliżające się ku końcowi lato zmusza parę do powrotu do miasta, Monika jest już w ciąży. Harry zachowuje się odpowiedzialnie i postanawia założyć z Moniką rodzinę. Znajduje stałą pracę i zaczyna studia inżynierskie, aby moc w przyszłości utrzymać rodzinę. Jednak Monika nie jest zadowolona z takiego obrotu spraw, nie podoba jej się rola żony i matki. Jej temperament i chęć przygody szybko psuje jej stosunki z Harrym i doprowadza do rozpadu związku. Harry zostaje sam z dzieckiem.
O filmie.
"Wakacje z Moniką" to, podobnie jak "Letni sen" i "Wieczór kuglarzy", klasyk wczesnej fazy twórczości Bergmana. Film został początkowo odrzucony przez Szwedzką Akademię Filmową z powodu wątpliwych moralnie wątków w scenariuszu, takich jak nastoletni seks i stosunki pozamałżeńskie. Film został w końcu skierowany do produkcji, jednak w wielu krajach konieczna była ingerencja cenzury.
Wczesne sceny rozgrywające się w środowisku sztokholmskiej klasy pracującej nakręcone zostały w studiu. Teatralność i stylizacja scenografii pozbawionej nachalnego realizmu zdają się sugerować nierealność i bezbarwność codziennej egzystencji. Nakręcona w plenerze główna część filmu ukazana jest za to bardzo realistycznie, wręcz naturalistycznie. Jednak to lato spędzone na archipelagu okazuje się "snem" z którego dwójka głównych bohaterów musi się prędko obudzić, wracając do monotonii życia codziennego w Sztokholmie.

</doc>
<doc id="1581894" url="https://pl.wikipedia.org/wiki?curid=1581894" title="Pulemiec (gmina)">
Pulemiec (gmina)

Pulemiec (wcześniej "Pulmo") – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Pulemiec.
W okresie międzywojennym gmina Pulemiec należała do powiatu lubomelskiego w woj. wołyńskim. Była to najdalej na zachód wysunięta gmina woj. wołyńskiego.
Gmina powstała 12 maja 1933 postanowieniem Wojewody Wołyńskiego poprzez przemianowanie gminy Pulmo.
Według stanu z dnia 4 stycznia 1936 roku gmina składała się z 14 gromad. Po wojnie obszar gminy Pulemiec wszedł w struktury administracyjne Związku Radzieckiego.

</doc>
<doc id="1581895" url="https://pl.wikipedia.org/wiki?curid=1581895" title="Holstinghausen Holsten">
Holstinghausen Holsten

Holstinghausen Holsten, właściwie von Holstinghausen, genannt Holsten (фон-Гольстинггаузен-Гольстен) – niemiecki ród szlachecki pochodzący z hrabstwa Mark w Westfalii, którego przedstawiciele osiedli w 1423 w Inflantach (Liwonia), a następnie w 1650 osiedlili się w Kurlandii. Służyli od XVII w. jako oficerowie zawodowi w wojsku litewskim i niderlandzkim. Indygenat polski w 1775 z racji zasług wojskowych dla Rzeczypospolitej (Volumina Legum, t. VIII, s. 172-173). Rodzina częściowo osiadła na Litwie w pow. poniewieskim i spolonizowana od początku XIX w.
Herb.
W polu srebrnym na zielonej polanie pół brązowego jelenia wyskakującego z jodłowego lasu. Nad hełmem z labrami zielono-srebrnymi pomiędzy srebrnymi skrzydłami takaż brązowa połowa jelenia. Brak korony baronowskiej nie oznacza, że nie może być ona używana.
Legitymacje szlacheckie i tytuł baronowski.
W okresie porozbiorowym rodzina wylegitymowana ze szlachectwa i wpisana do ksiąg szlacheckich guberni kowieńskiej w 1798 oraz w latach 1840-1854. Wpisanie do matrykułu szlachty kurlandzkiej (Ritterbank) 10 maja 1841. Rosyjskie uznanie tytułu baronowskiego orzeczeniami Senatu z 10 czerwca 1853 i 28 lutego 1862.
Baronowie von Holstinghausen Holsten.
Tytuł wzmiankowany urzędowo w 1822; formalnie od 1853 i 1862.
Koligacje.
Baronowie Holstinghausen Holsten są skoligaceni m.in. z następującymi rodami: Montwid-Białłozor h. Pomian, Bochwic h. Radwan, Buttlar v., Komar h. własnego, Komorowski h. Korczak (hrabiowie), Kościałkowski h. Syrokomla, Kuszelewski h. Prawdzic, Orda h. własnego, Podhorski h. Brodzic (kniaziowie), Ropp v. der (baronowie i szlachta), Schilling v., Dowmont-Siesicki h. Bawola Głowa i Tiesenhausen v.
Posiadłości rodu na Litwie XVIII w. – 1945.
Oposzcza, powiecie jezioroskim, Bitniszki, Błękitne Pomusze, Łukiany, Podgajcze, Montagaliszki w powiecie poniewieskim.

</doc>
<doc id="1581897" url="https://pl.wikipedia.org/wiki?curid=1581897" title="Rozkład Hotellinga">
Rozkład Hotellinga

Statystyka T² Hotellinga – uogólnienie rozkładu Studenta, który jest używany do testowania hipotez wielowymiarowych. Nazwa pochodzi od Harolda Hotellinga.
Statystyka Hotellinga jest definiowana jako:
gdzie formula_2 jest liczbą obserwacji, formula_3 jest p-wymiarową kolumną wektorową, a formula_4 jest formula_5 macierzą kowariancji.
Jeśli formula_6 jest zmienną losową z wielowymiarowego rozkładu Gaussa i formula_7 (niezależne od formula_8) ma rozkład Wisharta z taką samą macierzą wariancji formula_9 oraz z formula_10 wówczas rozkład formula_11 jest formula_12 rozkładem T² Hotellinga z parametrami formula_13 i formula_14
Można pokazać, że:
gdzie formula_16 jest rozkładem F Snedecora.
Teraz załóżmy, że
jest formula_18 kolumną wektorową, której wartościami są liczby rzeczywiste. Załóżmy, że
są ich średnią. Niech formula_5 będzie macierzą dodatnie określoną
jest macierzą „przykładowych wariancji”. (Transpozycja jakiejkolwiek macierzy formula_22 jest oznaczona jako formula_23). Niech formula_24 będzie znanym formula_18 wektorem. Wówczas statystyka Hotellinga przyjmuje postać:
Warto zauważyć, że formula_11 jest blisko powiązona z kwadratem odległością Mahalanobisa.
W szczególności może to być pokazane poprzez:
Jeśli formula_28 są niezależne, i formula_29 i formula_4 są jak zdefiniowano powyżej, wówczas formula_4 ma rozkład Wisharta z formula_32 stopniami swobody
i jest niezależna od formula_34 oraz
To oznacza, że:
Statystyka T² Hotellinga dla dwóch prób.
Jeśli formula_37 oraz formula_38 są próbkami niezależnymi wyciągniętymi z dwóch niezależnych wielowymiarowych rozkładów Gaussa o takiej samej średniej oraz kowariancji, i definiujemy
jako średnie próbek, oraz
jako estymator nieobciążonej macierzy kowariancji, wówczas statystyka T² Hotellinga dla dwóch prób wygląda tak:
i może być przedstawiona w postaci rozkładu F Snedecora:

</doc>
<doc id="1581900" url="https://pl.wikipedia.org/wiki?curid=1581900" title="Dušan Simović">
Dušan Simović

Dušan Simović (cyr. "Душан Симовић", ur. 11 września 1882 w Kragujevacu, zm. 26 sierpnia 1962 w Belgradzie) – jugosłowiański generał i polityk pochodzenia serbskiego.
Życiorys.
Był uczestnikiem wojen bałkańskich oraz I wojny światowej. Od 1936 do 1938 stał na czele jugosłowiańskich sił powietrznych, a następnie objął obowiązki szefa Sztabu Generalnego (1938-1939). 27 marca 1941, dwa dni po przystąpieniu Jugosławii do Paktu Trzech, dokonał wojskowego zamachu stanu. Obalił prohitlerowski reżim Cvetkovicia i objął stanowisko premiera, co wywołało wojnę z Niemcami. Po kapitulacji armii jugosłowiańskiej, 17 kwietnia 1941 udał się na emigrację do Londynu.
Na uchodźstwie był premierem do 1942. W 1945 wrócił do Jugosławii, gdzie prowadził działalność publicystyczną.

</doc>
<doc id="1581901" url="https://pl.wikipedia.org/wiki?curid=1581901" title="Dusan Simović">
Dusan Simović



</doc>
<doc id="1581904" url="https://pl.wikipedia.org/wiki?curid=1581904" title="Balwiąg">
Balwiąg

Balwiąg (niem. "Balwing See") – jezioro o powierzchni 11,2 ha, położone na zachód od wsi Bolity (obecnie Stare Bolity).

</doc>
<doc id="1581907" url="https://pl.wikipedia.org/wiki?curid=1581907" title="Bartężek (jezioro)">
Bartężek (jezioro)

Bartężek (niem "Bärting See") – jezioro, położone na zachód od wsi Bartężek w województwie warmińsko-mazurskim, w powiecie ostródzkim, w gminie Morąg.
Jezioro rynnowe o powierzchni 385,3 ha z dwiema wyspami różnej wielkości (łączna powierzchnia wysp - 1,2 ha). Linia brzegowa o długości 26,1 km dobrze rozwinięta, z licznymi zatokami i półwyspami. Brzegi jeziora w większości wysokie, miejscami strome. W części południowej i północno-zachodniej porośnięte przez lasy mieszane, w pozostałej części przez pola i łąki.

</doc>
<doc id="1581908" url="https://pl.wikipedia.org/wiki?curid=1581908" title="Kondensator dekadowy">
Kondensator dekadowy

Kondensator dekadowy – zespół kondensatorów wzorcowych i przełączników pozwalających na uzyskanie skokowej regulacji pojemności wypadkowej.
Do budowy kondensatorów dekadowych wykorzystuje się 10 lub 4 kondensatory o dielektrykach mikowych lub polistyrenowych połączonych równolegle. Każda dekada składa się z pojemności połączonych w stosunkach 1:2:2:5 lub 1:2:3:4. Zwykle największy stopień dekady wzorca pojemności wynosi 1 μF, najmniejszą dekadą zaś jest obrotowy kondensator powietrzny w zakresie 0-500 pF. Wzorce dekadowe budowane są jako zestawy cztero-, pięcio- lub sześciodekadowe, najczęściej w klasie dokładności 0,1 lub 0,5.

</doc>
<doc id="1581910" url="https://pl.wikipedia.org/wiki?curid=1581910" title="Limburgit">
Limburgit

Limburgit – skała wulkaniczna magm teralitowych, z oliwinem, augitem i hornblendą jako prakryształami. Pobocznie zawiera magnetyt, ilmenit, apatyt, nefelin i sodalit. Ponadto charakteryzuje się zawartością szkliwa z potencjalnym nefelinem jako jednym ze składników. To klasyfikuje go wedle obowiązującej nomenklatury nazewnictwa skał magmowych i wulkanicznych jako hyalobazaltoid.
Występuje w okolicach Limburga w Alzacji środkowej, Afryce, Argentynie. W Polsce nie występuje, natomiast występuje w słowackich Tatrach Zachodnich, a mianowicie między Osobitą a Bobrowcem. Cechy chemiczne tej skały wskazują na pokrewieństwo z cieszynitami, które również należą do tego samego typu skał, czyli alkalicznego.

</doc>
<doc id="1581912" url="https://pl.wikipedia.org/wiki?curid=1581912" title="Michelle Buswell">
Michelle Buswell

Michelle Buswell (ur. 3 sierpnia 1983) – amerykańska modelka.
Wystąpiła w Kalendarzu Pirelli (luty 2005).

</doc>
<doc id="1581913" url="https://pl.wikipedia.org/wiki?curid=1581913" title="Grupa strategiczna">
Grupa strategiczna

Grupa strategiczna według Portera walka konkurencyjna koncentruje się wewnątrz tzw. grup strategicznych. Są to rywalizujące ze sobą przedsiębiorstwa, które mają podobne podejście do prowadzenia walki konkurencyjnej. Walka polega na produkcji porównywalnych produktów, użyciu podobnych kanałów dystrybucji, prowadzeniu podobnych kampanii reklamowych, czy stosowaniu zbliżonych cen i technologii. Zazwyczaj konkurencja między grupami strategicznymi jest rzadko spotykana.

</doc>
<doc id="1581915" url="https://pl.wikipedia.org/wiki?curid=1581915" title="Jezioro Bądzkie">
Jezioro Bądzkie

 
Jezioro Bądzkie (niem. "Bansee See") – jezioro w woj. pomorskim, w powiecie sztumskim, w gminie Stary Dzierzgoń, leżące na terenie Pojezierza Iławskiego.
Dane morfometryczne.
Powierzchnia zwierciadła wody według różnych źródeł wynosi od 137,5 ha do 149,9 ha. 
Zwierciadło wody położone jest na wysokości 94,4 m n.p.m. Średnia głębokość jeziora wynosi 2,9 m, natomiast głębokość maksymalna 6,7 m.
W oparciu o badania przeprowadzone w 2004 roku wody jeziora zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Bądzkie". W różnych publikacjach i na mapach topograficznych jezioro to występuje pod nazwą "Bądze".
Wieś Bądze wymieniona w dokumentach z 1294 r., jako leżąca w "Puszczy Pruskiej" nad jeziorem "Banse" (jezioro Bądze). Nazwa jeziora wywodzi się z języka staropruskiego.

</doc>
<doc id="1581917" url="https://pl.wikipedia.org/wiki?curid=1581917" title="Kompozycja kulisowa">
Kompozycja kulisowa

Kompozycja (perspektywa) kulisowa – sposób oddawania głębi obrazu, odkryty już w prehistorii (ok. 20-15 tys. lat p.n.e.). 
Polega na tym, że elementy dalsze są częściowo zasłonięte przez elementy bliższe.
Kompozycja kulisowa przez człowieka pierwotnego często była stosowana razem z kompozycją rzędową.

</doc>
<doc id="1581919" url="https://pl.wikipedia.org/wiki?curid=1581919" title="Mannophryne olmonae">
Mannophryne olmonae

Mannophryne olmonae – gatunek płaza bezogonowego z rodziny Aromobatidae żyjącego w Ameryce Południowej. 
Występowanie.
Występuje jedynie na wyspach należących do państwa Trynidad i Tobago na wysokości od 120 do 360 m n.p.m. w lasach tropikalnych.
Ekologia.
Niegdyś liczny, w ciągu ostatnich 10 lat znacząco obniżył swą liczebność. Źle znosi zdegradowane środowisko.
Rozmnażanie.
Jaja są składane na lądzie. Po wykluciu samiec przenosi kijanki do zbiornika wodnego.

</doc>
<doc id="1581920" url="https://pl.wikipedia.org/wiki?curid=1581920" title="Sąd Okręgowy w Białymstoku">
Sąd Okręgowy w Białymstoku

Sąd Okręgowy w Białymstoku – organ wymiaru sprawiedliwości z siedzibą przy ul. M. Skłodowskiej-Curie 1 w Białymstoku. Przynależy do jurysdykcji Sądu Apelacyjnego w Białymstoku.
Status prawny.
Sąd okręgowy jest państwową jednostką organizacyjną nieposiadającą osobowości prawnej. W polskim wymiarze sprawiedliwości jest zasadą, że w pierwszej instancji orzeka sąd rejonowy, natomiast sąd okręgowy orzeka jako sąd pierwszej instancji tylko w sprawach o zbrodnie i niektóre występki. Na wniosek sądu rejonowego sąd apelacyjny może przekazać sądowi okręgowemu do rozpoznania w I instancji sprawę o każde przestępstwo ze względu na szczególną wagę lub zawiłość tej sprawy.
Sąd Okręgowy w Białymstoku stanowi element władzy sądowniczej sprawującej wymiar sprawiedliwości na podstawie Konstytucji RP. Sposób organizacji Sądu reguluje ustawa o ustroju sądów powszechnych, a także akty wykonawcze. Obejmuje obszar właściwości sądów rejonowych w: Białymstoku, Bielsku Podlaskim i Sokółce.
Historia Sądu.
Okres międzywojenny.
Na początku II wojny światowej Białystok na mocy paktu Ribbentrop-Mołotow dostał się pod władzę Sowietów. Potem okupowali go Niemcy. Zaborcy dążyli do wyniszczenia inteligencji polskiej. Wśród ofiar byli także pracownicy przedwojennego Sądu Okręgowego. Ich pamięci jest poświęcona tablica wbudowana na holu na I piętrze w budynku Sądu Apelacyjnego w Białymstoku przy ul. A. Mickiewicza 5, gdzie przed wojną mieścił się sąd okręgowy. Kolatorami tablicy są pracownicy białostockiego sądownictwa, przy udziale członków rodzin pomordowanych. Tablica została odsłonięta 23 stycznia 1993 r. przez ministra sprawiedliwości Zbigniewa Dykę i Jadwigę Budlewską, córkę ostatniego prezesa Sądu Okręgowego w Białymstoku, Józefa Ostruszki, którego nazwisko otwiera listę ofiar pomordowanych.
Aktualnie.
Sąd Okręgowy w Białymstoku przy ul. M. Skłodowskiej-Curie 1 utworzony został 1 stycznia 1999 na mocy przepisów ustawy o zmianie ustawy – Prawo o ustroju sądów powszechnych oraz rozporządzenia ministra sprawiedliwości z dnia 30 grudnia 1998 r. w sprawie utworzenia sądów apelacyjnych, sądów okręgowych i sądów rejonowych oraz ustalenia ich siedzib i obszarów właściwości. Sąd Okręgowy w Białymstoku został przekształcony z działającego przedtem w tym miejscu Sądu Wojewódzkiego w Białymstoku.
Struktury organizacyjne.
Sądy okręgowe funkcjonują w strukturach sądów powszechnych, które rozstrzygają wszelkie sprawy z zakresu prawa karnego, cywilnego, rodzinnego i opiekuńczego oraz prawa pracy i ubezpieczeń społecznych, które nie są zastrzeżone dla innych sądów.W Sądzie Okręgowym w Białymstoku utworzone zostały następujące wydziały:
Obchody 100-lecia Sądu.
Uroczystości 100-lecia Sądu Okręgowego w Białymstoku podzielone były na dwie części. Pierwsza z nich odbyła się 1 sierpnia 2019 r. – dokładnie w 100 – ną rocznicę utworzenia tej jednostki wymiaru sprawiedliwości w niepodległym Białymstoku. Składały się na nią uroczyste zebranie w sądzie oraz nabożeństwa w Soborze Prawosławnym św. Mikołaja i Katedrze pw. Wniebowzięcia Najświętszej Maryi Panny. Podczas wieczornej mszy św. w Katedrze przypominano wygłoszoną 100-lat temu na uroczystości otwarcia Sądu mowę ks. dziekana Chaleckiego o znaczeniu i zadaniach sądownictwa polskiego.
Druga część uroczystości rocznicowych odbyła się 11 października 2019 r. w sali kolumnowej Pałacu Branickich w miejscu, gdzie 2 października 1919 r. dokonano otwarcia sądu i zaprzysiężenia pierwszych jego sędziów. Pałac Branickich był pierwszą siedzibą Sądu Okręgowego w Białymstoku. W uroczystościach 100-lecia brali udział m.in. wojewoda białostocki, wiceprezydent miasta, przedstawiciel Ministra Sprawiedliwości, prezes WSA w Białymstoku, prezesi sądów powszechnych, dyrektorzy sądów, przedstawiciele profesji prawniczych – adwokatów, radców prawnych, komorników, przedstawiciele Uniwersytetu w Białymstoku, duchowni obu obrządków, sędziowie, asystenci, pracownicy sądu, a także rodziny przedwojennych prezesów i sędziów. Z okazji setnej rocznicy utworzenia Sądu Okręgowego w Białymstoku wydana została książka pt.: "Z dziejów Sądu Okręgowego w Białymstoku", a także reprinty historycznych dokumentów: aktu utworzenia Sądu z 12 lipca 1919 r. oraz dwóch artykułów z "Dziennika Białostockiego" z 3 i 5 sierpnia 1919 r. zawierających relacje z otwarcia instytucji. Uroczystość rozpoczęła się od hymnu państwowego. Następnie prezes Jolanta Korowin-Piotrowska wygłosiła uroczystą mowę o znaczeniu uroczystości. Składane były życzenia i gratulacje przybyłych gości. Pracownicy i asystenci Sądu Okręgowego w Białymstoku zostali odznaczeni medalami Ministra Sprawiedliwości. Uroczystość uświetniły występy chóru KWP w Białymstoku. W części wykładowej wyniki badań historycznych przedstawili historycy: prof. Piotr Fiedorczyk o początkach i funkcjonowaniu tego sądu w II Rzeczypospolitej, dr Marcin Niewiński wykładał o historii sądu w okresie 1944-1998 i mgr Wiesław Wróbel o gmachach będących siedzibami Sądu Okręgowego w Białymstoku w ciągu minionego stulecia. Obchodom towarzyszyło też wydanie dwóch artykułów o historii Sądu w "Kurierze Porannym".

</doc>
<doc id="1581925" url="https://pl.wikipedia.org/wiki?curid=1581925" title="American Conquest">
American Conquest

American Conquest – strategiczna gra czasu rzeczywistego zaprojektowana i stworzona w wyniku współpracy niemieckiej CDV i ukraińskiej GSC Game World. Przedsiębiorstwa te stworzyły wcześniej grę '. Akcja "American Conquest" jest osadzona między XV a końcem XVIII wieku a więc obejmuje okres od początku podboju Nowego Świata aż do powstania Stanów Zjednoczonych. Istnieje także samodzielny dodatek do gry pod nazwą ' oraz złota edycja gry, która składa się z obu elementów. Ostatnim elementem cyklu jest "".
Rozgrywka.
Podstawy rozgrywki i rozwoju gospodarki w "American Conquest" są takie same jak w przypadku poprzedniej gry GSC Game World, "" z niewielkimi poprawkami i zmianami. Tak jak w "Kozakach", "American Conquest" pozwala zbudować osadę-bazę, z której gracz kieruje działaniami ekonomicznymi i gospodarczymi prowadzącymi do jego ostatecznego zwycięstwa w danej rozgrywce.
Choć strategia wojskowa w skutecznej rozgrywce nacjami europejskimi i amerykańskimi tubylcami jest zdecydowanie różna, podstawy są nadal takie same. Schemat standardowych czynności składa się z budowania schronienia dla chłopów i gromadzenia przy ich użyciu surowców takich jak żywność i drewno oraz złoto, kamień, żelazo i węgiel z kopalń, które gracz może budować tylko w wyznaczonych miejscach. Drewno i kamienie służą przede wszystkim do budowy nowych budynków, podczas gdy pozostałe surowce potrzebne są głównie do powoływania i utrzymywania jednostek. Żywność może być pozyskiwana poprzez uprawę zbóż oraz polowanie na zwierzęta przy użyciu specjalnych jednostek, takich jak traper (zrezygnowano z możliwości połowu ryb u nacji europejskich i większości Indian). Drewno pochodzi z wycinki lasu. Z każdym zbudowanym budynkiem, odlanym działem czy powołanym żołnierzem rośnie koszt stworzenia następnych takich samych obiektów czy jednostek, często we wprost astronomiczny sposób. Chłopi są tworzeni w domach, a nie jak dotąd w ratuszu (który pełni rolę miejsca przeprowadzania wielokierunkowych ulepszeń).
"American Conquest" różni się od "Kozaków" także sposobem powoływania jednostek wojskowych. Chłopi są niezbędni do szkolenia żołnierzy, co w praktyce oznacza, że jeśli żaden chłop nie zostanie wysłany do fortu, fortecy lub stajni żadna nowa jednostka nie zostanie utworzona. Ulepszenia związane z bezpośrednim zwiększeniem parametrów bojowych nadal są związane z tymi budynkami, a z kolei nowe technologie odkrywane w kuźni służą do zwiększania szybkości powoływania jednostek. Forty i fortece są także kluczowymi punktami obrony każdej bazy. Skoszarowani w nich żołnierze otworzą ogień do wrogich jednostek lub dzikich zwierząt, jeśli tylko znajdą się w zasięgu strzału.
Także pozostałe budynki, nie związane nawet w najmniejszym stopniu z wojskowością, mogą zostać obsadzone chłopami lub regularną armią i pełnić funkcje punktów obrony. W przeciwieństwie do "Kozaków" przeciwnik może zająć każdy budynek po wysłaniu do ich wnętrza własne wojska i pokonaniu jego obrońców w niewidocznej walce wręcz. Możliwe jest także ostrzelanie garnizonu z broni palnej lub wymiana ognia między dwoma garnizonami. Kierując nacjami europejskimi gracz może także budować blokhauzy, pełniące role silnych budynków fortyfikacyjnych. Także niektórzy z Indian mogą stawiać podobne fortyfikacje i choć ostrzał prowadzony jest z łuków, to niczym nie ustępuje on w skuteczności broni palnej. Cechą charakterystyczną rozgrywek sieciowych jest walka o każdy próg, gdyż nawet zwykła chatka może okazać się poważnym punktem oporu, skutecznie osłaniającym swoich obrońców i dziesiątkującym przeciwnika.
Kolejnym zupełnie nowym elementem "American Conquest" jest morale. Jednostki wojskowe nie ustawione w formacje, pozbawione odpowiedniego przeszkolenia i dziesiątkowane w walce mają tendencje do samoczynnego zbijania się w koło i podejmowania obrony. Jeśli morale spadnie poniżej określonego poziomu, gracz traci kontrolę nad danym żołnierzem, który zacznie uciekać z pola bitwy i krzyczeć z przerażenia dopóki nie uspokoi się, dotrze do najbliższej fortyfikacji lub nie zostanie zabity. Istnieje wiele czynników wpływających na morale jednostek, łącznie z ich naturalnym strachem (przykładowo europejscy pikinierzy boją się niesamowicie szarży kawalerii, większość Indian nieznanej im broni palnej, a w przypadku cywilizacji Mezoameryki można mówić właściwie o strachu przed wszystkim, co europejskie). Obecność oficerów, chorążych i doboszy, tworzenie formacji i przeprowadzanie ulepszeń pod kątem obrony jednostek ma korzystny wpływ na morale żołnierzy. Tworzenie formacji kawaleryjskich wymaga również obecności konnego oficera i chorążego, choć ten ostatni nie jest niezbędny. Generalnie można uznać, że im jednostka jest bardziej zaawansowana technologicznie, tym jej naturalna tendencja do wpadania w panikę jest mniejsza.
Mechanika broni palnej uległa znacznemu urealnieniu względem tej z "Kozaków". Ukształtowanie terenu, drzewa czy inne jednostki sprawiają, że pocisk może nie trafić ("Kozacy" posiadali jako jedyną przeszkodę budynki i pagórki). Również typ jednostki ma istotne znaczenie jeśli chodzi o celność – arkebuzer uzbrojony w prymitywny arkebuz przydaje się właściwie wyłącznie przeciwko zwartemu tłumowi jednostek, kiedy pocisk na pewno w którąś trafi, podczas gdy pojedynczy fizylier jest w stanie działać niczym strzelec wyborowy, skutecznie likwidując wskazanych oficerów, chorążych i doboszy. Poprawiona animacja jednostek sprawia również, że przemarsz strzelców jest relatywnie długi – muszą oni zabezpieczyć broń, założyć ją na ramie, poprawić i ruszyć, a przy zatrzymaniu zdjąć swoją broń z ramienia, rozstawić, odbezpieczyć i dopiero oddać strzał. W przypadku muszkieterów jest to operacja niezwykle karkołomna – poza samym muszkietem ich animacja zawiera także forkiet. Podobnie sytuacja wygląda z kawalerią uzbrojoną w broń palną – animacja prezentuje cały proces oddania strzału od początku do końca, łącznie z odpowiednim ustawieniem konia. Zwykłe zarośla, przez które jednostki mogą bez większych problemów przejść, są niejednokrotnie barierą nie do przejścia dla pocisków. Niezbędne jest zatem karczowanie obszarów przed fortyfikacjami – inaczej są one łatwym celem dla atakujących. Armaty również posiadają poprawioną mechanikę. Jeśli strzelają do oddalonych oddziałów, to lecąca kula przeleci przez szereg aż do wskazanego celu, zabijając wyłącznie niektóre cele na swojej drodze (a nie wybuchnie, zadając tym samym znacznie większe obrażenia, jak miało to miejsce w "Kozakach"). Z drugiej strony moc kartaczy jest na tyle silna, że dobrze rozstawiona armata jedną salwą jest w stanie powstrzymać kilka oddziałów wrogiego wojska – tak zadanymi obrażeniami, jak i paniką wywołaną przez ogromne straty.
Kampania podąża śladami podbojów Ameryki dokonanego przez największe potęgi europejskie, a więc Hiszpanię, Anglię i Francję. Istnieją także kontr-kampanie, prowadzone z punktu widzenia tubylczej ludności, która broni się przed najeźdźcami.

</doc>
<doc id="1581929" url="https://pl.wikipedia.org/wiki?curid=1581929" title="Chotiaczów (gmina)">
Chotiaczów (gmina)

Chotiaczów – dawna gmina wiejska istniejąca do 1939 roku w woj. wołyńskim (obecnie na Ukrainie). Siedzibą gminy był Chotiaczów.
W okresie międzywojennym gmina Chotiaczów należała do powiatu włodzimierskiego w woj. wołyńskim. Według stanu z dnia 4 stycznia 1936 roku gmina składała się z 36 gromad.
W okresie II Rzeczypospolitej osadnikami wojskowymi w osadzie Orliczyn na obszarze gminy zostali oficerowie płk Stanisław Dreszer, płk Rudolf Dreszer i rtm Juliusz Dreszer.
Po wojnie obszar gminy Chotiaczów wszedł w struktury administracyjne Związku Radzieckiego.

</doc>
<doc id="1581934" url="https://pl.wikipedia.org/wiki?curid=1581934" title="Sambród (jezioro)">
Sambród (jezioro)

Sambród (niem. "Samrodt") – jezioro o powierzchni 132 ha, położone między wsiami Sambród (na południowy zachód) i Małdyty (na północny zachód), w gminie Małdyty, powiat ostródzki, województwo warmińsko-mazurskie.
Jezioro leżące na trasie Kanału Ostródzko-Elbląskiego, na północny zachód od Małdyt. Jest to jezioro rynnowe ułożone w kierunku południkowym, stosunkowo płytkie (średnia głębokość wynosi zaledwie 1,9 m, maksymalna - 4,3 m). Linia brzegowa o długości 10 400 m. Jezioro składa się z dwóch plos, połączonych przesmykiem. Na plosie południowym znajduje się wyspa (powierzchnia 0,8 ha, porośnięta krzakami). Jezioro jest podzielone nasypem kolejowym, pod którym znajduje się szerokie połączenie wodne. Wzdłuż wschodniego brzegu jeziora biegnie linia kolejowa (trasa Olsztyn-Gdańsk). Wśród roślinności wodnej licznie występują: ramienice, rdestnice, osoka aloesowata. Brzegi są niskie, miejscami tylko wzniesione i pagórkowate. Jezioro otoczone polami i łąkami oraz w części południowej zabudową mieszkalną (Małdyty). W południowo-czachodniej części znajdują się nadbrzeżne lasy, a nieco dalej rezerwat torfowiskowy Zielony Mechacz, ze stanowiskiem maliny moroszki.
Kształt jeziora Sambród został znacznie zmieniony podczas budowy Kanału Elbląskiego. Budowniczy kanału, Georg Jacob Steenke podczas prowadzonych w latach 1844-1861 prac obniżył poziom jeziora Sambród o ponad 5,5 m, aby zrównać go z poziomem jeziora Jeziorak, które uczynił bazowym zbiornikiem wody dla kanału. Usuwaną wodę odprowadzono Drwęcą do Wisły. Znaczne wypłycenie spowodowało wynurzenie się z wód jeziora wyspy i tendencję do zarastania jeziora.
W rybostanie występują: lin, szczupak, karaś.

</doc>
<doc id="1581936" url="https://pl.wikipedia.org/wiki?curid=1581936" title="Prima Divisione (1925/1926)">
Prima Divisione (1925/1926)

Prima Divisione 1925/1926 (z wł. Pierwsza Dywizja) – 26. edycja najwyższej w hierarchii klasy mistrzostw Włoch w piłce nożnej, organizowanych przez FIGC, które odbyły się od 4 października 1925 do 22 sierpnia 1926. Mistrzem został Juventus, zdobywając swój drugi tytuł.
Organizacja.
Mistrzostwa rozgrywano w dwóch ligach, kierowanych przez Ligę Północną ("Lega Nord") oraz Ligę Południową ("Lega Sud").
Liczba uczestników w "Lega Nord" została zmniejszona z 25 do 24 drużyn, a w "Lega Sud" zwiększona z 18 do 20 uczestników.
Kluby z "Lega Nord" podzielono na dwie grupy po 12 drużyn. Następnie zwycięzcy grup walczyli w dwumeczu finałowym o tytuł mistrza "Lega Nord".
W równoległym turnieju "Lega Sud" najpierw zostały wyłonione po dwie najlepsze drużyny z regionów Apulia, Kampania, Lacjum oraz po jednej z regionów Marche i Sycylia. Następnie zwycięzcy dwóch grup półfinałowych potem walczyli o tytuł mistrza "Lega Sud".
W finale narodowym (wł. Finalissima) mistrz "Lega Nord" grał z mistrzem "Lega Sud" o mistrzostwo Włoch.
Lega Nord.
Eliminacje play-off.
Przedostatnie drużyny z dwóch grup poprzedniego sezonu (Legnano i Mantova) mieli walczyć w turnieju play-off z trzecią i czwartą drużynami Seconda Divisione (Novese i Como) o dwa miejsca promujące do gry w "Prima Divisione".
Ale Novese i Como wycofali się z rundy eliminacyjnej, pozwalając Legnano i Mantova utrzymać swoje miejsca w pierwszej dywizji.
Finał.
Bologna – Juventus 2:2
Juventus – Bologna 0:0
Bologna – Juventus 1:2
Juventus zakwalifikował się do krajowego finału.
Lega Sud.
Kwalifikacje.
Marche.
Wyniki.
Anconitana – Maceratese 2:1
Maceratese – Anconitana 2:7
Sycylia.
Wyniki.
Palermo – Messinese 7:0 
Messinese – Palermo 1:0
Finały.
Alba Roma – Internaples 6:1
Internaples – Alba Roma 1:1
Alba Roma zakwalifikowała się do krajowego finału.
Krajowy finał.
Juventus – Alba Roma 7:1
Alba Roma – Juventus 0:5

</doc>
<doc id="1581938" url="https://pl.wikipedia.org/wiki?curid=1581938" title="Grzybowica (gmina)">
Grzybowica (gmina)

Grzybowica – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy była Grzybowica.
Pod zaborami w guberni wołyńskiej.
W okresie międzywojennym gmina Grzybowica należała do powiatu włodzimierskiego w województwie wołyńskim II RP. Według stanu z dnia 4 stycznia 1936 roku gmina składała się z 34 gromad. Po wojnie obszar gminy Grzybowica został odłączony od Polski i włączony do Ukraińskiej SRR.

</doc>
<doc id="1581940" url="https://pl.wikipedia.org/wiki?curid=1581940" title="Mannophryne riveroi">
Mannophryne riveroi

Mannophryne riveroi – gatunek płaza bezogonowego z rodziny Aromobatidae żyjącego w Ameryce Południowej. 
Występowanie.
Cerro Azul, Macuro i Cerro El Humo w stanie Sucro w Wenezueli na wysokości 400-1000 m n.p.m. Siedlisko tego zwierzęcia to nizinne lasy tropikalne, lasy mgliste.
Większość obszaru występowania przypada na obszar chroniony, Parque Nacional Peninsula de Paria, który jednak nie jest całkowicie bezpieczny z uwagi na wylesianie przeprowadzane przez miejscową ludność.
Ekologia.
Liczebność spada. Zagrożenie stanowi rozwój rolnictwa.
Rozmnażanie.
Jaja są składane na dnie lasu tropikalnego. Po wykluciu samiec przenosi kijanki do zbiornika wodnego.

</doc>
<doc id="1581941" url="https://pl.wikipedia.org/wiki?curid=1581941" title="Sundajka">
Sundajka

Sundajka ("Sundasciurus") – rodzaj ssaka z podrodziny wiewiórczaków (Callosciurinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące w Azji Południowo-Wschodniej.
Morfologia.
Długość ciała (bez ogona) 126–247 mm, długość ogona 75–246 mm; masa ciała 55–432,7 g. 
Systematyka.
Podział systematyczny.
"Sundasciurus" wydaje się być niezwykle parafiletyczny w odniesieniu do "Rubrisciurus", "Hyosciurus", "Nannosciurus", "Menetes" i "Rhinosciurus" dlatego potrzebna jest bardzo gruntowna rewizja taksonomiczna tego kladu. Do rodzaju należą następujące gatunki:

</doc>
<doc id="1581942" url="https://pl.wikipedia.org/wiki?curid=1581942" title="Bernd Cullmann">
Bernd Cullmann

Bernd Cullmann (ur. 11 października 1939 w Idar-Oberstein) – niemiecki lekkoatleta, sprinter, mistrz olimpijski. W czasie swojej kariery reprezentował Republikę Federalną Niemiec.
Międzynarodowa kariera sportowa Cullmanna trwała od 1959 do 1961. Wystąpił we wspólnej reprezentacji Niemiec wystąpił na igrzyskach olimpijskich w 1960 w Rzymie w sztafecie 4 × 100 metrów. Biegł w niej na pierwszej zmianie, a na następnych Armin Hary, Walter Mahlendorf i Martin Lauer. Sztafeta w przedbiegu i w finale wyrównała rekord świata wynikiem 39,5 s. Bieg finałowy wygrała sztafeta Stanów Zjednoczonych, ale została zdyskwalifikowana za przekroczenie strefy zmian.
W 1960 był mistrzem RFN w sztafecie 4 × 100 metrów i wicemistrzem w biegu na 100 metrów, a w hali był mistrzem w biegu na 50 metrów w 1960 i w biegu na 60 metrów w 1961 oraz brązowym medalistaąw biegu na 50 metrów w 1964.
Cullmann startował w klubie ASV Köln. Po zakończeniu wyczynowego uprawiania sportu wskutek kontuzji został szlifierzem drogich kamieni, kontynuując w 3. pokoleniu tradycje rodzinne.

</doc>
<doc id="1581944" url="https://pl.wikipedia.org/wiki?curid=1581944" title="Jezioro Zdryńskie">
Jezioro Zdryńskie

Jezioro Zdryńskie (dawniej: "Zdrężno", "Zdrinski See, Dreibuchten See") – jezioro w Polsce w województwie warmińsko-mazurskim, w powiecie iławskim, w gminie Zalewo. Położone jest na południowy zachód od wsi Jerzwałd.
Według danych uzyskanych poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt powierzchnia zbiornika wodnego to 4 ha.
Według danych z 1973 jezioro miało powierzchnię 7,12 ha. Według danych Grudniewskiego z 1974 roku jezioro miało powierzchnię 5,2 ha, głębokość ok. 10 m i zaklasyfikowane było jako linowo-szczupakowe.

</doc>
<doc id="1581947" url="https://pl.wikipedia.org/wiki?curid=1581947" title="Korytnica (gmina w województwie wołyńskim)">
Korytnica (gmina w województwie wołyńskim)

Korytnica – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy była Korytnica (nad Bugiem).
Pod zaborami w powiecie włodzimierskim guberni wołyńskiej.
W okresie międzywojennym gmina Korytnica należała do powiatu włodzimierskiego w województwie wołyńskim II RP. 
9 grudnia 1933 z gminy wyłączono kolonie Aleksandrówka i Sewerynówka, które przyłączono do sąsiedniej gminy Werba. 
Według stanu z dnia 4 stycznia 1936 roku gmina składała się z 28 gromad. Po wojnie obszar gminy Korytnica został odłączony od Polski i włączony do Ukraińskiej SRR.

</doc>
<doc id="1581948" url="https://pl.wikipedia.org/wiki?curid=1581948" title="Foursome">
Foursome

Foursome jest formatem gry w golfa, w którym biorą udział dwie dwuosobowe drużyny.
Zawodnicy z danej drużyny na każdym dołku wykonują uderzenia naprzemiennie używając jednej wspólnej piłki. Uderzenia z tee są również wykonywane na zmianę przez obu graczy w oparciu o podział parzyste dołki: gracz A, nieparzyste dołki: gracz B. Foursome najczęściej spotyka się jako odmianę gry match play, ale można ją stosować także w przypadku gry stroke play. Najbardziej znane turnieje wykorzystujące ten format to Ryder Cup, Solheim Cup, Presidents Cup, czy też Lexus Cup.

</doc>
<doc id="1581949" url="https://pl.wikipedia.org/wiki?curid=1581949" title="Mikulicze (gmina)">
Mikulicze (gmina)

Mikulicze – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy były Mikulicze.
W okresie międzywojennym gmina Mikulicze należała do powiatu włodzimierskiego w województwie wołyńskim II RP. Według stanu z dnia 4 stycznia 1936 roku gmina składała się z 34 gromad. Po wojnie obszar gminy Mikulicze został odłączony od Polski i włączony do Ukraińskiej SRR.

</doc>
<doc id="1581952" url="https://pl.wikipedia.org/wiki?curid=1581952" title="Olesk (gmina)">
Olesk (gmina)

Olesk – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy był Olesk.
W okresie międzywojennym gmina Olesk należała do powiatu włodzimierskiego w województwie wołyńskim II RP. Według stanu z dnia 4 stycznia 1936 roku gmina składała się z 29 gromad. Po wojnie obszar gminy Olesk został odłączony od Polski i włączony do Ukraińskiej SRR.

</doc>
<doc id="1581953" url="https://pl.wikipedia.org/wiki?curid=1581953" title="Johann Arnold Nering">
Johann Arnold Nering

Johann Arnold Nering, także Nehring (ur. 13 stycznia 1659 w Wesel, zm. 21 października 1695 w Berlinie) – niemiecki architekt w służbie Fryderyka Wilhelma I elektora brandenburskiego.
Życiorys.
Niewiele wiadomo na temat lat młodzieńczych Neringa, który najprawdopodobniej pochodził z Holandii, gdzie prawdopodobnie zdobył wykształcenie inżynierskie. W Berlinie od 1675, współpracował z Michaelem Matthiasem Smidsem. W latach 1677–1679 odbył podróże artystyczne, m.in. do Włoch. Tytuł inżyniera uzyskał w 1678, a w 1681 został mianowany głównym inżynierem (niem. "Oberingenieur"), by w 1685 awansować na dyrektora budowlanego (niem. "Baudirektor").
Od 1682 zatrudniony przy budowie pałacu myśliwskiego w Köpenick (1682–1685), gdzie wzniósł bramę, kaplicę i zapewne galerię, był też czynny przy wznoszeniu zamku w Berlinie – według jego projektu wzniesiono apartamenty (1679–1681) oraz Salę Alabastrowa (niem. "Alabastersaal") (1681–1685).
Za panowania Wielkiego Elektora – Fryderyka Wilhelma I – w 1684 otrzymał nominację na elektorskiego starszego inżyniera (niem. "Oberingenieur") i inżyniera-pułkownika w sztabie generalnym. Za rządów elektora Fryderyka I (od 1701 króla pruskiego jako Fryderyk I) był od 1688 członkiem komisji budującej nowe miasto Friedrichstadt w Berlinie i przypisuje się mu ukształtowanie Linden-Markt, dzisiejszego Gendarmenmarkt.
Po nominacji 9 kwietnia 1691 na elektorskiego naczelnego dyrektora budowlanego (niem. "Oberbaudirektor") Nering miał wpływ na najważniejsze budowle wznoszone w Berlinie i okolicach – przebudowę pałacu Oranienburg (1690–1694), Długi Most (niem. "Lange Brücke", obecnie "Rathausbrücke") (1692–1695), ewangelicko-reformowany kościół Parafialny (niem. "Parochialkirche") i Arsenał (niem. "Zeughaus") (1695). Zaprojektował letnią rezydencję księżnej Zofii Charlotty – późniejszy pałac Charlottenburg, który po koronacji księżnej na królową (1701), otrzymał jednak bogatsze formy – tzw. Neringhaus. Zaprojektował również pałac myśliwski Friedrichshof pod Królewcem, późniejszy Gross Holstein, na wzór pałacu Schönhausen pod Berlinem i niezachowany kościół reformowany – Burgkirche w Królewcu, wzorowany na Nowym Kościele w Hadze. Z upływem czasu wiele dzieł uległo przebudowie. Pomocnikiem Neringa był od 1691 matematyk i inżynier Johann Heinrich Behr (1647–1717). Na dziełach Neringa wzorowali się współcześni architekci o regionalnym znaczeniu.
Jego imię nosi od 1892 ulica w okolicach zamku Charlotteburg.

</doc>
<doc id="1581954" url="https://pl.wikipedia.org/wiki?curid=1581954" title="Poryck (gmina)">
Poryck (gmina)

Poryck – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy był Poryck (obecnie pod nazwą "Pawliwka").
W okresie międzywojennym gmina Poryck należała do powiatu włodzimierskiego w województwie wołyńskim II RP. Według stanu z dnia 4 stycznia 1936 roku gmina składała się z 29 gromad. Po wojnie obszar gminy Poryck został odłączony od Polski i włączony do Ukraińskiej SRR.

</doc>
<doc id="1581956" url="https://pl.wikipedia.org/wiki?curid=1581956" title="Fourball">
Fourball

Fourball jest wariantem gry match play lub stroke play w golfie. Biorą w niej udział dwie dwuosobowe drużyny.
Każdy z graczy w drużynie rozgrywa dołek własną piłką, a jako wynik drużyny na danym dołku liczy się lepszy z wyników jej członków. Najbardziej znane turnieje wykorzystujące ten format to Ryder Cup, Solheim Cup, Presidents Cup, czy też Lexus Cup.

</doc>
<doc id="1581961" url="https://pl.wikipedia.org/wiki?curid=1581961" title="Werba (gmina w powiecie włodzimierskim)">
Werba (gmina w powiecie włodzimierskim)

Werba – dawna gmina wiejska istniejąca do 1939 roku w województwie wołyńskim w Polsce (obecnie na Ukrainie). Siedzibą gminy była Werba.
Pod zaborami w guberni wołyńskiej.
W okresie międzywojennym gmina Werba należała do powiatu włodzimierskiego w województwie wołyńskim II RP. 
1 sierpnia 1925 z gminy wydzielono wsi Białobrzegi, Ryłowicę, Ostrówek, Fedorówkę, Załęże, Zarzecze oraz Łobaczyn i przyłączono je do gminy miejskiej Włodzimierz tegoż powiatu. 1 października 1933 taka sama zmiana nastąpiła w stosunku do miejscowości: wieś Szystów, folwark Zarzecze (Nowozarzecze), leśniczówka Długa Łoza, kolonia Pomirki, kolonia Handżaba, wieś Poniczów i folwark Poniczów.
9 grudnia 1933 do gminy przyłączono kolonie Aleksandrówka i Sewerynówka z sąsiedniej gminy Korytnica. 
Według stanu z dnia 4 stycznia 1936 roku gmina składała się z 60 gromad. Po wojnie obszar gminy Werba został odłączony od Polski i włączony do Ukraińskiej SRR.

</doc>
<doc id="1581962" url="https://pl.wikipedia.org/wiki?curid=1581962" title="Marta Dąbrowska (sportowiec)">
Marta Dąbrowska (sportowiec)

Marta Dąbrowska (ur. 31 sierpnia 1989 w Łodzi) – polska karateczka. Mistrzyni świata juniorek oraz mistrzyni świata seniorek w karate WKF. 
Jest absolwentką gimnazjum nr 36 oraz XXV Liceum Ogólnokształcącego im. Stefana Żeromskiego w Łodzi. Obecnie studentka Business Management na Uniwersytecie Łódzkim. W roku 2008 zdobyła 6 medali dla Polski na imprezach najwyższej rangi. Jest reprezentantką Polski oraz kadry akademickiej AZS od 2008 roku. 
Swą karierę rozpoczęła w 1997 roku.
Sukcesy.
2008.
Koenigsberg Open 2005 – złoty medal kumite indywidualne i srebrny kumite drużynowe

</doc>
<doc id="1581963" url="https://pl.wikipedia.org/wiki?curid=1581963" title="Liściołaz pasiastopierśny">
Liściołaz pasiastopierśny

Liściołaz pasiastopierśny ("Mannophryne trinitatis") – gatunek płaza bezogonowego z rodziny Aromobatidae żyjącego w Ameryce Południowej.
Występowanie.
Można go spotkać jedynie na wyspie Trynidad należącej do niewielkiego państwa Trynidad i Tobago. Nie ma specjalnych wymagań co do wysokości nad poziomem morza. Preferuje strumienie o wolnym nurcie i czystej wodzie.
Ekologia.
Od 2004 uznawany za narażony na wyginięcie. Mimo iż w rejonie występowania wydaje się liczny, jego liczebność spada. Zwierzę jest zależne od insektów pożywiających się guanem nietoperzy.
Rozmnażanie.
Samica składa jaja do liści ściółki lub na kamienie. Rodzice trzymają nad nimi pieczę, a po wykluciu się kijanek są one przenoszone do zbiornika wodnego, przy czym larwy znajdowane były nie także w czasowo istniejących zbiornikach. Najważniejszą cechą miejsca, w którym ma zostać zdeponowane potomstwo, jest bowiem nieobecność drapieżników. Dorosłe przemierzają więc nieraz spore odległości, aby znaleźć odpowiedni akwen.

</doc>
<doc id="1581969" url="https://pl.wikipedia.org/wiki?curid=1581969" title="Gerard Dou">
Gerard Dou

Gerard Dou znany również jako Gerrit Douw lub Dow (ur. 7 kwietnia 1613 w Lejdzie, zm. 9 lutego 1675 tamże) – niderlandzki malarz barokowy, uczeń Rembrandta.
Życiorys.
Jego nauczycielem byli początkowo ojciec witrażysta i malarz szkła Pieter Couwenhorn. W wieku 15. lat trafił do pracowni młodego Rembrandta, gdzie kontynuował naukę przez kolejne trzy lata. W 1632 rozpoczął samodzielną działalność i szybko zaczął odnosić sukcesy. Był cenionym i szanowanym malarzem, wśród jego uczniów byli m.in. Gabriël Metsu (1629-1667), Frans van Mieris Starszy (1635-1681), Carel de Moor (1655-1738) i Godfried Schalcken (1643-1706).
Malował przede wszystkim sceny rodzajowe z życia codziennego warstw średnich, były to niewielkie formy odznaczające się bogactwem szczegółów. Artysta był mistrzem światłocienia, którego nauczył się zapewne od Rembrandta, jego prace cechują ciemne barwy z jasnymi efektami i wygładzona faktura.
Miał obsesję na punkcie porządku i czystości. W maniakalny sposób starał się utrzymać czystość w swojej pracowni, w związku z czym mogła ją odwiedzać tylko bardzo niewielka liczba osób. Przybory malarskie utrzymywał w nieskazitelnej czystości. Sama tylko obawa, że w atelier może znajdować się kurz unoszący się w powietrzu, kazała mu przerywać pracę, często na całe dnie.
W zbiorach muzeum Łazienki Królewskie w Warszawie znajdują się trzy obrazy Dou: "Portret matki Rembrandta", "Portret męski" i "Portret kobiecy".

</doc>
<doc id="1581971" url="https://pl.wikipedia.org/wiki?curid=1581971" title="Jabbim">
Jabbim

Jabbim – komunikator internetowy rozwijany na licencji GPL, który jest klientem protokołu XMPP. Jabbim używa biblioteki Qt oraz pythonowej nakładki PyQt jako interfejsu graficznego. Komunikator działa zarówno pod systemem Linux jak i Microsoft Windows oraz nieoficjalnie MacOS.
Gotowe paczki deb i RPM są dostępne dla kilku najpopularniejszych dystrybucji Linuksa. OS X nie jest co prawda obsługiwany przez programistów, jednak uruchomienie aplikacji na tym systemie również jest możliwe.
Jabbim współpracuje zarówno ze standardowymi serwerami XMPPa jak i Google Talk.

</doc>
<doc id="1581973" url="https://pl.wikipedia.org/wiki?curid=1581973" title="Energetyka wiatrowa w Polsce">
Energetyka wiatrowa w Polsce

Energetyka wiatrowa w Polsce – rodzaj energetyki w Polsce, wykorzystującej do produkcji prądu elektrycznego energię wiatru. Intensywny rozwój tego rodzaju energetyki w Polsce ma miejsce w XXI wieku. Od 2015 roku jest to w kraju największa gałąź elektroenergetyki opartej na odnawialnych źródłach energii.
Najlepsze warunki wiatrowe dla rozwoju farm wiatrowych występują na północy Polski oraz w środkowej i w zachodniej części kraju (patrz mapa).
Historia.
Energetyka wiatrowa na lądzie.
Energetyka wiatrowa w Polsce rozwija się od początku lat 90. XX wieku. Pierwszy wiatrak w Polsce produkujący energię elektryczną postawiono w 1991 przy wcześniej już istniejącej Elektrowni Wodnej w Żarnowcu. Była to turbina o mocy 150 kW. Później weszła ona w skład obecnie znajdującej Farmy Wiatrowej Lisewo.
Pierwszą zawodową farmą wiatrową w Polsce była Elektrownia Wiatrowa Barzowice, leżąca w województwie zachodniopomorskim, w gminie Darłowo, uruchomiona w kwietniu 2001 roku. Składała się ona z sześciu turbin o łącznej mocy 5 MW. W tym samym roku również w gminie Darłowo w Elektrowni Wiatrowej Cisowo uruchomiono 9 turbin Vestas V80 2 MW, co zwiększyło jej moc o 18 MW, do blisko 19 MW.
W 2013 roku Polska znajdowała się na 9. miejscu spośród państw Unii Europejskiej pod względem mocy zainstalowanej w energetyce wiatrowej.
W pierwszych latach XXI wieku nastąpił w Polsce dynamiczny rozwój energetyki wiatrowej. Moc zainstalowana wzrosła z 83,3 MW w 2005 roku do 5005 MW w 2015 roku.
W 2015 roku turbiny wiatrowe w Polsce wytworzyły ponad 10 tys. GWh energii, co oznaczało wzrost w porównaniu z produkcją w 2014 roku o około 40%.
Według danych Urzędu Regulacji Energetyki na początek października 2015 roku w Polsce znajdowało się 981 instalacji wiatrowych (zarówno pojedyncze turbiny, jak i duże farmy) o łącznej mocy 4117,4 MW.
Sytuacja uległa zmianie w roku 2016, gdy na skutek rekordowej nadpodaży zielonych certyfikatów, zmiany systemu wsparcia na aukcyjny przy braku aukcji migracyjnych oraz niekorzystnych zmian podatkowych (wycofanych następnie w 2018 roku) rentowność istniejących elektrowni wiatrowych znacząco się pogorszyła. Równocześnie wprowadzenie restrykcyjnych obostrzeń lokalizacyjnych (m.in. tzw. zasada „10H”) spowodowało w praktyce zaniechanie działań związanych z rozwijaniem nowych projektów wiatrowych.
Pod koniec 2018 roku odbyła się pierwsza większa aukcja na sprzedaż energii elektrycznej ze źródeł odnawialnych, w której startować mogły projekty elektrowni wiatrowych powyżej 1MW. Średnia cena zakontraktowanej na aukcji energii wyniosła ok. 196 zł/MWh i była niższa od ówczesnej ceny energii na giełdzie, mimo braku możliwości budowy najnowocześniejszych turbin z uwagi na przepisy „ustawy odległościowej”.
Morska energetyka wiatrowa.
W Polsce istnieje potencjał umożliwiający budowę morskich farm wiatrowych o mocy 1 GW do roku 2020, 3 GW do 2025 i 6 GW do 2030. Realizacja inwestycji w MFW na polskich obszarach morskich może wnieść wartość dodaną do polskiej gospodarki w wysokości ponad 81 mld PLN do roku 2030 i stworzyć łącznie blisko 25 tys. nowych miejsc pracy.
Potencjał teoretyczny wynikający z dostępności lokalizacji pod projekty morskich farm wiatrowych, warunków wietrznych i maksymalnej produktywności MFW został oszacowany na 12 GW zainstalowanej mocy i 48–56 TWh energii rocznie.
W ramach analizy potencjału technicznego uwzględniono takie uwarunkowania jak: możliwości przyłączenia do sieci, uwarunkowania krajowego systemu elektroenergetycznego oraz możliwości zaplecza dostawczo-logistycznego i kadrowego. W efekcie potencjał techniczny oszacowano na 7,4 GW do roku 2030, przy czym główne ograniczenia wynikały ze specyfiki miksu energetycznego w Polsce oraz możliwości przyłączeniowych Krajowego Systemu Elektroenergetycznego.
Wyliczenia dotyczące potencjału rozwoju technologii w Polsce zostały dalej zweryfikowane pod kątem ograniczeń związanych z funkcjonowaniem gospodarki wolnorynkowej i zasad konkurencyjności, w tym ograniczeń wynikających z optymalizacji, m.in. kosztowej i organizacyjnej, zarówno z punktu widzenia potencjalnych inwestorów, jak i państwa. Uwzględniono również uwarunkowania środowiskowe oraz dostępność lokalizacji wynikającą z innych sposobów użytkowania obszarów morskich. W wyniku tej analizy określono potencjał rynkowy na poziomie 6 GW w roku 2030, przy czym realizacja tego potencjału będzie musiała następować stopniowo z uwagi na: zróżnicowane uwarunkowania lokalizacyjne na polskich obszarach morskich (głębokość i odległość od lądu), ograniczone możliwości przyłączeniowe, konieczność stworzenia krajowego łańcucha dostaw i modernizacji portów oraz ograniczoną pulę dostępnych środków finansowych.
Ekonomia.
Instalacje wiatrowe oddawane w Polsce w 2017 r. były w stanie produkować energię po ok. 250–300 zł/MWh, tj. w takiej samej cenie jak nowe elektrownie węglowe.
W latach 2005–2015 głównym systemem wsparcia energetyki wiatrowej był system zielonych certyfikatów.
Od roku 2015 funkcjonuje system aukcyjny, w którym wytwórcy energii elektrycznej z odnawialnych źródeł energii mogą licytować energię elektryczną. Aukcję wygrywają uczestnicy, którzy zaoferowali najniższą cenę sprzedaży energii i których oferty łącznie nie przekroczyły 100% wartości lub ilości energii określonej w ogłoszeniu o aukcji i 80% ilości energii elektrycznej objętej wszystkimi złożonymi ofertami. Wsparcie udzielane jest na 15 lat, a wylicytowana kwota jest indeksowana co roku średniorocznym wskaźnikiem wzrostu cen i usług. W przypadku dużych instalacji wytwórca ponosi koszty tzw. profilu oraz koszty bilansowania handlowego. Wytwórca nie ponosi pozostałych kosztów integracji niestabilnych źródeł, np. kosztów wzmocnienia sieci przesyłowej oraz zapewnienia gwarantowanej rezerwy mocy.
W czasie aukcji projekty wiatrowe oraz fotowoltaiczne powyżej 1 MW znajdują się w jednym koszyku, przy czym ze względu na niższą cenę, projekty wiatrowe zdecydowanie dominują wśród zwycięskich ofert. Wyniki aukcji dla koszyka zawierającego oferty farm wiatrowych powyżej 1MW prezentowały się następująco:
Produkcja energii elektrycznej.
Udział energii wiatrowej w krajowej produkcji energii elektrycznej według GUS:
Farmy wiatrowe w Polsce.
Poniższa tabela zawiera spis (obecnie niepełny) istniejących farm wiatrowych o mocy co najmniej 30 MW.

</doc>
<doc id="1581976" url="https://pl.wikipedia.org/wiki?curid=1581976" title="IGN">
IGN

IGN () – amerykański, internetowy serwis informacyjny, skupiający się głównie na grach komputerowych, założony w 1996 roku. Strona podzielona jest na kanały: PC, Wii, Nintendo DS, Xbox 360, Xbox One, PlayStation 3, PlayStation 4, Vita, Wireless i Retro. Każdy kanał zawiera własne wiadomości, recenzje i zapowiedzi. Od 6 listopada 2015 roku działa polska wersja serwisu IGN.

</doc>
<doc id="1581979" url="https://pl.wikipedia.org/wiki?curid=1581979" title="Eugeniusz Schielberg">
Eugeniusz Schielberg

Eugeniusz Schielberg ps. "Dietrich" (ur. 15 listopada 1920 w Warszawie, zm. 18 lipca 2002 tamże) – plutonowy Armii Krajowej, żołnierz I plutonu 1. kompanii batalionu „Parasol”, powstaniec warszawski.
Życiorys.
Syn Edwarda i Apolonii z Sułkowskich. Podczas okupacji niemieckiej działał w polskim podziemiu zbrojnym. Należał do żoliborskiej grupy PET-u, a po włączeniu PET-u do Szarych Szeregów, do Hufca Centrum "CR-500" Warszawskich Grup Szturmowych. 1 sierpnia 1943 przekazany wraz z drużyną "CR-500" do oddziału wydzielonego Agat.
Brał udział w akcjach:
Uczestnik powstania warszawskiego. Po powstaniu internowany w obozie w okolicach Drezna, z satysfakcją obserwował zniszczenia po alianckim nalocie na to miasto.
Po wojnie pracował jako inżynier elektronik, m.in. w latach 70. XX w. w zakładach "Meramat" w Warszawie.
Odznaczony Orderem Virtuti Militari. W 2000 roku Prezydent RP, Aleksander Kwaśniewski, przyznał Eugeniuszowi Schielbergowi Krzyż Kawalerski Orderu Odrodzenia Polski.

</doc>
<doc id="1581981" url="https://pl.wikipedia.org/wiki?curid=1581981" title="Mannophryne yustizi">
Mannophryne yustizi

Mannophryne yustizi — gatunek płaza bezogonowego z rodziny Aromobatidae żyjącego w Ameryce Południowej. 
Występowanie.
Jedynie Yacambú i Terepaima National Parks w stanie Lara w Wenezueli. Zamieszkuje na wysokości 1200-1800 m n.p.m. w wilgotnych mglistych lasach. Preferuje okolice niedaleko strumieni.
Ekologia.
Gatunek jest dość często spotykany i nie ma ewidentnych dowodów na zmniejszanie się populacji. Jednak z drugiej strony przekształcanie środowiska naturalnego tych płazów w plantacje kawy, a zwłaszcza używane w rolnictwie środki chemiczne - stanowią poważne zagrożenie.
Rozmnażanie.
Jak u innych gatunków, złożone w środowisku lądowym jaja otaczane są opieką, a po wykluciu larw noszących nazwę kijanek umieszczane w zbiorniku wodnym. Tam ma miejsce dalszy rozwój w kierunku osobnika dorosłego.

</doc>
<doc id="1581982" url="https://pl.wikipedia.org/wiki?curid=1581982" title="Algorytm Rabina-Millera">
Algorytm Rabina-Millera



</doc>
<doc id="1581983" url="https://pl.wikipedia.org/wiki?curid=1581983" title="Koroniarz w Galicji">
Koroniarz w Galicji

Koroniarz w Galicji czyli Powagi powiatowe. Szkice współczesne przez N.M. – tytuł powieści Jana Lama z 1869 roku. 
Akcja rozgrywa się w czasie powstania styczniowego i toczy się w przeważającej części na terenie zaboru austriackiego. Utwór Lama cechuje koncepcja ironiczno-groteskowa. Pisarz uprawia satyrę antyszlachecką i antyzaborczą. 
Treść.
Głównym bohaterem jest Artur Kukielski, uciekinier z Królestwa, który na terenie Galicji podaje się za bohatera powstania. Po przybyciu do Lwowa otrzymuje od sztabu nominację na majora wraz z rozkazem udania się do jednego z oddziałów "szachujących" Moskwę. Jednak władze galicyjskie nie są w stanie wyekspediować majora i odsyłają go od jednej komisji ekspedycyjnej do drugiej. 
Ostatecznie zmuszony jest uciekać z hotelu przed policyjną rewizją i w krzakach Ogrodu Jezuickiego odnajdują go dwie kobiety: Małgorzata Szeliszczyńska oraz jej pasierbica Celina Trzeszczyńska. Przez dwa tygodnie opiekują się "biednym" panem majorem, który tymczasem przyjmuje pseudonim Jana Wary. Skutecznie zawróciwszy w głowach obu niewiastom, wraz z fałszywym dokumentem na nazwisko księcia Czetweryńskiego oraz wicehrabiego de Tourne-Broche´a, wyrusza w dalszą drogę. Niestety zostaje zatrzymany przez żandarma. Trafia do więzienia, gdzie dawni kamraci z wojska spuszczają mu tęgie lanie. Udaje mu się jednak wydostać dzięki aptekarzowi i jego córce, która jest tłumaczem w trakcie jego przesłuchania. Odważna panna Odwarnicka po francusku w bardzo niepochlebnych słowach wyraża się o poziomie intelektualnym naczelnika Finkmanna i obiecuje majorowi pomoc w ucieczce. Jak się bowiem okazuje, pan Bartłomiej Odwarnicki jest przedstawicielem Rządu Narodowego w Błotniczanach. 
Farmaceuta uwalnia pana Artura i ukrywa go w swoim domu. Ten, jako wicehrabia, niestety bezskutecznie próbuje zadać szyku w salonie pana aptekarza. W końcu wyrusza w dalszą podróż do Zabuża. Tam, demaskuje pana Mościszewskiego, podającego się za księcia Czetweryńskiego, a korzystającego z dokumentów majora. Właściciele Zabuża, państwo Podborscy przyjmują „prawdziwego" księcia z wszelkimi honorami. Niestety w czasie spaceru z panią domu, hrabia nieelegancko wyraża się o pannie Odwarnickiej. Na jego nieszczęście świadkiem tej rozmowy jest narzeczony aptekarzówny, Mieczysław Kwaskowski. Tylko przytomność jaśnie pani broni głównego bohatera od pojedynku i niechybnej śmierci. 
Pan Podborski postanawia odwieźć księcia do Cybulowa, do pana Cybulnickiego – naczelnika obwodu. Ten, jako jedyny przedstawiciel wyższych sfer domyśla się oszustwa hrabiego i jego prawdziwego pochodzenia. Nie daje jednak tego po sobie poznać i wysyła go do pana Melitona Kacprowskiego zamieszkałego w Cewkowicach, by tam prowadził swą działalność i uśmierzał rewolucyjno–powstańcze nastroje. Towarzyszem podróży hrabiego zostaje bliski współpracownik Cybulnickiego – Bogdan Kołdunowicz. W Cewkowicach wszystkie panny Kacprowskie są oczarowane księciem, a sam major zakochuje się ze wzajemnością w pannie Róży. 
Na drodze bohatera znów staje pan Kwaskowski. Wysyła on Żmudzina – pana Jana Chrzciciela Wyksztkiłłę – jako swego sekundanta. Reprezentantem zrozpaczonego powstańca zostaje brat panny Róży – pan Wincenty. Cały pojedynek kończy się jedynie zadraśnięciem majora. Wracając do zdrowia książę robi rachunek sumienia ze swojego życia, lecz nawet wyznając miłość pannie Róży, nie potrafi wyznać prawdy o swoim pochodzeniu. Nie potrafi przyznać się, że jest warszawskim fryzjerem. Postanawia wyjechać do hrabiego Cybulnickiego po pomoc. Ten, na jego prośbę wysyła list z wyznaniem prawdy do Kacprowskich. Po trzech dniach wyczekiwań na odpowiedź, "książę" wyrusza do Cewkowic, ale ukochana definitywnie z nim zrywa. 
Major znajduje schronienie u miejscowego plebana. Ksiądz Ilczyszyn bezpiecznie wyprawia go z Cewkowic. Niestety major podaje się za Moskala i zostaje pochwycony na pierwszym postoju w karczmie. Wydany w ręce żandarmów ponownie trafia do błotniczańskiego więzienia. Stamtąd uwalnia go pani Małgorzata Szeliszczyńska, której udaje się przekonać władze, iż jest on jej marnotrawnym, zaginionym mężem. W ten sposób major wychodzi na wolność i żeni się ze swoją wybawicielką.
Analiza utworu.
Jan Lam był nie tylko pisarzem, ale również dziennikarzem. W jego „Kronikach lwowskich” można odnaleźć źródło pomysłów, którym później nadawał powieściowy kształt. Lam łączył w sobie epicki obiektywizm pisarza zainteresowanego życiem oraz dziennikarski subiektywizm. Autor, który sam brał udział w powstaniu styczniowym doskonale orientował się w realiach narodowych. 
Dzieje majora – pana Jana Wary - są opowieścią o społeczeństwie galicyjskim i jego stosunku do walki niepodległościowej. Galicja jawi się jako enklawa, do której zawsze może przybyć pewien fryzjer warszawski i przybierając nazwisko arystokratyczne, spowodować więcej szkód niż niejeden polityk. Artur Kukielski tylko za pomocą swych manier z warszawskich, mieszczańskich salonów oraz średniej znajomości języka francuskiego w oczach Galicjan uchodzi za jaśnie pana i „zadaje szyku”. Dzięki podróży bohatera, czytelnik zwiedza galicyjskie pałace i dwory, z których najlepiej widoczna jest odwieczna ludzka głupota ukryta pod pozorami dystynkcji i elegancji. Lam rozlicza także rodaków z ich patriotyzmu kończącego się na naradach, zebraniach i pustych słowach. Wyraźna jest także zmienność poglądów w zależności od zaistniałej sytuacji.
Artur Kukielski jest typowym „produktem” ówczesnych stosunków. Karykaturalny sposób przedstawienia postaci wzmacnia także jej język. Wypowiedzi są często parodiami, poczynając od rozporządzeń urzędowych a kończąc na programach politycznych poszczególnych ugrupowań. Pisarz stosuje także takie środki jak nazwiska-etykiety, co najczęściej odnosi się do poziomu intelektualnego bohaterów. 
„Koroniarz w Galicji” reprezentuje nowy typ struktury powieściowej. Z tradycji europejskiej literatury XIX wieku, Lam wywodzi metodę ustawicznej ingerencji w fabułę utworu. Wyraźne jest wyeksponowanie indywidualności narratora oraz jego wszechwiedza i władza nad materiałem powieściowym. Dzięki temu autor wpisuje się w kanon literatury jako jeden z największych ironistów polskiej, a szczególnie galicyjskiej rzeczywistości.

</doc>
<doc id="1581984" url="https://pl.wikipedia.org/wiki?curid=1581984" title="Nintendo Power">
Nintendo Power

Nintendo Power – amerykański miesięcznik poświęcony głównie grom wideo wydanym przez lub na konsolę firmy Nintendo. Pierwszy numer pojawił się w sierpniu 1988 roku. Redaktorem naczelnym był Chris Slate. Ukazywał się do 2012 roku.

</doc>
<doc id="1581986" url="https://pl.wikipedia.org/wiki?curid=1581986" title="Konwekcja termiczna">
Konwekcja termiczna

Konwekcja termiczna – w meteorologii i fizyce atmosfery, system prądów wstępujących i zstępujących, w atmosferze wywołane różnicami w temperaturze różnych miejsc atmosfery. 
Poza ruchami pionowymi w systemie konwekcji formują się strefy konwergencji i dywergencji prądów powietrznych, „zamykające” od dołu i od góry słupy powietrza wznoszącego się i opadającego. Wznoszenie, sięgające nieraz do górnej troposfery, kończy się dywergencją.
Osiadanie zaczyna się od konwergencji, a w dolnych partiach atmosfery (zwykle przy powierzchni ziemi) przechodzi w dywergencje. Niższe warstwy powietrza wznoszącego się podlegają z kolei konwergencji. W ten sposób tworzą się komórki cyrkulacji konwekcyjnej. Nad lądami systemy konwekcyjne nawiązują zwykle do zróżnicowanej termiki podłoża atmosfery prądy wstępujące rozwijają się nad cieplejszymi fragmentami powierzchni ziemi, osiadając nad chłodniejszymi.
Systemy cyrkulacji konwekcyjnej, zwłaszcza nad lądami, mają na ogół charakter pulsacji – tworzą się i zanikają w pewnym rytmie, kształtującym się pod wpływem przyspieszeń ruchów wstępujących. Odrywające się znad podłoża i unoszące się coraz szybciej porcje powietrza „organizują się” w tzw. kominy konwekcyjne, w których dolne partie obejmuje konwergencja, rozprzestrzeniająca się ku górze, w ślad za „uciekającą” coraz wyżej górną częścią komina.
W ten sposób pionowy prąd odrywa się od ziemi, nad którą przejściowo dominują poziome składowe prędkości (konwergencja). Jest to tzw. "komin podłoża". Gdy warunki termiczne są sprzyjające, dochodzi do rozwoju kolejnego komina konwekcyjnego. Podczas słonecznej pogody letniej, gdy nagrzewające się podłoże kształtuje chwiejną stratyfikację termiczną w atmosferze, kominy konwekcyjne powstają co 10-30 min, większość z nich trwa przez 8-20 minut.
Przekroczenie poziomu kondensacji i powstanie chmury w kominie konwekcyjnym aktywizuję konwekcję, uzyskując dodatkowy impuls w postaci uwolnionego ciepła parowania.
W tych przypadkach, jak wynika z obserwacji lotników, ruch wstępujący „wraca” ku ziemi. Jest to tzw. komin chmury – prąd wstępujący, który utrzymuje się w całej warstwie powietrza, rozciągającej się od podłoża atmosfery aż do wierzchołka chmury konwekcyjnej (Cu, Cb). Trwa on dłużej niż komin podłoża; zanika zwykle wtedy, gdy rozwijające się chmury ograniczają insolację i powodują zanik chwiejności. Następuje to po kilku godzinach, na ogół dopiero przed wieczorem.
Stan równowagi chwiejnej z ruchami wstępującymi w atmosferze lotnicy i szybownicy nazywają termiką. Wyróżnia się m.in. termikę wypracowaną – jeśli chwiejna stratyfikacji powstaje wskutek dziennego nagrzewania się podłoża i przyziemnych warstw powietrza – i termikę naniesioną, która powstaje w związku z adwekcją zimnego powietrza nad cieplejsze podłoże. Oznaką termiki naniesionej bywają szlaki chmur konwekcyjnych – rzędy Cumulusów, układające się zgodnie z kierunkiem adwekcji. Niekiedy powstają warunki rozwoju termiki w porze nocnej; przyczynia się do tego wypromieniowanie ciepła z wierzchołków chmur.
Ochładzanie na tej wysokości oznacza wzrost pionowych gradientów temperatury, które mogą osiągać wartości, odpowiadające równowadze chwiejnej.

</doc>
<doc id="1581987" url="https://pl.wikipedia.org/wiki?curid=1581987" title="Klesów (gmina)">
Klesów (gmina)

Klesów (do 1922 "Wiry") – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy był Klesów (początkowo jako "Klesówka").
Gmina Klesów powstała 15 maja 1922 roku w powiecie sarneńskim w woj. poleskim, w związku z przemianowaniem gminy Wiry na "Klesów". 16 grudnia 1930 roku gmina wraz z całym powiatem sarneńskim została przyłączona do woj. wołyńskiego.
Według stanu z dnia 4 stycznia 1936 roku gmina składała się z 14 gromad. Po wojnie obszar gminy Klesów wszedł w struktury administracyjne Związku Radzieckiego.

</doc>
<doc id="1581989" url="https://pl.wikipedia.org/wiki?curid=1581989" title="Kisorycze (gmina)">
Kisorycze (gmina)

Kisorycze – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy były Kisorycze.
Początkowo gmina należała do powiatu owruckiego w guberni wołyńskiej. Na przełomie 1919/20 gmina weszła w skład administracyjnego okręgu wołyńskiego (ZCZW lub ZCZWiFP). 15 marca 1920 r. pod Zarządem Cywilnym Ziem Wołynia i Frontu Podolskiego gmina weszła w skład nowo utworzonego powiatu sarneńskiego.
1 czerwca 1920 roku nie została przekazana Rządowi RP (w przeciwieństwie do tych obszarów powiatu sarneńskiego, które przed 1920 należały do powiatu rówieńskiego). Jednak po wytyczeniu granicy wschodniej jednostka znalazła w obrębie II RP, w woj. poleskim.
15 kwietnia 1927 z gminy Kisorycze wyłączono Rokitno, tworząc z niego odrębną gminę miejską.
16 grudnia 1930 roku gmina wraz z całym powiatem sarneńskim została przyłączona do woj. wołyńskiego. Była to najdalej na wschód wysunięta gmina woj. wołyńskiego. 1 października 1933 z gminy wyłączono obszar koszar Korpusu Ochrony Pogranicza, włączając je do gminy miejskiej Rokitno. 
Według stanu z dnia 4 stycznia 1936 roku gmina składała się z 21 gromad.
W skład gminy Kisorycze wchodziły trzy typowo polskie wioski: Budki Borowskie, Dołhań i Okopy. W nocy 6/7 grudnia 1943 roku ukraińscy nacjonaliści z UPA, spod znaku OUN Stepana Bandery, wspomagani przez żądną łupów okoliczną ludność ukraińską (przede wszystkim z Karpiłówki, Borowego i Derci oraz chutorów tych wsi) dokonali równocześnie mordów ludności polskiej w tych trzech polskich wioskach (Dołhań, Okopy, Budki Borowskie). Zginęło kilkadziesiąt osób. Pomordowani zostali pochowani na miejscowym cmentarzu w Okopach, który zachował się do dzisiaj.
Po wojnie obszar gminy Kisorycze wszedł w struktury administracyjne Związku Radzieckiego.

</doc>
<doc id="1581990" url="https://pl.wikipedia.org/wiki?curid=1581990" title="Nokia N97">
Nokia N97

Nokia N97 – telefon z ekranem dotykowym oraz wysuwaną klawiaturą QWERTY. Producent określa urządzenie jako najmocniejszy na świecie mobilny komputer.
Telefon ma aparat 5 MPx z podwójnym oświetleniem LED, AGPS oraz związany z tym projekt, który łączy elementy serwisów społecznościowych z GPS i kompasem), HSDPA oraz Wi-Fi.

</doc>
<doc id="1581991" url="https://pl.wikipedia.org/wiki?curid=1581991" title="Lubikowicze (gmina)">
Lubikowicze (gmina)

Lubikowicze – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy były Lubikowicze.
Początkowo gmina należała do powiatu rówieńskiego w guberni wołyńskiej. Na przełomie 1919/20 gmina weszła w skład administracyjnego okręgu wołyńskiego (ZCZW lub ZCZWiFP). 15 marca 1920 r. pod Zarządem Cywilnym Ziem Wołynia i Frontu Podolskiego gmina weszła w skład nowo utworzonego powiatu sarneńskiego.
1 czerwca 1920 została przekazana Rządowi RP, a 19 lutego 1921 weszła w skład woj. poleskiego. 1 stycznia 1926 roku część obszaru gminy Lubikowicze przyłączono do gminy Bereźnica. 16 grudnia 1930 roku gmina wraz z całym powiatem sarneńskim została przyłączona do woj. wołyńskiego.
Według stanu z dnia 4 stycznia 1936 roku gmina składała się z 10 gromad. Po wojnie obszar gminy Lubikowicze wszedł w struktury administracyjne Związku Radzieckiego.

</doc>
<doc id="1581993" url="https://pl.wikipedia.org/wiki?curid=1581993" title="Niemowicze (gmina)">
Niemowicze (gmina)

Niemowicze – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy były Niemowicze.
Początkowo gmina należała do powiatu rówieńskiego w guberni wołyńskiej. Na przełomie 1919/20 gmina weszła w skład administracyjnego okręgu wołyńskiego (ZCZW lub ZCZWiFP). 15 marca 1920 r. pod Zarządem Cywilnym Ziem Wołynia i Frontu Podolskiego gmina weszła w skład nowo utworzonego powiatu sarneńskiego.
1 czerwca 1920 została przekazana Rządowi RP, a 19 lutego 1921 weszła w skład woj. poleskiego. 18 kwietnia 1928 roku do gminy przyłączono część zniesionej gminy Bereźnica. 16 grudnia 1930 roku gmina wraz z całym powiatem sarneńskim została przyłączona do woj. wołyńskiego. Gmina obejmowała obszar wiejski wokół miasta Sarny.
Według stanu z dnia 4 stycznia 1936 roku gmina składała się z 14 gromad. Po wojnie obszar gminy Niemowicze wszedł w struktury administracyjne Związku Radzieckiego.

</doc>
<doc id="1581998" url="https://pl.wikipedia.org/wiki?curid=1581998" title="Rafałówka (gmina)">
Rafałówka (gmina)

Rafałówka – dawna gmina wiejska istniejąca do 1939 roku w woj. poleskim/wołyńskim w Polsce (obecnie na Ukrainie). Siedzibą gminy była Rafałówka.
Początkowo gmina należała do powiatu łuckiego. 12 grudnia 1920 r. została przyłączona do powiatu sarneńskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 18 kwietnia 1928 roku do gminy przyłączono część gminy Włodzimierzec. 16 grudnia 1930 roku gmina wraz z całym powiatem sarneńskim została przyłączona do woj. wołyńskiego.
Według stanu z dnia 4 stycznia 1936 roku gmina składała się z 25 gromad.
Po wojnie obszar gminy Rafałówka został odłączony od Polski i włączony w skład Ukraińskiej SRR.

</doc>
<doc id="1582000" url="https://pl.wikipedia.org/wiki?curid=1582000" title="Włodzimierzec (gmina)">
Włodzimierzec (gmina)

Włodzimierzec – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy był Włodzimierzec, który początkowo stanowił odrębną gminę miejską.
Początkowo gmina należała do powiatu łuckiego. 12 grudnia 1920 r. została przyłączona do powiatu sarneńskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1926 roku część obszaru gminy Włodzimierzec przyłączono do gminy Horodziec. 18 kwietnia 1928 roku do gminy przyłączono część zniesionej gminy Bereźnica, natomiast z gminy wyłączono część obszaru, który przyłączono do gminy Rafałówka. 16 grudnia 1930 roku gmina wraz z całym powiatem sarneńskim została przyłączona do woj. wołyńskiego.
Według stanu z dnia 4 stycznia 1936 roku gmina składała się z 30 gromad.
Po wojnie obszar gminy Włodzimierzec wszedł w struktury administracyjne Związku Radzieckiego.

</doc>
<doc id="1582002" url="https://pl.wikipedia.org/wiki?curid=1582002" title="Dialogi">
Dialogi

Dialogi o zmartwychwstaniu atomowym, teorii niemożności, filozoficznych korzyściach ludożerstwa, smutku w probówce, psychoanalizie cybernetycznej, elektrycznej metempsychozie, sprzężeniach zwrotnych ewolucji, eschatologii cybernetycznej, osobowości sieci elektrycznych, przewrotności elektromózgów, życiu wiecznym w skrzyni, konstruowaniu geniuszów, epilepsji kapitalizmu, maszynach do rządzenia, projektowaniu systemów społecznych – zbiór esejów filozoficznych, futurologicznych i socjologicznych Stanisława Lema wydany po raz pierwszy przez Wydawnictwo Literackie w 1957 roku.
Powstanie dzieła.
Pierwszy rozdział dzieła narodził się z dyskusji, jakie w latach 1948–1950 prowadził Lem z mgr. Oświęcimskim na temat możliwości odtwarzania człowieka z atomów podczas pracy w Konwersatorium Naukoznawczym Asystentów Uniwersytetu Jagiellońskiego kierowanego przez dr. Mieczysława Choynowskiego. Dalsze dialogi zostały dopisane w latach 1954–1956.
Struktura dzieła.
Dzieło nawiązuje formą do "Trzech dialogów między Hylasem i Filonousem", traktatu George’a Berkeleya z roku 1713 – wykładu filozofii idealizmu subiektywnego. Lem zapożyczył z traktatu angielskiego biskupa imiona rozmówców: Hylas i Filonous. Pierwsze z tych imion oznacza „cielesny”, „materialny”; drugie: „umysłowy”, „intelektualny”. Zarówno dla Berkeleya, jak i dla Lema Hylas jest w czasie rozmów naiwnym entuzjastą, Filonous – rozważnym mędrcem. Fakt ten odzwierciedlony jest w konstrukcji dialogów poprzez dysproporcje w wypowiedziach obydwu interlokutorów.
Utwór składa się z ośmiu dialogów. Dialog pierwszy omawia paradoksy związane z możliwością kopiowania molekularnej struktury organizmu człowieka w celu osiągnięcia nieśmiertelności lub inaczej „zmartwychwstania atomowego”. Podkreślany jest ścisły związek tego zagadnienia z problemem świadomości. Podobne dylematy etyczne i filozoficzne występują obecnie przy omawianiu zagadnień klonowania. Dialog drugi jest poświęcony problemowi relacji świadomości i materii w kontekście kwantowych własności atomów. Dialog trzeci jest próbą opisania ludzkiej ontogenezy za pomocą pojęć teorii informacji. W tym miejscu zostają też wprowadzone kluczowe pojęcia cybernetyki: sprzężenie zwrotne i próg komplikacji minimalnej. Dialog czwarty omawia ogromne trudności związane z próbami odtworzenia ludzkiego sensorium i motoryki na gruncie robotyki. Dialog piąty zawiera dalszy ciąg rozważań na temat istoty świadomości rozpatrywanej w kategoriach cybernetyki jako sieć neuronowa. Dialog szósty rozważa możliwość konstrukcji sieci neuronowej o właściwościach ludzkiego mózgu, czyli zagadnienia sztucznej inteligencji. Dialog siódmy jest poświęcony zastosowaniu metod cybernetyki do socjologicznej analizy ustrojów i systemów społecznych: socjalizmu i kapitalizmu. Autor przemyca w nim krytykę ustroju socjalistycznego i gospodarki centralnie sterowanej w treści mocno odbiegającej od oficjalnie obowiązującej w tym czasie doktryny marksizmu. W końcowym fragmencie naszkicowany jest projekt cybernetycznej utopii społecznej. Ostatni, ósmy dialog to wstępne rozważania o potencjalnych możliwościach psychologii cybernetycznej – wzajemnym oddziaływaniu osobniczej zmienności w ramach populacji i systemu społecznego.
Wydanie drugie utworu ukazało się w roku 1972 i zawierało dodatkowo przedmowę oraz dwa aneksy, z których każdy składa się z dwóch odrębnych esejów:
"Aneks I" dotyczy ściśle cybernetyki. W "Traconych złudzeniach..." Lem dokonuje obszernego przeglądu rozwoju cybernetyki w latach 1957−1972. Wskazuje wyraźnie na odmienność tego rozwoju od własnych prognoz. Szczególnie podkreśla niepowodzenia cybernetyki w budowie symulatorów ludzkiego mózgu. Esej "Cybernetyka stosowana..." jest rozwinięciem "VII Dialogu". Lem dokonuje w nim pogłębionej analizy zwyrodnień gospodarki centralnie sterowanej. "Aneks II" dotyczy natomiast zagadnień, którym Lem poświęcił swoje inne dzieło z 1964 roku − "Summa technologiae". "Etyka technologii..." jest próbą określenia wzajemnego oddziaływania dwóch trendów ewolucyjnych współczesnej cywilizacji: rozwoju technologicznego oraz przemian norm etycznych. Esej "Biologia i wartości" to obszerna rozprawa poświęcona etyce i antropologii rozpatrywanej na gruncie biologii, ewolucji i cybernetyki.
Ocena dzieła.
W "Dialogach" można wyraźnie dostrzec zagadnienia filozoficzno−społeczne, które Stanisław Lem będzie poruszał w całej swojej dalszej twórczości: problem totalitaryzmu i możliwość zbudowania idealnego ustroju społecznego, zagadnienia sztucznej inteligencji, solipsyzmu, teorii poznania i metodologii nauk oraz rozwój techniki i jego wpływ na społeczeństwo. Dzieło można uznać za pierwszy etap rozwoju filozoficznej myśli Lema. Była to ponadto pierwsza w polskiej literaturze popularna monografia dotycząca cybernetyki. Lem opierał się w dużej mierze na dziełach Wienera i Shannona, czytanych przez niego w oryginale. "Dialogi" trafiły zatem w Polsce na jałowy grunt niezrozumienia, gdyż jeszcze rok wcześniej cybernetyka była określana jako „reakcyjna pseudonauka”. Z "Aneksów" wynika niezbicie, że Lem dostrzegł schyłek znaczenia cybernetyki na kilka lat przedtem, zanim inni uznali jej wielkość. Późniejsza krytyka zaczęła odczytywać "Dialogi" według klucza politycznego: pierwsze sześć dialogów miało służyć poprzez swą długość i zawiłość jako „zasłona dymna” przed cenzurą dla głównego elementu dzieła − dialogu siódmego, poświęconego krytyce ustroju socjalistycznego i gospodarki centralnie sterowanej.

</doc>
<doc id="1582003" url="https://pl.wikipedia.org/wiki?curid=1582003" title="Bielska Wola (gmina)">
Bielska Wola (gmina)

Bielska Wola (lub "Bielska-Wola") – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy była Bielska Wola.
Początkowo gmina należała do powiatu łuckiego. 12 grudnia 1920 r. została przyłączona do powiatu sarneńskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 16 grudnia 1930 roku gmina wraz z całym powiatem sarneńskim została przyłączona do woj. wołyńskiego.
Według stanu z dnia 4 stycznia 1936 roku gmina składała się z 11 gromad.
Po wojnie obszar gminy Bielska Wola wszedł w struktury administracyjne Związku Radzieckiego.

</doc>
<doc id="1582004" url="https://pl.wikipedia.org/wiki?curid=1582004" title="Mount Robson">
Mount Robson

Mount Robson – najwyższy szczyt w kanadyjskiej części Gór Skalistych (3954 m n.p.m.). w grupie górskiej Greater Mount Robson Area. Znajduje się w całości w Mount Robson Provincial Park w Kolumbii Brytyjskiej. Mount Robson jest drugim pod względem wysokości szczytem leżącym w całości w Kolumbii Brytyjskiej po Mount Waddington (najwyższym punktem jest Mount Fairweather, ale znajduje się on tylko częściowo po stronie kanadyjskiej). Jest to potężny masyw, zbudowany z wyniesionego bloku skał osadowych, wznoszący się przeszło 3 km ponad otaczającym terenem. Szczyt pokrywają wieczne śniegi i lodowce. Po raz pierwszy zdobyty został przez Williama W. Fostera, Alberta H. McCarthy’ego i Konrada Kaina w 1913 roku.
Nazwa szczytu została nadana po Colinie Robertsonie, który pracował dla Kompanii Północno-Zachodniej i Hudson’s Bay Company na początku XIX wieku. Dla pierwszych mieszkańców tych rejonów, Indian Secwepemc góra nosi nazwę "Yuh-hai-has-kun" ("Góra spiralnej drogi").

</doc>
<doc id="1582006" url="https://pl.wikipedia.org/wiki?curid=1582006" title="Janusz Cetnarowski">
Janusz Cetnarowski

Janusz Cetnarowski (ur. 17 października 1947, zm. 13 stycznia 2009) – polski artysta plastyk, malarz pejzażysta, syn Antoniego Cetnarowskiego. 
Ukończył akademię sztuk pięknych. Jako malarz tworzył głównie obrazy olejne i akwarelowe, a także grafiki. Jego obrazy znajdują się w Wielkiej Brytanii, Stanach Zjednoczonych i Japonii. 
Pochowany został 22 stycznia 2009 na cmentarzu komunalnym Północnym w Warszawie.

</doc>
<doc id="1582007" url="https://pl.wikipedia.org/wiki?curid=1582007" title="Antonówka nad Horyniem (gmina)">
Antonówka nad Horyniem (gmina)

Antonówka nad Horyniem (lub "Antonówka"; do 1928 "Horodziec") – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy była Antonówka nad Horyniem.
Gmina Antonówka nad Horyniem powstała 11 października 1928 roku w powiecie sarneńskim w woj. poleskim, w związku z przemianowaniem gminy Horodziec na "Antonówka nad Horyniem ". 16 grudnia 1930 roku gmina wraz z całym powiatem sarneńskim została przyłączona do woj. wołyńskiego.
Według stanu z dnia 4 stycznia 1936 roku gmina składała się z 24 gromad. Po wojnie obszar gminy Antonówka nad Horyniem wszedł w struktury administracyjne Związku Radzieckiego.

</doc>
<doc id="1582008" url="https://pl.wikipedia.org/wiki?curid=1582008" title="Gmina Antonówka">
Gmina Antonówka



</doc>
<doc id="1582011" url="https://pl.wikipedia.org/wiki?curid=1582011" title="Dąbrowica (gmina)">
Dąbrowica (gmina)

Dąbrowica – dawna gmina wiejska istniejąca do 1939 roku w woj. poleskim/wołyńskim (obecnie na Ukrainie). Siedzibą gminy była Dąbrowica, która stanowiła odrębną gminę miejską.
Początkowo gmina należała do powiatu rówieńskiego w guberni wołyńskiej. Na przełomie 1919/20 gmina weszła w skład administracyjnego okręgu wołyńskiego (ZCZW lub ZCZWiFP). 15 marca 1920 r. pod Zarządem Cywilnym Ziem Wołynia i Frontu Podolskiego gmina weszła w skład nowo utworzonego powiatu sarneńskiego.
1 czerwca 1920 została przekazana Rządowi RP, a 19 lutego 1921 weszła w skład woj. poleskiego. 18 kwietnia 1928 roku do gminy przyłączono część zniesionej gminy Bereźnica. 16 grudnia 1930 roku gmina wraz z całym powiatem sarneńskim została przyłączona do woj. wołyńskiego. 1 października 1933 z gminy wyłączono wieś Dabrowicę i włączono do gminy miejskiej Dąbrowica. 
Według stanu z dnia 4 stycznia 1936 roku gmina składała się z 23 gromad. Po wojnie obszar gminy Dąbrowica wszedł w struktury administracyjne Związku Radzieckiego.

</doc>
<doc id="1582016" url="https://pl.wikipedia.org/wiki?curid=1582016" title="Wysock (gmina)">
Wysock (gmina)

Wysock – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy był Wysock, który początkowo stanowił odrębną gminę miejską.
Początkowo gmina należała do powiatu rówieńskiego w guberni wołyńskiej. Na przełomie 1919/20 gmina weszła w skład administracyjnego okręgu wołyńskiego (ZCZW lub ZCZWiFP). 15 marca 1920 r. pod Zarządem Cywilnym Ziem Wołynia i Frontu Podolskiego gmina weszła w skład nowo utworzonego powiatu sarneńskiego.
1 czerwca 1920 została przekazana Rządowi RP, a 19 lutego 1921 weszła w skład woj. poleskiego. 1 stycznia 1923 roku gmina weszła w skład nowo utworzonego powiatu stolińskiego w tymże województwie. 18 kwietnia 1928 roku do gminy przyłączono część zniesionej gminy Terebieżów. 
Po wojnie obszar gminy Wysock wszedł w struktury administracyjne Związku Radzieckiego.

</doc>
<doc id="1582017" url="https://pl.wikipedia.org/wiki?curid=1582017" title="Zdzisław Czapski">
Zdzisław Czapski

Zdzisław Czapski (ur. 6 października 1925 w Przesmykach koło Siedlec, zm. 11 grudnia 2008) – polski zoolog i parazytolog, profesor i prorektor Akademii Wychowania Fizycznego w Poznaniu.
Życiorys.
W latach okupacji służył w Szarych Szeregach pseudonim "Fis". W 1952 ukończył studia pierwszego stopnia w zakresie biologii na Wydziale Biologii i Nauk o Ziemi Uniwersytetu im. Adama Mickiewicza w Poznaniu. Do pierwszej pracy skierowany został do Owińsk, gdzie był nauczycielem Szkoły Podstawowej dla Moralnie Zagrożonych. W latach 1953-1965 zatrudniony był w Zakładzie Biologii Akademii Medycznej w Poznaniu, kierowanym przez prof. Czesława Gerwela. W 1956 uzyskał magisterium z biologii, w 1965 obronił rozprawę doktorską "Galba oculta jako nowy żywiciel pośredni motylicy wątrobowej Fasciola hepatica". W tym samym roku przeszedł do pracy w Wyższej Szkole Wychowania Fizycznego w Poznaniu (późniejsza Akademia Wychowania Fizycznego), gdzie został kierownikiem Pracowni Ochrony Przyrody, wówczas pierwszej tego typu jednostki naukowo-dydaktycznej w polskich wyższych szkołach wychowania fizycznego. W 1970 przystąpił do organizacji (i kierował do 1994) Zakładem Biologii z Pracownią Ochrony Przyrody (przy Katedrze Nauk Biologicznych); w ciągu tego ćwierćwiecza jednostka kilkakrotnie zmieniała nazwę (Zespół Dydaktyczny Biologii z Pracownią Ochrony Przyrody, Zakład Biologii i Ochrony Przyrody), a w 1994, w roku odejścia Zdzisława Czapskiego z uczelni, zyskała status katedry. 
W 1978 na Wydziale Biologii i Nauk o Ziemi Uniwersytetu Adama Mickiewicza Czapski przedstawił rozprawę habilitacyjną "Biologiczne aspekty epidemiologii fasciolozy" (Poznań 1977). W 1990 został powołany na stanowisko profesora Akademii Wychowania Fizycznego. Przez dwie kadencje pełnił na uczelni funkcję prorektora – w latach 1978-1981 ds. studenckich, w latach 1981-1984 ds. nauki. W 1979 uczestniczył w Światowym Kongresie Parazytologicznym w Warszawie i pełnił obowiązki sekretarza naukowego jednej z sekcji. W 1994 zrezygnował z pracy na uczelni ze względu na chorobę. 
Ogłosił kilkadziesiąt prac naukowych w czasopismach krajowych i zagranicznych, a także skrypt (z Marią Czapską) "Wskazówki do ćwiczeń z biologii" (Poznań 1974, wznowienia 1978, 1995). Prace dotyczyły biologii i epidemiologii fasciolozy, oceny biologicznych skażeń środowiska, problematyki ochrony przyrody w związku z organizowaniem zajęć ruchowych na świeżym powietrzu. Badał cykl rozwojowy motylicy wątrobowej ("Fasciola hepatica"), jako pierwszy wykazał, że żywicielem pośrednim motylicy jest ślimak "Galba occulta", czym przyczynił się do opracowania sposobów zwalczania fasciolozy u zwierząt hodowlanych.
Na Akademii Medycznej prowadził zajęcia z parazytologii, na Akademii Wychowania Fizycznego z biologii ogólnej, zoologii, botaniki, ochrony przyrody, ochrony środowiska. Wprowadził zagadnienia parazytologiczne dla studentów wychowania fizycznego, opracował oryginalny program zajęć dydaktycznych na potrzeby przedmiotu "ochrona środowiska", uwzględniający dział potencjalnych zagrożeń zdrowotnych dla osób uprawiających sport i rekreację w środowisku skażonym pasożytami. Pod jego kierunkiem przygotowano niemal 150 prac magisterskich, w tym 74 dotyczyło zagadnień parazytologicznych. Był również promotorem rozprawy doktorskiej Hanny Mizgajskiej-Wiktor ("Przeżywanie i przemieszczanie się jaj Ascaris sp. w glebie", 1989), która przejęła później kierownictwo Zakładu Biologii i Ochrony Przyrody. Za swoją pracę otrzymał między innymi: Krzyż Kawalerski Orderu Odrodzenia Polski, Złoty Krzyż Zasługi, Złotą Odznakę Zasłużonego Działacza Kultury Fizycznej, Medal Komisji Edukacji Narodowej, Brązowy Medal „Za zasługi dla obronności kraju”.

</doc>
<doc id="1582021" url="https://pl.wikipedia.org/wiki?curid=1582021" title="Perspektywa kulisowa">
Perspektywa kulisowa



</doc>
<doc id="1582022" url="https://pl.wikipedia.org/wiki?curid=1582022" title="C.R.E.A.M.">
C.R.E.A.M.

C.R.E.A.M. (akronim od Cash Rules Everything Around Me) – drugi singiel amerykańskiego zespołu Wu-Tang Clan z płyty Enter the Wu-Tang (36 Chambers), wydany 31 stycznia 1994 roku. Utwór został wyprodukowany przez RZA'ę i uważany jest za jeden z największych osiągnięć muzyki hip-hop. 29 stycznia 2009 roku RIAA przyznało singlowi status złotej płyty za sprzedaż w wysokości 500 000 egzemplarzy.
Lista utworów.
Opracowano na podstawie źródła

</doc>
<doc id="1582023" url="https://pl.wikipedia.org/wiki?curid=1582023" title="Mroczne zakamarki">
Mroczne zakamarki

Mroczne zakamarki (tytuł oryginalny "The Giving Tree") – amerykański thriller z roku 2000 z udziałem Christiny Applegate.
Opis.
Przyjaciele Emily na jej zaproszenie przyjeżdżają na weekend do domku w górach. Nie zastają gospodyni, więc postanawiają na nią zaczekać. Emily wraca nocą. Nie budzi znajomych, lecz przez chwilę im się przygląda. Następnie popełnia samobójstwo. Zerwani ze snu goście usiłują ustalić przyczyny jej desperackiej decyzji.

</doc>
<doc id="1582026" url="https://pl.wikipedia.org/wiki?curid=1582026" title="Barbara Chiappini">
Barbara Chiappini

Barbara Chiappini (ur. 2 listopada 1974 w Piacenzy) – włoska modelka, aktorka teatralna i telewizyjna.
Maturalny egzamin dojrzałości złożyła w liceum Lorenzo Respighi di Piacenza, następnie podjęła czteroletnie studia na uczelni muzycznej w miejscowości Piacenza.
W 1993 roku reprezentowała Włochy w wyborach Miss World. W finale tego konkursu jako pierwsza Włoszka w historii zdobyła tytuł miss foto.
W 2003 roku brała udział w pierwszej edycji reality show "L'isola dei famosi".

</doc>
<doc id="1582028" url="https://pl.wikipedia.org/wiki?curid=1582028" title="Tajemnica chińskiego pokoju">
Tajemnica chińskiego pokoju

Tajemnica chińskiego pokoju – wybór esejów Stanisława Lema drukowanych od 1993 roku w polskiej edycji czasopisma „PC Magazine”, opublikowany nakładem wydawnictwa Universitas w 1996 roku.
W 1999 roku ukazała się kontynuacja tego tomu zatytułowana "Bomba megabitowa". Obie pozycje zostały następnie wydane pod wspólnym tytułem "Moloch" w 2003 przez Wydawnictwo Literackie jako 26. tom „Dzieł zebranych” autora.
Tematyką esejów Lema zebranych w niniejszym tomie jest rozwinięcie rozważań z wcześniejszych jego prac: "Dialogi" oraz "Summa technologiae" i ocena trafności przewidywań futurologicznych autora, a także ich uwspółcześnienie w oparciu o aktualny stan wiedzy.
Część tekstów ze zbioru ukazała się później również w książce "Planeta LEMa. Felietony ponadczasowe".

</doc>
<doc id="1582031" url="https://pl.wikipedia.org/wiki?curid=1582031" title="Sweet Sensations">
Sweet Sensations

Sweet Sensation – brytyjski zespół soulowy z Manchesteru istniejący w latach 1973-1977. Założycielem zespołu był pochodzący z Jamajki muzyk Leroy Smith. Największą popularność na świecie przyniosła zespołowi piosenka pt. "Sad Sweet Dreamer".
Skład:

</doc>
<doc id="1582033" url="https://pl.wikipedia.org/wiki?curid=1582033" title="Instytut Hodowli i Aklimatyzacji Roślin – Państwowy Instytut Badawczy">
Instytut Hodowli i Aklimatyzacji Roślin – Państwowy Instytut Badawczy



</doc>
<doc id="1582034" url="https://pl.wikipedia.org/wiki?curid=1582034" title="Centrum Bumar w Toruniu">
Centrum Bumar w Toruniu

Centrum Bumar w Toruniu - dawne zabudowania Fabryki Maszyn i Kotłów, Odlewnia Żelaza i Stali „Born &amp; Schütze”, obecnie centrum handlowe.
Charakterystyka.
Zakład produkcyjny otwarto w 1856 roku przez spółkę Ernesta Schütze i Augusta Borna. Fabryka ta działała, pod okiem różnych właścicieli, do roku 2000. Hale przemysłowe, wpisane w 1997 roku do rejestru zabytków, stanowią jeden z najstarszych zachowanych przykładów architektury przemysłowej Torunia.
Historia.
Obszar popularnego dziś „Bumaru” położony jest w dzielnicy Mokre, w północno-wschodniej części Torunia. Był on wykorzystywany rolniczo aż do połowy XVIII wieku, kiedy zbudowano tu dom kryty słomą, stajnię, a następnie ślusarnię i stolarnię. W 1846 roku rzeźnik Wilhelm Schaekel sprzedał ten teren majstrowi ślusarskiemu Karolowi Beckerowi, który wybudował nową kuźnię. W roku 1856 Becker sprzedał całą działkę mistrzowi piekarskiemu Andrzejowi Schütze.
Początki.
1 października 1856 roku Andrzej Schütze wydzierżawił teren spółce swego syna Ernesta Schütze i jego wspólnika Augusta Borna. Spisanie tego kontraktu przyjmuje się za datę powstania fabryki. Wspomniana działka obejmowała jedynie wschodnią część omawianego obszaru zawierającego się dziś między ulicami Grudziądzką (Graudenzerstrasse), Lelewela (Bornstrasse), Wiązową (Allee) i Wybickiego (Goslerstrasse). Jej zachodnia część, oddzielona niewielką strugą, nadal stanowiła teren rolny. Prawdopodobnie miał to być w przyszłości teren wykorzystany pod rozbudowę przyszłej fabryki. Zabudowa działki obejmowała warsztat ślusarski i stolarski, szopę, studnię, podwórze i ogródek.
Lokalizacja fabryki na ówczesnej wsi była korzystna. Sześciusetosobowe wtedy Mokre o charakterze rolniczym zapewniało siłę roboczą, w pierwszych latach istnienia fabryki pracowało w niej 20 rzemieślników. Ponieważ rolnicze zaplecze Torunia zapewniało zbyt produkcji, na początku produkowano maszyny rolnicze i narzędzia (m.in. eksport do Rosji). Do roku 1863 nie przeprowadzono żadnych nowych inwestycji. Ostra konkurencja Zakładów E. Drewitza, spowodowała niską opłacalność produkcji, toteż w roku 1863 założono pierwszą własną odlewnię żelaza. Hala odlewni posiadała konstrukcję szachulcową, zamontowano w niej piec Siemensa-Martena. Odlewnia ta była drugą po odlewni zakładów „Schichau” w Elblągu. Budowa własnej odlewni była ważnym wydarzeniem w rozwoju zakładów, bo umożliwiła rozszerzenie produkcji, wprowadzenie konkurencyjnych cen i zapoczątkowała modernizację produkcji.
Zmiana właściciela.
W latach 1866–1871 Prusy prowadziły wojny z Danią, Austrią i Francją, toteż wstrzymano się z dalszą rozbudową zakładów. Po 1871 roku, po licznych dotacjach, dzięki kontrybucjom wojennym, w fabryce zmechanizowano proces produkcji, który do tej pory był przeważnie ręczny. Pod koniec lat 70. XIX wieku założyciele fabryki doczekali się własnego domu mieszkalnego, którego parter zachował się do dziś. Fabryka „Born&amp;Schütze” nadal produkowała maszyny rolnicze i narzędzia. Na „Polskiej Wystawie Rolniczej i Przemysłowej” w Toruniu w 1874 roku zakłady otrzymały w dziale machin i narzędzi rolniczych list pochwalny. W 1876 roku zmarł Ernest Schütze, a właścicielem fabryki został August Born, dzielący tę własność z dwiema córkami i synem Karolem Augustem. To właśnie August Born wybrukował ulicę Lelewela.
Kolejne modernizacje zakładów wprowadzono w latach 80. XIX w. (m.in. napęd parowy), lecz nie wzniesiono żadnego nowego budynku. W dziesięcioleciu tym doradcą Borna został jego zięć inż. Fritz Raapke dzięki umiejętnościom fachowym i rozeznaniu na rynku. Fabryka „Born&amp;Schütze” zdobyła monopol na dostarczanie i instalację urządzeń do toruńskiej twierdzy, a poza tym: urządzenia wodno-kanalizacyjne, stalowe sieci wodociągowe i wieże ciśnień. Zdobyte tu doświadczenie zakłady wykorzystały w następnych latach przy dalszych różnych obiektach wojskowych i komunalnych w Toruniu i w innych miastach Pomorza i Prus. To inż. Fritz Raapke wprowadził nową specjalizację zakładów – kotły parowe (1886 r.). Równocześnie zakłady zaprzestały produkcji narzędzi i maszyn rolniczych. W tym czasie stan zabudowy fabryki przedstawiał się następująco: dom mieszkalny właścicieli fabryki, przyległe do niego dwa warsztaty ślusarskie, warsztat stolarski, odlewnia (pruski mur), kuźnia, szopy i wozownie. Wobec konieczności rozbudowy fabryki August Born nabył zachodnią część działki wykorzystywanej rolniczo oraz kilka środkowych parcel po drugiej stronie ulicy Lelewela. W ten sposób obszar zakładów zamknięto w obrębie ulic Grudziądzkiej, Lelewela, Wiązowej i Wybickiego. Fabryka posiadała własne odgałęzienie-bocznicę kolejową (od ul. Wybickiego) rozgałęziającą się jeszcze w kierunki tyłów tokarni. W 1887 roku fabryka została odznaczona przez rząd pruski medalem „Za Osiągnięcia w Przemyśle”.
Na przełomie XIX i XX wieku.
Rozbudowa.
Poważna przebudowa fabryki obejmowała dwa okresy.
Okres pierwszy to lata 1889–1895, gdy:
Okres drugi rozbudowy fabryki to lata 1899–1901:
Najważniejsza rozbudowa zakładów miała miejsce w roku 1901, pobudowano wtedy murowaną, nowoczesną odlewnię żelaza i stali z piecem Siemensa-Martena, maszynownię i magazyny.
Przebudowa i rozbudowa z lat 1899–1901 wyznaczyła nowy okres w rozwoju zakładów. Zamknęła okres manufaktury, a zapoczątkowała okres fabryczny o dużym stopniu zmechanizowania prac. Kolejne rozbudowy z 1923 roku (hala przy nowej odlewni wzdłuż ul. Lelewela) i z 1939/1940 roku to jedynie uzupełnienie poprzednich.
Rozwój fabryki.
W czasie przebudowy, tzn. od 1890 roku, zaczęto produkcję koparek lądowych i wodnych. Na przełomie XIX i XX wieku to koparki i pogłębiarki były najbardziej znanym wyrobem fabryki. Produkowano je w piętnastu odmianach, wprowadzaniu nowych koncepcji produkcji sprzyjało własne biuro konstrukcyjne. Koparki używano przy wielkich pracach ziemnych na budowach fortyfikacji, kanałów portowych i melioracyjnych. Innymi wyrobami fabryki „Born&amp;Schütze” były kotły parowe, koła i turbiny dla młynów, elementy stalowe dla budownictwa (np. szyny do balkonów) sieć wodociągowa z wieżami ciśnień (Malbork), a w 1903 roku zakłady przygotowały i założyły stalową konstrukcję dachu nowo wznoszonego toruńskiego teatru.
Na początku XX wieku cały kompleks reprezentował ciekawy typ zabudowy fabrycznej z willą fabrykancką. W 1906 roku pomieszczenia produkcyjne otrzymały oświetlenie elektryczne. Półprodukty do fabryki sprowadzano z Anglii, Zagłębia Ruhry i ze Śląska. I tak np. w 1883 roku importowano 55 ton surówki żelaza z Anglii. Złom żelaza i metali kolorowych nabywano na miejscu, a węgiel, rudy żelaza i koks sprowadzano z Wielkiej Brytanii.
Zatrudnienie w fabryce przedstawiało się następująco: w 1885 roku – 81 osób, w 1891 – 110, w latach 1901–1903 już 147 osób. W 1902 roku teren fabryki od ul. Lelewela ogrodzono ceglanym murem wysokim na 2,5 m, a dziesięć lat później skanalizowano i wybrukowano ul. Wiązową. W 1908 roku, po 52 latach kierowania zakładem August Born zrzekł się własności, dzieląc ją po połowie między swego syna Karola Borna i zięcia inż. Fritza Raapke. W roku 1910 cały przemysł Torunia opierał się na fabryce „Born&amp;Schütze”, Zakładach E. Drewitza, 7 tartakach, 3 cegielniach, 2 młynach wodnych i jednym parowym – Rychter na Mokrem przy ulicy Kościuszki.
W okresie I wojny światowej (1914–1918) w fabryce rozwinięto produkcję zbrojeniową (produkowano granaty). W czasie wojny na skutek pewnego zahamowania produkcji w Zakładach E. Drewitza, to fabryka „Born&amp;Schütze” była najpoważniejszym zakładem przemysłowym w całym Toruniu, aż do 1932 roku, kiedy wybudowano „Polchem”.
Dwudziestolecie międzywojenne.
Po 18 stycznia 1920, kiedy nastąpił powrót rządów polskich w Toruniu, fabryka nadal była w rękach niemieckich (zakład przejęła rodzina Raapke). Firma nadal używała tradycyjnego znaku i oficjalnej nazwy – „Born&amp;Schütze”, Fabryka Maszyn i Kotłów, Odlewnia Żelaza i Stali.
Największym sukcesem produkcyjnym lat 1920–1939 było wygranie przetargu na reparacje kotłów parowozowych kolei państwowych. Dlatego w 1923 roku na niezabudowanym terenie od ul. Lelewela zbudowano nową halę (dzisiejsze wejście główne do hali targowej od Lelewela). Na początku 1924 roku częściowo spłonęła zachodnia, tylna część budynku tokarni. Odbudowano ją, lecz już tylko do połowy wysokości. Jednocześnie wprowadzono w niej górne oświetlenie, zamiast dotychczasowego bocznego.
Całe dwudziestolecie międzywojenne to ulepszanie infrastruktury maszynowej fabryki. Zainstalowano wiele ciężkich, nowoczesnych obrabiarek pracujących z dokładnością do 1/100 mm, co pozwalało na produkowanie wyrobów wysokiej jakości. Najbardziej znanym wyrobem fabryki były nadal pogłębiarki, w których produkcji zakład był monopolistą w Polsce (wysyłano koparki i pogłębiarki do takich miast jak: Wrocław, Gliwice, Hamburg, Monachium, Katowice, Poznań czy Metz), chociaż rynki zbytu były także w Afryce, Azji. Pogłębiarki te były zaopatrzone we własny napęd parowy. Fabryka pracowała bez kooperantów, wszystkie potrzebne elementy konstrukcyjne wytwarzano na miejscu.
Czas wielkiego kryzysu gospodarczego nie ominął zakładów „Born&amp;Schütze”. Rząd polski przestał udzielać kredytu na produkcję ciężkiego sprzętu wobec wstrzymania inwestycji. Spadła gwałtownie ilość produkcji i zatrudnienie (w 1934 roku pracowało tylko 22 robotników). Dopiero w 1936 roku polepszyła się sytuacja zakładu.
Robotnicy.
Nie sposób pominąć sytuacji robotników pracujących w zakładach w czasie dwudziestolecia międzywojennego. Zamieszkiwali oni z rodzinami liczne domy z muru pruskiego rozlokowane w dzielnicy Mokre wzdłuż głównych dróg. Przedmieście stało się z czasem dzielnicą typowo robotniczą (tzw. Nowe Mokre). Zakładowy regulamin robotniczy z 1928 roku podaje, że robotników obowiązywała tajemnica fabryczna, a także odpowiadali oni materialnie za powierzone im narzędzia. Czas pracy trwał od godziny 8.00 do 12.00 oraz od 13.00 do 17.00 (z godzinną przerwą bez możliwości opuszczania fabryki). Zakończenie każdej szychty w fabryce sygnalizował sygnał dźwiękowy, rozlegający się po okolicy. W każdą sobotę odbywało się szczegółowe czyszczenie maszyn i narzędzi.
Regulamin przewidywał kary za:
Wszelkie urazy i skaleczenia należało zgłosić tzw. kierownikowi ruchu. Na terenie fabryki obowiązywał zakaz palenia papierosów, cygar i fajek. Kierownictwo w razie uzasadnionych przypadków mogło przeprowadzić rewizję osobistą pracownika. Obowiązywał także całkowity zakaz urządzania wieców i rozsyłania ulotek propagandowych w fabryce. Robotnik przybywający do zakładu musiał przy wejściu wrzucać tzw. markę kontrolną do skrzynki, po zakończeniu pracy markę tę odbierał. Watro dodać, że 90% załogi fabryki stanowili Polacy. Do wyróżniających się swoją aktywnością robotników fabryki w tym czasie należeli: Franciszek Zieliński, Jan Kankowski i Andrzej Grzanka. Urzędników Działu Administracji reprezentowali: dr Konrad Raapke, Aleksander Taubner i Stanisław Brzeski.
Po II wojnie światowej.
Po II wojnie światowej zakład został znacjonalizowany i nazwany „Toruńską Fabryką Kotłów”, którą modernizowano i rozbudowywano w latach 1950–1955. Wzniesiono nowe hale fabryczne i zainstalowano nowoczesne urządzenia. W latach 60. zmieniano częściowo profil produkcji oraz nazwę zakładów. Oprócz kotłów fabryka produkowała maszyny do pogłębiania rowów melioracyjnych, a znaczny ich procent przeznaczony był na eksport. Była jedynym w kraju zakładem wytwarzającym żurawie pokładowe – dźwigi dla statków. Zakład był w stałej rozbudowie.
Już jako Fabryka Maszyn Budowlanych „Bumator” w roku 1967 wykończono nową halę fabryczną o powierzchni 5000 m², krytą estakadę z suwnicą ważącą 15 T. Wymieniono zdewastowana lub przestarzałą infrastrukturę zakładów. Umożliwiło to zmechanizowanie większej części pracy i zwiększyło kilkakrotnie produkcję.
Do roku 2000 w obiektach mieścił się zakład „Bumar-Waryński Toruń”. Obecnie hale przemysłowe, wpisane w 1997 roku do rejestru zabytków, stanowią teren centrum handlowego. Zabudowania dawnej fabryki „Born&amp;Schütze” należą do najstarszych zachowanych przykładów architektury przemysłowej Torunia. Fasadom budynków od ul. Grudziądzkiej nadano reprezentacyjny charakter. Dawny dom mieszkalny właścicieli fabryki (lata 70. XIX w.) – pokryty dziś bannerami reklamowymi, to przykład renesansowej willi podmiejskiej. Budynek został nadbudowany odeskowanym od zewnątrz piętrem. Do II wojny światowej zwieńczony był wieżyczką-latarnią. Jego dominantą była wysunięta w stronę ogrodu (w stronę Grudziądzkiej) drewniana weranda z misternie opracowanymi ozdobami snycerskimi (architektura uzdrowiskowa). Przylegający do niego budynek biurowo-administracyjny fabryki otrzymał ciekawą dekorację tynkarską, naśladująca materiał drewniany.

</doc>
<doc id="1582036" url="https://pl.wikipedia.org/wiki?curid=1582036" title="Leroy Smith">
Leroy Smith



</doc>
<doc id="1582040" url="https://pl.wikipedia.org/wiki?curid=1582040" title="Max Naether">
Max Naether



</doc>
<doc id="1582042" url="https://pl.wikipedia.org/wiki?curid=1582042" title="Don Nelson">
Don Nelson

Donald Arvid Nelson (ur. 15 maja 1940 w Muskegon) – amerykański koszykarz, występujący na pozycji niskiego skrzydłowego, pięciokrotny mistrz NBA, po zakończeniu kariery zawodniczej trener koszykarski, członek Koszykarskiej Galerii Sław im. Jamesa Naismitha.
Studiował na University of Iowa, gdzie grał w uczelnianej drużynie Iowa Hawkeyes. Do NBA został wybrany w drafcie w 1962 przez Chicago Zephyrs. W tym zespole grał przez rok, następnie przez dwa sezony był zawodnikiem Los Angeles Lakers. W 1965 odszedł do Boston Celtics i grał w tym klubie do końca kariery (1976). W tym czasie pięć razy zdobywał pierścienie mistrzowskie (1966, 1968-69, 1974, 1976). W NBA zdobył 10898 punktów. Jego numer na koszulce (19) został przez Celtics zastrzeżony.
Zaraz po zakończeniu kariery został szkoleniowcem i objął grający w NBA zespół Milwaukee Bucks. W tej roli spędził w klubie 11 lat, dwukrotnie był wybierany trenerem sezonu (1983, 1985). Następnie prowadził Golden State Warriors (1988-1995, w 1992 trzeci tytuł szkoleniowca sezonu), New York Knicks (1995-1996), Dallas Mavericks (1997-2005). W latach 2006-2010 ponownie był głównym trenerem Warriors.
29 grudnia 2001, Nelson został trzecim trenerem w historii NBA, który odniósł 1000 zwycięstw w swojej karierze. Pozostali dwaj to odpowiednio - Lenny Wilkens oraz Pat Riley. 7 kwietnia 2010 po wygranym spotkaniu Dallas Mavericks z Minnesota Timberwolves odniósł swoje 1333 zwycięstwo jako trener. Tym samym został liderem wszech czasów wśród trenerów NBA z największą ilością zwycięstw na koncie, wyprzedzając Lenny'ego Wilkensa. Karierę trenerską zakończył ze bilansem 1335 - 1063.

</doc>
<doc id="1582043" url="https://pl.wikipedia.org/wiki?curid=1582043" title="Tarble">
Tarble



</doc>
<doc id="1582046" url="https://pl.wikipedia.org/wiki?curid=1582046" title="Natsuo Kirino">
Natsuo Kirino

, właśc. - japońska pisarka. Charakteryzuje się specyficznym stylem pisania. Koncentruje się między innymi na psychologicznej stronie przestępczości. Jej powieści zostały przetłumaczone na dziewiętnaście języków. Kilka z nich zostało zekranizowanych.
Życiorys.
Urodziła się w 1951 roku w Kanazawie, jako drugie z trójki dzieci. Ma dwójkę braci, jednego - sześć lat starszego i drugiego - pięć lat młodszego. Jej ojciec pracował jako architekt. Kirino mieszkała w wielu japońskich miastach między innymi w Sapporo, Sendai, a obecnie mieszka na stałe w Tokio. Ukończyła studia prawnicze na Uniwersytecie Seikei w 1974. Zanim postanowiła zostać pisarką, pracowała w różnych zawodach, np. pracowała w kompleksie kinowym Iwanami Hall. Wyszła za mąż w 1975. Z tego małżeństwa ma córkę, urodzoną w 1981.
Otrzymała wiele nagród literackich, m.in.:
Oprócz nagród literackich w 2015 została nagrodzona rządowym Medalem Honoru (fioletowa wstążka).

</doc>
<doc id="1582049" url="https://pl.wikipedia.org/wiki?curid=1582049" title="Qerim Ujkani">
Qerim Ujkani

Qerim Ujkani (ur. 1937 w Pećiu, zm. 12 marca 2015 w Prisztinie) – albański poeta i tłumacz z Kosowa.
Życiorys.
Ukończył studia prawnicze na Uniwersytecie w Belgradzie. Pracował jako redaktor audycji literackich w rozgłośni radiowej w Prisztinie. W latach 90. był związany z działającą w Kosowie Albańską Partią Narodowo-Demokratyczną.
Jako poeta zadebiutował w 1963. W swoim dorobku ma wiersze i poematy, a także utwory dla dzieci. Tłumacz literatury serbskiej.

</doc>
<doc id="1582057" url="https://pl.wikipedia.org/wiki?curid=1582057" title="Bogini. Historia mojej miłości">
Bogini. Historia mojej miłości

Bogini. Historia mojej miłości - rosyjski dramat obyczajowy z 2004 roku, według scenariusza i w reżyserii Renaty Litwinowej. 
W 2005 roku film był nominowany do nagrody Tygrysa na Międzynarodowym Festiwalu Filmowym w Rotterdamie. Polska premiera miała miejsce 19 stycznia 2009 na kanale Wojna i Pokój.

</doc>
<doc id="1582058" url="https://pl.wikipedia.org/wiki?curid=1582058" title="Born schutze">
Born schutze



</doc>
<doc id="1582065" url="https://pl.wikipedia.org/wiki?curid=1582065" title="TOSE">
TOSE

 – japoński producent gier komputerowych z siedzibą w Kioto założony 1 listopada 1979. Firma wyprodukowała ponad 1000 gier, w tym porty znanych gier, takich jak np. Chrono Trigger.

</doc>
<doc id="1582066" url="https://pl.wikipedia.org/wiki?curid=1582066" title="Born i Schütze">
Born i Schütze



</doc>
<doc id="1582068" url="https://pl.wikipedia.org/wiki?curid=1582068" title="Enix">
Enix

 – japońska firma produkująca gry komputerowe. Została założona przez Yasuhiro Fukushimę 22 września 1975 roku jako , zmieniając nazwę na Enix Corporation w 1982. W 2003 w wyniku połączeniu z Square zamieniła się w Square Enix.

</doc>
<doc id="1582070" url="https://pl.wikipedia.org/wiki?curid=1582070" title="Lothar Ritter von Frankl-Hochwart">
Lothar Ritter von Frankl-Hochwart

Lothar Amadeus Ritter von Frankl-Hochwart (ur. 12 lipca 1862 w Wiedniu, zm. 19 grudnia 1914 w Wiedniu) – austriacki neurolog. Syn Ludwiga Augusta Frankla (1810-1893). Profesor na Uniwersytecie Wiedeńskim. Zajmował się zagadnieniami tężca, zaburzeń przysadki i diagnostyki guzów mózgu.

</doc>
<doc id="1582073" url="https://pl.wikipedia.org/wiki?curid=1582073" title="Isak Schlockow">
Isak Schlockow

Isak Schlockow ("Isaak Schlockow", ur. 29 lipca 1837 w Lublińcu, zm. 2 lipca 1890 we Wrocławiu) – niemiecki lekarz, praktykował we Wrocławiu. Studiował w latach 1856-1860 na Uniwersytecie Wrocławskim. Od 1880 lekarz miejski i policyjny ("Polizei- und Stadt-Physikus") Wrocławia.

</doc>
<doc id="1582074" url="https://pl.wikipedia.org/wiki?curid=1582074" title="Challenge 1934">
Challenge 1934

Międzynarodowe Zawody Samolotów Turystycznych "Challenge" 1934 – odbywały się w dniach 28 sierpnia–16 września 1934 roku w Warszawie i były czwartym i ostatnim konkursem z cyklu "Challenge" organizowanym przez Międzynarodową Federację Lotniczą. Zakończyły się zwycięstwem ekipy polskiej, w skład której wchodzili Jerzy Bajan i Gustaw Pokrzywka. Ekipa ta brała także udział w poprzednich zawodach.
Opis.
Zawody z roku 1934 organizował Aeroklub Polski, ponieważ ekipa polski – Franciszek Żwirko i Stanisław Wigura – zwyciężyła w ich poprzedniej edycji. Zasady konkursu ogłoszono w czerwcu 1933 roku. Tak jak w przypadku poprzednich edycji, tak i te zawody składały się z trzech osobno punktowanych konkurencji: prób technicznych samolotów, próby szybkości maksymalnej oraz lotu okrężnego wokół Europy. Jego trasa liczyła ponad 9,5 tys. km i została wytyczona wokół Europy i północnej Afryki. Załogi w czasie rajdu wykonywały 27 lądowań na wyznaczonych lotniskach. Jako że głównym celem zawodów była stymulacja rozwoju lotnictwa turystycznego, tym razem nacisk w ocenianiu wyników położono na wydajność i jakość samolotów biorących w nich udział. Jednakże to jednostkowe umiejętności pilotów okazały się rozstrzygające.
Ceremonia otwarcia odbyła się 28 sierpnia 1934 roku na lotnisku mokotowskim znajdującym się na Polu Mokotowskim w Warszawie. Ekipa włoska przybyła z dwugodzinnym opóźnieniem spowodowanym złymi warunkami atmosferycznymi. W trakcie pokazów polski samolot PZL P.7a uległ rozbiciu podczas akrobacji, jednak pilot przeżył.
Liczba ekip, a także samolotów biorących udział w Challenge 1934, była mniejsza niż w poprzedniej edycji i zmalała ostatecznie do 34 maszyn w porównaniu z 43 maszynami, które wystąpiły w 1932. Stało się tak, ponieważ zawody przerodziły się w trudną imprezę specjalistyczną, stawiającą wysokie wymagania sprzętowi oraz wymagającą wysokiego poziomu wyszkolenia załóg. Większe szanse miały samoloty specjalnie opracowane na zawody.
Ekipy składały się z dwóch osób: pilota i mechanika. W Challenge 1934 brały udział ekipy z zaledwie czterech krajów: z Polski, Niemiec, Włoch i Czechosłowacji. Lotnik brytyjski, Walter MacPherson, przystąpił do konkursu w polskiej ekipie. Zespół francuski, składający się z ośmiu ekip, zrezygnował z udziału w zawodach, ponieważ konstrukcja samolotu Caudron C.500 nie została dokończona na czas, a ponadto samolot ważył zbyt wiele. Za zdobycie pierwszego miejsca w zawodach przewidziano nagrodę w wysokości 100 tysięcy franków francuskich, za drugie miejsce 40 tysięcy FRF, za trzecie 20 tysięcy FRF, za czwarte 10 tysięcy FRF oraz po 6 tysięcy dla pozostałych 15 ekip.
Polskę reprezentowało 11 załóg latających na samolotach RWD-9 (6 maszyn) i PZL-26 (5 maszyn), skonstruowanych specjalnie na zawody Challenge w oparciu o RWD-6 i PZL-19. Załogi Piotr Dudziński – Eustachy Kołodziej, Szczepan Grzeszczyk – Ładysław May, Jan Balcer – Jan Kulza, Andrzej Włodarkiewicz – Eugeniusz Przysiecki, Ignacy Giedgowd – Marian Kmieć startowały na samolotach PZL-26. Załogi Jerzy Bajan – Gustaw Pokrzywka, Jan Buczyński – Tadeusz Lewkowicz, Stanisław Płonczyński – Stanisław Zientek, Tadeusz Karpiński – Adam Gawęda startowały na samolotach RWD-9S, napędzanych polskimi silnikami Skoda GR-760 konstrukcji inż. Stanisława Nowkuńskiego. Załogi Henryk Skrzypiński – Michał Lorenc, Stefan Florianowicz – Leon Zamiara startowały na samolotach RWD-9W, napędzanych słabszymi czeskimi silnikami Walter Bora. Prócz ekipy polskiej, dwa samoloty RWD-9W użytkowała ekipa czechosłowacka. Ponadto w barwach Polski startowała też jedna załoga angielska i jedna austriacka.
Samoloty.
Zawody przewidziane były jako konkurs samolotów turystycznych, więc maszyny biorące w nich udział musiały wziąć na swój pokład co najmniej dwie osoby, wystartować i wylądować na krótkim pasie startowym i przelecieć określony dystans z dobrą prędkością marszową. Na Challenge 1934 wszystkie kraje przygotowały nowe samoloty mające sprostać wygórowanym wymaganiom – jedynym wyjątkiem była maszyna MacPhersona, de Havilland DH 80 Puss Moth, który jednakże również zmodyfikowano na potrzeby tych elitarnych zawodów. Wszystkie samoloty były jednopłatowcami konstrukcji mieszanej bądź metalowej z 3 lub 4 siedzeniami w zamkniętej kabinie oraz posiadały zaawansowaną technologię konstrukcji skrzydeł (m.in. klapy i skrzela).
Większość samolotów była szybkimi dolnopłatami: niemieckie Messerschmitt Bf 108 (4 maszyny), Fieseler Fi 97 (5) i Klemm Kl 36 (4); polskie PZL.26 (6), włoskie Pallavicino PS-1 (2), Breda Ba-39 (2), Ba-42 (2) oraz czeskie Aero A.200 (2). Wyjątkiem był podstawowy samolot polskich zespołów, górnopłat RWD-9 (7 maszyn), na którym latała także jedna z czeskich ekip, oraz Puss Moth MacPhersona. Z tych wszystkich maszyn jedynie Bf 108 i PS-1 miały chowane podwozie.
Samoloty niemieckie miały numery startowe od 12 do 26, włoskie od 41 do 46, czechosłowackie od 51 do 54, a polskie od 61 do 81. Numery umieszczano na kadłubach maszyn w polu czarnego kwadratu.
Próby techniczne.
29 sierpnia rozpoczęła się ocena techniczna maszyn biorących udział w zawodach. Jako że był to konkurs nastawiony na samoloty turystyczne, to punktami nagradzano również takie cechy jak: wygodna kabina z dobrą widocznością, obecność trzeciego i czwartego fotela, i ich umiejscowienie obok siebie, bogaty zestaw wskaźników, wygodę i szybkość uruchamiania silnika, łatwość składania skrzydeł, urządzenia podwyższające poziom bezpieczeństwa oraz nowoczesną konstrukcję z użyciem metalu. Widoczność oceniana była przez umieszczenie lampy w kabinie samolotu stojącego w zaciemnionym hangarze i badaniu oświetlonej strefy.
Wszystkie niemieckie i włoskie samoloty, a także de Havilland przekroczyły narzucony limit masy pustego samolotu, wynoszący 560 kg, w związku z czym niektóre zbyteczne części musiały zostać rozmontowane. Pierwszą zakończoną próbą było szybkie uruchamianie silnika przeprowadzone w dniach 31 sierpnia–1 września. Większość samolotów zdobyło maksymalną liczbę 24 punktów.
Ocena techniczna trwała do 4 września, a największą liczbę punktów otrzymały: Bf 108 (450–452 pkt), następnie Pallavicino PS-1 (438 pkt), Fi 97 (428–431 pkt), Aero A.200 (429 pkt) oraz RWD-9 (427 pkt). Po nich następowały: Klemm Kl 36 (394–407 pkt), PZL.26 (383 pkt), Puss Moth (373 pkt) i Bredy (323–346 pkt).
W dniach 3–4 września odbywały się próby krótkiego startu, które wymagały od ekip przelecenia nad 8-metrowej wysokości bramą. Najlepszy wynik osiągnął Czech Vojtěch Žaček, który wystartował z najkrótszego dystansu, tj. 74,5 m (Aero A.200); za nim uplasował się Jerzy Bajan (RWD-9) oraz Ján Ambruš również na A.200. Polskie samoloty RWD-9 i PZL.26 oraz niemieckie Fi 97 także osiągnęły dobre wyniki, natomiast włoskie oraz pozostałe niemieckie samoloty okazały się znacznie gorsze, z rezultatami powyżej 100 m. Dla porównania, najlepszy rezultat z zawodów Challenge 1932 wyniósł 91,6 m.
Wyniki zawodów.
Ceremonia zamknięcia zawodów odbyła się zaraz po próbie szybkości maksymalnej, która miała miejsce 16 września. Zwycięzcami klasyfikacji generalnej była polska załoga w składzie: pilot Jerzy Bajan i mechanik Gustaw Pokrzywka. Sukces nie był wyłącznie wynikiem ich wyjątkowych umiejętności pilotażowych, lecz także zaawansowanej technologii polskiego samolotu RWD-9. Silnik „G. R. Skoda” na potrzeby maszyn zarówno Bajana, jak i drugiego w klasyfikacji Płonczyńskiego skonstruował inż. Stanisław Nowkuński. Dzięki zwycięstwu Bajana i Pokrzywki, Polska otrzymała prawo organizacji następnych zawodów z cyklu Challenge, które miały odbyć się w 1936. Gdyby sukces z 1932 oraz 1934 roku został powtórzony, puchar zawodów zostałby przyznany Polsce na własność. Jednakże Challenge 1936 już się nie odbył. Polska, jako zwycięzca, zrezygnowała z organizacji ze względu na koszty, natomiast pozostałe państwa, przewidując zbliżającą się wojnę, przesunęły zainteresowania na rozwój samolotów wojskowych.
Spuścizna.
Zwycięstwa w Challenge były wielkimi triumfami Polski na arenie międzynarodowej i przyczyniły się do popularyzacji lotnictwa wśród polskiego społeczeństwa. Dzięki triumfowi polskich lotników, Aeroklub RP po raz drugi otrzymał prawo organizacji zawodów Challenge, które miały zostać rozegrane w 1936 roku. Gdyby sukces z 1932 oraz 1934 roku został powtórzony, to puchar zawodów zostałby przyznany Polsce na własność. Rozbudziły się wielkie nadzieje; hojność społeczeństwa i instytucji była ogromna, jednak równie ogromne były potrzeby. Świetne wyniki polskich ekip przyczyniły się między innymi do powstania lotniska Lublin i znajdującej się przy nim cywilnej szkoły pilotów LOPP. Polska potwierdziła swoją ówczesną pozycję lidera światowego lotnictwa, były to też wielkie dni dla rozwoju rodzimego przemysłu lotniczego. Konstrukcje RWD rozpoczęły nadzwyczaj intensywny okres rozwoju polskiego lotnictwa turystycznego osiągając swój szczytowy okres właśnie podczas Challenge z 1934 roku. Oprócz zwycięskiej załogi Bajan–Pokrzywka, w pierwszej dziesiątce uplasowały się jeszcze dwa składy polskie, także na RWD-9: na drugim i siódmym miejscu. Kolejny RWD oraz dwa PZL-26 znalazły się w drugiej dziesiątce.
Same zawody Challenge przeszły ewolucję i z rywalizacji popularnych samolotów turystycznych w końcu lat 20. XX wieku stały się konkursem wyrafinowanych, zaawansowanych konstrukcji. W 1935 na posiedzeniu FAI przedstawiciel Aeroklubu RP poinformował, że Polska wycofuje się z udziału w kolejnej edycji zawodów, nie podejmie się też ich organizacji. Z propozycji FAI – przejęcia od Polski roli gospodarza zawodów – nie skorzystały aerokluby innych państw. Wobec braku możliwości kontynuacji zawodów postanowiono na stałe przyznać Polsce, jako triumfatorowi ostatniej edycji, Puchar Przechodni. Kpt. pil. Jerzy Bajan i mechanik sierż. Gustaw Pokrzywka przeszli w ten sposób do historii lotnictwa jako zwycięzcy ostatnich Międzynarodowych Zawodów Samolotów Turystycznych Challenge, rozegranych w 1934 roku.

</doc>
<doc id="1582075" url="https://pl.wikipedia.org/wiki?curid=1582075" title="Gary Kurfirst">
Gary Kurfirst

Gary Kurfirst (ur. 8 lipca 1947 w Forest Hills, Queens, zm. 13 stycznia 2009 na Bahamach) – amerykański menedżer i odkrywca talentów 
Miał wkład w rozwój karier i spopularyzowanie takich wykonawców jak Jimi Hendrix, Janis Joplin, The Doors czy Jeff Beck, był wieloletnim menedżerem m.in. Eurythmics, Jane’s Addiction, Ramones, The B-52's, Talking Heads oraz Big Audio Dynamite.
W 1967 r. założył znany nowojorski klub Village Theater, przemianowany w późniejszym okresie na Fillmore East, a w 1968 r., zainicjował i zorganizował New York Rock Festiwal, na którym wystąpili między innymi: Jimi Hendrix, The Who, The Doors i Janis Joplin. Potem zajął się pracą menedżerską. Zrealizował między innymi film Talking Heads „Stop Making Sense”.

</doc>
<doc id="1582076" url="https://pl.wikipedia.org/wiki?curid=1582076" title="Pharaun Mizzrym">
Pharaun Mizzrym



</doc>
<doc id="1582077" url="https://pl.wikipedia.org/wiki?curid=1582077" title="Pain">
Pain

Pain – szwedzki zespół wykonujący industrial metal.
Zespół powstał w 1997 roku jako autorski projekt Petera Tägtgrena – gitarzysty i wokalisty Hypocrisy. Tägtgren jest jedynym stałym członkiem zespołu.

</doc>
<doc id="1582078" url="https://pl.wikipedia.org/wiki?curid=1582078" title="Kartuzy (Legnica)">
Kartuzy (Legnica)

Kartuzy – dzielnica Legnicy położona na wschód od Starego Miasta.
Nazwa dzielnicy wzięła się od ufundowanego w wiekach średnich (lata 1423-1424) klasztoru kartuzów znajdującego się w okolicach ulic Moniuszki i Świętej Trójcy. Klasztoru rozebrano po 1548 r.
Do głównych ulic należy zaliczyć: Żołnierzy II Armii Wojska Polskiego, Stanisława Moniuszki, Stefana Czarnieckiego, Kartuską (droga krajowa nr 94), Wrocławską, Jerzego Libana.
Znajdują się tu pięć przystanków komunikacji miejskiej: jeden przy ul. Żołnierzy II Armii WP, dwa kolejne przy ul. S. Czarnieckiego i dwa przy ulicy J. Libana oraz jeden przy Wrocławskiej.
Dzielnica Kartuzy zabudowana jest kamienicami oraz nielicznymi blokami zbudowanymi w technologii tzw. wielkiej płyty.
Osiedle połączone jest z centrum dwoma mostami przerzuconymi nad rzeką Kaczawą.
Obecnie rozpoczęto rewitalizację dzielnicy.

</doc>
<doc id="1582080" url="https://pl.wikipedia.org/wiki?curid=1582080" title="Inger Christensen">
Inger Christensen

Inger Christensen (ur. 16 stycznia 1935 w Vejle, Dania, zm. 2 stycznia 2009 w Kopenhadze) – duńska pisarka, poetka i eseistka.
Reprezentowana w wielu zbiorach poezji. Jej najgłośniejsze dzieła to poemat "Det" z 1969 r., oraz zbiór wierszy "Alfabet" z 1981 r. Jej twórczość tłumaczona była na kilka języków. Była laureatką wielu międzynarodowych nagród w tym Nagrody Nordyckiej Akademii Szwedzkiej czy niemieckiej Siegfried Unseld. W Danii w 1970 otrzymała nagrodę Złote Laury za "Det".

</doc>
<doc id="1582084" url="https://pl.wikipedia.org/wiki?curid=1582084" title="Attyla (mundur)">
Attyla (mundur)

Attyla (huzarka) – typowy element umundurowania huzarów od połowy XIX wieku.
Obcisła kurtka szamerowana na przodzie złotym lub srebrnym galonem, wzorowana na zdobieniach węgierskich i chorwackich strojów magnackich z XVI wieku.
Taka postać mundurowej kurtki od 1849 stopniowo zastępowała rozpowszechniony w armii austro-węgierskiej krótki i obszyty futrem dolman. Z czasem tę formę kurtki huzarskiej przejęły inne europejskie armie, także niemiecka i rosyjska. 

</doc>
<doc id="1582090" url="https://pl.wikipedia.org/wiki?curid=1582090" title="Jerzy Odsterczyl">
Jerzy Odsterczyl

Jerzy Odsterczyl (ur. 14 kwietnia 1944, zm. 8 stycznia 2009 w Libertowie) – polski piłkarz, zawodnik Zagłębia Wałbrzych. 
Był wychowankiem Garbarni Kraków, w barwach której występował przez dekadę. W 1966 r., strzelił pamiętnego gola w wygranym meczu 3-2 z Górnikiem Zabrze w rozgrywkach Pucharu Polski. Od wiosny 1971 r., był zawodnikiem I-ligowego Zagłębia Wałbrzych, w barwach którego wystąpił między innymi w Pucharze UEFA. 

</doc>
<doc id="1582091" url="https://pl.wikipedia.org/wiki?curid=1582091" title="Wołodymyr Szaran">
Wołodymyr Szaran

Wołodymyr Bohdanowycz Szaran, ukr. Володимир Богданович Шаран, ros. Владимир Богданович Шаран, "Władimir Bogdanowicz Szaran" (ur. 18 września 1971 we wsi Marjampol, w obwodzie iwanofrankowskim, Ukraińska SRR) – ukraiński piłkarz, grający na pozycji pomocnika (wcześniej napastnika), reprezentant Ukrainy, trener piłkarski.
Kariera piłkarska.
Kariera klubowa.
Wychowanek Internatu Sportowego we Lwowie. 18 września 1989 w dzień swoich osiemnastych urodzin rozpoczął karierę piłkarską w lwowskich Karpatach w spotkaniu ligowym przeciwko drużyny Sport Tallin. W 1991 był zaproszony do Dynama Kijów, z którym odnosił największe sukcesy. Od 1994 bronił barw Dnipra Dniepropietrowsk. W 1999 powrócił do Karpat Lwów. Ogółem w Karpatach strzelił 16 goli, wychodząc na boisko 98 razy. W 2001 przeszedł do Polihraftechniki Oleksandria, w której w 2003 zakończył karierę piłkarską w wieku 32 lat.
Kariera reprezentacyjna.
W 1990 w składzie juniorskiej radzieckiej reprezentacji został mistrzem Europy U-18 na Węgrzech, a w 1991 w składzie radzieckiej reprezentacji U-20 został brązowym medalistą Młodzieżowych Mistrzostw Świata w Portugalii.
11 listopada 1995 zadebiutował w reprezentacji Ukrainy w spotkaniu eliminacyjnym Euro-96 z Włochami przegranym 1:3. Został zmieniony w 50 minucie. To był jego jedyny mecz reprezentacyjny.
Kariera trenerska.
Po zakończeniu kariery zawodniczej rozpoczął pracę trenerską. Od 2002 pracował w sztabie szkoleniowym Krywbasa Krzywy Róg, prowadząc drugą i rezerwową drużynę. Od kwietnia do czerwca 2005 roku trenował Zirkę Kirowohrad. W 2006 został zaproszony do Zakarpattia Użhorod. Najpierw pomagał trenować, a w latach 2007-2008 prowadził główną drużynę. W 2008 otrzymał trenerską licencję PRO. Od lutego 2010 pracował na stanowisku głównego trenera FK Ołeksandrija. 22 grudnia 2011 został zwolniony z zajmowanego stanowiska, a miesiąc później 21 stycznia 2012 podpisał 3-letni kontrakt z Karpatami Lwów. Po nieudanym starcie Karpat w rundzie wiosennej 25 marca 2012 został zwolniony z zajmowanego stanowiska. 11 czerwca 2013 ponownie objął stanowisko głównego trenera PFK Oleksandria.

</doc>
<doc id="1582095" url="https://pl.wikipedia.org/wiki?curid=1582095" title="Amtsblatt der Königlichen Regierung zu Oppeln">
Amtsblatt der Königlichen Regierung zu Oppeln

Amtsblatt der Königlichen Regierung zu Oppeln ("Kartki" "urzędowe" "Królewskiej" "Regencyji" "w" "Opolu") – dziennik urzędowy o charakterze edukacyjno-informacyjnym wydawany w Rejencji Opolskiej od 1816.
Publikacje amtsblattów rozpoczęły się w maju 1816 na podstawie rozporządzenia władz pruskich. Ze względu na ludność polską, mającą problem z przyswajaniem języka niemieckiego, w latach 1816-1836, były drukowane zarówno w języku niemieckim, jak również polskim. Tłumaczenia podjął się Jan Samuel Richter.
Dziennik zawierał wiele słów zgermanizowanych, jak również wyrazów z gwary śląskiej. Amtsblatty były pismem, które zajmowało się jedynie bieżącą problematyką Górnego Śląska. Pismo ułatwiało rządzenie rejencją i pozwalało ludności na zapoznanie się ze zmianami administracyjnymi, gospodarczymi, przemysłowymi i wieloma innymi. Od 1819 obowiązywał nakaz czytania ich na sesjach magistratu i w gromadach wiejskich.

</doc>
<doc id="1582096" url="https://pl.wikipedia.org/wiki?curid=1582096" title="Claude Jeter">
Claude Jeter

Claude A. Jeter (ur. 26 października 1914, zm. 6 stycznia 2009) – afroamerykański piosenkarz gospel.
Do historii przeszedł głównie za sprawą członkostwa w zespole Dixie Hummingbirds oraz jako założyciel powstałej w 1938 r., grupy Swan Silvertones. Był twórcą znanych piosenek w tym między innymi "„Careless Sould”" i "„Saviour Pas Me Not”" wykonywanych przez wielu wokalistów, jak np. Al Green czy Eddie Kendricks z The Temptations. W 1991 r., wydał album solowy "„Yesterday and Today”".

</doc>
<doc id="1582097" url="https://pl.wikipedia.org/wiki?curid=1582097" title="Mariampol (Ukraina)">
Mariampol (Ukraina)

Mariampol (ukr. Маріямпіль), hist pol. Mariampol Miasto, 1946–2004 Marynopil – wieś (dawniej miasto) na Ukrainie, w obwodzie iwanofrankiwskim, w rejonie halickim, na lewym brzegu Dniestru.
Miasto położone było w ziemi halickiej, należało do klucza marjampolskiego księżnej Anny Jabłonowskiej. W II Rzeczypospolitej miejscowość była siedzibą gminy wiejskiej Mariampol Miasto w powiecie stanisławowskim, w województwie stanisławowskim.
W 2001 roku liczyła 1015 mieszkańców.
Począwszy od czasów radzieckich do 5 lutego 2004 miejscowość nosiła nazwę Marynopil.
W granicach Mariampol znajdują się dawniej samodzielne wsie Mariampol Wieś i Wołczków.
Etymologia nazwy Mariampola.
W przeciwieństwie do większości miast, toponim „Marijampol” ma dobrze zdefiniowaną etymologię. Nazwa wywodzi się od chrześcijańskiego imienia Maryja. Na podstawie legendy ludowej, w czasie ataków tatarskich, polski wojewoda, Jan Kajetan Jabłonowski uciekał na koniu przed Tatarami. Podczas przekraczania Dniestru wpław koń nie mógł wskoczyć na brzeg. Zrozpaczony wizją pojmania przed Tatarów Jan Kajetan Jabłonowski krzyknął: „Jezus Maryja”, wówczas koń pokonał brzeg i pogalopował na suchy ląd. Dziękując Bogu, Kajetan założył na brzegu rzeki miasto Jezupol (wcześniej osada nosiła pogańską nazwę "Czeszybiesy") na cześć Jezusa Chrystusa oraz Marijampol na cześć Maryi, Matki Bożej.
Większość badaczy uważa, że osada została nazwana przez hetmana Rzeczypospolitej Stanisława Jana Jabłonowskiego. Polski badacz W. Urban odnalazł w dokumentach parafii Marijampol, że w 1691 roku miasto Božyj Vydok zostało przemianowane na Marijampol przez Stanisława Jabłonowskiego. Nazwa ta została wybrana, ponieważ hetman Stanisław Jabłonowski przywiózł do miasta cudowną ikonę „Matki Bożej Królowej”, która podążała za nim we wszystkich jego kampaniach wojskowych, a zwłaszcza kampanii obronnej Wiednia w 1683 r. Około 1694 r. sąsiednie miasto zostało nazwane na cześć Jezusa „Jezupol”.
7 czerwca 1946, po włączeniu ziem wschodniej Rzeczypospolitej do Związku Socjalistycznych Republik Radzieckich, Marjampol został przemianowany na Marynopil.
5 lutego 2003, po przeprowadzeniu wśród mieszkańców referendum, administracja miasta postanowiła powrócić do historycznej nazwy Mariampol (j. ukr. Маріямпіль, Marijampil). W lutym 2004 r. decyzja została zatwierdzona przez Radę Najwyższą Ukrainy.
Nazwa Mariampola na przestrzeni wieków przybierała różne wersje, m.in. Marinopol’, Marijampol (od 1691) Mariyampol’, Mar’yampol , Marjampol (1921-1945), Marynopil (1946-2003), ukr. Маріямпіль (od 2004 r.)
Historia.
Osadnictwo na terenie współczesnego Mariampola sięga czasów starożytnych. Obszar ten był zamieszkany już w czasach paleolitu. Jednakże obecna historia sięga tylko do roku 1691, kiedy na ruinach miasta pogańskiego Chortopol ("Czortopol") zbudowano chrześcijański Mariampol.
Archeologiczne dowody wskazują, że pierwsze zabudowania dobrze ufortyfikowanego miasta Chortopol sięgają XII w. Zostało ono założone na zakolu rzeki Dniestr. Na podstawie opowieści folklorystycznych zamek został zbudowany przez króla albo Daniela Halickiego lub jednego z jego synów. Niestety, do czasów współczesnych zachowało się bardzo niewiele źródeł historycznych dotyczących tych czasów. Chortopol istniał do XV w., gdy został zniszczony podczas jednego z najazdów tatarskich.
Pół mili (500–900 m) od tego miejsca wzdłuż Dniestru, w pobliżu obozu tatarskiego, w XV wieku, powstało miasto Delijiv – Wołczków. Pierwszą historyczną wzmiankę o tej osadzie można znaleźć w 1404 roku, kiedy właściciel Wołczkowa Dobeslav z Delijiv (Delejów) musiał wysłać siedem swoich poddanych do sądu w Haliczu. W XVI wieku, Wołczków przeżywał okres rozrostu. 
W okresie 1569-1795 Marijampol był częścią powiatu halickiego w województwie ruskim. W 1594 roku, wraz z sąsiednim miastem Jezupol został spalony przez Tatarów. Począwszy od 1630, osada należała do książęcej (szlacheckiej) rodziny Teodora Andrzeja Belzeckiego. W 1670 roku król Polski Jan III Sobieski nadał osadzie prawa magdeburskie. W tamtym okresie został zbudowany drewniany zamek zwany Boży Widok.
Druga połowa XVII wieku była niezwykle trudna dla tej części Europy: kampanie wojskowe, najazdy tatarskie, epidemie, pożary i zamieszki społeczne. W 1655 najechany został Jezupol, zniszczone jego bramy i zagrabione skarby szlachty. W ciągu dwóch lat, najazdy kozackie niszczyły Jezupol i Boży Widok w Wołczkowie. Najgorsze przyszło w 1676 roku, gdy wojska osmańskie z ich krymskotatarskimi sojusznikami oblegały zamek, a następnie doszczętnie spaliły miasto wraz z zamkiem.
W 1691 roku, król Polski wydał zrujnowane miasto Wołczków krakowianinowi, kasztelanowi, hetmanowi Stanisławowi Janowi Jabłonowskiemu (1634-1702) z przywilejem budowy fortu w tym miejscu. 
Zamek w Mariampolu powstał na wzgórzu w zakolu rzeki, miał cztery wysokie wieże. Były dwa wejścia do zamku poprzez mosty zwodzone. Ściany fortu były wysokie na 10 stóp i grube na 15. Południowo-wschodnie i południowe fragmenty fortu były chronione przez dużą, głęboką fosę. U stóp wzgórza, utworzono kwadratowy rynek. Pierwszymi mieszkańcami byli mieszkańcy z dawnego zamku Boży Widok.
Dzięki staraniom Jana Jabłonowskiego miasto zyskało chrześcijańską nazwę Marijampol oraz cudowną ikonę Matki Bożej z Mariampola.
Polska dynastia Jabłonowskiego rządziła Marijampolem prawie 190 lat, dbając o jego rozwój. Po śmierci w roku 1702 Stanisława Jana Jabłonowskiego, jego syn Jan Stanisław Jabłonowski, wojewoda ruski, uczony i pisarz odziedziczył miasto. Pod jego nadzorem powstał drewniany (rzymskokatolicki) kościół pw św. Trójcy, w którym obecnie mieści się w ikona Matki Bożej.
Około 1703 roku Marijampol otrzymał swój własny herb, który był używany jako pieczęć miasta. Początkowo herb składał się z Lamentu Maryi nad ukrzyżowanym ciałem Chrystusa; później herbem była ikona Matki Bożej z Chrystusem. Pole herbu było niebieskie ze złotymi figurkami. Później dodano gałązkę dynastii Jabłonowskiego jako oddzielny mały herb. W latach 1736–1741 wnuk Stanisława Jana Jabłonowskiego, Jan Kajetan Jabłonowski (1699-1764) odłożył pieniądze na budowę kamiennego kościoła Trójcy Świętej. W 1742 roku wybudował w Marijampolu klasztor kapucynów wraz z (rzymskokatolickim) kościołem św. Antoniego, najpierw z drewna, a później z kamienia. Kamienne budynki zostały ukończone w 1757 r. W 1753 r. obok klasztoru wybudowano jeden z wielu ośrodków kształcenia wyższego na ziemiach polskich. Początkowo składał się wyłącznie z kolegium klasycznych badań, ale później dołączono retorykę. W 1746 r. pod patronatem Teresy z Wielhorskich, żony Jana Kajetna Jabłonowskiego, powstał szpital dla ubogich i szkoła dla sierot szlacheckich. Opiekę nad tym dziełem powierzono Siostrom Miłosierdzia. W późniejszym okresie funkcjonował jako zakład dla sierot i chorych, do którego obowiązków należy usługa przy parafialnym kościele rzymsko-katolickim.
W 1772 r., po pierwszym rozbiorze Polski, tereny na których leży Mariampol stały się częścią Monarchii Habsburgów. Z czasem Marijampol staje się ośrodkiem administracyjnym lokalnej dzielnicy. Przez następne 150 lat w miejscowym zamku stacjonował garnizon wojskowy. Miasto nadal rozszerzało się według obszaru i liczby ludności. W 1775 r. W Marijampolu było 1332 mieszkańców i 218 budynków. Zgodnie z dekretem króla austriackiego o zamknięciu małych zakładów monastycznych, klasztor kapucynów został porzucony. Później austriacki rząd przekazał klasztor Sióstr Miłosierdzia, a wokół Kościoła św. Antoniego powstała wspólnota greckokatolicka.
Pierwsze wzmianki o kościołach w Marijampolu można odnaleźć w dokumencie założycielskim Kajetana Jabłonowskiego z kapucynami z 1742 r., W którym wspomina, że klasztor ma być zbudowany obok kościoła „ruskiego” (prawosławnego). Pod koniec XVIII wieku w Marijampolu były dwa kościoły: kościół Podwyższenia Krzyża Świętego w centrum miasta i kościół św. Mikołaja. W 1790 r. Pierwszy kościół znajdował się w stanie poważnego zaniedbania, a drugi spłonął. W związku z brakiem religijnego miejsca dla mieszkańców, złożyli petycję do austriackiego króla, aby umożliwić im zbudowanie nowego kościoła. Władze dały mieszkańcom kościół św. Antoniego. 130-letnie wspólne korzystanie z tego kościoła przez rzymskich katolików i grekokatolików było źródłem wielu niezgodności i orzeczeń prawnych obu sądów w Haliczu i Lwowie. Do tych problemów religijnych został wciągnięty nawet cesarz. Władze starały się nie faworyzować żadnej ze stron.
Marijampol odegrał ważną rolę w wojnach napoleońskich. W 1809 r. w miejscowej twierdzy zgromadzono 4000 zdecydowanie pro-napoleońskich polskich partyzantów pod dowództwem P. Strizewskiego. Wobec nich 8000 zdecydowanie pro-austriackich wojsk, składających się z korpusu pod dowództwem generałów Merfelda, Keslera i Edermana, nie mogło przełamać obrony twierdzy. Wzywano austriacką artylerię i udało się naruszyć twierdzę. W tym samym czasie do generałów dotarła wiadomość, że Napoleon Bonaparte i Franciszek II zgodzili się na traktat pokojowy. Tak więc polska armia opuściła twierdzę. Aby uniknąć podobnego powtórzenia, rząd austriacki w 1817 roku postanowił, że mury twierdzy mają zostać rozebrane. W latach dwudziestych XIX w. Rodzina Jabłonowskich korzystała z dużej ilości materiałów budowlanych, które można było uzyskać z ruin twierdzy, na cel budowy Pałacu w Mariampolu.
Europejska Wiosna Ludów w 1849 r. wywarła wpływ na życie Mariampola. Duży znaczenie dla życia społeczno-politycznego miała rodzina Zaklynskij. Jednym z najznakomitszych członków był Hnata Onufriyovych Zaklynska (1818-1866), członkini greckokatolickiej parafii Mariampola pod koniec lat czterdziestych. Wraz z mężem, Josephem Katherine, zorganizowali w mieście czytelnię, chór i grupę dramaturgiczną. Innym wybitnym członkiem lokalnej społeczności był ojciec Wasyl Motiuk (1853-1934), duchowny greckokatolicki. Przez 50 lat od 1884 roku zorganizował chór chóralny, który był znany poza granicami miasta. Motiuk był inicjatorem wielu organizacji społecznych, zwłaszcza klubu czytającego Prosvita (oświecenie) w 1899 roku. W oparciu o plan wydany przez inżyniera Wołodymyra Sichińskiego, członkowie klubu spotykali się w jednym z budynków, który stał się miejscem spotkań Grupy dramatycznej i chóru, znajdował się tam również sklep i związek kredytowy.
W XIX w. miasto intensywnie się rozwijało. Było centrum rzemieślnictwa, głównie obróbki drewna i kamienia. Największym sklepem z artykułami ręcznymi był sklepem z gontem i stał się znany w Cesarstwie Austriackim i na świecie. Gont był prezentowany podczas Międzynarodowej Wystawy w Wiedniu w 1844 r. W celu dalszego rozwoju handlu do Mariampola Jabłoński zaprosił kupców żydowskich i wybudował Rynek (bazar). W 1857 r. Miasto zostało osiedlone przez wyznawców sekty chasydzkiej, prowadzonych przez rabina Elisara Gorovuča ben Meshulam Isaac Ga Levi. Społeczność żydowska w Mariampolu następnie doświadczyła ogromnego wzrostu liczby.
W 1898 r. Mariampol miał 4135 mieszkańców, z czego 2020 było rzymskimi katolikami, 1.265 grekokatolikami i 850 żydami. Większość rzymskokatolickich mieszkańców Mariampola była albo następcami miejscowej szlachty, albo potomkami kolonistów mazurskich z dawnego miasta Wołczków. Do I wojny światowej, trzy wspólnoty żyły w pokoju w Mariampolu. Jednakże światowe kataklizmy XX wieku silnie dotknęły miasto. Podczas I wojny światowej ze względu na swoją lokalizację Mariampol uczestniczył w wielu walkach. 2 września 1914 r. miasto zostało zajęte przez rosyjską armię. W Mariampolu trwały od 27 lutego do 4 marca 1914 r. ciężkie walki. Wielu mieszkańców zostało ewakuowanych, jednak wielu z nich zostało zabitych w walkach. Ogromny pożar zniszczył wiele budynków, w tym pałac. Armia Rosyjska nie była w stanie obronić przed ostrymi austriackimi kontratakami, a miasto zostało poważnie zniszczone przez austriacki atak 2 lipca 1915 r. Armia rosyjska wróciła po raz drugi w czerwcu 1916 r. Od 3 marca do 15 września 1920 r. miasto i lewy brzeg rzeki Dniestru były kontrolowane przez 1 Armię Kawalerii Siemiona Budionniego. Na mocy Traktatu ryskiego Mariampol znalazł się we władaniu polskim. 
W 1921 r. Marjampol Miasto mało 940 mieszkańców: 608 narodowości polskiej, 216 narodowości rusińskiej i 116 narodowości żydowskiej (415 wyznania rzymsko-katolickiego, 284 greckokatolickiego, 241 mojżeszowego); Marjampol Wieś mała 887 mieszkańców: 693 narodowości polskiej, 180 narodowości rusińskiej i 14 narodowości żydowskiej (606 wyznania rzymsko-katolickiego, 266 greckokatolickiego, 15 mojżeszowego). 
Jedną z najważniejszych postaci okresu międzywojennego w Mariampolu był rzymskokatolicki ksiądz Marcin Bosak (1889-1941), który przybył do tego miasta w 1920 roku i od razu zainteresował się kulturowym rozwojem polskiej społeczności. Nie tylko poprawił ich życie duchowe, ale także ich status ekonomiczny. Z jego inicjatywy powstała fabryka gontów, centrum kulturalne miasta, szkoła trzypiętrowa, nowe kanały ściekowe, chodniki i nowy kościół rzymskokatolicki. Ponadto zorganizował kilka polskich organizacji.
W 1926 r. wybudowano Dom Ludowy . W 1930 r. w Mariampolu, został zbudowany i poświęcony nowy greckokatolicki kościół Podwyższenia Krzyża Świętego, doczesny wspólny kościół dla obu wyznań został w 1926 r. zamknięty dla grekokatolików. W 1927 r. otwarto ukraiński salon czytelniczy Proswita. W swoich salach mieścił stowarzyszenie Milkmenów (Molocarska spilka), sklep „Gospodarz Wiejski” (Silskiy hospodar), szkołę rolniczą (Chełborobska byshkil), Spółdzielnię Samopomocy (Wlasna pomic), organizację Sokół i inne liczne organizacje, takie jak biblioteka i miejsce opieki nad dziećmi (prowadzone przez siostry ojca Wasyl Motiuka, Stephanię i Olhę). 
Od 1935 r. W Mariampolu działało terrorystyczne podziemie nacjonalistycznej Ukraińskiej Armii Powstańczej (UPA).
Mariampol dzielił się na: Mariampol miasto, Pierwsze Przedmieście, Drugie Przedmieście, Słobodę, Psiarnię, Dolinę, Za Wałami, Za Murem oraz przylegającą wieś Wołczków. Przeprawa promowa poniżej wyspy umożliwiała skracanie drogi do Stanisławowa przez Pobereże. Zimą podczas mrozów, kiedy Dniestr skuty był lodem stosowano wzmocnienia lodu, poprzez układanie kilku warstw słomy polewając wodą. Tak wzmocniona warstwa lodu zabezpieczała przejazd saniami. Wspomnieć należy, że z Góry Zamkowej od strony Pobereża w połowie jej wysokości bije źródełko. Woda posiada właściwości lecznicze, szczególnie ma pozytywne oddziaływanie na oczy.
W latach okupacji niemieckiej wszyscy Żydzi z Mariampola zostali wysłani do getta, a później zamordowani w nieznanym miejscu. Cmentarz żydowski został zbezczeszczony i całkowicie zrujnowany przez nazistów; nagrobki wykorzystywano do układania nawierzchni chodnikowych.
W Mariampolu miały miejsce zbrodnie nacjonalistów ukraińskich na polskiej ludności cywilnej w okresie II wojny światowej. Między innymi: w dniu 23 kwietnia 1941 r. oraz w nieustalonym terminie w 1944 r. w Mariampolu ukraińscy nacjonaliści zabili nie mniej niż 6 osób; w nocy 23–24 września członkowie UPA zabili księdza rzymskokatolickiego, ojca Marcina Bosaka. W nocy z 29 na 30 marca 1944 r. prawie 60 osób zostało zamordowanych przez nacjonalistów ukraińskich w sąsiedniej miejscowości Wołczków. Natomiast 30 i 31 marca 1944 Polacy którzy ocaleli ze Zbrodni w Wołczkowie przenieśli się w większości do graniczącego z Wołczkowem Mariampola. 31 marca rozeszła się pogłoska, że UPA planuje rzeź Polaków w Mariampolu. Miejscowi Ukraińcy wynieśli się z dobytkiem do okolicznych wsi. Atak jednak nie nastąpił. Nad ranem 1 kwietnia 1944 roku do miasteczka wkroczył oddział partyzantki sowieckiej i tym tłumaczy się brak napaści UPA na Mariampol.
Po powrocie wojsk radzieckich na wzgórzu zamkowym stacjonował garnizon żołnierzy NKWD. Agenci tego nowego rządu stworzyli polską organizację, która wzięła udział w spaleniu sąsiedniej ukraińskiej miejscowości Tumirz, gdzie stacjonował oddział UPA. Wołczków, pod koniec wojny był miejscem stacjonowania pododdziału Armii Krajowej, który - w zemście za spalanie miejscowości Tumirz, gdzie stacjonowały siły UPA - została spalony przez UPA w nocy z 29 na 30 marca 1944 r. Prawie 60 osób zostało zamordowanych przez nacjonalistów ukraińskich w Wołczkowie, co miało miejsce w Wielki Piątek 1944 r. 
Po II Wojnie Światowej, w latach 1945–1952 większość Polaków z Mariampola została przesiedlona na Ziemie Odzyskane: na Opolszczyznę (Nysa), Dolny Śląsk (Wrocław), Lubuskie (Smolno Wielkie) i Pomorze Zachodnie (Myślibórz, Mielenko Gryfińskie), Wielkopolskę (Czarnków). Jednocześnie Ukraińcy z rejonu Sanu i Łemkowie z południowej Polski zostali przesiedleni do Mariampola.
We wrześniu 1949 r., w lesie Dibrova koło Mariampola, jeden z przywódców UPA został zabity przez sowieckich agentów. Natomiast rodziny członków UPA zostały zesłane na Syberię.
W 1983 do Mariampola została włączona wieś Wołczków (Volchkov, Вовчків).
Po upadku reżimu komunistycznego wznowiono stosunki między polskimi i ukraińskimi mieszkańcami Mariampola. Każdego roku, odbywają się oficjalne wizyty Polaków w Mariampolu i Ukraińców zamieszkujących Mariampol we Wrocławiu. W 2001 społeczności przed- i powojennych mieszkańców Mariampola otrzymały od papieża Jana Pawła II statuetkę pojednania.
W 2006 w Mariampolu ustawiono pomnik polsko-ukraińskiego pojednania. Zbudowali go wspólnie Polacy i Ukraińcy, dawni i obecni mieszkańcy tego miasteczka. Za wzorzec dla pomnika posłużyła mała statuetka, wręczona przedstawicielom społeczności miasta przez papieża – Jana Pawła II. Na jej podstawie widać napis w języku polskim i ukraińskim: pojednanie. Natomiast w przedwojennym budynku szkoły znajduje się obecnie Izba Pamięci m.in. z listami żołnierzy Armii Andersa

</doc>
<doc id="1582098" url="https://pl.wikipedia.org/wiki?curid=1582098" title="Werbistki">
Werbistki



</doc>
<doc id="1582099" url="https://pl.wikipedia.org/wiki?curid=1582099" title="Carl Jakob Adolf Christian Gerhardt">
Carl Jakob Adolf Christian Gerhardt

Carl Jakob Adolf Christian Gerhardt (ur. 5 maja 1833 w Spirze, zm. 22 lipca 1902 w Schloss Gamburg) – niemiecki lekarz. 
Studiował na Uniwersytecie w Würzburgu, w 1856 roku został doktorem medycyny. Asystent Heinricha von Bambergera i Franza von Rineckera, potem pracował u Wilhelma Griesingera w Tybindze. Następca Friedricha Theodora von Frerichsa na katedrze w Berlinie, założył II Klinikę Charité. Jednym z jego asystentów był Paul Ehrlich.
Pamiętany jest za prace dotyczące technik badania przedmiotowego i pediatrii. 

</doc>
<doc id="1582100" url="https://pl.wikipedia.org/wiki?curid=1582100" title="Don Galloway">
Don Galloway

Don Galloway (ur. 27 lipca 1937 w Brooksville w stanie Kentucky, zm. 8 stycznia 2009 w Reno w stanie Nevada) – amerykański aktor, gwiazda pierwszych amerykańskich oper mydlanych.
Karierę na srebrnym ekranie rozpoczął rolą Kipa Rysdale’a w operze mydlanej "The Secret Storm", emitowanej w amerykańskiej telewizji w latach 50. XX w. Największą popularność przyniosła mu jednak rola w popularnym w latach 60. serialu "Szpital miejski".

</doc>
<doc id="1582101" url="https://pl.wikipedia.org/wiki?curid=1582101" title="Hipokapnia">
Hipokapnia

Hipokapnia, hipokarbia ("hypocapnia, hypocarbia") – stan obniżonego ciśnienia parcjalnego dwutlenku węgla (pCO2) we krwi poniżej normy. Wywołana jest podczas hiperwentylacji przy zwiększonym wydalaniu dwutlenku węgla przez płuca. Stan taki powoduje tzw. "mroczki" przed oczyma, występują zawroty głowy, szum w uszach, osłabienie mięśniowe. Hipokapnia może prowadzić do okresowego bezdechu, odruchowego niedokrwienia mózgu oraz do alkalozy.
Stanem przeciwnym do hipokapni jest hiperkapnia.

</doc>
<doc id="1582102" url="https://pl.wikipedia.org/wiki?curid=1582102" title="Antonio Scarpa">
Antonio Scarpa

Antonio Scarpa (ur. 9 maja 1752 w Motta di Livenza, zm. 31 października 1832 w Bosnasco) – włoski anatom. 
Życiorys.
Uczeń Giovanni Battisty Morgagniego i Leopoldo 
Marco Antonio Caldaniego. Leczył Napoleona Bonaparte. W 1772 roku został profesorem na Uniwersytecie w Modenie.

</doc>
<doc id="1582103" url="https://pl.wikipedia.org/wiki?curid=1582103" title="Ludumo Galada">
Ludumo Galada

Ludumo Galada (ur. 20 grudnia 1982, zm. 11 stycznia 2009) – południowoafrykański bokser, mistrz świata w wadze piórkowej federacji WBF.
Zawodowy kontrakt podpisał niedługo po Letnich Igrzyskach Olimpijskich w Atenach w 2004 r. Bilans jego walk to 16 zwycięstw na 16 walk. W sierpniu 2008 r. obronił tytuł mistrzowski, pokonując w pierwszej rundzie przez nokaut Kenijczyka Davida Kiilu.
Zginął w wypadku drogowym w RPA na kilkanaście dni przed kolejną walką w obronie tytułu.

</doc>
<doc id="1582105" url="https://pl.wikipedia.org/wiki?curid=1582105" title="Tlenek arsenu">
Tlenek arsenu



</doc>
<doc id="1582106" url="https://pl.wikipedia.org/wiki?curid=1582106" title="Zrost międzywzgórzowy">
Zrost międzywzgórzowy

Zrost międzywzgórzowy (bryła pośrednia, łac. "adhesio interthalamica, massa intermedia") – zmiennej wielkości i kształtu okrągłe lub owalne w przekroju pasmo istoty szarej łączące przyśrodkowe powierzchnie obu wzgórz. Występuje niestale. Przebiega przez komorę trzecią mózgu, w części górnej, niedaleko otworu międzykomorowego.
Tę strukturę anatomiczną opisał jako pierwszy Giovanni Battista Morgagni w 1719 roku i nazwał "transversa lamina cinerea". Inny wczesny opis jest autorstwa Justusa Gotffrieda Gunza ("tubercula thalamomm"), pochodzi jednak z 1750 roku. W 1853 roku francuski anatom Alexandre Jamain użył określenia "masse grise du troisieme ventricule". Z czasem przyjął się termin "massa intermedia", użyty w 1913 roku przez de Terrę. Używano też nazwy "massa molis" (miękka masa) – zrost jest bardzo delikatny i łatwo go uszkodzić podczas sekcjonowania mózgu. Według Villera pierwszym, który wysunął koncepcję włókien spoidłowych przebiegających między wzgórzami, był Ludwik Maurycy Hirszfeld w 1853 roku. W latach 80. XX wieku Vittorio Marchi i Tenchini wykluczyli obecność włókien nerwowych i komórek nerwowych w ogóle w zroście międzywzgórzowym.

</doc>
<doc id="1582107" url="https://pl.wikipedia.org/wiki?curid=1582107" title="Bryła pośrednia">
Bryła pośrednia



</doc>
<doc id="1582108" url="https://pl.wikipedia.org/wiki?curid=1582108" title="Adhesio interthalamica">
Adhesio interthalamica



</doc>
<doc id="1582109" url="https://pl.wikipedia.org/wiki?curid=1582109" title="Massa intermedia">
Massa intermedia



</doc>
<doc id="1582110" url="https://pl.wikipedia.org/wiki?curid=1582110" title="Droga grzbietowo-boczna">
Droga grzbietowo-boczna

Droga grzbietowo-boczna (pęczek Lissauera, łac. tractus dorsolateralis) – pasmo włókien nerwowych przebiegające u szczytu rogu tylnego, między sznurem bocznym a tylnym rdzenia kręgowego. Opisali je jako pierwsi niemiecki neuroanatom i neurolog Heinrich Lissauer, i, rok wcześniej, amerykański anatom i neurolog Edward Charles Spitzka.

</doc>
<doc id="1582111" url="https://pl.wikipedia.org/wiki?curid=1582111" title="Pęczek Lissauera">
Pęczek Lissauera



</doc>
<doc id="1582112" url="https://pl.wikipedia.org/wiki?curid=1582112" title="Tractus dorsolateralis">
Tractus dorsolateralis



</doc>
<doc id="1582113" url="https://pl.wikipedia.org/wiki?curid=1582113" title="Radama II">
Radama II

Radama II (ur. 23 września 1829, zm. 12 maja 1863) – władca królestwa Imerina, które kontrolowało prawie cały Madagaskar; panował od 1861 do śmierci.
Biogram.
Przed objęciem tronu znany jako książę Rakoto. W okresie skrajnie represyjnych rządów swojej matki zyskał dużą popularność wśród madagaskarskiego ludu za sprawa swoich działań na jego rzecz. Dążył do unieważniania wyroków skazujących na śmierć, które wydawała Ranavalona, oraz próbował zapobiec innym brutalnym karom. Pozwolił sobie być do dyspozycji również w nocy, by przyjmować ludzi przybywających z prośbą o wyproszenie u jego matki łaski dla skazanych na śmierć osób, a w przypadku jej odmowy osobiście udawał się na miejsce egzekucji i umożliwiał im ucieczkę. Jego czyny nie miały dla niego żadnych konsekwencji ze strony Ranavalony, która zdecydowała się jedynie na przeprowadzanie egzekucji w jak największej dyskrecji.
W 1857 r. zawarł tajne porozumienie z Francuzami, według którego Francja miała objąć protektoratem Madagaskar. Ida Pfeiffer, austriacka podróżniczka, uczestniczka spisku, była świadkiem zawiązania intrygi między nim a Francuzem, który cieszył się życzliwością ze strony królowej. Mieli dokonać zamachu stanu przeciwko królowej, lecz adoptowany syn królowej i rywal Radamy II - Ramboasalama - wykrył spisek. Skutkiem odkrycia przez Ranavalonę spisku było wygnanie z wyspy Europejczyków i okrutna rozprawa z około tysiącem własnych poddanych podejrzanych o udział w nim. Książę Rakoto ponownie interweniował: pomagał m.in. zagrożonym zakonnikom, ostrzegając ich przed pogonią wojsk królowej.
W 1861 królowa zmarła, a książę Rakoto objął po niej tron Madagaskaru, stając się królem Radamą II. Odszedł on od polityki terroru wewnętrznego swojej matki, a przede wszystkim od izolacjonizmu: otworzył granice dla Europejczyków, dzięki czemu misjonarze mogli kontynuować swą działalność w rządzonym przez niego kraju. Zawarł z Francją traktat, w którym został przez nią uznany "królem Madagaskaru", jednak po dwu latach rządów został zamordowany.

</doc>
<doc id="1582114" url="https://pl.wikipedia.org/wiki?curid=1582114" title="Jądro ogonowe środkowe nerwu okoruchowego">
Jądro ogonowe środkowe nerwu okoruchowego

Jądro ogonowe środkowe nerwu okoruchowego (jądro Tschidy, łac. nucleus caudalis centralis nervi oculomotorii) – jedno z jąder nerwu okoruchowego. Tak jak inne jądra nerwu III, znajduje się w obrębie śródmózgowia. Leży poniżej jądra środkowego, między dalszymi odcinkami jądra głównego. Spotykana nazwa "jądra Tschidy" jest błędna; nazwisko japońskiego anatoma który opisał tę strukturę brzmiało Tsuchida. Usabro Tsuchida był japońskim stypendystą, pracującym w pierwszym dziesięcioleciu XX wieku w laboratorium Constantina von Monakowa. Pracę poświęconą jądrom nerwu III opublikował w 1906 roku.

</doc>
<doc id="1582115" url="https://pl.wikipedia.org/wiki?curid=1582115" title="Clascal">
Clascal

Clascal to zorientowany obiektowo język programowania stworzony w 1983 przez oddział firmy Apple Computer - "Personal Office Systems" (POS) (później nazwany "The Lisa Division", a jeszcze później "The 32-Bit Systems Division")
Clascal jest językiem, który już nie jest nigdzie stosowany. Stanowił on rozwinięcie języka programowania Pascal, którego kompilator był dostępny na komputery Lisa. Clascal był inspirowany językiem programowania Smalltalk-80, v1 (którego kompilator był dostępny na komputer Lisa przed Clascal-em), oraz językiem programowania Modula.
Język programowania Clascal rozwinął się w język programowania Object Pascal i był dostępny na komputery Macintosh od 1985. Z czasem podjęto decyzję, by w komputerach zaimplementować kompilator języka C i C++. Natomiast sam język Object Pascal rozwinął się w język programowania Delphi. Kompilator Delphi był z początku dostępny tylko na platformę Windows.

</doc>
<doc id="1582120" url="https://pl.wikipedia.org/wiki?curid=1582120" title="Moina Mathers">
Moina Mathers

Moina Mathers (ur. jako Mina Bergson 28 lutego 1865 w Genewie, zm. 25 lipca 1928 ) – artystka i okultystka. Siostra Henri Bergsona, żona Samuela Liddella MacGregora Mathersa, jednego z założycieli Hermetycznego Zakonu Złotego Brzasku. Po śmierci męża w 1918, przewodnicząca organizacji Rosicrucian Order of the Alpha et Omega.
Urodziła się w Genewie w 1865 roku, jako córka Michała Bergsona i Katherine Levison. Od drugiego roku życia w Paryżu. Od 15 roku życia w Slade School of Fine Arts.

</doc>
<doc id="1582121" url="https://pl.wikipedia.org/wiki?curid=1582121" title="Teoria wyjścia z Afryki">
Teoria wyjścia z Afryki

Teoria wyjścia z Afryki – w paleoantropologii jedna z dwóch teorii wyjaśniających pochodzenie człowieka współczesnego. Zgodnie z nią gatunek "Homo sapiens" powstał około 200 tys. lat temu w Afryce z miejscowych populacji wcześniejszych hominidów, podczas gdy wszystkie linie rozwojowe innych gatunków hominidów, które opuściły Afrykę i zasiedliły Azję lub Europę wymarły. Obecnie jest powszechnie uznawana za najbardziej potwierdzoną danymi paleontologicznymi i genetycznymi. Drugą, konkurencyjną koncepcją jest hipoteza multiregionalna.
7 czerwca 2017 na łamach "Nature" ogłoszono odkrycie datowanych na 315 tys. lat szczątków "Homo sapiens" w Dżabal Ighud w południowym Maroku; okazało się więc, że człowiek rozumny istniał już 100 tys. lat wcześniej, niż dotychczas sądzono. Jak podkreślają naukowcy, nie oznacza to, że człowiek rozumny wywodzi się z północnej Afryki, a jedynie, że jego przedstawiciele ewoluowali na całym kontynencie.

</doc>
<doc id="1582131" url="https://pl.wikipedia.org/wiki?curid=1582131" title="John Pope (generał)">
John Pope (generał)

John Pope (ur. 16 marca 1822, zm. 23 września 1892) – zawodowy oficer US Army, a w czasie wojny secesyjnej generał Armii Unii. Dobrze, ale krótko zapisał się na zachodnim teatrze wojny, a najbardziej zapamiętana została jego porażka w II bitwie nad Bull Run na wschodzie. Po wojnie uczestniczył w rekonstrukcji Południa i walkach z Indianami.
Młodość.
Pope urodził się w Louisville, w stanie Kentucky, jako syn Nathaniela Pope’a, znanego sędziego na tzw. "„Terytorium Illinois”", zaprzyjaźnionego z młodym prawnikiem Abrahamem Lincolnem. Był przyrodnim bratem Manninga Force’a i dalekim kuzynem Mary Todd Lincoln. Ukończył Akademię Wojskową Stanów Zjednoczonych w West Point w roku 1842 i otrzymał – w stopniu podporucznika – przydział do Korpusu Topograficznego. Służył na Florydzie, a następnie pomagał w kartowaniu północno-wschodniego pogranicza z Kanadą. Walczył pod rozkazami Zahary’ego Taylora w bitwach pod Monterrey i Buena Vista w czasie wojny z Meksykiem, w trakcie której został awansowany na porucznika, a następnie na kapitana. Po wojnie Pope pracował jako geodeta wojskowy w Minnesocie. W roku 1850 dowiódł żeglowności Red River. Służył jako naczelny inżynier Departamentu Nowego Meksyku w latach 1851-1853, a pozostałe lata przed wybuchem wojny secesyjnej spędził, wytyczając szlak dla linii „Pacific Railroad”.
Wojna secesyjna.
Gdy Abraham Lincoln został wybrany prezydentem Stanów Zjednoczonych, Pope został – jako jeden z czterech oficerów – wyznaczony do eskortowania prezydenta-elekta do Waszyngtonu. Złożył Lincolnowi propozycję zostania u jego boku jako doradca, ale 14 czerwca 1861 roku został mianowany generałem brygadierem formacji ochotniczych i skierowany do Illinois z zadaniem zaciągu ochotników.
Na początku wojny Pope zmusił siły konfederatów dowodzonych przez Sterlinga Price’a do wycofania się na południe, przy czym 18 grudnia wziął 1200 jeńców w mało znaczącym starciu pod Blackwater w Missouri. Gen. mjr Henry W. Halleck mianował go 23 lutego 1862 roku dowódcą „Armii Missisipi”. Na czele 25 000 żołnierzy miał usunąć postawione przez konfederatów w nurcie Missisipi zapory. Dokonał zaskakującego konfederatów zagonu na New Madrid, Missouri i zdobył je 14 marca. Następnie przeprowadził kampanię mającą na celu zdobycie wyspy nr. 10, silnie ufortyfikowanego posterunku obsadzonego przez 12 000 żołnierzy z 58 działami. Saperzy Pope’a przekopali kanał, który pozwolił kanonierkom kpt. Andrew H. Foote’a opłynąć wyspę i wysadzić desant na tyłach obrońców, którzy w tej sytuacji kapitulowali 7 kwietnia 1862 roku, a tym samym żegluga na Missisipi została udostępniona flocie unionistów aż po Memphis w stanie Tennessee.
Wyjątkowe osiągnięcia Pope’a nad Mississippi spowodowały jego nominację na generała majora, antydatowaną 21 marca 1862. Podczas oblężenia Corinthu dowodził lewym skrzydłem armii Hallecka, ale wkrótce – rozkazem Lincolna – został przeniesiony na wschód. Po zakończeniu nieszczęsnej kampanii półwyspowej McClellana Pope został mianowany dowódcą Armii Wirginii złożonej z sił rozproszonych po dolinie Shenandoah i północnej Wirginii.
Pope chciał pokazać swoją wyższość nowym żołnierzom pod jego dowództwem, co nie mogło się podobać. 14 lipca wydał zadziwiający rozkaz skierowany do armii:
Pyszałkowaty generał, mimo wcielenia do Armii Wirginii oddziałów z Armii Potomaku McClellana, co zwiększyło jego siły do 70 tysięcy, nie miał większych szans wobec stającego naprzeciwko konfederackiego generała, Roberta E. Lee. Lee, słusznie przypuszczając, że Pope jest niezdecydowany i chwiejny, podzielił swoją mniejszą (55 tysięcy) armię, rzucając gen. mjr. Thomasa J. „Stonewall” Jacksona z 24 000 ludzi (jako dywersję) w kierunku Cedar Mountain, gdzie Jackson pobił podwładnego Pope’a, Nathaniela Banksa. Gdy Lee ruszył w kierunku Pope’a na czele reszty armii, Jackson skręcił na północ i zajął główną bazę zaopatrzeniową Pope’a w Manassas Station. Zdezorientowany i nie potrafiący znaleźć głównych sił nieprzyjaciela Pope wpakował się w pułapkę zastawioną nad Bull Run. Jego ludzie wytrzymali kombinowany atak Jacksona i Lee 29 sierpnia 1862 roku, ale następnego dnia gen. mjr James Longstreet uderzył niespodziewanie na skrzydło, skutkiem czego Armia Wirginii została rozbita i zmuszona do odwrotu.
Pope został pozbawiony dowództwa 12 września, a niedobitki jego armii zostały wcielone do Armii Potomaku McClellana. Resztę wojny spędził na tyłach, w północno-zachodniej Minnesocie, mając coś wspólnego z wojną z Dakotami w 1862 roku. Kilka miesięcy zwycięskiej kampanii na zachodzie opłaciło się jednak; został mianowany 30 stycznia 1865 roku komendantem „Military Division of the Missouri” (później przemianowanej na Departament Missouri), a 13 marca, za zwycięstwo w walce o wyspę nr. 10, został generałem majorem armii regularnej USA.
Po wojnie.
W kwietniu 1867 roku, Pope został mianowany gubernatorem rekonstruowanego Trzeciego Okręgu Wojskowego i założył swą główną kwaterę w Atlancie w stanie Georgia. Podejmował kontrowersyjne decyzje zezwalając Afroamerykanom być ławnikami, polecając burmistrzowi miasta – mimo upływu kadencji – pozostać na urzędzie kolejny rok i zakazując lokalnym gazetom zamieszczania ogłoszeń sprzecznych z rekonstrukcją. Prezydent Andrew Johnson zdymisjonował go 28 grudnia 1867 roku, zastępując George’em G. Meade’em.
Pope wrócił na zachód, gdzie brał udział w wojnach z Apaczami. Miał przeciwników politycznych w Waszyngtonie, bowiem uważał, że rezerwaty indiańskie byłyby lepiej administrowane przez armię niż skorumpowane Biuro do spraw Indian. Kontrowersje wywołały jego wezwania do lepszego traktowania Indian.
Reputacja Pope’a doznała poważnego uszczerbku w roku 1879, kiedy komisja śledcza prowadzona przez gen. mjr. Schofielda uznała, że Pope był głównym odpowiedzialnym za straty pod Bull Run. Sprawozdanie komisji określiło Pope’a jako nierozważnego i w niebezpieczny sposób niedoinformowanego o przebiegu bitwy.
Niezależnie od tego John Pope utrzymał stopień generała majora i przeszedł na emeryturę w roku 1886. Zmarł w Żołnierskim Domu Opieki w pobliżu miejscowości Sandusky w Ohio. Został pochowany na cmentarzu Bellefontaine w St. Louis w stanie Missouri.

</doc>
<doc id="1582134" url="https://pl.wikipedia.org/wiki?curid=1582134" title="Krzywa koncentracji">
Krzywa koncentracji



</doc>
<doc id="1582139" url="https://pl.wikipedia.org/wiki?curid=1582139" title="Zenonas Petrauskas">
Zenonas Petrauskas

Zenonas Petrauskas (ur. 22 czerwca 1950 w Czekiszkach, zm. 18 stycznia 2009 w Wilnie) – litewski prawnik, w latach 2004-2006 wiceminister spraw zagranicznych.
Po ukończeniu szkoły średniej w Ejragole studiował na Wydziale Prawa Uniwersytetu Wileńskiego, którego absolwentem został w 1975. Naukę kontynuował na stypendiach zagranicznych: na uniwersytecie w Kolonii, a następnie w Århus (w dziedzinie politologii). 1982 uzyskał stopień kandydata nauk prawnych (Leningrad). Disertacija - "Odzyskania państwowości Litewskie państwowości w latach 1918-1919" ("Lietuvos nacionalinio valstybingumo atkūrimas 1918-1919 m."). W 1992 otrzymał tytuł docenta, na Wydziale Prawa Uniwersytetu Wileńskiego pracował prawo międzynarodowe. 
W latach 2004-2006 pełnił funkcję wiceministra spraw zagranicznych.

</doc>
<doc id="1582145" url="https://pl.wikipedia.org/wiki?curid=1582145" title="Lęk separacyjny">
Lęk separacyjny

Lęk separacyjny:
Lękowe zaburzenia separacyjne.
Nerwica lękowa wieku dziecięcego, której dominujacą cechą jest nadmierny i nieadekwatny lęk przed rozdzieleniem z pierwotnym obiektem przywiązania (zazwyczaj jednym lub obojgiem rodziców) i (lub) otoczeniem domowym; najczęstsze objawy to nierealistyczna obawa nieszczęść, które mogą spotkać obiekt przywiązania, kiedy jest on nieobecny, natrętny strach przed zgubieniem się, porwaniem lub nawet śmiercią, kiedy pozostaje się rozdzielonym, wycofanie społeczne.

</doc>
<doc id="1582147" url="https://pl.wikipedia.org/wiki?curid=1582147" title="Puchar Świata w biathlonie 2008/2009 – Antholz 2009">
Puchar Świata w biathlonie 2008/2009 – Antholz 2009

Puchar Świata w Antholz odbył się w dniach 22-25 stycznia 2009. Rozegrane zostały po 3 konkurencje biathlonowe z podziałem na mężczyzn i kobiety.
Sprint – 22.01, 23.01.
Mężczyźni.
Do zawodów zgłoszono 114 zawodników. Przed startem wycofał się Ronny Hafsas, a w czasie wyścigu wycofał się Toni Lang.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 98 zawodniczek. Przed startem wycofały się Swietłana Slepcowa, Ann Kristin Flatland i Emilia Jordanowa. Nikt nie wycofał się w czasie wyścigu.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi na dochodzenie – 24.01.
Mężczyźni.
Do zawodów zostało zgłoszonych 60 zawodników. Na starcie wycofał się Lars Berger.Wyniki:
"Uwzględniono tylko najlepszych dwudziestu zawodników"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do konkursu zgłoszonych zostało 60 zawodniczek. Na starcie wycofały się Pauline Macabies, Julie Bonnevie-Svendsen i Julie Carraz-Collin. Nikt nie wycofał się podczas wyścigu.Wyniki:
"Uwzględniono tylko najlepszych dwadzieścia zawodniczek"
Klasyfikacja po zawodach.
"Uwzględniono tylko pierwszą dziesiątkę"
Biegi masowe – 25.01.
Mężczyźni.
Do zawodów zostało zgłoszonych 30 zawodników. W czasie zawodów wycofał się Vincent Defrasne.Wyniki:
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 30 zawodniczek. Nikt się nie wycofał.Wyniki:
Klasyfikacja po zawodach.
"Uwzględniono tylko pierwszą dziesiątkę"

</doc>
<doc id="1582148" url="https://pl.wikipedia.org/wiki?curid=1582148" title="Śluzowanie">
Śluzowanie

Śluzowanie to proces przejścia jednostki pływającej przez śluzę zlokalizowaną na drodze wodnej. Proces ten składa się z ciągu następujących po sobie czynności (operacji). Czas śluzowania jest sumą czasów wykonania poszczególnych czynności i przerw między ich wykonaniem. Ma on istotny wpływ na przepustowość szlaku wodnego, na którym położona jest określona śluza.
Operacje procesu śluzowania.
W procesie śluzowania można wyodrębnić następujące, zasadnicze operacje – czynności składowe:
Czas śluzowania.
Czas potrzebny na śluzowanie jest sumą czasów poszczególnych czynności 1–11 i ewentualnych przerw między zakończeniem wykonania poprzedniej czynności a rozpoczęciem wykonania czynności następnej. Czasy wykonania pojedynczych operacji mogą być określone:
Typowe czasy śluzowania to przedział czasowy od kilkunastu minut do jednej godziny, oczywiście bez uwzględnienia czasu oczekiwania na śluzowanie (postoju w awanporcie – czynność nr 4) i przerw w śluzowaniu nie wynikających z procesu samego śluzowania. Czas ten ma istotne znaczenie dla przepustowości drogi wodnej; w praktyce jednak jest istotny tylko dla dużego natężenia ruchu na danym szlaku wodnym.
Przepustowość śluzy.
Przepustowość śluzy określona jest zależnością:
gdzie:
Przepustowość rzeczywista jest mniejsza od teoretycznej, co uwzględnia się stosując odpowiedni współczynnik zmniejszający:
gdzie: formula_7
Z powyższej zależności można wyznaczyć dopuszczalny czas śluzowania, przy założonej przepustowości drogi wodnej i dla dopuszczalnej ładowności zestawów wynikającej z klasy drogi wodnej:
Kolejność śluzowania.
Kolejność śluzowania, tj. kolejność w jakiej będą obsługiwane jednostki przybyłe do śluzy, winna uwzględniać wymagania optymalizacji przepustowości śluzy oraz określone priorytety wyboru jednostek w oparciu o inne kryteria niż przepustowość śluzy i odpowiednie przepisy. Najczęściej najpierw śluzowana jest jednostka przybyła pierwsza z kierunku, dla którego poziom wody w kanale jest taki sam jak poziom wody w śluzie. Wejście takiej jednostki do śluzy może bowiem nastąpić już po ewentualnym wykonaniu jedynie otwarcia zamknięcia bez konieczności czasochłonnego napełniania lub opróżniania komory śluzy. Po jej śluzowaniu, tj. po otwarciu zamknięcia komory śluzy i wyjściu jednostki z komory, śluzowana jest jednostka oczekująca po tej stronie stopnia wodnego. Z różnych innych względów czasem mogą być stosowane inne rozwiązania kolejności śluzowania, np. pierwszeństwo śluzowania dla określonych jednostek na danym odcinku drogi wodnej.
Z punktu widzenia teorii masowej obsługi, można stosować różne sposoby określania kolejności obsługi:
Zdarzenia losowe w procesie śluzowania.
W procesie śluzowania może wystąpić szereg zdarzeń losowych, mających istotny wpływ na przebieg procesu śluzowania. Zdarzenia te podzielić można na dwie zasadnicze grupy:
Ograniczenia i opłaty.
Śluzowanie jednostek podlega ograniczeniom i opłatom. Zasady związane ze śluzowaniem ustala właściwy dla danego szlaku wodnego Regionalny Zarząd Gospodarki Wodnej. Ograniczenia mogą dotyczyć:
Część powyższych ograniczeń wynika z dostosowania obsługi śluzy do natężenia ruchu, część z warunków hydrotechnicznych i hydrologicznych, np. z ograniczeń w dostępnych zasobach wody, niezbędnej do śluzowania.
Za śluzowanie jednostki pobierana jest opłata. Opłata wnoszona jest na miejscu, u obsługi śluzy, za pokwitowaniem.

</doc>
<doc id="1582149" url="https://pl.wikipedia.org/wiki?curid=1582149" title="Czysta krew">
Czysta krew

Czysta krew (oryg. "True Blood") – amerykański serial telewizyjny wyprodukowany przez Alana Balla, nakręcony na podstawie serii powieści Charlaine Harris, "The Southern Vampire Mysteries", opowiadających o koegzystencji wampirów i ludzi w Bon Temps, fikcyjnym miasteczku w stanie Luizjana. Serial skupia się wokół Sookie Stackhouse (Anna Paquin), telepatycznej kelnerki, która zakochuje się w wampirze Billu Comptonie (Stephen Moyer).
Serial transmitowany jest w sieci telewizji kablowej HBO w Stanach Zjednoczonych. Jest on produkowany przez HBO wraz z produkcją firmy Ball, Your Face Goes Here Entertainment. Miał on premierę 7 września 2008 roku.
Pierwszy sezon zdobył uznanie krytyków i zdobył kilka nagród, w tym Złoty Glob i nagrodę Emmy. Drugi, 12-odcinkowy sezon, miał premierę 14 czerwca 2009 roku. 30 lipca tego samego roku HBO potwierdziło przedłużenie serialu o trzeci sezon, którego emisja rozpoczęła się 13 czerwca 2010 roku. 21 czerwca 2010 roku HBO poinformowało o czwartym sezonie serialu.
HBO ogłosiło, że piąty sezon składający się z dwunastu odcinków będzie miał premierę 10 czerwca 2012 roku.
Serial został prolongowany do serii siódmej która, podobnie jak szósta będzie rozpisana na 10 odcinków.
Fabuła.
Akcja serialu rozpoczyna się 2 lata po wynalezieniu przez japońską firmę syntetycznej, sztucznej krwi, która przyczyniła się do „ujawnienia się” wampirów. Posiadając substytut pożywienia, postanawiają współistnieć z ludźmi w pokoju. Po stronach obu gatunków znajdują się zwolennicy i przeciwnicy tej koegzystencji. Sprawy komplikuje odwieczna żądza krwi wampirów oraz fakt, że krew wampirów ma na ludzi niezwykły wpływ – leczy ich rany oraz wyostrza zmysły, ale jednocześnie silnie uzależnia.
Główną postacią serii jest Sookie Stackhouse (Anna Paquin), kelnerka posiadająca dar czytania ludzkich myśli. Swoje zdolności traktuje jako przekleństwo, więc z chwilą pojawienia się w jej życiu Billa (Stephen Moyer), 173-letniego wampira, którego myśli nie potrafi odczytać, jest nim oczarowana. Bill również dostrzega w Sookie istotę przewyższającą rodzaj ludzki i stara się ją lepiej poznać.
Związek ten nie podoba się ani znajomym Sookie, ani towarzyszom z gatunku Billa. Sprawy komplikują się jeszcze bardziej, gdy w miasteczku zaczynają ginąć kobiety.
Bohaterowie / Obsada.
Oraz
Odcinki.
Serial zgromadził największą całkowitą widownię spośród wszystkich dotychczasowych produkcji HBO, a już po drugim odcinku pierwszego sezonu zapowiedziano jego kontynuację. Produkcja otrzymała także dwie nominacje do Złotych Globów. Premiera 2 sezonu (również 12 odcinków) odbyła się w USA 14 czerwca 2009, zaś premiera 3 sezonu (także 12 odcinków) – 13 lipca 2010. 21 czerwca 2010 HBO ogłosiło, że serial będzie kontynuowany. 26 czerwca 2011 w Stanach Zjednoczonych wyemitowano 4, również 12-odcinkowy sezon serialu.
Polska premiera serialu odbyła się 7 lutego 2009 roku o godzinie 2200 w HBO Polska. Według danych AGB Nielsen Media Research średnia oglądalność pierwszych 10 odcinków wyniosła 76 tysięcy widzów (powyżej 4 roku życia). Najlepszą oglądalnością cieszył się pierwszy odcinek, który zgromadził średnio przed telewizorami prawie 188 tysięcy widzów.

</doc>
<doc id="1582152" url="https://pl.wikipedia.org/wiki?curid=1582152" title="MOA-2007-BLG-192-Lb">
MOA-2007-BLG-192-Lb



</doc>
<doc id="1582153" url="https://pl.wikipedia.org/wiki?curid=1582153" title="Karabinek pneumatyczny">
Karabinek pneumatyczny



</doc>
<doc id="1582154" url="https://pl.wikipedia.org/wiki?curid=1582154" title="1 Dywizja Kawalerii (austro-węgierska)">
1 Dywizja Kawalerii (austro-węgierska)

1 Dywizja Kawalerii (1. KD., 1. KTD., KTDiv. Temesvár) - wielka jednostka kawalerii cesarskiej i królewskiej Armii.
Historia dywizji.
W 1909 roku została utworzona Dywizja Kawalerii Temeszwar. Komenda dywizji stacjonowała w Timișoarze (daw. pol. "Temeszwar", ) na terytorium 7 Korpusu.
W latach 1909–1911 w skład dywizji wchodziła:
W 1912 roku dywizja została przemianowana na 1 Dywizję Kawalerii. W skład dywizji włączono eksterytorialnie 6 Brygadę Kawalerii w Miszkolcu, która stacjonowała na terytorium 6 Korpusu oraz 12 Brygadę Kawalerii w Timișoarze, która stacjonowała na terytorium 12 Korpusu, natomiast 4 Brygada Kawalerii została włączona w skład 10 Dywizji Kawalerii w Budapeszcie.
W latach 1912–1914 w skład dywizji wchodziła:
W sierpniu 1914 roku, po przeprowadzonej mobilizacji, w skład dywizji wchodziła:
Dywizja podlegała bezpośrednio Naczelnej Komendzie Armii (niem. "Armeeoberkommando" - AOK).

</doc>
<doc id="1582155" url="https://pl.wikipedia.org/wiki?curid=1582155" title="Welwitschia mirabilis">
Welwitschia mirabilis



</doc>
<doc id="1582158" url="https://pl.wikipedia.org/wiki?curid=1582158" title="Wyższa Szkoła Języków Obcych">
Wyższa Szkoła Języków Obcych



</doc>
<doc id="1582160" url="https://pl.wikipedia.org/wiki?curid=1582160" title="Tarda (jezioro)">
Tarda (jezioro)

Jezioro Tarda ("Jezioro Tardzkie") – płytkie, śródleśne jezioro, typu linowo-szczupakowe, położone na obrzeżach wsi Tarda w województwie warmińsko-mazurskim, w powiecie ostródzkim, w gminie Miłomłyn, na zachód od Olsztyna i na południowy wschód od Jeziora Bartężek, za nieczynną linią kolejową. Powierzchnia jeziora przekracza 35 ha. 
Oprócz brzegu północnego jezioro otoczone lasami. W południowej części w okolicach połączenia z Jeziorem Kirszniter teren podmokły i bagnisty. W południowej części jeziora dopływ z Jeziora Kirszniter, w części środkowo-zachodniej dopływ z Jeziora Trockiego. W północnej części połączenie kanałem z Jeziorem Bartężek.

</doc>
<doc id="1582162" url="https://pl.wikipedia.org/wiki?curid=1582162" title="Cud o Teofilu">
Cud o Teofilu

Cud o Teofilu (fr. "Miracle de Théophile") – dramat religijny Rutebeufa napisany ok. 1260. Jest oparty na znanej już 700 lat wcześniej legendzie o Teofilu z Adany, przetłumaczonej na łacinę w IX w.
Legenda o Teofilu.
Rutebeuf poznał legendę o Teofilu za pośrednictwem tekstu "Jak Theophilus przyszedł do pokuty" Gautiera de Coinci. Miał jednak do czynienia z podaniem o wiele starszym, spisanym w I poł. VI w. przez Eutychianosa, podającego się za świadka opisywanych wydarzeń. W IX w. Paweł Diakon z Neapolu dokonał tłumaczenia legendy na łacinę, wzbogacając ją o nowe elementy. Ta wersja opowieści cieszyła się w średniowieczu ogromną popularnością. 
Treść.
Teofil, pomocnik biskupa, człowiek pobożny i chętnie pomagający innym, traci stanowisko po śmierci dotychczasowego biskupa. Zbuntowany Teofil zwraca się do czarnoksiężnika Salatyna, by ten umożliwił mu "zemstę na niesprawiedliwym Bogu" - zawarcie paktu z szatanem. Dochodzi do spotkania z diabłem, który w zamian za duszę Teofila umożliwia mu odzyskanie majątku i pozycji społecznej. Po siedmiu latach byłego pomocnika biskupa ogarniają jednak wątpliwości: nie mając odwagi zwrócić się bezpośrednio do Boga, Teofil błaga o interwencję Maryję. Jego prośby zostają wysłuchane: Maryja najpierw karci go za porzucenie wiary, następnie udaje się do piekła i odzyskuje cyrograf. 
Forma utworu.
Rutebeuf złamał w utworze kilka niepisanych zasad średniowiecznej dramaturgii: "Cud o Teofilu" nie ma prologu ani epilogu, widownia zostaje wprowadzona w sam środek historii bohatera, który w pierwszej scenie opowiada o swoim rozczarowaniu, zaś w finale wszyscy - wykonawcy i publiczność - zostają zaproszeni do zaśpiewania "Te Deum Laudamus", jak i zachęceni do regularnej modlitwy. Poeta wykorzystuje cechy różnych gatunków literackich - w większości monologów i scen grupowych bohaterowie wypowiadają się codziennym językiem, jakim posługiwali się mieszczanie paryscy, chaos myśli zdezorientowanego Teofila oddają urywane zdania i otwarte wyrażanie gniewu, z kolei w scenie modlitwy Teofil zwraca się o łaskę do Maryi w konwencji poezji dworskiej. Cały utwór jest zaskakująco zwięzły - zamyka się w 663 wersach. 
"Cud o Teofilu" jest przykładem teatru otwartego, w którym widownia zachęcona zostaje do współudziału w przedstawieniu, a także nowatorskim w momencie swojego powstania przykładem mirakla rozpisanego na osoby ("miracle par personnages"), a nie opartego na monologach postaci alegorycznych. Rutebeuf praktycznie zrezygnował również z didaskaliów, podając jedynie podstawowe informacje o tym, kto wypowiada daną kwestię lub co ma wydarzyć się w danej chwili (np. "Teofil udaje się do Salatyna"). W ten sposób aktorom zostaje pozostawiony bardzo szeroki margines swobody ekspresji.

</doc>
<doc id="1582163" url="https://pl.wikipedia.org/wiki?curid=1582163" title="Westhoughton">
Westhoughton

Westhoughton - miasto w Wielkiej Brytanii, w Anglii, w regionie North West England, w hrabstwie Wielki Manchester, w dystrykcie Bolton. W 2001 roku miasto liczyło 21 997 mieszkańców.

</doc>
<doc id="1582164" url="https://pl.wikipedia.org/wiki?curid=1582164" title="Gil (jezioro)">
Gil (jezioro)



</doc>
<doc id="1582165" url="https://pl.wikipedia.org/wiki?curid=1582165" title="Tabela o rangach">
Tabela o rangach



</doc>
<doc id="1582166" url="https://pl.wikipedia.org/wiki?curid=1582166" title="Dan Millman">
Dan Millman

Dan Millman (ur. 22 lutego 1946 w Los Angeles) – mistrz świata w gimnastyce, trener uniwersytetu, instruktor sztuk walki, wykładowca i profesor koledżu. Najbardziej znany jest z prelekcji na temat automotywacji oraz inspirujących książek o drodze do samorealizacji. 
W 1964 roku, w wieku osiemnastu lat, wygrał mistrzostwa świata w gimnastyce w konkurencji skoków na trampolinie. Następnie kontynuował karierę sportową zdobywając, samodzielnie i zespołowo wiele znaczących nagród.
Jego dorobek obejmuje liczne książki, które zostały przetłumaczone na 29 języków, stając się inspiracją dla milionów czytelników na całym świecie. W wyniku 20-letnich, intensywnych poszukiwań i praktyk duchowych, jego przekaz przybrał formę znaną pod nazwą "Droga miłującego pokój wojownika".

</doc>
<doc id="1582167" url="https://pl.wikipedia.org/wiki?curid=1582167" title="Wacław Wolski">
Wacław Wolski



</doc>
<doc id="1582173" url="https://pl.wikipedia.org/wiki?curid=1582173" title="6 Dywizja Kawalerii (austro-węgierska)">
6 Dywizja Kawalerii (austro-węgierska)

6 Dywizja Kawalerii niem. 6. Kavalleriedivision (6 DK) – wielka jednostka kawalerii Cesarskiej i Królewskiej Armii.
W strukturze organizacyjnej armii austro-węgierskiej dywizja podlegała bezpośrednio Naczelnemu Dowództwu (niem. "Armeeoberkommando" – AOK), wchodząc w skład korpusu armijnego.
W 1914 dowódcą dywizji był feldmarschalleutnant Oskar Wittmann. W latach 1903–1908 szefem intendentury dywizji był intentent wojskowy Edward Pöschek, natomiast w latach 1904-1908 szefem sanitarnym dywizji był lekarz sztabowy Tadeusz Zapałowicz.

</doc>
<doc id="1582177" url="https://pl.wikipedia.org/wiki?curid=1582177" title="Wedanta sutra">
Wedanta sutra



</doc>
<doc id="1582178" url="https://pl.wikipedia.org/wiki?curid=1582178" title="Witham">
Witham

Witham - miasto i civil parish w Wielkiej Brytanii, w Anglii, w regionie East of England, w hrabstwie Essex, w dystrykcie Braintree. W 2011 roku civil parish liczyła 25 353 mieszkańców. Witham jest wspomniana w Domesday Book (1086) jako "Witham".

</doc>
<doc id="1582179" url="https://pl.wikipedia.org/wiki?curid=1582179" title="WSJO">
WSJO



</doc>
<doc id="1582180" url="https://pl.wikipedia.org/wiki?curid=1582180" title="Dorota Gorjainow">
Dorota Gorjainow

Dorota Gorjainow-Dzierzęcka (ur. 3 lipca 1972 w Malborku) – polska aktorka teatralna i filmowa.
Życiorys.
W 1998 r. ukończyła studia na Wydziale Aktorskim w PWSFTviT w Łodzi. Od 1998 roku jest aktorką Teatru Syrena w Warszawie.
Filmografia.
Filmy

</doc>
<doc id="1582181" url="https://pl.wikipedia.org/wiki?curid=1582181" title="Dorota Gorjainow-Dzierzęcka">
Dorota Gorjainow-Dzierzęcka



</doc>
<doc id="1582182" url="https://pl.wikipedia.org/wiki?curid=1582182" title="2 Dywizja Kawalerii (austro-węgierska)">
2 Dywizja Kawalerii (austro-węgierska)

2 Dywizja Kawalerii (2. KTD., KTDiv. Pozsony) – wielka jednostka kawalerii cesarskiej i królewskiej Armii.
Historia dywizji.
W 1908 roku na terytorium 5 Korpusu została zorganizowana Dywizja Kawalerii Pozsony. W skład dywizji włączono 16 Brygadę Kawalerii w Mariborze oraz eksterytorialnie 3 Brygadę Kawalerii, która stacjonowała w Mariborze na terytorium 3 Korpusu. Komenda dywizji została utworzona z oficerów rozwiązanej Dywizji Kawalerii Lwów i umieszczona w Bratysławie (węg. "Pozsony"). Komendantowi dywizji pod względem taktycznym podporządkowano ponadto Dywizjon Artylerii Konnej Nr 5, który wchodził w skład 5 Brygady Artylerii Polowej.
W 1912 roku dywizja została przemianowana na 2 Dywizję Kawalerii.
W latach 1909–1914 w skład dywizji wchodziła:
W sierpniu 1914 roku, po zarządzeniu mobilizacji, dywizja przeszła do odwodu Naczelnej Komendy Armii (niem. "Armeeoberkommando").

</doc>
<doc id="1582184" url="https://pl.wikipedia.org/wiki?curid=1582184" title="3 Dywizja Kawalerii (austro-węgierska)">
3 Dywizja Kawalerii (austro-węgierska)

3 Dywizja Kawalerii ("3. Kavalleriedivision", 3. KTDiv., 3. KD.) – wielka jednostka kawalerii cesarskiej i królewskiej Armii.
W 1888 roku została utworzona Dywizja Kawalerii w Wiedniu ().
W 1903 roku zmieniono pisownię formacji z „Cavallerie” na „Kavallerie” co wiązało się ze zmianą nazwy dywizji na „Kavallerietruppendivision”.
W 1912 roku dywizja została przemianowana na 3 Dywizję Kawalerii (niem. "3. Kavallerietruppendivision").
Skład w sierpniu 1914 roku

</doc>
<doc id="1582186" url="https://pl.wikipedia.org/wiki?curid=1582186" title="Aleksiej Kisielew">
Aleksiej Kisielew



</doc>
<doc id="1582188" url="https://pl.wikipedia.org/wiki?curid=1582188" title="Wem">
Wem

Wem - miasto w Wielkiej Brytanii, w Anglii, w regionie West Midlands, w hrabstwie Shropshire, w dystrykcie (unitary authority) Shropshire. W 2001 roku miasto liczyło 5142 mieszkańców. Wem jest wspomniana w Domesday Book (1086) jako "Weme".

</doc>
<doc id="1582191" url="https://pl.wikipedia.org/wiki?curid=1582191" title="Gra o Adamie">
Gra o Adamie

Gra o Adamie (fr. "Jeu d'Adam") – anonimowy francuski dramat religijny, powstały w okresie między 1146 a 1174 w dialekcie anglonormańskim. Jest swobodną sceniczną adaptacją wydarzeń opisanych w biblijnej Księdze Rodzaju. Dzieło zachowało się do naszych czasów w jednym, niekompletnym rękopisie (brak zakończenia) znajdującym się obecnie w Tours.
Treść.
"Gra o Adamie" składa się z trzech części, liczących odpowiednio 590, 154 i 198 wersów. Pierwsza z nich jest swobodną inscenizacją biblijnego stworzenia świata i człowieka, zamieszkiwania Adama i Ewy w raju, grzechu pierworodnego i wygnania pierwszych rodziców z Edenu. Druga część poświęcona jest Kainowi i Ablowi. Trzecia część, rozpoczęta tzw. kazaniem Pseudo-Augustyna, przedstawia orszak proroków starotestamentowych głoszących nadejście Mesjasza. 
Forma dramatu.
Utwór łączy w sobie elementy różnych gatunków, co stwarza problemy z jego teoretycznoliteracką klasyfikacją: bywa określany jako "dramat pół-liturgiczny" lub dramat biblijny. Jego podstawą jest tekst Księgi Rodzaju, jednak dialogi stamtąd zaczerpnięte często są modyfikowane, rozszerzane i dramatyzowane, co daje efekt dużej głębi psychologicznej i elegancji językowej. Wielokrotnie sceny dramatyczne przeplatane są śpiewem chóru, wykonującego pieśni liturgiczne, oraz lekturą fragmentów Biblii wprowadzających w dalszy ciąg akcji. W tym momentach artyści mieli zamierać w bezruchu, tworząc efektowne żywe obrazy. W niektórych scenach dramatu w ogóle zrezygnowano ze słów, wprowadzając pantomimę. Zawarte w tekście didaskalia szczegółowo regulują wówczas mimikę i gesty aktorów, anonimowi autorzy opisują również dokładnie przewidywane stroje wykonawców i dekoracje sceny. Brak natomiast informacji o tym, czy dzieło było wykonywane w kościele, czy też na placu przed nim, choć łaciński tytuł "Ordo representacionis Ade" sugeruje bliskie związki z liturgią.

</doc>
<doc id="1582193" url="https://pl.wikipedia.org/wiki?curid=1582193" title="Jadwiga ze Szlezwiku">
Jadwiga ze Szlezwiku

Jadwiga (duń. "Helvig") (data urodzin nieznana, zm. 1374) – królowa Danii.
Była córką księcia szlezwickiego Eryka II (zm. 1325) i jego żony Adelajdy holsztyńskiej (siostry księcia holsztyńskiego Gerarda III Wielkiego, który w latach 30. i 40. XIV w. w praktyce kontrolował Danię). W 1340 poślubiła na zamku w Sønderborgu króla Danii Waldemara IV. Małżeństwo zostało zawarte z powodów politycznych. Po urodzeniu najmłodszej córki Małgorzaty w 1353 r. Jadwiga nie występuje więcej w źródłach pisanych. Ostatnie lata życia spędziła prawdopodobnie w klasztorze w Esrum na Zelandii, gdzie też została pochowana. Kościół klasztorny i grób królowej zostały zniszczone w czasach reformacji. Przypuszcza się, że powodem wstąpienia królowej do klasztoru był fakt utrzymywania przez króla kochanki o imieniu Tove. Podaje się też i inną informację o zamknięciu królowej w klasztorze po odkryciu jej romansu z duńskim rycerzem Folkerem, który został powieszony z rozkazu króla.

</doc>
<doc id="1582194" url="https://pl.wikipedia.org/wiki?curid=1582194" title="Antonie Sminck Pitloo">
Antonie Sminck Pitloo

Antonie lub Anton Sminck Pitloo (ur. 21 kwietnia lub 8 maja 1790 w Arnhem, zm. 22 czerwca 1837 w Neapolu) – holenderski malarz.
Studiował w Paryżu i Rzymie, gdzie przebywał na stypendium fundowanym przez Ludwika Bonaparte, króla Holandii. Następnie został zaproszony przez księcia Grigorija Orłowa do Neapolu. W 1820 ożenił się z Giulią Mori i został obywatelem Królestwa Obojga Sycylii. Był wykładowcą Art Institute of Art w Neapolu, zmarł w czasie epidemii cholery w 1837, został pochowany na Cimitero acattolico di Santa Maria della Fede.
Pitloo malował romantyczne pejzaże, uważany jest za prekursora impresjonizmu. Oprócz obrazów olejnych malował też akwarele.

</doc>
<doc id="1582196" url="https://pl.wikipedia.org/wiki?curid=1582196" title="Koalicja Karat">
Koalicja Karat

Koalicja KARAT ("KARAT Coalition") – regionalna sieć kilkudziesięciu organizacji pozarządowych i jednostek działających na rzecz sprawiedliwości społecznej i równości między płciami w krajach Europy Środkowo-Wschodniej i Wspólnoty Niepodległych Państw. Zajmuje się m.in. lobbingiem, organizacją szkoleń, tworzeniem raportów dotyczących warunków pracy w zawodach i sektorach sfeminizowanych (szwaczki, kasjerki), badaniem wpływu reform społecznych i gospodarczych na relacje między płciami.
Utworzona 1 lutego 1997 w Warszawie przez organizacje kobiece z 11 krajów. Początkowo działała jako nieformalna sieć skoncentrowana na monitorowaniu realizacji postanowień Konferencji Pekińskiej i wypracowywaniu dalszych rekomendacji. W roku 2001 zarejestrowana jako organizacja międzynarodowa z siedzibą w Warszawie.
Prowadzi trzy programy węzłowe:
Polskimi członkami Koalicji KARAT są m.in. Federacja na rzecz Kobiet i Planowania Rodziny, Gender Studies ISNS UW, Stowarzyszenie Kobiet na rzecz Równego Statusu Płci - Pekin 1995, Ewa Charkiewicz.

</doc>
<doc id="1582198" url="https://pl.wikipedia.org/wiki?curid=1582198" title="Fritz Klein (psychiatra)">
Fritz Klein (psychiatra)

Fritz Klein (ur. 27 grudnia 1932 w Wiedniu, zm. 24 maja 2006 w San Diego) – amerykański psychiatra i seksuolog, twórca złożonej tabeli orientacji seksualnej będącej rozwinięciem jednoaspektowej skali Kinseya. Jeden z pionierów badań na biseksualizmem, autor licznych publikacji, twórca Amerykańskiego Instytutu Biseksualności (1998), organizator konferencji oraz forów dyskusyjnych na temat biseksualizmu, działacz na rzecz osób biseksualnych. 
Pochodził z rodziny żydowskiej, jako dziecko uciekł wraz z rodziną przed antysemityzmem do Nowego Jorku. W 1971 ukończył medycynę na Uniwersytecie Berneńskim. Dyplomy uzyskał także na Columbia University oraz Yeshiva University.
Klein sam był biseksualny. Gdy w 1974 zaskoczyły go braki w literaturze na temat jego orientacji, założył w Nowym Jorku pierwszą na świecie grupę wsparcia dla osób biseksualnych ("The Bisexual Forum").
24 maja 2006 roku zmarł na zawał serca w swoim domu w San Diego, w wieku 73 lat. W tym samym roku zdiagnozowano u niego raka. Jego życiowym partnerem był Tom Reise.

</doc>
<doc id="1582199" url="https://pl.wikipedia.org/wiki?curid=1582199" title="Fritz Klein">
Fritz Klein



</doc>
<doc id="1582201" url="https://pl.wikipedia.org/wiki?curid=1582201" title="Wacław Wolski (inżynier)">
Wacław Wolski (inżynier)

Wacław Wolski herbu Lubicz (ur. 28 września 1865 w Brzeżanach, zm. 27 lipca 1922 we Lwowie) – polski inżynier, wynalazca, przedsiębiorca naftowy i działacz społeczny, obrońca Lwowa.
Życiorys.
Wacław Wolski pochodził z linii brzeżańskiej rodu Wolskich z rodziny o tradycjach prawniczych. Ojciec Ludwik Wolski został wybrany posłem do parlamentu austriackiego i wraz z rodziną przeniósł się do Wiednia, gdzie Wacław ukończył gimnazjum i politechnikę. Duży wpływ na późniejsze życie Wolskiego miał jego wuj Stanisław Szczepanowski, autor publikacji ekonomicznej końca XIX wieku zatytułowanej „Nędza Galicji” i przedsiębiorca naftowy. Dzięki Szczepanowskiemu Wolski zajął się przemysłem naftowym. Wywiercił szyb „Hucuł” w Galicji, który stał się obfitym źródłem nafty, a także założył pierwszą polską rafinerię w Peczeniżynie. Początki swojej pracy inżynierskiej odbył w Schodnicy, gdzie przy wierceniach pracował z kilkoma kanadyjskimi wiertaczami sprowadzonymi przez Szczepanowskiego. Był członkiem Państwowej Rady Narodowej, wiceprezesem Krajowego Towarzystwa Naftowego.
Od 1898 do 1914 był wydawcą dziennika „Słowo Polskie”. Był członkiem Ligi Narodowej.
Był mężem poetki Maryli Wolskiej z domu Młodnickiej, z którą miał pięcioro dzieci m.in. poetkę i prozaiczkę Beatę Obertyńską, poetę Ludwika i malarkę Anielę (Lelę) Pawlikowską.
Chory na serce, przeziębiony po rocznicowej mszy w intencji ukochanego syna „Luka”, zamordowanego przez Ukraińców w kwietniu 1920 r., zmarł przedwcześnie 27 lipca 1922 w wieku lat 57, we własnej willi „Zaświecie”. Został pochowany w rodzinnym grobowcu na Cmentarzu Łyczakowskim we Lwowie 29 lipca 1922.
Wynalazczość.
Pierwszy praktycznie zastosował sprężony gaz do wydobywania ropy naftowej. Jako pierwszy na świecie skroplił gazy naftowe oraz wynalazł tzw. „wiertniczy taran hydrauliczny”. Opracował hydrauliczną metodę wiercenia, gdzie woda wykorzystana do tej pory wyłącznie do usuwania osadów w czasie wiercenia została zastosowana także do poruszania świdra. Jego metoda nazwana została „polską kanadyjką”. Przed 1902 Wolski próbował opatentować w Wiedniu swoją metodę, lecz tam spotkał Williama Henry’ego McGarveya, Kanadyjczyka pochodzącego z Irlandii Północnej, który pracując jako wiertacz w Polsce udał się do urzędu patentowego z podobnym rozwiązaniem. Ostatecznie opatentowali rozwiązanie wspólnie jako „dłuto dla przemysłu naftowego”.
W 1907 w czasie wiercenia szybu „Wilno” w rejonie borysławskim wykorzystał tę metodę praktycznie, w rezultacie czego dowiercił się do głębokości 1000 metrów (gdzie typowe szyby dochodziły do 400 metrów) do zasobnych pokładów roponośnych. Nastąpił wybuch i strumień ropy rozbił koronę szybu i wytrysnął ponad ziemię. Dzienna wydajność szybu wyniosła 900 ton, co do tej pory nie występowało w Galicji. Zastosowanie tej metody przez Wolskiego zmusiło innych producentów do podniesienia wydajności produkcji i w rezultacie w 1907 osiągnięto w Galicji wydobycie 120 tys. ton ropy, gdy w 1906 było ono o połowę niższe. Na taką ilość ropy nie było zbytu w zacofanej gospodarce galicyjskiej i nastąpił gwałtowny spadek cen ropy i cały przemysł naftowy Galicji stracił na dochodowości. Nadprodukcja ta wpłynęła też na dalsze losy wynalazku Wolskiego, na którego szersze wprowadzenie zabrakło pieniędzy, a sam wynalazek został wykupiony i ukryty w szafach pancernych firm zainteresowanych utrzymaniem starych metod wiertniczych. Wynalazek tarana wiertniczego Wolskiego wyprzedził swoją epokę i prace nad metodą hydrauliczną wierceń podjęto dopiero ponad 20 lat po jego patencie.
Oprócz tarana wiertniczego Wolski był m.in. konstruktorem hydraulicznej wiertarki skalnej do budowy chodników i tuneli kopalnianych, próbował skroplić gaz ropny i był autorem wielu innych patentów. Poza tym brał czynny udział w życiu społecznym Galicji i prowadził korespondencję naukową z naukowcami w kraju i za granicą.

</doc>
<doc id="1582203" url="https://pl.wikipedia.org/wiki?curid=1582203" title="Śląskie Towarzystwo Genealogiczne">
Śląskie Towarzystwo Genealogiczne



</doc>
<doc id="1582208" url="https://pl.wikipedia.org/wiki?curid=1582208" title="Gra o św. Mikołaju">
Gra o św. Mikołaju

Gra o św. Mikołaju (fr."Le Jeu de Saint Nicolas") – dramat religijny Jeana Bodela, częściowo oparty na współczesnych autorowi legendach o św. Mikołaju. Powstał w latach 1198-1202.
Przegląd treści.
Pogański król Afryki rozpoczyna wojnę z chrześcijanami. Wybija wielką ich ilość, jednego zaś, znalezionego w trakcie modlitwy do św.Mikołaja bierze do niewoli. Dowiedziawszy się, że św. Mikołaj opiekuje się zarówno tymi, którzy się do niego modlą, jak i ich mieniem, umieszcza skarb przed posągiem świętego, jeńca wtrąca do lochu i zapowiada stracenie go, jeśli cenne przedmioty znikną. W nocy trzech złodziei kradnie skarb, jednak żarliwe modlitwy skazanego sprawiają, że sam św. Mikołaj ukazuje się przestępcom w czasie posiłku w tawernie i dokonuje ich duchowej przemiany. Pod wpływem tych wydarzeń pogański król przyjmuje chrzest.
Forma utworu.
"Gra o św. Mikołaju" niesie wiele oryginalnych rozwiązań inscenizacyjnych: łączy sceny batalistyczne ze scenami zbiorowymi na dworze królewskim, egzotykę z oddawaniem realiów znanych autorowi, indywidualizację i psychologizację postaci (nawet złodziei) z odgrywaniem przez nie skonwencjonalizowanej roli w widowisku. Autor pozostawia zresztą wiele swobody aktorom, ograniczając do minimum didaskalia, zaś w całym utworze nie waha się wprowadzać elementów komicznych (bliskich farsie) obok religijnego morału. Całe fragmenty dzieła mają charakter bardziej świecki niż religijny, czemu ma sprzyjać całkowita rezygnacja z partii chóralnych, zastąpienie monologów i pantomimy dialogami, a wreszcie zastosowanie konwencji teatru otwartego poprzez zaproszenie publiczności do wspólnego finałowego wykonania "Te Deum Laudamus". Zabieg ten powtórzy później Rutebeuf w swoim "Cudzie o Teofilu".

</doc>
<doc id="1582210" url="https://pl.wikipedia.org/wiki?curid=1582210" title="Anomalne zjawisko Halla">
Anomalne zjawisko Halla

Anomalne zjawisko Halla, anomalny efekt Halla – zjawisko fizyczne odkryte w latach 30. XX wieku. Pierwsze eksperymentalne wzmianki o nim znajdują się w pracach Smitha i Searsa i Pugha. Badając przewodnictwo hallowskie materiałów magnetycznych, odkryto, że obok zwykłego zjawiska Halla istnieje wkład zależny od namagnesowania. Oporność hallowska materiałów będących w fazie ferromagnetycznej ρxy posiada dodatkowy człon zależny od namagnesowania:
gdzie R0 jest normalną stałą Halla, B – indukcją magnetyczną, RS – anomalną stałą Halla, M – namagnesowaniem, a μ0 – przenikalnością magnetyczną próżni.
Pierwsze próby analizy teoretycznej przeprowadzili Karplus i Luttinger w latach 50. XX wieku. Badając ferromagnetyki, stwierdzili oni, że wszystkie właściwości anomalnego zjawiska Halla są konsekwencją oddziaływania spin–orbita (s–o) elektronów.
Z teorią tą polemizował J. Smith, który udowodnił, że wewnętrzny mechanizm s–o jest znoszony w izotropowym materiale i że za występowanie anomalnego zjawiska Halla odpowiada zewnętrzny mechanizm anizotropowego rozpraszania ("skew scattering") na domieszkach magnetycznych, spowodowany oddziaływaniem s–o. Mechanizm ten zakładał liniową zależność anomalnej stałej Halla od oporności właściwej.
Jednakże dla szeregu materiałów ferromagnetycznych w eksperymencie obserwowano kwadratową zależność anomalnej stałej Halla od oporności właściwej, co było niezgodne z teorią Smitha. W latach 70. Berger inaczej wyjaśnił ten fenomen, zakładając nowy rodzaj zewnętrznego rozpraszania typu skoku kwantowego ("side jump").
Teorie opisujące anomalne zjawisko Halla za pomocą zewnętrznych mechanizmów rozpraszania "skew scattering" i "side jump" przez szereg lat uznawane były za dobrze opisujące to zjawisko dla ferromagnetyków. Wprowadzenie pierwiastka magnetycznego do matrycy półprzewodnikowej zaowocowało powstaniem półprzewodników półmagnetycznych, ale także przyniosło za sobą nowe aspekty anomalnego zjawiska Halla, które nie dawały się wytłumaczyć na gruncie dotychczasowych teorii. Analiza wyników pomiarów zaczęła skłaniać teoretyków do zwrócenia się jakby na nowo do teorii wewnętrznego rozpraszania, proponowanej cztery dekady wcześniej przez Karplusa i Luttingera. Nowa teoria została oparta na mechanizmie kwantowym zwanym fazą Berry’ego. Nośniki ładunku poruszające się w materiale nabierają kwantowo-mechanicznej fazy, która to faza jest fazą Berry’ego. Wprowadzona faza (powstała wskutek oddziaływania spin–orbita) posłużyła do wyjaśnienia anomalnego zjawiska Halla.
Teoria podająca powstawanie fazy Berry’ego jako źródła anomalnego zjawiska Halla wygląda na spójną dla szeregu materiałów, także tych, dla których było ono tłumaczone przez wcześniejsze teorie. Używając tego modelu, uzyskano kwantowe zjawisko Halla dla materiałów niemetalicznych i anomalne zjawisko Halla dla metali ferromagnetycznych w jednej spójnej teorii.

</doc>
<doc id="1582211" url="https://pl.wikipedia.org/wiki?curid=1582211" title="Iwa Młodnicka">
Iwa Młodnicka

Iwa Młodnicka, właśc. Iwa Korwin de Młodnicka (ur. 5 września 1941 w Częstochowie, zm. 15 kwietnia 1997 w Warszawie) – polska aktorka filmowa i teatralna. W 1963 ukończyła studia na PWST w Warszawie. Córka aktora Artura Młodnickiego i aktorki Ireny Tomaszewskiej. Pochowana w katakumbach na Starych Powązkach (rząd 106-3).

</doc>
<doc id="1582213" url="https://pl.wikipedia.org/wiki?curid=1582213" title="Ringaudas Bronislovas Songaila">
Ringaudas Bronislovas Songaila



</doc>
<doc id="1582215" url="https://pl.wikipedia.org/wiki?curid=1582215" title="José Torres (bokser)">
José Torres (bokser)

José „Chegui” Torres (ur. 3 maja 1936 w Ponce, Portoryko, zm. 19 stycznia 2009 w Ponce) – portorykański bokser, medalista olimpijski, pierwszy hiszpańskojęzyczny zawodowy mistrz świata w wadze półciężkiej.
Torres był srebrnym medalistą Igrzysk Olimpijskich z Melbourne z 1956 roku w wadze lekkośredniej (reprezentował Stany Zjednoczone, w finale przegrał z László Pappem).
Jako profesjonał zadebiutował w 1958. Wygrał 13 walk (11 przed czasem) zanim zremisował z Kubańczykiem Benny Paretem w 1959. Potem kontynuował serię zwycięstw, aż w 1963 przegrał przez nokaut z Florentino Fernándezem z Kuby. Później w tym roku pokonał Dona Fullmera.
W 1964 wygrał m.in. z mistrzem olimpijskim Wilbertem McClure i byłym zawodowym mistrzem świata Carlem "Bobo" Olsonem. W 1965 zdobył tytuł zawodowego mistrza świata w wadze półciężkiej po wygranej z Williem Pastrano w Madison Square Garden w Nowym Jorku. W tym samym roku pokonał na punkty byłego kandydata do tytułu mistrza świata wagi ciężkiej Toma McNeeley. W 1966 trzykrotnie obronił tytuł w wadze półciężkiej, zanim został pokonany przez Nigeryjczyka Dicka Tigera, który wcześniej był mistrzem w wadze średniej. W 1967 ponownie przegrał z Tigerem niejednomyślną decyzją sędziów. Stoczył potem 2 walki i zakończył karierę zawodowego boksera, podczas której stoczył 45 walk, z których wygrał 41 (29 przez K.O.), 1 zremisował i 3 przegrał. 
W 1969 roku, kiedy postanowił zakończyć karierę sportową, zaczął działać w społeczności portorykańskiej Nowego Jorku. Brał udział w pracach komisji sportu. W latach 80. XX wieku działał do World Boxing Council (WBC), gdzie był supervisorem a od 1990 do 1995 prezesem. 
Autor publikacji biograficznych:
W 1997 roku został umieszczony w Galerii Sław Boksu. 
Przyczyną śmierci boksera był atak serca. Pogrzeb odbył się 22 stycznia 2009 roku w Ponce.

</doc>
<doc id="1582217" url="https://pl.wikipedia.org/wiki?curid=1582217" title="Wieś (tygodnik)">
Wieś (tygodnik)

Wieś – tygodnik społeczno-literacki wydawany w latach 1945–1954.
Pismo podejmowało dyskusję na temat kultury i literatury wiejskiej. Na jego łamach rozważano program kształtowania ideologicznego i organizacji życia kulturalnego na wsi oraz dyskutowano o roli inteligencji w Polsce. Pismo było początkiem kariery dziennikarskiej dla wielu publicystów.
Historia.
Przeniesiony z Lublina, tygodnik zaczął się ukazywać w Łodzi 18 marca 1945 (dwa miesiące po wyzwoleniu miasta) jako organ prasowy Zarządu Głównego Związku Samopomocy Chłopskiej.
Pierwszym redaktorem naczelnym był Jan Aleksander Król. Ostatni łódzki numer „Wsi” ukazał się 28 sierpnia 1949 r., po czym redakcję i wydawnictwo przeniesiono do Warszawy. W roku 1954 zaprzestano wydawania.
Współpracownicy.
Najaktywniejsi współpracownicy to:

</doc>
<doc id="1582218" url="https://pl.wikipedia.org/wiki?curid=1582218" title="Udetfeld">
Udetfeld



</doc>
<doc id="1582223" url="https://pl.wikipedia.org/wiki?curid=1582223" title="Konferencja pekińska">
Konferencja pekińska

IV Światowa Konferencja w sprawie Kobiet pod egidą ONZ odbyła się w Pekinie w dniach 4–15 września 1995 roku. Uczestniczyło w niej 189 rządów oraz ponad 5 tys. przedstawicielek i przedstawicieli organizacji pozarządowych. Przyjęto na niej dwa dokumenty końcowe: "Deklarację Pekińską" i "Platformę Działania - Cele Strategiczne".
Celem Konferencji było określenie strategii działania na rzecz równości kobiet i mężczyzn oraz zwiększenia udziału kobiet w życiu społecznym, politycznym i gospodarczym. "Platforma Działania" wskazuje dwanaście obszarów o podstawowym znaczeniu dla walki z dyskryminacją kobiet oraz określa działania, które mają podjąć rządy, instytucje międzynarodowe, organizacje pozarządowe i sektor prywatny. Jednocześnie wzywa się wszystkie rządy do tworzenia narodowych programów działania dla upowszechnienia równego traktowania kobiet i mężczyzn przez prawo, na rynku pracy, w rodzinie, w życiu politycznym i społecznym.
Polskim wkładem na Konferencję pekińską było sporządzenie przez Społeczny Komitet Organizacji Pozarządowych raportu dotyczącego problemów kobiet w Polsce.
Konferencja Pekińska podjęła problem nierówności między płciami w kontekście praw człowieka. Zaleciła gender mainstreaming jako sposób wyrównywania nierówności między płciami. Podczas obrad doszło do kontrowersji dotyczących m.in. praw reprodukcyjnych (w tym aborcji) oraz praw lesbijek. Niektóre państwa domagały się uznania ich za prawa człowieka, inne (m.in. Watykan) były temu przeciwne.
Wcześniejsze Światowe Konferencje ONZ w sprawie Kobiet odbyły się w Meksyku (1975), Kopenhadze (1980) i Nairobi (1985).

</doc>
<doc id="1582224" url="https://pl.wikipedia.org/wiki?curid=1582224" title="Flaga gminy Zagórów">
Flaga gminy Zagórów



</doc>
<doc id="1582227" url="https://pl.wikipedia.org/wiki?curid=1582227" title="Inespe">
Inespe

Inespe właściwie Piotr Rybak (ur. 1981 w Warszawie) – polski raper.
Pochodzi z warszawskiego Imielina. Działał w zespole RHX. Po wydaniu wraz z grupą albumu "Opowieści z podwórkowej ławki" zdecydował się na nagranie solowego materiału, za którego produkcję odpowiadał jego przyjaciel i partner z RHX – Emade. Płyta "Ocean szarych bloków" została wydana przez Asfalt Records z wielomiesięcznym opóźnieniem, ale nie odniosła spektakularnego sukcesu.

</doc>
<doc id="1582228" url="https://pl.wikipedia.org/wiki?curid=1582228" title="Novi Grad">
Novi Grad

Novi Grad (cyr. Нови Град, dawniej Bosanski Novi) – miasto w Bośni i Hercegowinie, w Republice Serbskiej, siedziba gminy Novi Grad. W 2013 roku liczyło 9415 mieszkańców.

</doc>
<doc id="1582230" url="https://pl.wikipedia.org/wiki?curid=1582230" title="Zvornik">
Zvornik

Zvornik (cyr. Зворник) – miasto w Bośni i Hercegowinie, w Republice Serbskiej, siedziba miasta Zvornik. W 2013 roku liczyło 11 082 mieszkańców.
W mieście rozwinął się przemysł budowlany.

</doc>
<doc id="1582232" url="https://pl.wikipedia.org/wiki?curid=1582232" title="4 Dywizja Kawalerii (austro-węgierska)">
4 Dywizja Kawalerii (austro-węgierska)

4 Dywizja Kawalerii ("4. Kavalleriedivision", 4. KD., 4. KTD., KTDiv. Lemberg) – wielka jednostka kawalerii cesarskiej i królewskiej Armii.
Historia dywizji.
Dywizja Kawalerii Lwów stacjonowała na terytorium 11 Korpusu. Dywizja podlegała bezpośrednio komendantowi 11 Korpusu. Komenda dywizji mieściła się w garnizonie Lwów.
W latach 1906–1908 w skład dywizji wchodziła:
W 1908 roku dywizja została rozformowana. Komenda 18 Brygady Kawalerii została przeniesiona do Wiednia i włączona do Dywizji Kawalerii Wiedeń, a 21 Brygada Kawalerii podporządkowana komendantowi Dywizji Kawalerii Stanisławów. Dotychczasowy komendant dywizji, generał Karl Tersztyánszky von Nádas razem z oficerami sztabu (kpt. SG Alfred Dragoni von Rabenhorst i por. pd SG Karl Apponyi) oraz szefem sanitarnym (lekarz sztabowy Maximilian Wittlin), szefem intendentury (intendent wojskowy Wilhelm Dejonge) i wojskowym kancesistą kontroli Eduardem Rothem został przeniesiony do Bratysławy, do nowo utworzonej Komendy Dywizji Kawalerii Pozsony.
W sierpniu 1914 roku, po przeprowadzonej mobilizacji, w skład dywizji wchodziła:
Dywizja podlegała bezpośrednio Naczelnej Komendzie Armii (niem. "Armeeoberkommando").

</doc>
<doc id="1582234" url="https://pl.wikipedia.org/wiki?curid=1582234" title="Kasindo">
Kasindo

Kasindo (cyr. Касиндо) – miejscowość w Bośni i Hercegowinie, w Republice Serbskiej, w mieście Sarajewo Wschodnie, w gminie Istočna Ilidža. W 2013 roku liczyła 539 mieszkańców.

</doc>
<doc id="1582237" url="https://pl.wikipedia.org/wiki?curid=1582237" title="Kostajnica (gmina Kostajnica)">
Kostajnica (gmina Kostajnica)

Kostajnica (cyr. Костајница, dawniej Bosanska Kostajnica) – miasto w Bośni i Hercegowinie, w Republice Serbskiej, siedziba gminy Kostajnica. W 2013 roku liczyło 3561 mieszkańców.

</doc>
<doc id="1582239" url="https://pl.wikipedia.org/wiki?curid=1582239" title="Wacław I">
Wacław I



</doc>
<doc id="1582242" url="https://pl.wikipedia.org/wiki?curid=1582242" title="Edu del Prado">
Edu del Prado

Edu del Prado (ur. 17 sierpnia 1977 w Walencji, zm. 23 czerwca 2018 tamże) – hiszpański wokalista i aktor.
Jego matka pochodziła z Andaluzji, a ojciec z Gwinei. Mając dwadzieścia, lat nagrał swój pierwszy album "Edu", który utrzymał się przez sześć tygodni na radiowych top 10. Wystąpił w musicalach takich jak "Dzwonnik z Notre-Dame" (w języku hiszpańskim), "Jekyll i Hyde" oraz Andrew Lloyda Webbera "Koty". Stał się znany w szczególności z roli Cezara w serialu "Un Paso adelante" (2005). W 2005 wstąpił do grupy UPA Dance, z którą wydał album "contigo", który w dwa tygodnie stał się złotą płytą. W październiku 2007 pełnił funkcję nauczyciela śpiewu w siódmej edycji programu "Star Academy". W 2008 wydał swój album "Edu Del Prado". Pierwszym singlem było "1-2-3-4 (Don't You Think)", a następnie "J'ai le Feeling".

</doc>
<doc id="1582243" url="https://pl.wikipedia.org/wiki?curid=1582243" title="Eufemia pomorska">
Eufemia pomorska

Eufemia pomorska, (duń.) "Euphemia af Pommern" (ur. ok. 1286–1288, zm. 26 lipca 1330) – królowa Danii, córka Bogusława IV, księcia pomorskiego, szczecińskiego i wołogoskiego oraz Małgorzaty rugijskiej. 
Rodzina.
Przed 1305 poślubiła ks. Hallandu i Samsø Krzysztofa, przyszłego króla Danii Krzysztofa II. Tenże utracił tron w 1326 i musiał opuścić Danię. Odzyskał koronę w 1329, na kilka miesięcy przed śmiercią królowej, która (wraz z nim) została pochowana w kościele pocysterskim w Sorø na wyspie Zelandia (Dania). 

</doc>
<doc id="1582245" url="https://pl.wikipedia.org/wiki?curid=1582245" title="Predná Hora (Muránska Huta)">
Predná Hora (Muránska Huta)

Predná Hora – słowacka osada w obrębie Murańskiej Płaniny w kraju bańskobystrzyckim, w powiecie Revúca. Rewir turystyczny. Prowadzi przez nią szlak turystyczny

</doc>
<doc id="1582246" url="https://pl.wikipedia.org/wiki?curid=1582246" title="Łusecznica wspaniała">
Łusecznica wspaniała

Łusecznica wspaniała ("Algyroides nigropunctatus") – gad z rodziny jaszczurek właściwych.
Wygląd.
Smukła jaszczurka o wysoko wysklepionej głowie, grzbiet pokryty dużymi kilowatymi łuskami, długi ogon. Grzbiet w kolorze cynamonowobrązowym lub ciemnobrunatnym z czarnymi punktami ułożonymi w podłużne rzędy. U samców szyja oraz podgardle są ciemnoniebieskie, brzuch pomarańczowoczerwony. Samice mają brzuch żółtozielonkawy lub bladopomarańczowy. 
Długość całkowita od 18 do 21 cm, samice są mniejsze.
Występowanie.
Wschodnie wybrzeże Adriatyku od północnych Włoch do północnej Grecja, także na wyspach Jońskich

</doc>
<doc id="1582248" url="https://pl.wikipedia.org/wiki?curid=1582248" title="Fritz Heinrich Klein">
Fritz Heinrich Klein

Fritz Heinrich Klein (ur. 2 lutego 1892 w Budapeszcie, zm. 12 lipca 1977 w Linzu) – austriacki kompozytor. Autor oper "Nostradamus", "Das Gottesurteil" i "Die St. Jakobsfahrt".

</doc>
<doc id="1582249" url="https://pl.wikipedia.org/wiki?curid=1582249" title="Algyroides nigropunctatus">
Algyroides nigropunctatus



</doc>
<doc id="1582253" url="https://pl.wikipedia.org/wiki?curid=1582253" title="Hyundai Sonata">
Hyundai Sonata

Hyundai Sonata – samochód osobowy klasy średniej produkowany pod południowokoreańską marką Hyundai od 1985 roku. Od 2019 roku produkowana jest ósma generacja pojazdu.
Pierwsza generacja.
Hyundai Sonata I został zaprezentowany po raz pierwszy w 1985 roku.
Pierwsza generacja Sonaty została opracowana przez Hyundaia jako topowy, luksusowy wariant średniej wielkości sedana Stellar. Pod kątem wizualnym, samochód odróżniał chromowanymi ozdobnikami atrapy chłodnicy, zderzaków i obwódek okien.
Sonata pierwszej generacji, wzorem pokrewnego Stellara, była projektem autorstwa włoskiego studia projektowego Italdesign Giugiaro, z kolei podzespoły techniczne zapożyczono od produkowanego wcześniej przez Hyundaia licencyjnego Forda Cortiny. Czterocylindrowe jednostki napędowe o pojemności 1,8 lub 2 litrów dostarczało japońskie Mitsubishi, z którym południowokoreański producent był wówczas związany sojuszem.
Sprzedaż.
W przeciwieństwie do bazowego modelu, Hyundai Sonata oferowany był wyłącznie na wewnętrznym rynku Korei Południowej i nie był eksportowany na rynki globalne.
Samochód promowany był jako aspirujący do klasy premium, akcentując jego bogate wyposażenie i kierując go do klientów, którzy odnieśli sukces na fali sukcesów południowokoreańskiej gospodarki w drugiej połowie lat 80. XX wieku.
Wyposażenie.
W zależności od wybranej wersji wyposażeniowej pojazdu, auto wyposażone mogło być m.in. w tempomat, elektrycznie regulowane fotele, spryskiwacze reflektorów, elektryczne sterowanie lusterek.
Druga generacja.
Hyundai Sonata II został zaprezentowany po raz pierwszy w 1988 roku.
W drugiej połowie lat 80. XX wieku Hyundai zdecydował się opracować następcę modelu Stellar, nadając mu nazwę "Sonata" dotychczas stosowaną tylko dla luksusowej odmiany poprzednika oferowanej w Korei Południowej.
Zamiast przestarzałej technologii Forda, Sonata drugiej generacji powstała w ramach partnerstwa z Mitsubishi jako bliźnicza konstrukcja wobec sedana Galant.
Za projekt nadwozia ponownie odpowiadało z kolei włoskie studio Italdesign Giugiaro pod kierownictwem Giorgetto Giugiaro. W porównaniu do poprzednika, samochód otrzymał bardziej zaokrąglone kształty nadwozia z charakterystyczną linią biegnącą przez boczną część nadwozia, a także umieszczonymi na krawędziach kierunkowskazami.
Lifting.
W 1991 roku Hyundai Sonata drugiej generacji przeszedł obszerną restylizację nadwozia, która przyniosła zmiany w wyglądzie zarówno przedniej, jak i tylnej części nadwozia. Pas przedni zyskał węższe, dłuższe i bardziej zaokrąglone reflektory, z kolei tylne lampy otrzymały nowy, zmieniony układ żarówek.
Sprzedaż.
Po sukcesie kompaktowego modelu Excel, Hyundai zdecydował się rozpocząć eksport Sonaty drugiej generacji z Korei Południowej do Stanów Zjednoczonych, który z czasem został ograniczony z racji otwarcia bliżej umieszczonych zakładów w kanadyjskim Bromont.
W Ameryce Północnej samochód był pozycjonowany jako konkurent japońskich modeli jak Honda Accord czy Toyota Camry. Ponadto, samochód oferowano także na rynkach zachodnioeuropejskich, w Chinach i Ameryce Południowej.
Trzecia generacja.
Hyundai Sonata III został zaprezentowany po raz pierwszy w 1993 roku.
Trzecia generacja Sonaty powstała w ramach zupełnie nowej koncepcji, tym razem już jako samodzielna konstrukcja koncernu Hyundai Motor Group korzystająca z platformy "Y3". Zapewniła ona przestronniejszą kabinę pasażerską i przestrzeń transportową, lepiej dostosowaną do konkurencji japońskiej.
Samochód zyskał smuklejszą sylwetkę z charakterystycznym, aerodynamicznym przodem z podłużną maską i po przeciwnej stronie krótkim, ściętym tyłem i wąskimi, wysoko umieszczonymi lampami. Producent zdecydował się też wyposażyć Sonatę trzeciej generacji w większą ilość dodatków z zakresu komfortu i bezpieczeństwa.
Rok po debiucie trzeciej generacji, w 1994 roku liczba wyprodukowanych egzemplarzy Sonaty w skali globalnej przekroczyła milion sztuk.
Lifting.
W 1996 roku Hyundai Sonata trzeciej generacji przeszedł gruntowną restylizację nadwozia, która przyniosła nowy projekt przedniej i tylnej części nadwozia. Pas przedni otrzymał awangardowe, bardziej zaokrąglone reflektory z charakterystycznym zadarciem ku górze, z kolei z tyłu zamiast wąskiego pasa lamp pojawiły się większe, umieszczone na krawędziach błotników lampy.
Marcia.
Podobnie jak na bazie większego modelu Grandeur w 1996 roku Hyundai przedstawił inaczej stylizowany i bardziej luksusowy wariant Dynasty, w tym samym roku w oparciu o Sonatę trzeciej generacji przy okazji restylizacji na wewnętrznym południowokoreańskim rynku zadebiutował model Hyundai Marcia.
Poza bogatszym wyposażeniem i bardziej luksusowym wystrojem kabiny pasażerskiej, samochód wyróżniał się agresywniej ukształtowanymi reflektorami i chromowaną atrapą chłodnicy, a także wąskie lampy biegnące przez szerokość nadwozia z odblaskowym paskiem między nimi.
Sprzedaż.
Przy okazji trzeciej generacji Hyundaia Sonaty, producent zdecydował się zwiększyć zasięg rynkowy pojazdu o kolejne duże rynku zbytu. Samochód trafił do sprzedaży na większej liczbie rynków europejskich, we Włoszech otrzymując nazwę Hyundai Sonica. Po raz pierwszy Sonatę zaoferowano także w Australii.
Czwarta generacja.
Hyundai Sonata IV został zaprezentowany po raz pierwszy w 1998 roku.
Projektując czwartą generację Sonaty, Hyundai wykorzystał platformę nowej generacji o kodzie "Y4", którą dwa lata później wykorzystał także nowy partner Kia do budowy Optimy.
Samochód zaadaptował proporcje poprzednika, z podłużnym i smukłym przodem, jednak w przeciwieństwie do niego przyjął mniej agresywne kształty z zaokrąglonymi reflektorami, a także dużą owalną atrapą chłodnicy i wyraźnymi przetłoczeniami na bocznych panelach nadwozia.
Początkowo gama wariantów wyposażeniowych Sonaty czwartej generacji składała się z dwóch podstawowych odmian, a w 2000 roku poszerzono ją o "Executive" wyróżniającą się luksusowym wystrojem kabiny pasażerskiej i bogatszym wyposażeniem.
Lifting.
W 2001 roku Hyundai przeprowadził gruntowną restylizację nadwozia, w ramach której podobnie jak w przypadku poprzednika zdecydowano się całkowicie zmienić wygląd przedniej i tylnej części nadwozia wobec pierwotnego wariantu.
Pas przedni otrzymał bardziej awangardowo ukształtowane reflektory z podwójnymi łukami w górnej krawędzi, z kolei z tyłu znalazły się mniejsze, szerzej rozstawione lampy, a także miejsce na tablicę rejestracyjną przeniesione ze zderzaka na klapę bagażnika.
Sprzedaż.
Hyundai Sonata czwartej generacji był samochodem o globalnym zasięgu, oferowany na większości kluczowych rynków (włącznie z Włochami pod nazwą Hyundai Sonica) do końca cyklu rynkowego w 2004 roku z powodu prezentacji nowego wcielenia modelu. Wyjątkiem były dwa rynki.
W 2004 roku rosyjskie przedsiębiorstwo TagAZ uruchomiło produkcję czwartej generacji Sonaty w ramach porozumienia Hyundaiem. Samochód wizualnie odróżniał się chromowaną atrapą chłodnicy, pozbawioną loga producenta. Produkcja trwała przez kolejne 8 lat, kończąc się w 2012 roku.
Dłużej niż na globalnych rynkach Hyundai Sonata czwartej generacji był także produkowany i sprzedawany na rynku chińskim przez lokalne joint-venture Beijing Hyundai. W sierpniu 2009 roku samochód przeszedł dedykowaną dla Chin restylizację, zmieniając nazwę na Hyundai Moinca. Pojawił się większy wlot powietrza, większe zaokrąglone reflektory, a także inne lampy tylne z optycznym poszerzeniem. Pod tą postacią samochód produkowany był do 2017 roku, znikając z rynku na rzecz nowszych konstrukcji.
Wyposażenie.
W zależności od wybranej wersji wyposażeniowej pojazdu oraz rocznika produkcji, auto wyposażone mogło być m.in. w system ABS, elektryczne sterowanie szyb, elektryczne sterowanie lusterek, komplet poduszek powietrznych, a także skórzaną tapicerkę i światła przeciwmgłowe.
Piąta generacja.
Hyundai Sonata V został zaprezentowany po raz pierwszy w 2004 roku.
Piąta generacja Sonaty przeszła obszerny zakres zmian w stosunku do poprzednika, ponownie powstając w głębokiej współpracy z Kią. Samochód zyskał masywniejsze proporcje, z bardziej stonowanymi kształtami charakteryzującymi się dużymi, kanciastymi reflektorami i podłużnymi, dwuczęściowymi lampami tylnymi. Pas przedni zdominowała rozległa, trapezoidalna atrapa chłodnicy.
Hyundai ponownie zdecydował się zapewnić Sonacie bogate wyposażenie, obejmujące opcjonalnie takie dodatki, jak skórzana tapicerka, tempomat, a także radioodtwarzacz obsługujący płyty CD także w formacie MP3. Charakterystyczną cechą modelu z pierwszych lat produkcji była prostokątna konsola centralna z wysoko osadzonym panelem radia.
Producent ponownie zdecydował się postawić na rozbudowaną gamę jednostek napędowych, obejmującą zarówno czterocylindrowe silniki benzynowe, jak i wysokoprężne, a w topowych wariantach - także motory typu V6.
Lifting.
W 2008 roku Hyundai Sonata piątej generacji przeszedł restylizację obejmującą zarówno wygląd zewnętrzny, jak i wewnętrzny. Zaprezentowany po modernizacji pojazd w trakcie targów motoryzacyjnych w Genewie zyskał nowy wzór atrapy chłodnicy wykonanej chromem, większe przednie reflektory z jasnym i wkładami, a także derzak w który wkomponowane zostały światła przeciwmgłowe. We wnętrzu pojazdu zastosowano zupełnie nowy wzór deski rozdzielczej, a także nowe elementy wyposażenia pojazdu.
Sprzedaż.
Hyundai Sonata piątej generacji, podobnie jak poprzednik, był konstrukcją o globalnym zasięgu rynkowym, po raz ostatni będąc jednak dostępnym na rynku europejskim włącznie z Polską.
Po raz trzeci i ostatni na rynku włoskim nosiła ona nazwę Hyundai Sonica, z kolei w Rosji pojazd nosił nazwę Hyundai NF dla odróżnienia od nadal produkowanego tu poprzednika. Po restylizacji z 2008 roku nazwę zmieniono na Hyundai NF Sonata. Inną, dłuższą nazwę pojazd przyjął także w Indiach, nosząc tam nazwę Hyundai Sonata Embera.
Restylizacja Sonaty piątej generacji w 2008 roku nie objęła rynku chińskiego, gdzie samochód przeszedł głębsze zmiany w wyglądzie i przyjął nową nazwę, Hyundai Sonata Ling Xiang. Samochód otrzymał inne, bardziej agresywnie ukształtowane reflektory i większą atrapę chłodnicy, a także bardziej ścięte lampy tylne z innymi wkładami. Pod tą postacią samochód produkowano lokalnie przez joint-venture Beijing-Hyundai do 2011 roku.
Szósta generacja.
Hyundai Sonata VI został zaprezentowany po raz pierwszy w 2009 roku.
Szósta generacja modelu powstała według zupełnie nowej koncepcji, realizując bardziej awangardowy język stylistyczny Hyundaia o nazwie "Fluidic Sculpture".
Dotychczasowe stonowane proporcje przeszły metamorfozę w stronę większej ilości ostrych przetłoczeń i łuków, na czele z agresywnie ukształtowanymi reflektorami i dużą atrapą chłodnicy dominującą pas przedni. Boczne części nadwozia zaakcentowało ostro zarysowane przetłoczenie, z kolei linia dachu została poprowadzona łagodniej i niżej w stylu samochodów typu coupe.
Duże zmiany Sonata szóstej generacji przeszła także w kabinie pasażerskiej. Samochód otrzymał niżej osadzone fotele, z kolei kokpit zyskał masywniejszą formę wzbogaconą o opływowe powierzchnie otaczające kierowcę i pasażera. Konsola centralna została zdominowana przez ostro zarysowane kratki nawiewów z umieszczonym pomiędzy nimi opcjonalnym ekranem systemu multimedialnego.
Sonata Hybrid.
W marcu 2010 roku po raz pierwszy w historii linii modelowej Sonata ofertę wzbogacił model Hyundai Sonata Hybrid. Producent zdecydował się na nadanie mu głębokich różnic wizualnych, na czele z niżej osadzoną, sześciokątną atrapą chłodnicy i umieszczoną na krawędzi maski i zderzaka chromowaną poprzeczką z logo producenta. Inne wkłady zyskały też lampy tylne.
Spalinowo-elektryczny układ napędowy Sonaty Hybrid utworzył silnik benzynowy o pojemności 2.4 l i mocy 171 KM oraz elektryczną jednostka generującą moc 41 KM.
Lifting.
W styczniu 2013 roku Hyundai Sonata szóstej generacji przeszedł drobną restylizację, która przyniosła nowy wygląd zderzaków, a także inne wkłady lamp tylnych wykonanych w technologii LED. Kierunowskazy oraz światła cofania zostały umieszczone w kloszach niżej niż dotychczas.
Sprzedaż.
Hyundai Sonata siódmej generacji był samochodem o globalnym zasięgu rynkowym, który jednak po raz pierwszy od momentu debiutu drugiej generacji w 1988 roku nie objął Europy. Wynikało to z premiery innego, zbudowanego specjalnie dla tego rynku modelu i40.
W 2010 roku samochód zadebiutował także w Australii pod inną nazwą jako Hyundai i45, gdzie oferowano go przez kolejne 3 lata do 2013 roku. Przedwczesne wycofanie z gamy wynikało z niewielkiej sprzedaży, tracąc na popularności wobec bardziej popularnego sprzedawanego równolegle modelu i40.
Wyposażenie.
W zależności od wersji wyposażeniowej oraz rocznika produkcji, auto wyposażone mogło być m.in. w system ABS i ESP, komplet poduszek powietrznych, elektryczne sterowanie szyb, elektryczne sterowanie lusterek, wielofunkcyjną kierownicę, klimatyzację automatyczną oraz system multimedialny, a także światła przeciwmgłowe oraz skórzaną tapicerkę.
Siódma generacja.
Hyundai Sonata VII został zaprezentowany po raz pierwszy w 2014 roku.
Siódma generacja Sonaty przeszła ewolucyjny zakres zmian w stosunku do poprzednika, zyskując bardziej stonowane i mniej awangardowe cechy wyglądu.
Przednia część nadwozia zyskała wyżej osadzone, ostro zarysowane reflektory, a także zdominował ją duży, heksagonalny wlot powietrza z centralnie umieszczonym logo producenta. Tylną część nadwozia przyozdobiły z kolei ponownie dwuczęściowe, lecz bardziej zaokrąglone lampy, a za tylnymi drzwiami ponownie znalazło się trójkątne okienko. Bagażnik powiększono do 510 litrów pojemności.
Samochód przeszedł obszerne zmiany pod kątem konstrukcyjym. Nadwozie stało się dłuższe i szersze, z kolei szkielet pojazdu stał się o 41% bardziej wytrzymały podczas skręcania i o 35% bardziej odporny na odkształcenia.
Duże zmiany preszła kabina pasażerska, gdzie znalazł się przeprojektowany, masywniejszy kokpit. Konsolę centralną zdominowały wysoko umieszczone nawiewy, a także umieszczony między nimi opcjonalny ekran systemu multimedialnego o przekątnej ośmiu cali i z łącznością z systemem nawigacji satelitarnej.
Sonata Hybrid.
W grudniu 2014 roku gamę Sonaty ponownie poszerzył wariant spalinowo elektryczny Hyundai Sonata Hybrid. Producent zdecydował się odróżnić go wizualnie od podstawowej wersji większą atrapą chłodnicy obejmującą także miejsce na tablicę rejestracyjną, a także innymi zderzakami i wkładami lamp tylnych.
Układ napędowy pojazdu utworzył silnik benzynowy o pojemności 2 litrów i mocy 154 KM, który połączono z 50-konnym silnikiem elektrycznym. Spalinowo-elektryczna Sonata Hybrid siódmej generacji miała według deklaracji producenta spalać ok. 5,5-litra paliwa na 100 kilometrów.
Lifting.
W marcu 2017 roku zaprezentowano Sonatę siódmej generacji po gruntownej modernizacji stylistycznej, w ramach której zmieniona została większość paneli nadwozia. Pojazd otrzymał zupełnie nowy, bardziej aerodynamiczny pas przedni z niżej osadzonym, kaskadowym wlotem powietrza w stylu modelu i30, a także większe, bardziej strzeliste reflektory połączone z chromowaną poprzeczką.
Gruntownie przeprojektowany został także tył nadwozia, gdzie pojawiły się bardziej foremne lampy, a także duży napis z nazwą modeli pomiędzy nimi. Miejsce na tablicę rejestracyjną przeniesiono na zderzak, który również został przeprojektowany.
Kabina pasażerska otrzymała bardziej nowy, większy system multimedialny zapewniający łączność z systemami Apple CarPlay i Android Auto, a także wzbogacono listę asystentów bezpieczeństwa.
Sprzedaż.
Podobnie jak poprzednik, siódma generacja Sonaty była samochodem globalnym, który ponownie jednak nie trafił do sprzedaży w Europie. Tam rolę samochody klasy średniej dalej pełnił odrębny model i40.
Ósma generacja.
Hyundai Sonata VIII został zaprezentowany po raz pierwszy w 2019 roku.
Studyjną zapowiedzią zupełnie nowego języka stylistycznego Hyundaia był przedstawiony w 2018 roku prototyp Le Fil Rouge. Na jego rozwiązaniach oparto awangardową koncepcję "Sensuous Sportiness", w której utrzymana została ósma generacja Hyundaia Sonaty.
Dzięki oparciu na nowej platformie "N3" samochód stał się znacznie większy i przestronniejszy, zyskując szersze oraz dłuższe nadwozie. Aerodynamicznie ukształtowany pas przedni zyskał charakterystyczny, rozległy wlot powietrza, a także łezkowate reflektory płynnie połączone paskiem diod LED do jazdy dziennej z chromowaną poprzeczką biegnącą przez całą długość maski.
Sylwetkę pojazdu wzbogaciły liczne przetłoczenia, a także łagodnie opadająca linia dachu w stylu pojazdów typu coupe, z kolei tylną część nadwozia przyozdobiły lampy w kształcie zadartych łuków wraz z umieszczonym na klapie bagażnika szeroko rozstawionym napisem z nazwą modelu.
Głębokie zmiany w stosunku do poprzednika przeszła także kabina pasażerska. Pojawiło się nowe koło kierownicy, a także dostępne w topowych wariantach cyfrowe wskaźniki. Konsola centralna została przeprojektowana pod kątem znacznie większego ekranu systemu multimedialnego z 10,25-calowym wyświetlaczem, z kolei w konsoli centralnej podobnie jak w modelu Palisade zamiast dotychczasowej dźwigni wyboru trybów jazdy przekładni automatycznej znalazły się przyciski.
Lifting.
W marcu 2023, dwa lata później niż pierwotnie planowano, Hyundai Sonata ósmej generacji przeszedł obszerną restylizację. Dotychczasowy projekt stylistyczny został całkowicie zrewidowany na rzecz nowego języka "Sensuous Sportiness" nawiązującego do debiutujących w międzyczasie nowych generacji modeli Grandeur czy Kona. Pas przedni zyskał nisko osadzony, trapezoidalny wlot powietrzny, a także dwurzędowe oświetlenie tworzone przez niżej osadzone klosze reflektorów i główny, biegnący przez całą szerokość pojazdu pas full LED. Zmiany objęły także tylną część nadwozia, która otrzymała przemodelowane lampy obejmujące odtąd także klapę bagażnika i umieszczoną wyżej niż dotychczas listwę świetlną.
Producent zastosował w Sonacie po liftingu także zupełnie nowy projekt kabiny pasażerskiej, z rozbudowanym pakietem oświetlenia ambiente oraz przeprojektowaną deską rozdzielczą zwieńczoną nowym kołem kierownicy. Zastosowano nowy panel klimatyzacji, zintegrowany pas nawiewów, a także zestaw cyfrowych wskaźników oraz nowej generacji systemu multimedialnego zintegrowanych pod jedną taflą szkła, oba o przeątnej 12,3 cala. Gama jednostek napędowych została poszerzona o zmodernizowany, turbodoładowany silnik T-GDI o pojemności 2,5 litra i mocy 290 KM. Został on połączony z nieoferowanym dotąd napędem na obie osie AWD.
Sonata Hybrid.
Podobnie jak w przypadku poprzednich dwóch generacji, gamę Sonaty ósmej generacji poszerzył w lutym 2020 roku także spalinowo-elektryczny wariant o napędzie hybrydowym. Pod kątem wizualnym upodobniono go to pośrednich wariantów wyposażeniowych, wyróżniając się chromowanym wypełnieniem atrapy chłodnicy z charakterystyczną, biegnącą przez całą szerokość zderzaka chromowaną poprzeczką. Układ napędowy pojazdu utworzył 2-litrowy silnik benzynowy o mocy 150 KM, który połączono z 52-konnym silnikiem elektrycznym, a także panelami solarnymi umieszczonymi na dachu. Łączne spalanie w trybie mieszanym określono na ok. 4,7-litra na 100 kilometrów.
Sonata N-Line.
Po raz pierwszy oferta Hyundaia Sonaty została poszerzona także o topowy wariant Sonata N-Line. Pod kątem wizualnym otrzymał on dodatkowe wloty powietrza w zderzaku, 19-calowe alufelgi, a także poczwórną końcówkę wydechu, inny wzór atrapy chłodnicy i malowany na czarno dach. Sonata N-Line napędzona została przez najmocniejszą w gamie silnikowej 2,5-litrowa jednostkę benzynową rozwijającą moc 290 KM i 311 Nm maksymalnego momentu obrotowego.
Sprzedaż.
Wbrew wcześniejszym zapowiedziom, jakie pojawiały się w mediach motoryzacyjnych w 2018 roku, Hyundai Sonata ósmej generacji nie trafił do sprzedaży w Europie jako następca modelu i40, a producent zamiast tego całkowicie wycofał się z klasy średniej w tym regionie. Hyundai Sonata ósmej generacji poza rodzimym rynkiem Korei Południowej, trafił do sprzedaży także w Stanach Zjednoczonych, Kanadzie, Meksyku, Australii, a także na Bliskim Wschodzie oraz w Rosji i Serbii.
Debiut ósmej generacji Sonaty zakończył się niepowodzeniem i drastycznie niższym popytem niż poprzednie generacje, nie zatrzymując tendencji spadkowej notowanej w przypadku poprzednika. Z powodu rynowej porażki, pierwotnie w połowie 2021 roku producent planował pominąć restylizację modelu w połowie cyklu produkcyjnego i zakładał przedstawienie zupełnie nowej, dziewiątej generacji już po 4 latach produkcji, w 2023 roku. Plany te jednak zrewidowano niespełna rok później - w maju 2022 media motoryzacyjne opisały, że koreański producent planuje zakończyć produkcję Sonaty po zakończeniu cyklu produkcyjnego bez następcy i wycofać się z coraz bardziej marginalizowanego segmentu na rzecz popularniejszych modeli. Ostatecznie, samochód przeszedł ostatnie przed zniknięciem rynku modyfikacje w 2023 roku.

</doc>
<doc id="1582270" url="https://pl.wikipedia.org/wiki?curid=1582270" title="David McPherson">
David McPherson

David McPherson (ur. 28 stycznia 1964 w Paisley) – piłkarz szkocki grający na pozycji środkowego obrońcy.
Kariera klubowa.
Karierę piłkarską McPherson rozpoczął w amatorskim klubie Gartcosh Juveniles. Następnie został zawodnikiem szkółki piłkarskiej Rangers F.C. z Glasgow. W 1982 roku awansował do kadry pierwszej drużyny prowadzonej przez menedżera Johna Greiga. 9 października tamtego roku zadebiutował w Scottish Premier League w zremisowanym 0:0 wyjazdowym meczu z Greenock Morton. Od sezonu 1983/1984 był podstawowym zawodnikiem Rangersów i wtedy też zdobył Puchar Ligi Szkockiej, a w 1985 roku sięgnął po niego po raz drugi. W sezonie 1986/1987 został po raz pierwszy w karierze mistrzem kraju, a w 1987 wywalczył kolejny Puchary Ligi.
Latem 1987 McPherson odszedł z Rangersów, których prowadził wówczas Graeme Souness. Za 400 tysięcy funtów został sprzedany do Heart of Midlothian F.C. z Edynburga. W Hearts podobnie jak w Rangersach był podstawowym zawodnikiem. W 1988 roku został z "Sercami" wicemistrzem Szkocji, a drugą pozycję w Premier League zajął też w 1992 roku.
W letnim oknie transferowym 1992 David wrócił do Rangers. Kosztował 1,35 miliona funtów. Już w sezonie 1992/1993 osiągnął kolejne sukcesy w karierze. Z Rangersami sięgnął po trzy trofea - mistrzostwo, Puchar Szkocji i Puchar Ligi. Z kolei w 1994 roku wywalczył tytuł mistrzowski oraz drugi z pucharów. W sezonie 1994/1995 klub z Glasgow, z McPhersonem w składzie, znów został mistrzem ligi, jednak David jeszcze w październiku 1994 odszedł z klubu, dla którego rozegrał w swojej karierze 276 ligowych meczów (zdobył w nich 22 gole).
W latach 1994–1999 McPherson ponownie występował w Heart of Midlothian. W 1998 roku zdobył z Hearts Puchar Szkocji, pierwszy dla tego klubu od 1956 roku. Dorobek Davida w barwach Hearts to 294 ligowe mecze i 24 gole.
Latem 1999 McPherson wyjechał do Australii by grać w tamtejszym klubie Carlton SC z Melbourne. W 2001 roku wrócił do Szkocji. Przez rok występował w Greenock Morton F.C., w Second Division. W 2002 roku zakończył piłkarską karierę.
Kariera reprezentacyjna.
W reprezentacji Szkocji McPherson zadebiutował 26 kwietnia 1989 roku w wygranym 2:1 meczu eliminacji do Mistrzostw Świata we Włoszech z Cyprem. Rok później został powołany do kadry na mundial w Italii. Wystąpił na nim w trzech spotkaniach: przegranym 0:1 z Kostaryką, wygranym 2:1 ze Szwecją oraz przegranym 0:1 z Brazylią. Z kolei w 1992 roku selekcjoner Andy Roxburgh uwzględnił go w kadrze na Euro 92. Jego dorobek na tym turnieju to trzy mecze: z Holandią (0:1), z Niemcami (0:2) i ze Wspólnotą Niepodległych Państw (3:0). Ogółem do 1993 roku w kadrze Szkocji wystąpił 27 razy.

</doc>
<doc id="1582273" url="https://pl.wikipedia.org/wiki?curid=1582273" title="Mistrzostwa Afryki w Lekkoatletyce">
Mistrzostwa Afryki w Lekkoatletyce



</doc>
<doc id="1582276" url="https://pl.wikipedia.org/wiki?curid=1582276" title="Łusecznica peloponeska">
Łusecznica peloponeska

Łusecznica peloponeska ("Algyroides moreoticus") – gad z rodziny jaszczurek właściwych.
Wygląd.
Mała jaszczurka o grzbiecie pokrytym dużymi łuskami zakończonymi kilem, stosunkowo duży ogon. Samce ubarwione na grzbiecie w kolorze czerwonawym lub ciemnobrunatym obciedzinym żółtawymi paskami, boki zółtawozielone, przednie nogi pokryte białymi plamkami. Samice jednolicie brązowe. Brzuch obu płci białawy do bladozielonego.
Długość całkowita do 13,5 cm.
Występowanie.
Peloponez i wyspy Jońskie.
Środowisko.
Suche, pozbawione roślinności skaliste tereny, jak również porośnięta bujną roślinnością tereny nadbrzeżne.

</doc>
<doc id="1582277" url="https://pl.wikipedia.org/wiki?curid=1582277" title="Macierzanka zwyczajna">
Macierzanka zwyczajna

Macierzanka zwyczajna ("Thymus pulegioides" L.) – gatunek rośliny należący do rodziny jasnotowatych. Znana też jako macierzanka jajowata. Ten aromatyczny, niski półkrzew występuje na rozległych obszarach Europy, a jako introdukowany także w Ameryce Północnej i Nowej Zelandii. W Polsce jest pospolity. Rośnie w miejscach słonecznych, w murawach i na skałach, źle znosi zacienienie. Jest jednym z trzech gatunków macierzanek cenionych jako rośliny przyprawowe oraz lecznicze (poza macierzanką zwyczajną podobnie stosowana jest macierzanka piaskowa i tymianek). Gatunek ten bywa także uprawiany jako roślina ozdobna.
Rozmieszczenie geograficzne.
Naturalny zasięg macierzanki zwyczajnej obejmuje większą część Europy: od Wielkiej Brytanii na wschód przez Danię, Norwegię i Szwecję, na południe przez Litwę, Łotwę i Estonię i dalej aż po Ukrainę. Na południu zasięg obejmuje teren od Bułgarii, przez Albanię, Włochy, Francję, po Hiszpanię i Portugalię. Gatunek jest notowany jako obcy (uciekinier z upraw) we florze Kanady (prowincje: Kolumbia Brytyjska, Manitoba, Nowy Brunszwik, Ontario, Wyspa Księcia Edwarda, Quebec) oraz USA (stany: Connecticut, Delaware, Massachusetts, Maine, Michigan, Karolina Północna, New Hampshire, Nowy Jork, Oregon, Pensylwania, Rhode Island, Wirginia, Wirginia Zachodnia, Vermont). Jako zdziczały rośnie też w Nowej Zelandii.
W Polsce gatunek jest rozpowszechniony niemal w całym kraju, przy czym pospolicie spotykany jest w części południowej. Lokalnie na Mazowszu, Podlasiu i w pasie nadmorskim bywa rzadki.
Ekologia.
Wymagania siedliskowe.
Macierzanka ta rośnie na słonecznych, suchych miejscach, na ubogich łąkach i pastwiskach, przydrożach, skarpach i skałach. Poza naturalnymi stanowiskami utrzymuje się także jako pozostałość po uprawie, na trawnikach czy w parkach. Mimo to nie rozprzestrzenia się zbyt chętnie w środowisku antropogenicznym. Rośnie zwykle na glebach wapiennych, toleruje odczyn kwaśny, neutralny lub zasadowy. Nie toleruje zacienienia. W górach sięga po piętro regla dolnego, rzadko po piętro subalpejskie.
Oddziaływania międzygatunkowe.
Wypasanie owiec w miejscach, gdzie rośnie macierzanka zwyczajna, jest dla niej korzystne, ponieważ zwierzęta unikają tego gatunku, równocześnie zgryzając roślinność konkurencyjną.
Grzyby z gatunku "Puccinia thymi" (Fuckel) P. Karst., należące do rodziny rdzowatych, pasożytują na łodygach macierzanki zwyczajnej.
Rośliny tego gatunku są ważnym źródłem pokarmu dla wielu bezkręgowców. Obecność tego gatunku determinuje m.in. występowanie modraszka ariona, dla którego jest rośliną żywicielską, zarówno na etapie larwalnym, jak i po przepoczwarzeniu.
W fitosocjologii ma status gatunku wyróżniającego dla związków zespołów "Vicio lathyroidis-Potentillion argenteae" i" Violion caninae" oraz gatunku charakterystycznego dla zespołu przelotu pospolitego i koniczyny pagórkowej ("Anthyllidi-Trifolietum montani").
Systematyka i zmienność.
Gatunek opisany został przez Karola Linneusza w "Species Plantarum" w 1753 roku (jako lektotyp wskazany został jeden z okazów zbieranych przez Linneusza). Zaliczany jest do sekcji "Serpyllum". W obrębie gatunku tradycyjnie wyodrębniano podgatunki różniące się takimi cechami morfologicznymi jak długość liści, proporcja długości do szerokości liści i długość kwiatostanu. Eksperyment, w którym wegetatywnie namnażano rośliny różnych podgatunków, wykazał, że cechy uważane za diagnostyczne w istocie zależą od warunków środowiskowych i nie mają podstaw genetycznych. W efekcie uznaje się obecnie, że jest to polimorficzny gatunek, w obrębie którego można wyróżnić co najwyżej różne odmiany. Ze względu na złożoną systematykę rodzaju i wyróżniane liczne różne taksony wewnątrzgatunkowe lista synonimów jest bardzo długa.
Krzyżuje się często z "Thymus serpyllum", tworząc mieszańce o nazwie "Thymus × oblongifolius" Opiz, poza tym z: "Thymus pycnotrichus" (Uechtr.) Ronniger tworząc "Thymus × henryi" Ronniger, 1924, "T. alpestris", "T. austriacus", "T. carpaticus", "T. glabrescens", "T. kosteleckyanus", "T. marschallianus" i "T. pulcherrimus". Wciąż uznawany za takson mieszańcowy jest "Thymus × citriodorus" (Pers.) Schreb. – efekt skrzyżowania macierzanki zwyczajnej z macierzanką tymiankiem "Thymus vulgaris". W 2005 roku wnioskowano o uznanie tego taksonu za odrębny gatunek na podstawie analizy DNA.
Zastosowanie.
Roślina przyprawowa.
Przyprawę stanowi świeże lub suszone ziele zebrane na początku kwitnienia, najlepiej przed rozwinięciem się kwiatów. Najbardziej aromatyczne są rośliny rosnące na stanowiskach silnie nasłonecznionych. Macierzanka zwyczajna może stanowić składnik mieszanek przyprawowych, dodatek do zup i sosów mięsnych, warzyw, grzybów czy cukinii. Ma bardzo aromatyczny zapach i korzenny, gorzki smak. Jest przyprawą używaną przede wszystkim w kuchni śródziemnomorskiej, bardzo zbliżoną do tymianku, stosowaną podobnie i tak jak to ziele nadaje się szczególnie do przyprawiania potraw tłustych i ciężkostrawnych. Stare księgi zielarskie radzą dodawać macierzankę do potraw mięsnych i rybnych, ponieważ regulować ma trawienie.
Roślina ozdobna.
Sadzona w ogrodach, ceniona za walory zapachowe oraz kwiaty wabiące owady. W sprzedaży dostępnych jest szereg odmian uprawnych o ozdobnych liściach, m.in.:
Inne zastosowania.
Olejek eteryczny pozyskiwany z liści jest również stosowany w przemyśle perfumeryjnym i produkcji płynu do płukania ust.
Jest to dobra roślina miododajna, chociaż w mniejszym stopniu niż macierzanka piaskowa.
Uznawana była także za roślinę magiczną – miała pomagać kobietom przyciągnąć męża oraz wspomagać egzorcyzmy.
Uprawa.
Roślinom uprawianym należy zapewnić stanowisko w pełni nasłonecznione, najlepiej na przepuszczalnej, wapiennej glebie. Uprawa udaje się również w miejscach suchych, na murkach, w ogródkach skalnych, a także między kamieniami ogrodowych ścieżek (toleruje lekkie wydeptywanie). Macierzanka zwyczajna nie lubi mokrych stanowisk, zwłaszcza w zimie. Warstwa żwiru wokół roślin pomaga chronić liście przed wilgotną glebą.
Gatunek w uprawie rozmnażany jest przez wysiew nasion wiosną do inspektu lub jesienią w szklarni. Siewki należy rozsadzić do pojemników i wysadzać do gruntu późną wiosną lub wczesnym latem, po ostatnich prognozowanych przymrozkach. Podział kępy wykonuje się wiosną lub jesienią, przy czym duże fragmenty można wysadzać od razu w docelowe miejsce, zaś mniejsze warto najpierw przetrzymać w pojemnikach w inspekcie lub szklarni w lekkim zacienieniu, aż podrosną. Następnie wysadzić latem lub kolejnej wiosny.

</doc>
<doc id="1582278" url="https://pl.wikipedia.org/wiki?curid=1582278" title="Mistrzostwa Oceanii w Lekkoatletyce">
Mistrzostwa Oceanii w Lekkoatletyce



</doc>
<doc id="1582279" url="https://pl.wikipedia.org/wiki?curid=1582279" title="Algyroides moreoticus">
Algyroides moreoticus



</doc>
<doc id="1582280" url="https://pl.wikipedia.org/wiki?curid=1582280" title="Mały Smoczy Staw">
Mały Smoczy Staw

Mały Smoczy Staw (słow. "Malé Dračie pleso", niem. "Kleiner Drachensee", węg. "Kis-Sárkány-tó") – mały staw położony w Dolince Smoczej, w słowackiej części Tatr Wysokich. Mały Smoczy Staw nie jest dokładnie pomierzony, choć może odnosić się do niego dawny pomiar wynoszący 0,104 ha, który niesłusznie kwestionowany był jako pomiar Smoczego Stawu.
Mały Smoczy Staw leży u stóp Siarkana, ok. 200 m na południowy wschód od największego okolicznego zbiornika wodnego – Smoczego Stawu. Nazewnictwo Małego Smoczego Stawu, podobnie jak innych obiektów w okolicy, pochodzi od legendy, według której w pobliżu miało znajdować się dawniej legowisko smoka.

</doc>
<doc id="1582283" url="https://pl.wikipedia.org/wiki?curid=1582283" title="Staatsoper">
Staatsoper



</doc>
<doc id="1582285" url="https://pl.wikipedia.org/wiki?curid=1582285" title="Asja Łamtiugina">
Asja Łamtiugina

Asja Łamtiugina (ur. 8 listopada 1940 w Żarach, zm. 31 marca 2023) – polska aktorka pochodzenia rosyjskiego.
Życiorys.
Była aktorką Teatru Współczesnego im. Edmunda Wiercińskiego we Wrocławiu w okresie 1967–1974. W latach 1976–1978 występowała jako aktorka w Teatrze Dramatycznym w Białymstoku, której często towarzyszył syn Olaf.
Była żona aktora Edwarda Lindego-Lubaszenki, matka aktora i reżysera Olafa Lubaszenki.

</doc>
<doc id="1582289" url="https://pl.wikipedia.org/wiki?curid=1582289" title="Bereźnica (obwód rówieński)">
Bereźnica (obwód rówieński)

Bereźnica (ukr. Бережниця; także "Bereżnica"), wieś (dawniej miasto) na Ukrainie, nad Horyniem, na Polesiu, w obwodzie rówieńskim, w rejonie dąbrowickim. Liczy ok. 650 osób.
Prywatne miasto szlacheckie, położone w województwie wołyńskim, w 1739 roku należało do klucza Stepań Lubomirskich.
W I Rzeczypospolitej należała do dóbr książąt Ostrogskich, Zasławskich a na końcu Czackich. Od 1831 roku własność rządowa.
Do 1926 miasto, a następnie wieś w Polsce, w województwie poleskim/województwie wołyńskim, w powiecie sarneńskim. Miejscowość była siedzibą wiejskiej gminy Bereźnica. Zamieszkiwana wówczas głównie przez Żydów (1372 osób w 1921 roku), oprócz tego przez Ukraińców i kilkanaście rodzin polskich.
Podczas okupacji niemieckiej utworzono w Bereźnicy getto, zlikwidowane w sierpniu 1942 roku. Około 1 tys. Żydów wywieziono do Sarn i tam rozstrzelano.
W 1943 roku pod wpływem terroru UPA (zabito kilka osób) Polacy z Bereźnicy wyjechali do Sarn i innych miast. Upowcy spalili kościół pw. św. Rafała Archanioła, w którym znajdował się słynący łaskami obraz Matki Bożej. Los obrazu jest nieznany.
W 1954 roku wojsko radzieckie wysadziło pozostałości kościoła; materiał budowlany użyto do budowy kilku budynków w Sarnach.

</doc>
<doc id="1582291" url="https://pl.wikipedia.org/wiki?curid=1582291" title="Szpic włoski">
Szpic włoski

Szpic włoski – jedna z ras psów, należąca do sekcji psów szpiców europejskich.
Według klasyfikacji FCI nie podlega próbom pracy.
Jest to rasa psa rzadko występująca. .
Rys historyczny.
Szpic włoski jest jednym z potomków szpica europejskiego, który istniał w środkowej części kontynentu już od epoki brązu, i którego skamieniały szkielet odkryto obok fundamentów osady palowej. Zatem szpic włoski ma tych samych przodków, co szpic niemiecki, którego nie jest potomkiem, lecz krewnym. Hodowano go we Włoszech od niepamiętnych czasów zarówno w pałacach szlachty, jak i w chatach prostych ludzi, gdzie ceniono go szczególnie wysoko ze względu na instynkt obronny i czujność. Był psem Michała Anioła, a w XVIII w. niestrudzonym towarzyszem woźniców z Toskanii i Lacjum, zawsze gotowym, by donośnie ostrzec ich przed obcymi na drodze.
Wygląd.
Budowa.
Budowa kwadratowa; długość głowy stanowi niemal 4/10 długości tułowia.
Głowa.
W kształcie piramidy; długość stanowi niemal 4/10 wysokości w kłębie.
Czaszka długością przewyższa kufę (6,5 : 5), szerokość między łukami jarzmowymi większa niż połowa długości głowy (7,3 : 11,5); na przekroju podłużnym i poprzecznym nieco jajowata; bardzo słabo zaznaczona bruzda czołowa, słabo podkreślony guz potyliczny. Górne linie czaszki i kufy są lekko zbieżne. Wyrosłe kostne czoła opadają niemal pionowo do nasady kości nosowej i są dobrze wykształcone. 
Nos wilgotny, świeży, z rozwartymi nozdrzami. Widziany z boku znajduje się na tej samej linii co grzbiet nosa i nie wystaje poza fafle. Zawsze czarny, zarówno u psów białej, jak i czerwonej maści. 
Kufa o długości mniejszej od czaszki, ze zbieżnymi bokami, spiczasta. Grzbiet nosa prosty. Widziana z boku żuchwa wyznacza dolny brzeg kufy. 
Fafle widziane od przodu fafle górne tworzą z dolnym brzegiem linię prostą. Śluzówka kąta warg niewidoczna, przez co fafle są bardzo krótkie. Brzegi fafli czarno pigmentowane.
Szczęki nie wydają się bardzo silne, są normalnie rozwinięte i dokładnie pasują do siebie przy przednim brzegu. Gałęzie żuchwy proste. Zęby białe, równo ustawione, całkowicie wykształcone. Zgryz nożycowy; zgryz cęgowy tolerowany. 
Oczy szeroko otwarte, normalnej wielkości, wyrażają czujność i żywość. Okrągłe, leżą na płaszczyznach tworzących do tyłu szeroko otwarty kąt; powieki całkowicie przylegają do gałki ocznej; tęczówka koloru ciemnej ochry; brzegi powiek czarno pigmentowane.
Uszy krótkie, trójkątne, noszone prosto; posiadają sztywną chrząstkę i ustawione są wewnętrzną stroną do przodu. Osadzone wysoko i wąsko rozstawione; długość ucha wynosi ok. połowy długości głowy.
Szyja.
Długości mniej więcej równej długości głowy. Noszona zawsze prosto. Skóra ściśle przylegająca.
Tułów.
Kwadratowej budowy; długość tułowia mierzona od najbardziej wysuniętego do przodu punktu łopatki do szczytu zadu odpowiada wysokości w kłębie.
Górna linia: Linia grzbietu prosta, nad lędźwiami nieco wypukła.
Kłąb: Nieco uniesiony ponad linię grzbietu.
Zad: Stanowi przedłużenie linii lędźwi. Kąt nachylenia między biodrem a nasadą ogona wynosi 10°.
Klatka piersiowa: Sięga poziomu łokci; żebra dobrze wysklepione. Długi mostek.
Dolna linia: Unosi się nieznacznie od mostka ku brzuchowi. Słabizna lekko zaznaczona.
Ogon.
Osadzony w przedłużeniu zadu; noszony stale zawinięty nad grzbietem. Długość ogona stanowi nieco mniej, niż wysokość w kłębie.
Kończyny.
Kończyny przednie.
Pionowe i całkowicie równoległe w stosunku do środkowej płaszczyzny ciała.
Łopatka o długości odpowiadającej 1/4 wysokości w kłębie i kącie pochylenia wynoszącym 60°.
Ramię dłuższe od łopatki; kąt pochylenia wynosi 60°. Jest mniej więcej równoległe do środkowej płaszczyzny ciała.
Przedramię proste i pionowe, o lekkim kośćcu; odległość od ziemi do łokcia nieco większa niż połowa wysokości w kłębie.
Łokcie równoległe do środkowej płaszczyzny ciała.
Śródręcze i nadgarstek widziane od przodu przedłużają pionową linię przedramienia. Oglądane z boku są lekko kątowane.
Stopy przednie owalne, z dobrze zwartymi palcami. Poduszki stopy i palców oraz pazury czarne.
Kończyny tylne.
Oglądane od tyłu, od guza kulszowego do podłoża całkowicie pionowe, a w stosunku do siebie równoległe.
Udo o długości odpowiadającej ok. 1/3 wysokości w kłębie; całkowicie równoległe w stosunku do środkowej płaszczyzny ciała.
Podudzie nieco krótsze od uda, o lekkiej budowie kostnej, pochylone pod kątem 55 - 60°.
Staw skokowy: odległość od guza kości piętowej do podłoża wynosi nieco ponad 1/4 wysokości w kłębie.
Śródstopie oglądane tak od tyłu jak i z boku ustawione całkowicie pionowo i równolegle.
Stopy tylne owalne, o takich samych cechach co stopy przednie.
Szata i umaszczenie.
Włos gęsty, bardzo długi, nadzwyczaj prosty i odstający; szorstki i sztywny; nigdy nie powinien opadać; nawet gdy nie jest bardzo gęsty musi jednak odstawać. Włos przy szyi tworzy obfity kołnierz. Głowa pokryta pół długim włosem, pokrywającym nasadę ucha; włos na kufie krótki. Na uszach włos bardzo delikatny i krótki, na ogonie bardzo długi. Z tyłu kończyn tworzy frędzle. 
Rodzaje występującego umaszczenia:
Bladopomarańczowy odcień na uszach – tolerowany, ale w każdym przypadku stanowi niedoskonałość.
Chód.
Bez krótkich podskoków tak w kłusie jak i w galopie. W każdym rodzaju chodu krok ma być obszerny. Skóra napięta, wszędzie przylegająca, bez obwisłości.
Zachowanie i charakter.
Bardzo przywiązany do swego otoczenia i rodziny; o wyrazistym temperamencie, żywotny, wesoły i skory do zabaw.

</doc>
<doc id="1582292" url="https://pl.wikipedia.org/wiki?curid=1582292" title="Witold Wedecki">
Witold Wedecki

Witold Wedecki (ur. 30 listopada 1944 w Wilnie) – polski pisarz, architekt, zajmuje się również grafiką i malarstwem. Mieszka w Gliwicach. Syn wileńskiego prawnika Leona Wedeckiego h. Leliwa i Kazimiery z Wojszwiłłów. W dzieciństwie głęboko doświadczony - najpierw zsyłką na Syberię, w rejon Ulski (w obwodzie irkuckim) a następnie przymusową ekspatriacją z Wileńszczyzny. Ukończył elitarną szkołę kadecką w Baku. Do Gliwic przyjechał pod koniec lat pięćdziesiątych XX w., gdzie też ukończył architekturę na Politechnice Śląskiej. Swoje doświadczenia zawarł w powieściach o tematyce kresowej. Jest także cenionym plakacistą i grafikiem, ilustrował m.in. książki Macieja Dęboróg-Bylczyńskiego ("Pamięć, nostalgia, tożsamość. kulturowe aspekty estetyki pogranicza w twórczości Zbigniewa Żakiewicza", Bydgoszcz, 2011 i tom poezji "Wiersze z głów", Gdańsk, 2012). 
Debiutował w latach siedemdziesiątych. Opublikował m.in.:
powieści nurtu literatury kresowej: 
pozostałe powieści:

</doc>
<doc id="1582293" url="https://pl.wikipedia.org/wiki?curid=1582293" title="Antoine Walker">
Antoine Walker

Antoine Devon Walker (ur. 12 sierpnia 1976 w Chicago) – amerykański koszykarz ligi NBA, grający na pozycjach silnego skrzydłowego oraz niskiego skrzydłowego.
W 1994 wystąpił w meczu gwiazd amerykańskich szkół średnich - McDonald’s All-American.
Jeden z czołowych zawodników drużyny uniwersyteckiej Kentucky Wildcats, którą w 1996 roku poprowadził do zwycięstwa w rozgrywkach NCAA. Po dwóch latach spędzonych na uniwersytecie, został jednym z zawodników biorących udział w drafcie NBA.
W 1996 roku, został wybrany z numerem 6. przez drużynę Boston Celtics, w której spędził następne 7 sezonów. Dzięki dobremu opanowaniu piłki oraz zdobyciu średnio 20 punktów na mecz, stał się jednym z najważniejszych zawodników Celtów. Po jednym sezonie, do drużyny dołączył Rick Pitino, dawny trener Walkera z uniwersytetu w Kentucky.
W 1998, w wyniku draftu, kontrakt z drużyną podpisał Paul Pierce, z którym Walker stworzył jeden z najlepszych duetów w NBA. To właśnie dzięki nim w 2002 Boston Celtics osiągnęli duży sukces, docierając do finału Konferencji wschodniej.
19 grudnia 2001 ustanowił niechlubny rekord sezonu zasadniczego NBA, nie trafiając ani jednego z 11 rzutów za 3 punkty podczas meczu rozegranego tamtego dnia.
W 2003 Antoine Walker opuścił Celtów dołączając do zespołu Dallas Mavericks. Jednakże, z powodu dużej liczby gwiazd w zespole, koszykarz dużą ilość czasu spędził na ławce rezerwowych. 
W następnym sezonie przeszedł do drużyny Atlanta Hawks, w której spędził tylko połowę sezonu, po czym wrócił do Celtów. Wraz z Garym Paytonem doprowadził swój klub do play-offów. Jednakże zespół został wyeliminowany w pierwszej rundzie przez Indiana Pacers, a kontrakt Walkera nie został odnowiony. 
W 2006 Walker podpisał kontrakt z Miami Heat, z którymi zdobył tytuł mistrza NBA. 24 października 2007 roku, w wyniku wymiany między drużyną z Miami a Minnesota Timberwolves, 31-letni Antoine Walker został wymieniony za Ricky Davisa. Powodem wymiany było zdenerwowanie trenera Pata Riley'a spowodowane 10-kilgramową nadwagą oraz słabą motywacją do gry zawodnika na początku każdego sezonu.
27 czerwca 2008, Walker został przeniesiony do Memphis Grizzlies. Po występach w zaledwie dwóch meczach przedsezonowych i pozostawaniu na liście graczy nieaktywnych przez pierwsze miesiące sezonu, 19 grudnia 2008, Grizzlies wykupili jego kontrakt.
W lutym 2010 podpisał kontrakt z drużyną z ligi portorykańskiej, Guaynabo Mets. 1 kwietnia 2010 Mets rozwiązali z nim kontrakt.
7 grudnia 2010 Walker dołączył do drużyny Idaho Stampede z D-League
Z końcem kwietnia 2012 Walker zakończył profesjonalną karierę.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
Krytyka.
W trakcie swojej kariery, Antoine Walker, był często krytykowany za złe decyzje dotyczące rzutów. Wynikały one z faktu, że Walker jest jednym ze zwolenników rzutów za 3 punkty, czego nauczył się od Ricka Pitino i Jima O’Briena opierających atak na udanych rzutach za 3. Antoine Walker znany jest ze swoich częstych rzutów, lecz według statystyk, średnio na mecz rzucał 17 razy, z czego trafiał 7- krotnie ze 41% skutecznością w rzutach za 2 punkty, 32% w rzutach za 3 punkty oraz 63% w rzutach osobistych. 
W sezonach 2000/01 i 2001/02, był zawodnikiem najczęściej rzucającym w NBA za 3 punkty.
W trakcie jednego z meczów, dawna gwiazda Celtów, Danny Ainge mocno skrytykował Antoine Walkera mówiąc, że nie chciałby mieć takiego zawodnika w swojej drużynie. W ten sposób, w 2003, kiedy Ainge został głównym menadżerem Boston Celtics, natychmiast oddał Walkera do Dallas. Jednakże, ponad rok później, sprowadził go z powrotem, aby zapewnił drużynie miejsce w play-offach.
Na początku swojej kariery, rozpoznawany był również dzięki tańcowi zwanemu „The Shimmy”, który polegał na odpowiednim poruszaniu barkami po wykonaniu trudnej akcji.

</doc>
<doc id="1582294" url="https://pl.wikipedia.org/wiki?curid=1582294" title="Ole Tobiasen">
Ole Tobiasen

Ole Tobiasen (ur. 8 lipca 1975 w Kopenhadze) – duński piłkarz, występujący na pozycji obrońcy. Obecnie jest zawodnikiem holenderskiego MVV Maastricht.
Kariera klubowa.
Tobiasen profesjonalną karierę rozpoczynał w FC København. W debiutanckim sezonie rozegrał siedemnaście spotkań w lidze, a także sięgnął po mistrzostwo Danii. Rok później w Superlidze wystąpił ośmiokrotnie i zdobył wicemistrzostwo Danii. W 1995 wywalczył z klubem Puchar Danii i Superpuchar tego kraju.
W 1996 roku przeszedł do holenderskiego SC Heerenveen. W Eredivisie zadebiutował 2 marca 1996, w wygranym 4-1 spotkaniu z NEC Nijmegen. Łącznie w pierwszym sezonie zagrał dwanaście razy w barwach tego klubu. W kolejnym sezonie wraz z drużyną udało mu się dojść do finału Pucharu Holandii, w którym zostali pokonani przez Rodę JC Kerkrade 4-2.
Latem 1997 zdecydował się na przeprowadzkę do Amsterdamu, podpisując kontrakt z tamtejszym Ajaxem. Nie zdołał się jednak przebić do pierwszej jedenastki ekipy z Amsterdam ArenA. Przez pierwsze dwa sezony zaliczył 24 spotkania w barwach "Ajacieden". W tym czasie zdobył mistrzostwo Holandii oraz dwukrotnie puchar tego kraju. W 1999 doznał kontuzji, przez którą był wyłączony z gry przez trzy lata. Po wygaśnięciu jego kontraktu z Ajaxem, odszedł do AZ Alkmaar. Zdążył tam wystąpić trzynaście razy w Eredivisie, po czym powrócił do byłego klubu - FC København. W nowej drużynie szybko wywalczył sobie miejsce w pierwszym zespole i przyczynił się do zdobycia mistrzostwa Danii w 2003 i 2004 roku. W sezonie 2005/06 na sześć miesięcy, wypożyczono go do Aalborg BK.
W 2006 roku podpisał kontrakt z beniaminkiem ligi norweskiej - Sandefjord Fotball. Z tym klubem dotarł do finału Pucharu Norwegii, gdzie jednak ulegli 0-3 Fredrikstadowi FK.
W marcu 2007 powrócił na holenderskie boiska, podpisując kontrakt z drugoligowym MVV Maastricht.
Kariera reprezentacyjna.
Tobiasen jest byłym reprezentantem Danii. W reprezentacji U-21 zagrał 19 razy, natomiast w seniorskiej kadrze zaliczył sześć występów i zdobył w nich jedną bramkę.

</doc>
<doc id="1582296" url="https://pl.wikipedia.org/wiki?curid=1582296" title="Redukcyjny szlak acetylo-CoA">
Redukcyjny szlak acetylo-CoA

Redukcyjny szlak acetylo-CoA – jest metodą wytwarzania związków organicznych z dwutlenku węgla występującą u bakterii i archeowców należących do beztlenowych chemolitoautotrofów. Jest też określany jako szlak Wooda Ljungdahla.
Reakcje szlaku acetylo-CoA polegają na redukcji CO2 przez kilka związków pośrednich do acetylo-CoA. Kluczowa reakcja redukcji CO2 do CO przeprowadzana jest przez dehydrogenazę, której kofaktorami są Ni, Zn, Fe. Donorem elektronów w tej reakcji jest wodór. Do CO połączonego z dehydrogenazą przyłączana jest grupa metylowa przenoszona przez białko korynoidowe o podobnej budowie jak witamina B12. Białko to pobiera grupy metylowe z tetrahydrometanopteryny (MP) i przyłącza do związanego z enzymem CO. Powstała w reakcji grupa acetylowa przenoszona jest na CoA co prowadzi do powstania acetylo-CoA.
Są dwie równoległe reakcje początkowe:
Redukcyjny szlak acetylo-CoA występuje u bakterii metanogennych, homoacetogennych oraz archebakterii redukujących siarczany.
W przeciwieństwie do odwrotnego cyklu Krebsa i cyklu Calvina, ten proces nie jest cykliczny.

</doc>
<doc id="1582300" url="https://pl.wikipedia.org/wiki?curid=1582300" title="Ingeborga szwedzka">
Ingeborga szwedzka

Ingeborga szwedzka, duń. "Ingeborg" (ur. ok. 1277, zm. 1319) – królowa Danii.
Była córką króla Szwecji Magnusa Ladulåsa i królowej Jadwigi holsztyńskiej (zm. 1324). W 1296 w Helsingborgu poślubiła króla Danii Eryka VI, z którym zaręczono ją w dzieciństwie z powodów dynastycznych. Zwracano uwagę na jej urodę i łagodność. Miała być matką 14 dzieci, z których większość zmarła wkrótce po porodzie. W 1318 r. po śmierci ostatniego dziecka, które wypadło jej z rąk podczas jazdy karetą, królowa wstąpiła do klasztoru klarysek w Roskilde, gdzie pozostała do śmierci. Decyzja królowej nie jest do końca jasna. Podejrzewa się, że mogła zostać oddalona przez męża lub zapaść na chorobę psychiczną, która uniemożliwiała jej pełnienie oficjalnych funkcji. W klasztorze królowa miała widzenia i ponoć przewidziała datę swojej własnej śmierci. Została pochowana wraz z mężem w kościele św. Benedykta w Ringsted.
Potomstwo.
Potomstwo królowej, o którym zachowały się informacje:

</doc>
<doc id="1582302" url="https://pl.wikipedia.org/wiki?curid=1582302" title="Łusecznica hiszpańska">
Łusecznica hiszpańska

Łusecznica hiszpańska ("Algyroides marchi") – gad z rodziny jaszczurek właściwych
Wygląd.
Mała smukła jaszczurka o grzbiecie pokrytym dużymi łuskami. Grzbiet oliwkowobrązowy lub czerwonawobrązowy. 
Długość całkowita 14 – 15 cm.
Występowanie.
Masywy górskie w południowo-wschodniej Hiszpanii.
Środowisko.
Tereny na wysokości 1000 – 1500 m n.p.m. w pobliżu wody w miejscach o wysokiej wilgotności powietrza i porośnięte roślinnością.

</doc>
<doc id="1582303" url="https://pl.wikipedia.org/wiki?curid=1582303" title="Algyroides marchi">
Algyroides marchi



</doc>
<doc id="1582304" url="https://pl.wikipedia.org/wiki?curid=1582304" title="Dzieci i ryby (film)">
Dzieci i ryby (film)



</doc>
<doc id="1582305" url="https://pl.wikipedia.org/wiki?curid=1582305" title="Allgemeine-SS">
Allgemeine-SS



</doc>
<doc id="1582312" url="https://pl.wikipedia.org/wiki?curid=1582312" title="Heike Makatsch">
Heike Makatsch

Heike Makatsch (ur. 13 sierpnia 1971 w Düsseldorfie) – niemiecka piosenkarka, prezenterka telewizyjna, scenarzystka i aktorka.

</doc>
<doc id="1582314" url="https://pl.wikipedia.org/wiki?curid=1582314" title="Cerberus Capital Management">
Cerberus Capital Management

Cerberus Capital Management, L.P. – jedna z największych amerykańskich firm inwestycyjnych (private equity). Siedzibą władz spółki jest Nowy Jork. Obecnym prezesem jest finansista Steve Feinberg. W przeszłości prezesem międzynarodowej sekcji oraz rzecznikiem przedsiębiorstwa był były wiceprezydent Stanów Zjednoczonych Dan Quayle. Biura znajdują się w Atlancie, Chicago, Los Angeles, Londynie, Baarn, Frankfurcie, Hongkongu, Tokio, Pekinie, Osace, Tajpej i w Dubaju. W 2006 wartość holdingów kontrolowanych przez przedsiębiorstwo oscylowała w granicach 24 mld USD.
Założona przez Steve’a Fainberga w 1992 firma inwestycyjna od początku istnienia buduje swoją renomę na wyszukiwaniu niedocenianych spółek, pomoc w ich odmłodzeniu przy jednoczesnym pozostawieniu kadry zarządzającej. Taka wizja inwestowania różni Feinberga od wielu jego konkurentów z branży, którzy przejmują przedsiębiorstwa z zamiarem uszczuplenia ich aktywów kapitałowych i sprzedaży z zyskiem po pewnym czasie. Nazwa przedsiębiorstwa nawiązuje do Cerbera – trzygłowego psa z mitologii greckiej, strażnika bram do Hadesu. Założyciel przyznał jednak, że mimo iż na początku taka nazwa wydawała się dobrym pomysłem to po czasie żałuje, że w nazwie znajduje się mitologiczny pies.
Spółka na przestrzeni ostatnich kilkunastu lat była bardzo aktywnym graczem w segmencie inwestycyjnym w takich branżach jak: samochodowa, militarna, produkcja odzieży sportowej, produkcja papieru, nieruchomości, energetyczna, handlowa, produkcja szkła, transportowa.
14 maja 2007 za 7,4 mld USD Cerberus przejął większościowy pakiet akcyjny amerykańskiego koncernu motoryzacyjnego Chrysler.

</doc>
<doc id="1582315" url="https://pl.wikipedia.org/wiki?curid=1582315" title="Świątynia Mariamman w Singapurze">
Świątynia Mariamman w Singapurze

Sri Mariamman Temple ("Świątynia Śri Mariamman", tamil. சிங்கப்பூர் மகா மாரியம்மன் கோயில்) – najstarsza hinduska świątynia, znajdująca się w Chinatown w Singapurze. Ze względu na architektoniczne i historyczne znaczenie uważana jest za pomnik i skarb narodowy Singapuru, jest też wielką atrakcją turystyczną.
Funkcja świątyni.
Sri Mariamman Temple została ufundowana przez Naraiana Pillai, urzędnika rządowego zaangażowanego w sprawy hindusów w 1827 roku. Świątynia poświęcona jest Mariamman, bogini matce, chroniącej ludzi przed nieszczęściami i chorobami. Zbudowano ją w stylu drawidyjskim, charakterystycznym dla południowych Indii. W przeszłości świątynia pełniła funkcję Pałacu Ślubów. W tym czasie tylko duchowni w tej świątyni mogli udzielać ślubów wyznawcom hinduizmu w Singapurze. Dziś pełni funkcję religijną i jednoczącą kulturowo imigrantów, oraz stanowi atrakcję turystyczną dla odwiedzających Singapur.

</doc>
<doc id="1582316" url="https://pl.wikipedia.org/wiki?curid=1582316" title="Kation nitroniowy">
Kation nitroniowy



</doc>
<doc id="1582327" url="https://pl.wikipedia.org/wiki?curid=1582327" title="Typy rodziny">
Typy rodziny



</doc>
<doc id="1582328" url="https://pl.wikipedia.org/wiki?curid=1582328" title="Ernst Angerer">
Ernst Angerer

Ernst Angerer (ur. 1914, zm. ?) − zbrodniarz nazistowski, członek załogi niemieckiego obozu koncentracyjnego Dachau. SS-Oberscharführer.
Członek Waffen-SS, który w latach 1942–1943 pełnił służbę w obozie Dachau jako "Blockführer" (kierownik bloku). Brał udział w masowych egzekucjach jeńców radzieckich w początkach 1942 r. będąc członkiem plutonu egzekucyjnego. Angerer znęcał się oprócz tego nad więźniami, wieszając ich na specjalnych palach czy też wykonując na nich karę chłosty. W lutym 1943 skierowany został do służby frontowej.
W procesie US vs. Ernst Angerer i inni przed amerykańskim Trybunałem Wojskowym w Dachau w dniach 26 listopada – 3 grudnia 1946 skazany został na karę 25 lat pozbawienia wolności.

</doc>
<doc id="1582330" url="https://pl.wikipedia.org/wiki?curid=1582330" title="Carlo Sonego">
Carlo Sonego

Carlo Sonego (ur. 20 lutego 1972 w Sacile) – włoski lekkoatleta specjalizujący się w rzucie oszczepem.
Mistrz Włoch z 1994 i 1999 roku. W 1998 brał udział w mistrzostwach Europy w Budapeszcie - z wynikiem 77,74 m zajął 7. miejsce w swojej grupie eliminacyjnej i nie awansował do finału. Obecny rekordzista swojego kraju w rzucie oszczepem - 84,60 (5 sierpnia 1999, Osaka). Wielokrotny reprezentant Włoch.

</doc>
<doc id="1582331" url="https://pl.wikipedia.org/wiki?curid=1582331" title="Okazanie">
Okazanie

Okazanie – czynność procesowa mająca na celu rozpoznanie osoby, rzeczy, miejsca czy zwłok, na podstawie śladów pamięciowych.

</doc>
<doc id="1582340" url="https://pl.wikipedia.org/wiki?curid=1582340" title="GAZ Wołga Siber">
GAZ Wołga Siber

GAZ Wołga Siber (ros. "ГАЗ Волга Сайбер", ang. "GAZ Volga Siber") - samochód osobowy klasy średniej produkowany przez rosyjski koncern GAZ pod marką GAZ Wołga w latach 2008 - 2010 na licencji Chryslera Sebringa oraz Dodgea Stratusa. Pojazd po raz pierwszy zaprezentowano podczas MosIAS Auto Show w Moskwie 29 sierpnia 2007 roku.
Ciągły spadek sprzedaży oferowanych przez firmę GAZ samochodów osobowych GAZ-31105 Wołga i GAZ-3102 Wołga oraz wysokie koszty samodzielnego skonstruowania i wdrożenia do produkcji następcy legendarnej serii modelowej Wołga, skłoniły kierownictwo grupy GAZ do zakupu licencji od firmy zewnętrznej. Ostatecznie w kwietniu 2006 roku zdecydowano o zakupie za 100 mln dolarów praw do produkcji nowego modelu od amerykańskiego koncernu Chrysler, który zaoferował wycofywany z produkcji w 2006 roku samochód Chrysler Sebring/Dodge Stratus. Oprócz praw do produkcji umowa zawarta między firmami Chrysler i GAZ przewidywała sprzedaż wszystkich maszyn potrzebnych do produkcji nowego modelu rosyjskiej marki. 
28 marca 2008 roku po prawie dwuletnich pracach przygotowawczych w zakładzie mieszczącym się w Niżnym Nowogrodzie rozpoczęto przed seryjną, testową produkcję modelu "GAZ Wołga Siber". Do produkcji seryjnej model ten skierowany został 25 lipca 2008 roku. 
Do napędu modelu "Wołga Siber" przewidziano dwie jednostki napędowe. Pierwszą z nich jest benzynowy silnik 2.0 16V o pojemności skokowej 1996 cm³ i mocy 141 KM. Auto wyposażone w ten silnik oferowane było w wersji wyposażeniowej "Comfort" z 5-biegową manualną skrzynią biegów. Drugim silnikiem jest benzynowa jednostka 2.4 16V o pojemności 2429 cm³ i mocy 143 KM, która początkowo wyposażona była wyłącznie w 4-biegową automatyczną przekładnią, a od kwietnia 2010 roku również w 5-biegową skrzynię manualną. Z tym silnikiem "Wołga Siber" sprzedawana była w wersji podstawowej "Comfort" lub bogatszej "Lux". Ze względu na niski popyt na ten model produkcję zakończono 31 października 2010 roku. Łącznie wyprodukowano 8952 egzemplarze.
Wersje wyposażeniowe.
Standardowo pojazd wyposażony był m.in. w dwie poduszki powietrzne, ABS, klimatyzację, układ kontroli trakcji oraz system audio.

</doc>
<doc id="1582344" url="https://pl.wikipedia.org/wiki?curid=1582344" title="Łomianki Centralne">
Łomianki Centralne

Łomianki Centralne – osiedle w mieście Łomianki, w województwie mazowieckim.
Według stanu na dzień 31 grudnia 2008 roku posiada powierzchnię 47,3 ha i 1 123 mieszkańców.
Obszarem osiedla jest obszar ograniczony:

</doc>
<doc id="1582345" url="https://pl.wikipedia.org/wiki?curid=1582345" title="Lolita Davidovich">
Lolita Davidovich

Lolita Davidovich (ur. 15 lipca 1961 w London, Kanada) – kanadyjska aktorka serbskiego pochodzenia. Poślubiła Rona Sheltona. Ma córkę Valentinę.

</doc>
<doc id="1582348" url="https://pl.wikipedia.org/wiki?curid=1582348" title="Marcel Reymond">
Marcel Reymond

Marcel Reymond (ur. 7 lipca 1911, zm. 4 października 2002) – szwajcarski skoczek narciarski, mistrz świata, uczestnik ZIO 1936 w Garmisch-Partenkirchen.
Przebieg kariery.
Marcel Reymond zdobył złoty medal na normalnej skoczni narciarskiej podczas Mistrzostw Świata w Narciarstwie Klasycznym w 1933 w Innsbrucku. O ponad 10 punktów wyprzedził kolejnego zawodnika, Rudolfa Burkerta. Poza tym, startował na mistrzostwach świata w 1934 w Sollefteå (23. miejsce), 1937 w Chamonix (8. miejsce) i 1938 w Lahti (28. miejsce).
Uczestniczył w Zimowych Igrzyskach Olimpijskich 1936 w Garmisch-Partenkirchen. Na tych igrzyskach wystąpił w zawodach na skoczni normalnej K-80. Zawody ukończył na 28. miejscu wśród 48 zawodników biorących udział w konkursie.

</doc>
<doc id="1582349" url="https://pl.wikipedia.org/wiki?curid=1582349" title="Łomianki Górne">
Łomianki Górne

Łomianki Górne – osiedle w mieście Łomianki, w województwie mazowieckim.
Według stanu na dzień 31 grudnia 2008 roku posiada powierzchnię 77,8 ha i 1649 mieszkańców.
Obszarem osiedla jest obszar ograniczony:

</doc>
<doc id="1582350" url="https://pl.wikipedia.org/wiki?curid=1582350" title="Łomianki Trylogia">
Łomianki Trylogia

Łomianki Trylogia – osiedle w mieście Łomianki, w województwie mazowieckim.
Obszarem osiedla jest obszar ograniczony:

</doc>
<doc id="1582355" url="https://pl.wikipedia.org/wiki?curid=1582355" title="Unizeto">
Unizeto

Unizeto Technologies S.A. – jedno z najstarszych polskich przedsiębiorstw informatycznych, z siedzibą w Szczecinie i oddziałami w Katowicach, Koszalinie, Lublinie i Warszawie, istniejące od 1965 roku. W obecnej formie prawnej działa od 2 maja 2005 r., tj. od przekształcenia działającej od 30 kwietnia 1993 r. Unizeto Sp. z o.o. w spółkę akcyjną. Unizeto Sp. z o.o. powstała w wyniku prywatyzacji założonego 1 października 1965 r. Zakładu Elektronicznej Techniki Obliczeniowej (ZETO Szczecin) – funkcjonującego początkowo jako zakład budżetowy, a od 1 stycznia 1971 r. jako przedsiębiorstwo państwowe.
Po akwizycji dokonanej przez Asseco Systems SA, od 24 lutego 2015 r. Unizeto Technologies jest członkiem Grupy Kapitałowej Asseco.
1 kwietnia 2016 r. nastąpiło połączenie spółek Unizeto Technologies S.A. i Asseco Data Systems S.A. – ta druga jest spółką przejmującą, która jest następcą prawnym Unizeto Technologies S.A.
Firma jest jednym ze znanych w Polsce integratorów i producentów systemów informatycznych oraz dostawcą usług IT w formie outsourcingu.
Oferuje swoje rozwiązania głównie dla instytucji publicznych oraz dla dużych i średnich przedsiębiorstw.
Koncentruje się na działalności w następujących sektorach: oprogramowanie i usługi związane z podpisem elektronicznym i dokumentem elektronicznym, dedykowane systemy na zamówienie, systemy rejestrów, zarządzanie tożsamością, usługi centrum danych oraz szkolenia i konsulting.
Specjalizuje się w zakresie rozwiązań i usług związanych z zaufaniem i bezpieczeństwem w sieci, wykorzystujących podpis elektroniczny i PKI. Pod marką CERTUM – Powszechne Centrum Certyfikacji prowadzone publiczne centrum certyfikacji świadczące usługi certyfikacyjne związane z podpisem elektronicznym.
Od lutego 2015 r. firma dostarcza pod marką UniCloud usługi chmury obliczeniowej w modelu platforma jako usługa (ang. "Platform-as-a-Service", w skr. PaaS). W momencie jej uruchomienia była to pierwsza tego typu usługa dostarczana przez centrum danych znajdujące się na terenie Polski.

</doc>
<doc id="1582356" url="https://pl.wikipedia.org/wiki?curid=1582356" title="Łomianki Powstańców">
Łomianki Powstańców

Łomianki Powstańców- to osiedle w mieście Łomianki w województwie mazowieckim.
Obszarem osiedla jest obszar ograniczony:

</doc>
<doc id="1582358" url="https://pl.wikipedia.org/wiki?curid=1582358" title="Juhani Kärkinen">
Juhani Kärkinen

Juhani Tapio Antero Kärkinen (ur. 28 października 1935 w Kotka, zm. 29 sierpnia 2019 w Lahti) – fiński skoczek narciarski.
Kariera.
Największym osiągnięciem w karierze Juhaniego Kärkinena jest zdobycie złotego medalu podczas zawodów na normalnej skoczni, w czasie Mistrzostw Świata w Narciarstwie Klasycznym 1958 w Lahti. Zwyciężył on także podczas zawodów Turnieju Czterech Skoczni w Oberstdorfie w 1960.
Jego starszy brat, Kalevi, także był skoczkiem narciarskim.

</doc>
<doc id="1582361" url="https://pl.wikipedia.org/wiki?curid=1582361" title="Łomianki Stare">
Łomianki Stare

Łomianki Stare - to osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada powierzchnię 44,12 ha i 1518 mieszkańców.
Obszarem osiedla jest obszar ograniczony:

</doc>
<doc id="1582364" url="https://pl.wikipedia.org/wiki?curid=1582364" title="Obietnica">
Obietnica



</doc>
<doc id="1582366" url="https://pl.wikipedia.org/wiki?curid=1582366" title="Łomianki Majowe">
Łomianki Majowe

Łomianki Majowe - to osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada powierzchnię 30,9 ha i 1027 mieszkańców.
Obszarem osiedla jest obszar ograniczony:

</doc>
<doc id="1582367" url="https://pl.wikipedia.org/wiki?curid=1582367" title="Alessandro Magnasco">
Alessandro Magnasco

Alessandro Magnasco zw. Il Lissandrino lub Il Lissandro (ur. 4 lutego 1667 w Genui, zm. 12 marca 1749, tamże) – włoski malarz i rysownik okresu rokoka.
Życiorys.
Urodził się i zmarł w Genui, ale większa część jego twórczego życia związana była z Mediolanem. Był synem przeciętnego malarza Stefana Magnasco. Po jego śmierci i powtórnym zamążpójściu matki, przeniósł się do Mediolanu, gdzie trafił do pracowni Filippo Abbiatiego, który zapoznał go z tajnikami koloryzmu weneckiego. Mając ok. 20 lat rozpoczął karierę artystyczną, początkowo jako portrecista, później jako malarz małych figur, które zazwyczaj domalowywał do cudzych obrazów pejzażowych. Z 1697 pochodzi jego pierwszy znany obraz "Mnisi w ruinach", przechowywany obecnie w zbiorach prywatnych w Mediolanie. W latach 1703–1710/11 przebywał w różnych miastach Ligurii, Emilii i Toskanii. Od 1703 pozostawał w służbie wielkiego księcia Ferdinanda de’Medici (1663-1713) we Florencji. Jego bliskimi współpracownikami w tym okresie (współautorami niektórych jego dzieł) byli pejzażyści: Clemente Spera, Antonio Francesco Peruzzini, Carlo Antonio Tavella i Marco Ricci. W 1711 r. wrócił do Mediolanu, usamodzielnił się i wyzwolił ze współpracy z innymi malarzami. Zaczął malować sceny z życia mnichów oraz pejzaże ze sztafażem figuralnym. Zmienił też technikę malowania. W latach 1720–1725 stworzył cykl obrazów na zamówienie gubernatora Mediolanu hrabiego Colloredo. Pracował dla wpływowych rodzin Borromeo i Viscontich, realizował również zamówienia licznych książąt i klasztorów. W 1731 r. nastąpił przełom w jego twórczości: w obrazach zaczęły dominować akcenty dramatyczne, a koloryt ich stał się niemal monochromatyczny. W 1735 powrócił do Genui, gdzie żył w osamotnieniu aż do śmierci. Dzieła z tego okresu mają pogodniejszy koloryt i przypominają styl okresu młodzieńczego. Powstaje wtedy jego najbardziej znany obraz, utrzymany w wyjątkowo jasnej tonacji "Piknik w ogrodach Albaro." Zmarł w wieku 82 lat.
Inspiratorzy.
Styl malarza ukształtowali przedstawiciele późnego manieryzmu lombardzkiego z przełomu XVI i XVII wieku Francesco del Cairo, Pier Francesco Mazzucchelli, zw. Morazzone, Giulio Cesare Procaccini, Giovanni Battista Crespi, zw. Cerano oraz grafik francuski Jacques Callot, autor m.in. cyklu "Capricci di varie figure" (1617) – niezwykłej galerii różnych typów ludzkich: wagabundów, komediantów, żebraków. Silny wpływ na Magnasca wywarli Salvator Rosa, autor scen rodzajowych z pustelnikami i włóczęgami na tle dzikich krajobrazów oraz Sebastiano Ricci, z którym zetknął się w czasie pobytu w Mediolanie. Musiał znać także twórczość grupy malarzy flamandzkich i holenderskich stale przebywających w Rzymie, zw. bamboccianti, którzy lubowali się w malowaniu scen rodzajowych z życia włóczęgów, żebraków i złodziejaszków na tle rzymskich ruin i ulic. Historycy sztuki wymieniają jeszcze innych malarzy, którzy mogli mieć wpływ na jego twórczość (El Greco, Jacopo Bassano, Giovanni Benedetto Castiglione, Giuseppe Maria Crespi, Stefano della Bella, Domenico Piola, Gregorio De Ferrari).
Twórczość.
Był malarzem bardzo płodnym. Nie sygnował i nie datował swoich obrazów, stąd kłopoty z chronologią jego twórczości. Początkowo tworzył portrety, bardzo szybko jednak zarzucił ten gatunek twórczości. Jego specjalnością stały się niewielkie obrazy przedstawiające niepokojące, rozwichrzone, pełne romantycznej atmosfery krajobrazy lub zagadkowe wnętrza, wypełnione drobnymi, wydłużonymi postaciami mnichów, komediantów, bandytów, włóczęgów, żołnierzy, Cyganów, obłąkanych lub świętych. Ulubionym jednak jego tematem było życie mnichów (wędrujących, zaskoczonych przez burzę, poszukujących schronienia w jaskiniach, spożywających skromny posiłek, grzejących się u ogniska lub pogrążonych w ekstatycznej modlitwie). Były to obrazy niepokojące, pełne ekspresji, tajemniczości lub grozy. Wiele swoich obrazów poświęcił religii, malując sceny biblijne (głównie z Nowego Testamentu) i kościelne (modlitwy kwakrów, nabożeństwa w synagodze, obrzędy cmentarne, lekcje katechizmu). Chętnie pokazywał różnorakie aspekty powszedniego życia prostych ludzi: praczek, stolarzy, tragarzy, rybaków, poganiaczy mułów. Szczególnie upodobał sobie komediantów i wędrownych sztukmistrzów.
Charakterystycznym przykładem jego oryginalnego stylu jest fantastyczna wizja "Złodzieje ścigani przez szkielety" ("Świętokradcza kradzież"). Obraz przedstawia epizod, który miał miejsce w 1731 roku. Do kościoła Santa Maria in Campomoto w Siziano (Pawia) włamali się złodzieje po naczynia liturgiczne, ale przeszkodziły im szkielety zmarłych, pochowanych na pobliskim cmentarzu. Makabryczna scena rozgrywa się na oczach Matki Boskiej, która stara się uspokoić zamieszanie wśród szkieletów i pokazuje scenę ukarania złodziei przez powieszenie, rozgrywającą się w tle. Płótno (160x240 cm) jest własnością kościoła, w którym dokonano kradzieży, ale z powodów bezpieczeństwa przechowywane jest w mediolańskim Museo Diocesano.
Styl.
Jego dzieła cechuje nerwowy, szkicowy styl i nienaturalnie rozedrgane, połyskujące światło, co wzmaga poczucie fantastyczności i groteskowości jego sztuki. Od Abbiatiego przejął technikę „tocchi sprezzanti” (nonszalanckie pacnięcia, lekceważące uderzenia) lub „dipingere di tocco” (malowanie uderzeniami i pacnięciami). Charakterystyczna cecha jego kolorystyki to smugi ciemnych kolorów z przewagą brązów, szarości, czerni i bieli z niewielkimi akcentami gwałtownych plam czerwieni, błękitu i żółci. Ta specyficzna kolorystyka, zupełne pominięcie konturu oraz wywoływanie formy podłużnymi kanciastymi smugami farby – składają się na oryginalność jego sztuki. Plama jest tak nerwowa i pospieszna, że nie zawsze pokrywa się z formą przedmiotową, co jest efektem nigdy niestosowanym w dawnym malarstwie.
Oddziaływanie.
Był prekursorem romantyzmu, impresjonizmu, ekspresjonizmu. Oddziałał na twórczość takich malarzy jak: Marco Ricci, Giuseppe Bazzani, Francesco Maffei, Giovanni Battista Tiepolo, Francesco Guardi, Franz Anton Maulbertsch oraz Francisco Goya i Honoré Daumier.
Zmarł, nie pozostawiając, poza kilkoma imitatorami, żadnych uczniów. Przez cały wiek XIX był zupełnie zapomniany. Romantycy zachwycali się jego pejzażami, nie znając nawet nazwiska ich twórcy. Na nowo odkryto go i doceniono dopiero na początku XX wieku. Główne zasługi położył tu austriacki historyk sztuki Benno Geiger (1882–1965) – autor kilku książek o malarzu i katalogu jego dzieł. Z okazji dwusetnej rocznicy śmierci artysty w 1949 zorganizowano wielką wystawę jego obrazów w Galleria di Palazzo Bianco w Genui. Katalog wystawy opracował Antonio Morassi (1893–1976). Współcześnie autorką szeregu prac o życiu i twórczości Magnasca jest Fausta Franchini Guelfi.
Magnasco w Polsce.
W zbiorach polskich znajduje się co najmniej 10 jego obrazów (m.in. w Muzeum Narodowym w Warszawie i Muzeum Czartoryskich w Krakowie)
Brak w języku polskim oddzielnej publikacji książkowej o malarzu. W wielu historiach sztuki (Jan Białostocki, Adam Bochnak, Karol Estreicher, Władysław Tomkiewicz) nie ma o nim najmniejszej wzmianki. Jego oryginalność i znaczenie w historii malarstwa docenili: Maria Rzepińska, Ksawery Piwocki, Bogdan Suchodolski. Najobszerniej i najwnikliwiej pisał o nim Waldemar Łysiak, w 8-tomowym dziele "Malarstwo białego człowieka" (mała monografia artysty w tomie VI). Swoją pracę magisterską poświęcił mu historyk i krytyk sztuki Antoni Dzieduszycki (1937-1997).

</doc>
<doc id="1582368" url="https://pl.wikipedia.org/wiki?curid=1582368" title="Herb gminy Kobierzyce">
Herb gminy Kobierzyce

Herb gminy Kobierzyce stanowi gotycka tarcza herbowa, podzielona na trzy pola, ułożone z lewa w skos:

</doc>
<doc id="1582370" url="https://pl.wikipedia.org/wiki?curid=1582370" title="Łomianki Baczyńskiego">
Łomianki Baczyńskiego

Łomianki Baczyńskiego – osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada powierzchnię 15,8 ha i 1008 mieszkańców.
Obszarem osiedla jest obszar ograniczony:

</doc>
<doc id="1582371" url="https://pl.wikipedia.org/wiki?curid=1582371" title="Proaktywność">
Proaktywność

Proaktywność – postawa polegająca na przewidywaniu, działaniu z wyprzedzeniem i wywoływaniu zmian w środowisku, co ma na celu zminimalizowanie skutków nieprzewidzianych trudności. Przeciwieństwo reaktywności.
Według Augustyna Bańki proaktywność to świadomie rozpoczynane działania bez konkretnej intencji realizacji ostatecznego celu w danym momencie. Zdaniem E.W. Morrisona i C.C. Phelpsa jest to wysiłek mający na celu zanegowanie obecnego stanu i wprowadzenie funkcjonalnych zmian. Z kolei według Frese, Kringa, Soose i Zempela proaktywność jest zachowaniem polegającym na wychodzeniu z inicjatywą bez zewnętrznego przymusu.
Pracownicy wykazujący się postawą proaktywną są ukierunkowani na przyszłość i działania na rzecz przedsiębiorstwa. Inicjują oni wprowadzanie zmian w środowisku pracy i rozwijają się. Z tego powodu uważa się, że proaktywność jest cechą niezbędną na współczesnym rynku pracy.

</doc>
<doc id="1582372" url="https://pl.wikipedia.org/wiki?curid=1582372" title="Pontia daplidice">
Pontia daplidice



</doc>
<doc id="1582374" url="https://pl.wikipedia.org/wiki?curid=1582374" title="Łomianki Prochownia">
Łomianki Prochownia

Łomianki Prochownia – osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada powierzchnię 56,49 ha i 442 mieszkańców.
Obszarem osiedla jest obszar ograniczony:

</doc>
<doc id="1582378" url="https://pl.wikipedia.org/wiki?curid=1582378" title="Targi pracy">
Targi pracy

Targi pracy (giełdy pracy) – przedsięwzięcie organizowane przez firmę lub organizację, mające na celu stworzenie okazji do spotkania osób poszukujących pracy z firmami poszukującymi pracowników. Targi pracy najczęściej organizowane są przez urzędy pracy, akademickie biura karier lub organizacje studenckie.

</doc>
<doc id="1582380" url="https://pl.wikipedia.org/wiki?curid=1582380" title="Buraków">
Buraków

Buraków − osiedle w mieście Łomianki w województwie mazowieckim.
Według stanu na dzień 31 grudnia 2008 roku ma powierzchnię 231,2 ha i 1401 mieszkańców.
Buraków uzyskał lokację miejską w 1535 roku, zdegradowany przed 1565 rokiem, ponowne nadanie praw miejskich w 1636 roku, utrata po 1750 roku. Wieś królewska Borakowska Wólka położona była w 1580 roku w powiecie warszawskim ziemi warszawskiej województwa mazowieckiego.
Granice osiedla.
Obszarem osiedla jest obszar ograniczony:
Historia.
Wieś Borakowo wzmiankowana była w XVI wieku. Do inkorporacji Mazowsza w 1526 okoliczne tereny były własnością książąt mazowieckich, które przeszły na własność królewską. Za panowania króla Zygmunta Starego, królowa Bona założyła w Burakowie, Młocinach i najbliższej okolicy kilka dobrze prosperujących młynów. 
W 1535 wieś Borakowo w starostwie warszawskim otrzymała przywilej lokacyjny, ale lokacja miasta okazała się nieudana. W 1656 w czasie potopu szwedzkiego Buraków został praktycznie zniszczony i wyludniony. W XVIII wieku w pobliżu Burakowa powstaje prochownia założona przez Alojzego Fryderyka von Brühla.
W latach 1954-1961 wieś należała i była siedzibą władz gromady Buraków, po jej zniesieniu w gromadzie Łomianki. 
W 1981 r. powstała w Burakowie kaplica klasztorna sióstr Niepokalanek, dzięki czemu w 1994 powołana tu zostaje parafia bł. Marceliny Darowskiej. 1 lipca 1995 r. w Burakowie powstało studio Radia Mazowsze, przeniesione kilka lat później do Nowego Dworu Mazowieckiego. 
Od 1989 roku Buraków jest częścią miasta Łomianki.

</doc>
<doc id="1582389" url="https://pl.wikipedia.org/wiki?curid=1582389" title="Chodowie">
Chodowie

Chodowie (cz. "Chodové", niem. "Choden") – dawniej wolny lud, żyjący w zachodnich Czechach i strzegący granicy Czech z Bawarią. Zamieszkiwali 11 wsi koło Domažlic - Ziemię Chodzką (cz. "Chodsko", niem. "Chodenland"): Klenčí pod Čerchovem, Chodov, Postřekov, Draženov, Stráž, Újezd, Tlumačov, Starý Klíčov, Mrákov, Chodská Lhota, Pocinovice.
Już pierwsi królowie czescy obsadzali pogranicze Czech i Bawarii zaufanymi, uzbrojonymi w łuki i topory ludźmi, których głównym zadaniem było strzec zachodnich granic królestwa. Budowali oni wzdłuż nich drewniane strażnice i punkty obserwacyjne, strzegli, by nikt niezauważony nie przekraczał granic, w razie potrzeby tarasowali zwalonymi drzewami ścieżki i tradycyjne przejścia. Przeprowadzali karawany kupieckie pilnując, by nie omijały miejsc poboru opłat celnych. W zamian za tę uciążliwą służbę byli zwolnieni od wszelkich ówczesnych obciążeń feudalnych – byli wolnymi kmieciami, podległymi jedynie królowi.
W roku 1325 Chodowie uzyskali od króla Jana Luksemburskiego oficjalny wykaz przywilejów, związanych z ich zwyczajową pracą. Mogli dowolnie dysponować swoim majątkiem, mieli własne sądy niezależne od feudała oraz własnych sędziów. Mogli ciąć w królewskich lasach drewno potrzebne na budowę domów i zbierać drewno opałowe. Wolno im było polować, łowić ryby, podbierać miód dzikich pszczół, a także wypasać bydło na leśnych polanach. Nawet w czasie pokoju mogli nosić przy sobie broń (w tym czasie domyślnie była to broń biała). W roku 1576 król Rudolf II rozszerzył to prawo na broń palną długą i krótką. Zezwolił także na hodowanie i wykorzystywanie do pracy lokalnej rasy psów, odpornych na niekorzystne zmiany pogodowe oraz wytrzymałych i czujnych, znanej później jako chodzki pies. Na swych proporcach Chodowie wyszywali psią głowę z wyszczerzonymi zębami – jako znak wiecznego czuwania a zarazem wdzięczności dla czworonogich pomocników. Ze względu na ten znak Chodów zaczęto nazywać Psiogłowcami (czes. Psohlavci). Pod koniec XVII wieku zbuntowali się pod przywództwem Jana Koziny.
Do ponownego zainteresowania się historią ludu Chodów oraz związaną z nim rasą psów przyczyniła się w końcu XIX wieku powieść Aloisa Jiráska pod tytułem "Psohlavci" (Psiogłowcy), poświęcona głównie powstaniu Jana Koziny. Od tego okresu w Czechach podejmowano próby odtworzenia hodowli psów chodzkich.

</doc>
<doc id="1582391" url="https://pl.wikipedia.org/wiki?curid=1582391" title="Mieczysław Jankowski">
Mieczysław Jankowski

Mieczysław Jankowski (ur. 15 października 1917 w Wilnie, zm. 10 kwietnia 2005 w Warszawie) – polski tancerz Opery i Teatru Wielkiego w Warszawie i pedagog w warszawskiej Państwowej Szkole Baletowej, długoletni partner życiowy Jerzego Waldorffa.
Życiorys.
Młodość.
Urodził się w rodzinie wileńskiego sędziego sądu grodzkiego. Mając kilkanaście lat pobierał pierwsze lekcje tańca klasycznego w szkole pani Muraszowej. Podczas okupacji od grudnia 1939 mieszkał w Warszawie, gdzie uczęszczał do konspiracyjnej średniej szkoły baletowej mieszczącej się na rogu ulic Mokotowskiej i Wilczej. Ćwiczył w niej pod okiem tancerza Leona Wójcikowskiego. Jesienią 1943 złożył publiczny szkolny egzamin.
Kariera zawodowa.
Tuż po wojnie został przyjęty do grupy tanecznej w nowo utworzonym Zespole Artystycznym Centralnego Domu Żołnierza, w którym występował przez kilka lat. W latach 50. występował w Operze i Filharmonii Warszawskiej, m.in. w "Panu Twardowskim" Ludomira Różyckiego (1951) i "Jeziorze łabędzim" Piotra Czajkowskiego (1956).
Później został tancerzem i asystentem baletmistrza Teatru Wielkiego w Warszawie. Pełnił także funkcję inspektora baletu i wykładowcy tańca klasycznego w Państwowej Szkole Baletowej w Warszawie. Jego wychowankiem jest m.in. choreograf Andrzej Glegolski.
Związek z Jerzym Waldorffem.
Mieczysław poznał Jerzego Waldorffa w 1938 podczas pobytu w Warszawie. Wkrótce wspólnie wyjechali do Krynicy i po tym wyjeździe postanowili poinformować o swoim związku rodzinę, co oficjalnie nastąpiło 1 maja 1939. Matka Waldorffa zaakceptowała jego partnera, lecz część krewnych zareagowała ostracyzmem.
Późnym latem 1939 Mieczysław wrócił do Wilna, gdzie zastał go wybuch wojny. W październiku Jerzy przedostał się przez granicę okupacyjną i w grudniu sprowadził Mieczysława do Warszawy. Od tej pory do końca życia mieszkali razem.
Do związku i wzajemnego uczucia przyznawali się tylko wobec najbliższej rodziny i przyjaciół. Oficjalnie Mieczysław przedstawiany był jako kuzyn i przysposobiony przez matkę brat Jerzego. Według relacji przyjaciół to Jankowski prowadził ich wspólny dom. Zajmował się również Jerzym, gdy ten pod koniec życia wymagał stałej opieki.
Już w 1959 Waldorff sporządził testament, starając się zabezpieczyć przyszłość Mieczysława wobec braku wystarczających gwarancji dla związków partnerskich w polskim systemie prawnym. Dla pewności, że jego wola zostanie uszanowana, uzupełnił testament odręcznym, obszernym kodycylem, w którym wyjaśniał, że zapisu w akcie notarialnym nie należy traktować jako spadku na rzecz Mieczysława Jankowskiego, lecz jako spłatę długu z tytułu należności za pracę w jego domu przez 60 lat.
Mieczysław Jankowski zmarł 10 kwietnia 2005. Jego prochy złożono we wspólnym grobie z Jerzym Waldorffem na warszawskim cmentarzu Powązkowskim (aleja katakumbowa, grób 80).

</doc>
<doc id="1582393" url="https://pl.wikipedia.org/wiki?curid=1582393" title="Dąbrowa Zachodnia">
Dąbrowa Zachodnia

Dąbrowa Zachodnia - to osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada powierzchnię 281,6 ha i 1160 mieszkańców.
Obszarem osiedla jest obszar ograniczony:

</doc>
<doc id="1582398" url="https://pl.wikipedia.org/wiki?curid=1582398" title="Józef Gielo">
Józef Gielo

Józef Gielo (ur. 5 stycznia 1934 w Rosach w gminie Stoczek Łukowski, zm. 3 marca 1981 w Warszawie) – polski poeta. 
Studiował polonistykę na Uniwersytecie Warszawskim. Debiutował w 1957 roku wierszami we „Współczesności”. Utwory poetyckie publikował w „Almanachu Młodych”, „Poezji”, „Kulturze”, „Tygodniku Kulturalnym” i innych czasopismach. Zajmował się także publicystyką i propagowaniem sztuk plastycznych. 
Wydał powieść "Cena walki" (PAX 1963), monografię obozu koncentracyjnego w Rogoźnicy "Gross-Rosen" (KIW 1970), opracował materiały repertuarowe z poezji francuskiej dotyczącej Komuny Paryskiej pt. "Paryż na barykadach" (COMUK 1970) i piosenki partyzanckie "Partyzanckie ścieżki" („Nasz Klub” 1973). Wydał tomiki poetyckie: "Powroty" (Iskry 1974), "Równiny nadziei" (KAW 1980), za które otrzymał pośmiertnie nagrodę „Poezji” oraz "Przeczucia" (2001), wydany również po śmierci. Zmarł w marcu 1981 w nie do końca wyjaśnionych okolicznościach.

</doc>
<doc id="1582400" url="https://pl.wikipedia.org/wiki?curid=1582400" title="Funkcje podatku">
Funkcje podatku



</doc>
<doc id="1582403" url="https://pl.wikipedia.org/wiki?curid=1582403" title="Sancha (córka Alfonsa III)">
Sancha (córka Alfonsa III)

Infantka Sancha (ur. 2 lutego 1264 - zm. ok. 1302) - portugalska infantka, córka króla Alfonsa III i jego drugiej żony królowej Beatrycze Kastylijskiej. Żyła w Kastylii. Umarła w Sewilli. Została pochowana w klasztorze w Alcobaça.

</doc>
<doc id="1582419" url="https://pl.wikipedia.org/wiki?curid=1582419" title="Puchar Challenge EFAF">
Puchar Challenge EFAF

Puchar Challenge EFAF w futbolu amerykańskim - cykliczne rozgrywki, organizowane w latach 2009–2010 przez Europejską Federację Futbolu Amerykańskiego, w których brały udział zespoły futbolu amerykańskiego, zajmujące czołowe lokaty w narodowych rozgrywkach najwyższego szczebla, z wyłączeniem drużyn biorących udział w Lidze Mistrzów - European Football League i Pucharze EFAF. Rozgrywki przeznaczone były dla drużyn "małych" federacji, w tym Polskiego Związku Futbolu Amerykańskiego.
W 2009 w rozgrywkach wystąpiły dwie polskie drużyny Devils Wrocław i Pomorze Seahawks. Obydwie odpadły w fazie grupowej. W 2011 rozgrywki te zostały zastąpione przez Central-Eastern European Interleague.
Linki zewnętrzne.
EFAF Challenge Cup

</doc>
<doc id="1582423" url="https://pl.wikipedia.org/wiki?curid=1582423" title="Gecarcinus lateralis">
Gecarcinus lateralis

Gecarcinus lateralis – gatunek kraba z rodzaju "Gecarcinus", należący do rodziny Gecarcinidae.
Kraby z gatunku "Gecarcinus lateralis" występują na Bermudach, Florydzie, w Ameryce Centralnej, Gujanie, Meksyku i Peru. Jest krabem lądowym, może występować do 100 km od morza, w wodzie zanurza się sporadycznie. Jest zwierzęciem bardzo agresywnym i terytorialnym. 
Kraby te żywią się bananami, papryką, ryżem, ziarnami kawy, orzechami ziemnymi itp. 
Krab posiada pomarańczowy pancerz, odnóża i szczypce z czarną plamą w górnej części karapaksu, często występują białawe przebarwienia.

</doc>
<doc id="1582425" url="https://pl.wikipedia.org/wiki?curid=1582425" title="Szymon Konarski (heraldyk)">
Szymon Konarski (heraldyk)

Szymon Jaxa-Konarski (ur. 26 kwietnia 1894 w Bidzinach, zm. 12 czerwca 1981 w Paryżu) – polski ekonomista, heraldyk i genealog.
Życiorys.
Pochodził ze szlacheckiej rodziny Jaxa-Konarskich h. Gryf, był synem ziemianina Aleksandra Konstantego i Wiktorii Oktawii ze Świda-Polnych h. Grabie. Absolwent Akademii Handlowej w Krakowie i Wyższej Szkoły Rolniczej w Warszawie. W latach 1914–1915 żołnierz II Brygady Legionów Polskich. W latach 1918–1928 gospodarował w swoim majątku w Hołudzy w powiecie stopnickim. Był prezesem Wojewódzkiego Związku Ziemian w Kielcach oraz członkiem Okręgowej Komisji Oszczędnościowej w Kielcach. Następnie pracował w bankowości, w latach 1930–1933 był dyrektorem Banku Ziemiańskiego, a w marcu 1935 roku został inspektorem bankowym w Ministerstwie Skarbu w Warszawie. W marcu 1939 został wysłany na stanowisko dyrektora Banku Polska Kasa Opieki do Paryża, gdzie pracował przez całą II wojnę światową opiekując się księgarnią polską w Paryżu i pomagając uchodźcom. Był więziony przez kilka miesięcy przez Gestapo za pracę w Caritasie. W stolicy Francji pozostał do końca życia.
Szymon Konarski zasłynął jako heraldyk i genealog. Mimo że zajmował się tymi naukami amatorsko, dzięki usilnej pracy, zaczął odnosić sukcesy na tym polu. Pierwsza jego praca wydana drukiem w 1936, "Szlachta Kalwińska w Polsce", spotkała się z uznaniem historyków. Na emigracji ukazały się dalsze publikacje Konarskiego w języku polskim i francuskim wysoko oceniane w kręgach naukowych.
Był jednym z inicjatorów i współautorów oraz redaktorem naczelnym wydawnictwa „Materiały do Biografii, Genealogii i Heraldyki Polskiej”, wydawanego od 1963 w Buenos Aires.

</doc>
<doc id="1582431" url="https://pl.wikipedia.org/wiki?curid=1582431" title="Pivovaria">
Pivovaria



</doc>
<doc id="1582435" url="https://pl.wikipedia.org/wiki?curid=1582435" title="Hans Seidemann">
Hans Seidemann

Hans Seidemann (ur. 18 stycznia 1901 w Garlin – obecnie część Karstädt w Brandenburgii; zm. 21 grudnia 1967 w Brunszwiku) – niemiecki pilot wojskowy, generał Luftwaffe podczas II wojny światowej. 
Brał udział w zawodach lotniczych Challenge 1932 i Challenge 1934, w których zajął odpowiednio 8. i 3. miejsce.

</doc>
<doc id="1582436" url="https://pl.wikipedia.org/wiki?curid=1582436" title="Panel LCD">
Panel LCD



</doc>
<doc id="1582437" url="https://pl.wikipedia.org/wiki?curid=1582437" title="Tęcza (architektura)">
Tęcza (architektura)

Tęcza, otwór tęczowy (ang. "chancel opening", "chancel entrance") – otwór w ścianie, zwanej ścianą tęczową, usytuowanej na granicy nawy głównej i prezbiterium kościoła, przesklepiony niekiedy łukiem tęczowym.
Tęcza jest zwykle akcentowana dekoracją architektoniczną i malarską. W kościołach gotyckich umieszczano w poprzek tęczy belkę drewnianą, zwaną belką tęczową, na której ustawiano duży krucyfiks oraz figury świętych.

</doc>
<doc id="1582439" url="https://pl.wikipedia.org/wiki?curid=1582439" title="Muzeum Ziemi Górnośląskiej">
Muzeum Ziemi Górnośląskiej

Muzeum Ziemi Górnośląskiej (niem. "Oberschlesisches Landesmuseum") w Ratingen (Nadrenia Północna-Westfalia) – niemieckie muzeum prezentujące historię i kulturę Górnego Śląska.
Historia.
Muzeum Ziemi Górnośląskiej ("Oberschlesisches Landesmuseum") w Ratingen-Hösel zostało otwarte w roku 1983 i jest największym muzeum śląskim w Niemczech Zachodnich. Otwarcia dokonał premier kraju związkowego, Johannes Rau. Muzeum jest współfinansowane przez władze kraju związkowego Nadrenii Północnej-Westfalii, który w 1964 przejął patronat nad żyjącymi tutaj Górnoślązakami. Dzięki wsparciu władz federalnych w 1998 muzeum zostało poszerzone o nowoczesny budynek, składający się z trzech masywnych sześcianów betonowych oraz dwóch lżejszych sześcianów szklanych. Wszystkie bryły przenikają się w centralnym punkcie budynku. Do planu budynku nawiązuje również logo muzeum.
Koncepcja.
Muzeum Ziemi Górnośląskiej w swojej roli jako instytucja historyczno-kulturalna przybliża zwiedzającym historię i kulturę Górnego Śląska oraz informuje o sytuacji obecnie panującej w docelowym regionie. Muzeum współpracuje z niemieckimi, polskimi oraz czeskimi instytucjami kulturalno-naukowymi oraz organizuje wystawy tematyczne i sympozja naukowe. Z początkiem lat 90. XX w. otwarta została biblioteka, której systematyczne rozbudowanie doprowadziło do powstania w 2008 Specjalistycznego Centrum Informacyjnego Śląsk – Morawy – Czechy. Specjalistyczne Centrum Informacyjne wyposażone jest w cenne kolekcje, jak np. mapy historyczne, źródła, edycje dzieł poetów śląskich oraz kompletne zbiory najnowszych roczników polsko- i czeskojęzycznych, wydawanych na Śląsku. Muzeum dysponuje wieloma materiałami, dotyczącymi wielu dziedzin kultury czy gospodarki Śląska oraz graniczącego z nim regionem Czech i Moraw. W zbiorach znajdują się również publikacje literatów (np. Heinz Piontek) lub naukowców (Alois M. Kosler oraz Robert Samulski).
Działy muzealne.
Wystawy rozmieszczone są na 3 piętrach o powierzchni wystawienniczej 2.000  m². Na pierwszym piętrze znajduje się stała ekspozycja, pokazująca zarys historii i kultury Górnego Śląska. Podzielona jest ona na 3 działy: „Górny Śląsk przed industrializacją”, „Górny Śląsk i przemysł” oraz „Polityka na Górnym Śląsku w XX w.” Prezentowane są tu m.in. mapy i dokumenty historyczne, wyroby rzemieślnicze, cenne fajanse, artystyczne odlewy z żeliwa i tekstylia. Godny uwagi jest nie tylko dział krajoznawstwa (Heimatkunde), ale przede wszystkim dział poświęcony literaturze. Miejsce szczególne zajmuje tu ekspozycja na temat życia i twórczości wybitnego poety epoki romantyzmu, Josepha von Eichendorffa (1788–1857).
Większe wystawy czasowe prezentowane są na parterze, na ok. 500  m², natomiast w dolnej części budynku przedstawiane są mniejsze wystawy czasowe o łącznej powierzchni 175  m². Tam odbywają się również liczne prezentacje, wykłady, spotkania kół naukowych oraz lekcje muzealne. W dalszych pomieszczeniach znajduje się depozyt magazynowy, w którym można złożyć zbiory izb regionalnych, warsztat oraz miejsce na przygotowanie wystaw.
Działalność.
Po przełomie politycznym roku 1989/1990 współpraca partnerska z polskimi i czeskimi instytucjami kulturalno-naukowymi stała się możliwa. W ostatnich latach Muzeum Ziemi Górnośląskiej rozwija swoją działalność na terenie Śląska. Regionem docelowym są oba województwa górnośląskie – województwo opolskie oraz województwo śląskie – oraz po czeskiej stronie Kraj morawsko-śląski.
Muzeum zaprezentowało dotychczas 200 wystaw w Niemczech oraz ok. 50 wystaw za granicą. Tematami ekspozycji były historia, topografia, kultura oraz sztuka górnośląska. Wspólnie z partnerami realizowano ponadto projekty w bliższym otoczeniu muzeum oraz lekcje muzealne. Do większych wystaw należą prezentacje na temat „Kunst und Künstlerkolonien im Riesengebirge“ („Sztuka i kolonie artystów w Karkonoszach”), „Aufbau West. Neubeginn zwischen Vertreibung und Wirtschaftswunder“ („Odbudowa Zachodu. Nowy początek od wypędzeń do cudu gospodarczego“) oraz „Anfang und Ende Preußens in Schlesien. Militärhistorische und baugeschichtliche Streifzüge“ („Początek i koniec panowania pruskiego na Śląsku. Historyczne wędrówki militarno-budowlane”).
Muzeum Ziemi Górnośląskiej wraz z polskimi partnerami przeprowadziło na Górnym Śląsku wspólne wystawy (Albert Ferenz, 2005), organizowało spotkania młodzieżowe (2007) oraz odczyty na temat historii miasta Cieszyn (2008). Prezentowane były także wystawy historyczne, jak np. „Śladami historii. Śląskie miasta forteczne w procesie przemian urbanistycznych“ (2008/2009), która gościła w Jaworze, Kłodzku, Koźlu, Rybniku, Katowicach oraz w Nysie. 
Muzeum zorganizowało ponadto w Górnośląskim Okręgu Przemysłowym parę wystaw artystycznych, brało udział w projektach badawczych na temat historii przemysłowej Górnego Śląska oraz procesów przemian w regionie. Muzeum w tej dziedzinie zrealizowało z polskimi i czeskimi partnerami większe przedsięwzięcia. Podstawę realizacji tych projektów stanowi współpraca ze szkołami wyższymi.
Muzeum Ziemi Górnośląskiej współpracuje z muzeami w regionie Nadrenii Północnej-Westfalii. W ciągu 25 lat istnienia zostały przeprowadzone różnorodne wspólne projekty na temat artystów śląskich żyjących w Niemczech, historii i kultury regionu. Wszystkim przedsięwzięciom towarzyszyły lekcje muzealne, dzięki którym młodzież szkolna mogła pozalekcyjnie pogłębić swoją wiedzę powiązaną z tematyką danej wystawy. 
Fundacja.
Organizatorem (osobą prawną) muzeum jest prywatna Stiftung Haus Oberschlesien (Fundacja Dom Górnośląski), założona w 1970.

</doc>
<doc id="1582441" url="https://pl.wikipedia.org/wiki?curid=1582441" title="Onam">
Onam

Onam (malajalam ഓണം) – święto o charakterze dożynkowym, obchodzone w indyjskim stanie Kerala. 
Opis.
Święto związane jest z miejscową legendą o królu-demonie (asura) Mahabali. Święto wypada zazwyczaj w sierpniu, podczas miesiąca ćingam według kalendarza keralskiego. W wielu miejscowościach uliczne grupy teatralne odgrywają legendy związane z królem Mahabali. Dla onam typowe są również kwiatowe aranżacje zwane "pookkalam", tańce w maskach "kumattikali", „tygrysie” procesje uliczne "pulikali" oraz wyścigi długich łodzi "vallamkali".

</doc>
<doc id="1582446" url="https://pl.wikipedia.org/wiki?curid=1582446" title="Karabin maszynowy G8">
Karabin maszynowy G8



</doc>
<doc id="1582451" url="https://pl.wikipedia.org/wiki?curid=1582451" title="Józef Fryźlewicz">
Józef Fryźlewicz

Józef Fryźlewicz (ur. 1 marca 1932 w Nowym Targu, zm. 17 sierpnia 2018 w Konstancinie-Jeziornie) – polski aktor, poeta, prozaik i dramaturg.
Życiorys.
W latach 1952–1953 studiował w Państwowej Wyższej Szkole Teatralnej w Krakowie, a w latach 1953–1954 na Wydziale Polonistyki Uniwersytetu Jagiellońskiego. Następnie pracował jako instruktor kulturalny w domu kultury w Nowym Targu. W 1959 ukończył studia na Wydziale Aktorskim łódzkiej filmówki i w tym samym roku debiutował na scenie. Zawodowo związany był przede wszystkim ze scenami warszawskimi (od 1995 pozostawał bez etatu). Wielokrotnie nagradzany za swoje kreacje teatralne m.in. na Kaliskich Spotkaniach Teatralnych za rolę Konrada w „Wyzwoleniu” S. Wyspiańskiego i Hrabiego w „Nie-Boskiej komedii” Z. Krasińskiego. Miał w swoim dorobku przeszło sto ról w filmie i w Teatrze Telewizji. Był też autorem sztuk teatralnych, wierszy i opowiadań publikowanych w czasopismach kulturalnych.
W 2015 opublikował w wydawnictwie „Zachylina” książkę wspomnieniową pt. "Pamiętam... Listy do Marka". Wydał także książkę pt. "Ja, Zgryźlewicz".
Był żonaty z aktorką i poetką Barbarą Zgorzelewicz. Miał syna, Marcina Fryźlewicza, prawnika, pracownika Biura Analiz Sejmowych w Kancelarii Sejmu. Jego bratankiem był Marek Fryźlewicz (ur. 1960, zm. 2020), były burmistrz Nowego Targu.
Nosił przydomek „Maziorz”.
Zmarł 17 sierpnia 2018 w Domu Artystów Weteranów Scen Polskich w Skolimowie. 31 sierpnia 2018 został pochowany na cmentarzu Powązkowskim w Warszawie.

</doc>
<doc id="1582456" url="https://pl.wikipedia.org/wiki?curid=1582456" title="Sukcynylocholina">
Sukcynylocholina



</doc>
<doc id="1582458" url="https://pl.wikipedia.org/wiki?curid=1582458" title="Skolina">
Skolina



</doc>
<doc id="1582461" url="https://pl.wikipedia.org/wiki?curid=1582461" title="Hanami – Kwiat wiśni">
Hanami – Kwiat wiśni

Hanami – Kwiat Wiśni – francusko-niemiecki melodramat z 2008 roku w reżyserii Doris Dörrie.
Zdjęcia.
Zdjęcia realizowane były na terenie Niemiec i Japonii.

</doc>
<doc id="1582463" url="https://pl.wikipedia.org/wiki?curid=1582463" title="Alan McLaren">
Alan McLaren

Alan James McLaren (ur. 4 stycznia 1971 w Edynburgu) – piłkarz szkocki grający na pozycji środkowego obrońcy.
Kariera klubowa.
Karierę piłkarską McLaren rozpoczął w Heart of Midlothian F.C. z Edynburga. W 1987 roku awansował do kadry pierwszego zespołu i w sezonie 1987/1988 zadebiutował w jego barwach w Scottish Premier League. W 1988 roku został z "Sercami" wicemistrzem Szkocji, a drugą pozycję w Premier League zajął też w 1992 roku. W Hearts grał do jesieni 1994 roku i łącznie dla tego klubu rozegrał 182 mecze, w których zdobył 6 goli.
Następnie McLaren przeszedł do Rangers. Kosztował 2 miliony funtów, a do Hearts powrócił David McPherson. 30 października 1994 zadebiutował w barwach Rangersów w wygranym 3:1 wyjazdowym spotkaniu z Celtikiem. Z Rangersami sięgnął po trzy mistrzostwa kraju w latach 1995-1997. W 1996 roku zdobył z tym klubem Puchar Szkocji, a w 1997 - Puchar Ligi. Od 1997 roku do 1999 ani razu nie pojawił się na boisku i z powodu ciężkiej kontuzji zmuszony był zakończyć piłkarską karierę. Liczył sobie wówczas niespełna 28 lat.
2 marca 1999 rozegrano mecz na cześć McLarena. Rangers zremisowało 4:4 z Middlesbrough F.C., a Alan zdobył jedną z bramek.
Kariera reprezentacyjna.
W reprezentacji Szkocji McLaren zadebiutował 17 maja 1992 roku w wygranym 1:0 towarzyskim meczu ze Stanami Zjednoczonymi. W tym samym roku selekcjoner Andy Roxburgh uwzględnił go w kadrze na Euro 92. Nie wystąpił jednak w żadnym spotkań tego turnieju. Ogółem do 1995 roku w kadrze Szkocji wystąpił 24 razy.

</doc>
<doc id="1582467" url="https://pl.wikipedia.org/wiki?curid=1582467" title="Ingolf Mork">
Ingolf Mork

Ingolf Mork (ur. 4 czerwca 1947 w Molde, zm. 1 lutego 2012 tamże) – norweski skoczek narciarski, zwycięzca 20. Turnieju Czterech Skoczni, odznaczony medalem Holmenkollen (1973).
Życiorys.
W sezonie 1970/1971 zajął drugie miejsce w Turnieju Czterech Skoczni, zwyciężając w Oberstdorfie, Garmisch-Partenkirchen i Bischofshofen. W Innsbrucku zajął szesnaste miejsce. Był to pierwszy przypadek, by skoczek, który wygrał trzy konkursy, nie wygrał całego turnieju.
W kolejnym sezonie został zwycięzcą 20. Turnieju Czterech Skoczni, choć nie zwyciężył w żadnym z konkursów (2. miejsce w Oberstdorfie, 3. miejsce w Garmisch-Partenkirchen, 22. miejsce w Innsbrucku i 4. miejsce w Bischofshofen). Zwyciężył dzięki wycofaniu się z turnieju zwycięzcy z Oberstdorfu, Garmisch-Partenkirchen i Innsbrucku, Japończyka Yukio Kasayi. Był to drugi przypadek, gdy turnieju nie wygrał zwycięzca trzech konkursów (ale dlatego, że wycofał się przed czwartym).
Mork uczestniczył także w konkursie Zimowych Igrzysk Olimpijskich 1972 w Sapporo i uplasował się na czwartej pozycji.
W 1973 otrzymał medal Holmenkollen razem z Einarem Bergslandem i Franzem Kellerem.
Po zakończeniu kariery skoczka pracował w urzędzie gminy, a następnie zajął się hodowlą owiec. W latach 1984–1990 był członkiem zarządu Norweskiej Konfederacji Sportu i Narodowego Komitetu Olimpijskiego i Paraolimpijskiego.

</doc>
<doc id="1582470" url="https://pl.wikipedia.org/wiki?curid=1582470" title="Ganeśćaturthi">
Ganeśćaturthi

Ganeśćaturthi (hindi गणेशचतुर्थी, trl. "ganeśacaturthī", ang. "Ganesh Chaturthi") – święto hinduistycznego boga o imieniu Ganeśa. Popularne jest zwłaszcza na obszarze dawnego Imperium Marathów w Indiach. Najbardziej znane są widowiskowe festiwale w Bombaju i Goa. Święto to związane jest z narodzinami boga z głową słonia Ganeśa, syna Śiwy i bogini Parwati.
Ganeśćaturthi obchodzone jest na przełomie sierpnia i września, w jasnej połowie miesiąca, w 4. "tithi".

</doc>
<doc id="1582472" url="https://pl.wikipedia.org/wiki?curid=1582472" title="Chłód">
Chłód

Chłód (także: "zimno", "ziąb", "mróz", "niska temperatura", czasami też żartobliwie określane jako "zimnica") – pojęcie odnoszące się do stanu o niskiej temperaturze (to znaczy takiego w którym brak jest ciepła). Termin może odnosić się do niskiej temperatury danego obiektu (fizyka), zjawiska atmosferycznego (meteorologia, planetologia, itp.) i odczucia chłodu (fizjologia człowieka). Chłodnym określa się obiekt, który ma niższą temperaturę w porównaniu z temperaturą uznaną za normalną lub standardową.
Najniższą temperaturą, która może być osiągnięta w przyrodzie jest zero bezwzględne. Jest to temperatura, w której wszystkie elementy układu termodynamicznego uzyskują najniższą z możliwych energii. Temperatura ta odpowiada ok.
-273,15 °C = 0 K.
Z zimnem związany jest kolor niebieski dlatego też zwykle na mapach pogodowych chłodne fronty atmosferyczne oznaczane są tym kolorem.
Bierze się to stąd, że woda, która po zamarznięciu tworzy lód, szadź i śnieg, lepiej pochłania światło czerwone (o pasmie długości fal położonych w okolicach 750 nm) w związku z czym przedmioty oświetlone takim światłem mogą mieć niebieski odcień. Chłód jest przeważnie kojarzony z zimą i lodem.
Niskie temperatury (w powiązaniu ze zjawiskiem rozszerzania się wody przy zamarzaniu, opadami śniegu i tworzeniem się szadzi) niszczą nawierzchnie dróg, tory kolejowe oraz linie energetyczne.
Termorecepcja i odczucie chłodu.
Termorecepcja to zmysł, przez który organizm odbiera temperaturę. Należy zauważyć, że temperatura mierzalna nie zawsze jest równa temperaturze odczuwalnej przez organizm (zależy ona także od temperatury powietrza, siły wiatru, wilgotności i opadów atmosferycznych). Duża wilgotność powietrza, przemoczenie i silny wiatr potęgują odczucie chłodu. U organizmów żywych odczucie chłodu występuje głównie wtedy gdy temperatura otoczenia jest znacznie poniżej poziomu ich poprawnego funkcjonowania. Dla człowieka taki poziom temperatury jest zwykle w pobliżu 20 °C. Za chłodne uważa się temperatury otoczenia poniżej poziomu ok. 10-20 °C. Skrajnym przeciwieństwem chłodu jest upał. Nie należy tego mylić z temperaturą własną ciała, która normalnie wynosi ok. 36,6 °C. Związane jest z tym pojęcie zera fizjologicznego.
Częste zmiany temperatur oscylujące w okolicy ok. 10 °C do -10 °C osłabiają możliwości obronne organizmu przed różnego rodzaju infekcjami i mogą skutkować przeziębieniem. Podstawowym, najwcześniejszym objawem wychłodzenia organizmu człowieka są dreszcze. W pierwszym okresie obronnym (gdy temperatura centrum ciała wynosi 34-36 °C) obserwujemy także, że skóra jest blada i zimna, występuje "gęsia skórka", wargi ust są sine, tętno i oddech przyśpieszone. Skrajne wychłodzenie organizmu może prowadzić do odmrożeń i hipotermii.
Irracjonalne lub fałszywe uczucie chłodu (niemające związku z realną temperaturą otoczenia, która w rzeczywistości może być dość wysoka) występuje także w przypadku niektórych chorób takich jak np. malaria (zwanej też z tego powodu także "zimnicą").
Najzimniejsze miejsca w Polsce.
Najzimniejsze miejsce w Polsce (średnio rzecz biorąc) znajduje się w okolicach Suwałk. Jednakże rekord zimna zmierzono 11 stycznia 1940 roku w Siedlcach. Było to -41 °C. Istnieje także nieoficjalny rekord zimna dla Polski z roku 1929 – rzekomo wyniósł on -42,2 lub nawet -46 °C (jednak do dzisiaj nie został zatwierdzony, dlatego oficjalny jest ten z roku 1940).
Najzimniejsze sztucznie wytworzone miejsce w Polsce znajduje się w Instytucie Fizyki PAN. Uzyskuje się tu temperatury rzędu 20 mK (czyli tylko 0,02 K większe od zera bezwzględnego). Wykorzystuje się do tego mieszaninę izotopów helu 3 (³He) i izotopu helu 4 (4He), która odbiera ciepło od znajdujących się w niej materiałów magnetycznych lub nadprzewodników.
Najzimniejsze miejsca na Ziemi.
Najzimniejszym kontynentem na Ziemi jest Antarktyda. W głębi lądu średnie miesięczne temperatury wynoszą tu od -20 °C do -70 °C. Najzimniejszym obszarem jest Płaskowyż Polarny wokół Bieguna Południowego, który leży na wysokości około 3000 metrów n.p.m. Najniższą temperaturę powietrza -89,6 °C zanotowano 21 lipca 1983 nieopodal stacji polarnej Wostok w pobliżu bieguna magnetycznego naszej planety (należy zauważyć, że przy temperaturze rzędu -60 °C, -70 °C zamarza płyn w gałkach ocznych). Wynik ten trafił do Księgi Rekordów Guinnessa.
Jednym z najzimniejszych sztucznych miejsc na Ziemi będzie podziemny tunel największego laboratorium naukowego na świecie CERN, który przebiega pod granicą francusko-szwajcarską. Uruchamiany tzw. Wielki Zderzacz Hadronów po zakończeniu operacji schładzania będzie utrzymywał tam temperaturę 1,9 K (ok. -271 °C), czyli niewiele wyższą od zera bezwzględnego i o stopień niższą niż temperatura tła kosmosu.
Jeszcze zimniejsze sztuczne wytwarzane miejsca można spotkać w laboratoriach kriogenicznych, gdzie w laserowo chłodzonych pułapkach optyczno-magnetycznych otrzymuje się niezwykły stan materii – ultrazimny kondensat Bosego-Einsteina, który można schłodzić do temperatury rzędu jednej miliardowej części K powyżej zera bezwzględnego, czyli 0,000000001 K. Jest to najniższa temperatura, którą do tej pory udało się otrzymać w sposób sztuczny.
Zimne miejsca w Układzie Słonecznym.
Najniższe nocne temperatury powierzchni największych ciał niebieskich w Układzie Słonecznym:
Wydawać by się mogło, że najcieplejsze miejsce w Układzie Słonecznym (wykluczając samo Słońce) powinno być położone na planecie Merkury, która znajduje się najbliżej naszej gwiazdy. W rzeczywistości powierzchnia Merkurego, na której panuje noc jest bardzo zimna i ma temperaturę około −170 °C. W związku z tym, że Merkury nie posiada atmosfery trudno mu utrzymać na dłużej ciepło przekazane przez Słońce w czasie dnia.

</doc>
<doc id="1582477" url="https://pl.wikipedia.org/wiki?curid=1582477" title="Pole geomagnetyczne">
Pole geomagnetyczne



</doc>
<doc id="1582479" url="https://pl.wikipedia.org/wiki?curid=1582479" title="Mafia II">
Mafia II

Mafia II – sequel wydanej w 2002 czeskiej gry "Mafia". Akcja gry rozgrywa się w połowie lat 40. i wczesnych latach 50. XX wieku. W fabule, podobnie jak w pierwszej części, znajduje się wiele nawiązań do filmu pt. "Ojciec chrzestny" w reżyserii Francisa Forda Coppoli. Podobnie jak pierwsza część gry, produkcja powstała w studio Illusion Softworks, natomiast wydaniem gry zajęła się firma 2K Games.
Głównym bohaterem gry jest drobny gangster nazywający się Vittorio Antonio Scaletta, zwany "Vito". Akcja gry przeplata się z historią poprzedniczki. Take-Two Interactive ogłosiło, iż gra zostanie wydana w drugiej połowie 2009 roku na komputery osobiste oraz na konsole Xbox 360 i PlayStation 3.
"Mafia II" została zapowiedziana 21 sierpnia 2007 przez 2K Czech (wcześniej Illusion Softworks) podczas targów Games Convention w Lipsku. Pokazano wówczas zwiastun, a także logo i plakat gry.
Edycja kolekcjonerska została wydana równoległe z podstawową wersją gry. Rozszerzona produkcja zawiera, oprócz standardowego zestawu, płytę CD ze ścieżką dźwiękową gry, album członków tytułowej Mafii, dokładną mapę miasta Empire Bay, darmowy dostęp do dodatku DLC – "Made Man Pack".
Fabuła.
Gra zachowuje ciąg fabularny poprzedniej części: jest nieprzerwany i przeplata się wzajemnie.
"Mafia II" to historia mafijna, podzielona na 15 rozdziałów, opisująca losy weterana II wojny światowej Vittoria Antonia Scaletty, syna sycylijskich imigrantów. Wraz z odsłoną kolejnych rozdziałów Vito zaczyna wykonywać zlecenia, a następnie przyłącza się do rodziny Falcone, ostatecznie stając się pełnoprawnym członkiem mafii.
Historia rozpoczyna się, gdy protagonista imieniem Vito wraca do Stanów Zjednoczonych na miesięczną przepustkę z powodu postrzelenia podczas trwającej wówczas II wojny światowej. Wcześniej Vito rozpoczął służbę w armii, jako akt zadośćuczynienia za nieudaną kradzież biżuterii. Po powrocie odkrywa, że jego ojciec umierając pozostawił za sobą dług w wysokości dwóch tysięcy dolarów. Vito, oraz jego dawny kompan Joe Barbaro wkraczają na drogę przestępczą, celem szybkiego i łatwego zdobycia pieniędzy. Pierwszym zadaniem jest praca dla mechanika Mikeya Bruskiego, Polaka, właściciela złomowiska, który płaci za zezłomowanie kradzionych samochodów. Następnie Joe i Vito sprzymierzają się z Henrym Tomasiną (gangsterem z rodziny Clemente), walcząc o każdego dolara, często przeciwko interesom trzech rodzin przestępczych: Vinci, Falcone i Clemente, tworzących razem tzw. Komisję. Główny bohater gry jest później przedstawiony Eddiemu Scarpie (capo rodziny Falcone). Kolejną postacią, którą poznaje bohater, jest Martin "Marty" Santorelli – nastolatek palący się, aby dołączyć do mafijnej struktury.
W poprzedniej części serii, główny bohater, Thomas Angelo, zostaje na końcu gry zastrzelony podczas podlewania trawnika przed swoim domem. W rozdziale 14 pt. "Schody do nieba" w drugiej części gry, gracz dowiaduje się, iż jego zabójcami są Vito Scaletta i Joe Barbaro. Przerywniki filmowe w obu grach są identycznie zaaranżowane, a zamachowcy przyjeżdżają identycznym samochodem, czerwonym Smithem Thunderboltem.
Rozgrywka.
Gra zawiera około łącznie dwóch godzin przerywników filmowych oraz 700 stron scenariusza.
Miasto w "Mafia II" jest w pełni żywe i oferuje całkowitą swobodę zwiedzania. Gracz nie jest zmuszony do podążania drogą fabuły, może więc robić to, na co ma ochotę.
W "Mafii II" oryginalne marki zmienione zostały na fikcyjne ze względu na brak zezwolenia (licencji) od producentów pojazdów mechanicznych. W podstawowej wersji gry dostępnych jest 50 różnorodnych modeli pojazdów.
Na potrzeby "Mafia II" został przygotowany nowy silnik graficzny, mogący generować zaawansowaną, pełną efektów oprawę wizualną.
Dodatki.
Do gry zostały wydane trzy fabularne rozszerzenia:
Dla gry pojawiły się również mniejsze rozszerzenia zawierające nowe stroje i samochody:
4 grudnia 2010 została wydana wersja pudełkowa zawierająca wszystkie powyższe rozszerzenia, nazwana "Mafia II: Digital Deluxe".
Wersja demonstracyjna.
Wersja demonstracyjna gry "Mafia II" ukazała się 10 sierpnia 2010 roku. Do dyspozycji graczy oddana została misja „Piła” (rozdział piąty). Wersja demo na komputery osobiste jest spolszczona (polskie napisy). Na konsolach Xbox 360 oraz PlayStation 3 została wydana zarówno w wersji anglojęzycznej, jak i polskojęzycznej.
Ścieżka dźwiękowa.
W "Mafii II" występują trzy stacje radiowe: "Empire Central Radio", "Empire Classic Radio" oraz "Delta Radio". Zawierają one ponad 100 utworów z lat 40. i 50. XX wieku, mimo tego, że wiele z nich w rzeczywistości zostało nagrane dużo później. Wśród ich autorów, występują tacy, których piosenek użyto więcej niż jednej. Są to m.in. Louis Jordan, Joe Venuti i Eddie Lang, Bing Crosby, The Andrews Sisters, Dean Martin czy Louis Prima.

</doc>
<doc id="1582480" url="https://pl.wikipedia.org/wiki?curid=1582480" title="Kimino">
Kimino

 - miejscowość w Japonii, zlokalizowana w centrum powiatu Kaisō w prefekturze Wakayama.

</doc>
<doc id="1582483" url="https://pl.wikipedia.org/wiki?curid=1582483" title="Protect Ya Neck">
Protect Ya Neck

Protect Ya Neck – Debiutancki singiel amerykańskiego zespołu 
Wu-Tang Clan, z płyty Enter the Wu-Tang (36 Chambers) wydany w 1992 roku. W 2000 na trzecim albumie Wu-Tang Clanu ukazał się singiel Protect Ya Neck The Jump Off.
Lista utworów na singlu.
Opracowano na podstawie źródła.

</doc>
<doc id="1582485" url="https://pl.wikipedia.org/wiki?curid=1582485" title="Hawajskie Koszule Żory">
Hawajskie Koszule Żory

Stowarzyszenie Sportowe Klub Sportowy Hawajskie Koszule Żory – klub koszykarski z Żor, którego drużyna seniorów – pod nazwą Hawajskie Koszule Bank Spółdzielczy w Żorach – występuje obecnie w II lidze koszykówki mężczyzn.
Historia.
Klub sportowy został założony w 2003 roku (data rejestracji stowarzyszenia kultury fizycznej – 22 stycznia 2003). Od 1999 roku rozpoczęła się historia klubu. Początek – przed założeniem klubu – dały dwie osiedlowe drużyny z Osiedla Korfantego i Osiedla Powstańców Śląskich. Na początku żorscy koszykarze brali udział głównie w turniejach streetballowych i ligach amatorskich. Pierwszym prezesem Zarządu stowarzyszenia był Ireneusz Ryszkiel (2003 – 2005). Obecnie funkcję tę pełni Adrian Fojcik (od 2005). W sezonach 2007/08 i 2008/09 zespół seniorów występował w II lidze koszykówki zajmując (odpowiednio) XII i XIII (spadek) lokatę. W sezonie 2009/10 zespół seniorów zwyciężył w III-ej lidze organizowanej przez Śląski Związek Koszykówki nie zaznając goryczy porażki. Awans do drugiej ligi drużyna prowadzona przez trenera Łukasza Szymika uzyskała po przejściu 3-stopniowych rozgrywek zakończonych wywalczeniem trzeciego miejsca w finałowym turnieju w Przemyślu w maju 2010.
Nazwa.
Nazwa pochodzi od tytułu piosenki białostockiego zespołu JedenSiedem z płyty "Ekspedycje".

</doc>
<doc id="1582486" url="https://pl.wikipedia.org/wiki?curid=1582486" title="Agnieszka brandenburska (1258–1304)">
Agnieszka brandenburska (1258–1304)

Agnieszka brandenburska (duń. "Agnes af Brandenburg") (ur. 1258, zm. 29 września 1304) – królowa Danii.
Była córką margrabiego Brandenburgii Jana I (1213-1266) i jego drugiej żony Judyty saskiej. W 1273 poślubiła króla Danii Eryka V, którego znała od dawna, ponieważ w dzieciństwie był przez 3 lata zakładnikiem na dworze jej ojca. Ponoć jednym z warunków uwolnienia młodego króla było zobowiązanie pojęcia za żonę – i to na dodatek bez wiana – właśnie Agnieszki. Po zabójstwie króla Agnieszka sprawowała w latach 1286-1293 regencję w imieniu swego małoletniego syna, króla Eryka VI. W 1293 poślubiła hrabiego Holsztynu Gerharda II Ślepego (1252/54-1312), z którym miała syna, hr. Holsztynu Jana (ok. 1297-1359). Często jednak odwiedzała Danię. Została pochowana w kościele św. Benedykta w Ringsted.

</doc>
<doc id="1582490" url="https://pl.wikipedia.org/wiki?curid=1582490" title="Granatnik HK AG36">
Granatnik HK AG36

HK AG36 – niemiecki granatnik podwieszany kalibru 40x46 mm, produkowany przez przedsiębiorstwo Heckler &amp; Koch.
Granatnik przeznaczony jest głównie do montażu pod lufą karabinów szturmowych G36. Przystosowany jest również do karabinów HK416 oraz L85.
AG36, poza służbą w niemieckiej Bundeswehrze wykorzystywany jest m.in. przez Brytyjskie Siły Zbrojne, gdzie służy pod nazwą L117A1/A2.

</doc>
<doc id="1582492" url="https://pl.wikipedia.org/wiki?curid=1582492" title="AG36">
AG36



</doc>
<doc id="1582493" url="https://pl.wikipedia.org/wiki?curid=1582493" title="Granatnik L17">
Granatnik L17



</doc>
<doc id="1582494" url="https://pl.wikipedia.org/wiki?curid=1582494" title="Karabin L119A1">
Karabin L119A1



</doc>
<doc id="1582496" url="https://pl.wikipedia.org/wiki?curid=1582496" title="Julien Lizeroux">
Julien Lizeroux

Julien Lizeroux (ur. 5 września 1979 w Moûtiers) – francuski narciarz alpejski, trzykrotny medalista mistrzostw świata.
Kariera.
Po raz pierwszy na arenie międzynarodowej pojawił się 17 grudnia 1994 roku w Val Thorens, gdzie w zawodach FIS Race zajął 92. miejsce w gigancie. W 1998 roku wystartował na mistrzostwach świata juniorów w Megève, zdobywając brązowy medal w kombinacji. Na rozgrywanych rok później mistrzostwach świata juniorów w Pra Loup jego najlepszym wynikiem było ósme miejsce w slalomie.
W zawodach Pucharu Świata zadebiutował 23 stycznia 2000 roku w Kitzbühel, gdzie nie ukończył rywalizacji w slalomie. Pierwsze pucharowe punkty wywalczył 19 grudnia 2000 roku w Madonna di Campiglio, zajmując w tej samej konkurencji 15. miejsce. Na podium zawodów tego cyklu po raz pierwszy stanął 25 stycznia 2009 roku w Kitzbühel, wygrywając slalom. W zawodach tych wyprzedził swego rodaka, Jean-Baptiste'a Grange'a i Włocha Patricka Thalera. Najlepsze wyniki osiągnął w sezonie 2009/2010, kiedy zajął dziewiąte miejsce w klasyfikacji generalnej, a w klasyfikacji slalomu zajął drugie miejsce. Ponadto w sezonie 2008/2009 był trzeci w klasyfikacji slalomu.
W 2001 roku Francuz wystąpił na mistrzostwach świata w St. Anton, zajmując 25. miejsce w slalomie. Podczas rozgrywanych osiem lat później mistrzostw świata w Val d’Isère zdobył srebrne medale w slalomie i superkombinacji. W pierwszym wypadku wyprzedził go tylko Austriak Manfred Pranger, a w drugim lepszy był Aksel Lund Svindal z Norwegii. W superkombinacji awansował na podium z 22. miejsca, które zajmował po pierwszej części tej konkurencji (zjeździe). Ponadto w 2017 roku wspólnie z kolegami i koleżankami z reprezentacji zdobył złoty medal w drużynie podczas mistrzostw świata w Sankt Moritz. W 2010 roku wystąpił na igrzyskach olimpijskich w Vancouver, zajmując dziewiąte miejsce w slalomie i osiemnaste w superkombinacji. Brał też udział w rozgrywanych cztery lata później igrzyskach w Soczi, kończąc slalom na piętnastej pozycji.
W styczniu 2021 r. zakończył sportową karierę. W swoim ostatnim występie w PŚ w Schladming zajął 35. pozycję.

</doc>
<doc id="1582503" url="https://pl.wikipedia.org/wiki?curid=1582503" title="Jennifer Schwalbach Smith">
Jennifer Schwalbach Smith

Jennifer Schwalbach Smith (ur. 7 kwietnia 1971 w Newark w stanie New Jersey, USA) – amerykańska aktorka, w branży filmowej znana także jako Jennifer Schwalbach. Jest żoną reżysera Kevina Smitha.
Życiorys.
Wystąpiła jako Missy, członkini kobiecego gangu, w drugoplanowej roli w filmie męża "Jay i Cichy Bob kontratakują" (ang. "Jay and Silent Bob Strikes Back", 2001). W filmach męża, jak np. w "Dziewczynie z Jersey" (ang. "Jersey Girl", 2004), występują także w rolach cameo. W 2004 roku miała sesję do magazynu "Playboy". Zagrała rolę Emmy Bunting, narzeczonej Dantego Hicksa, w komedii "Clerks - Sprzedawcy II" (ang. "Clerks II", 2006).
Kevina Smitha poślubiła 25 kwietnia 1999 roku. Mają razem córkę, Harley Quinn Smith. Mieszkają w Los Angeles w stanie Kalifornia, wspólnie z córką i rodzicami Jennifer.

</doc>
<doc id="1582505" url="https://pl.wikipedia.org/wiki?curid=1582505" title="Apera spica-venti">
Apera spica-venti



</doc>
<doc id="1582508" url="https://pl.wikipedia.org/wiki?curid=1582508" title="Akademia Jagiellońska – Toruńska Szkoła Wyższa">
Akademia Jagiellońska – Toruńska Szkoła Wyższa

Akademia Jagiellońska w Toruniu (wcześniej "Toruńska Szkoła Wyższa", w l. 2013–2022 "Kolegium Jagiellońskie – Toruńska Szkoła Wyższa") – uczelnia niepubliczna z siedzibą w Toruniu, zlokalizowana w zabytkowym budynku, we wschodniej części Zespołu Staromiejskiego, na rogu ulic Prostej i Jęczmiennej, w sąsiedztwie Rynku Nowomiejskiego. Szkołę powołano do istnienia w 2003 roku. Jest ona wpisana do rejestru uczelni niepublicznych i związków uczelni niepublicznych, prowadzonego przez Ministra Nauki i Szkolnictwa Wyższego, pod nr 281.
W lutym 2022 roku uczelnia uzyskała status akademii i przyjęła obecną nazwę – Akademia Jagiellońska w Toruniu.
Kształcenie.
Dodatkowo Szkoła prowadzi również studia podyplomowe takie jak:

</doc>
<doc id="1582509" url="https://pl.wikipedia.org/wiki?curid=1582509" title="Aniela Chałubińska">
Aniela Chałubińska

Aniela Chałubińska (ur. 1 października 1902 we Lwowie, zm. 6 lipca 1998 w Lublinie) – polska geolog i geograf.
Życiorys.
Była córką Ludwika Chałubińskiego inżyniera chemika i taternika, wnuczką Tytusa Chałubińskiego lekarza pracującego w Zakopanem. Studiowała geografię na Uniwersytecie Jana Kazimierza we Lwowie.
Pracowała od 1945 na Uniwersytecie Marii Curie-Skłodowskiej w Lublinie początkowo na etacie adiunkta w Katedrze Geografii Ogólnej w 1955 została docentem i w latach 1956–1973 była kierownikiem Katedry Geografii Regionalnej. Od momentu ukończenia studiów w 1926 pracowała jako nauczyciel geografii prowadząc na zlecenie swojego mentora Eugeniusza Romera wakacyjne kursy dla nauczycieli geografii od 1930 była kierowniczka pierwszego w Polsce Ogniska Metodycznego Geografii. Opublikowała liczne prace z geografii fizycznej, historii geografii, metodyki geografii, geografii regionalnej i klimatologii. W 1934 opracowała podręcznik „Geografia Europy”, a w 1937 „Geografia Polski” oba wydane przez Ossolineum.
Główne prace: „Z okien wagonu na trasie Kraków-Zakopane” („Geografia w Szk.”, 1952), „Wycieczka po okolicy Zakopanego” (tamże 1953 i 1954). Inne to: „Różne drogi nauczania geografii” (Warszawa, 1959), „Realizacja haseł ochrony przyrody i jej zasobów w nauczaniu geografii” w dziele zbiorowym: „Metodyka nauczania geografii” (Warszawa, 1966), „Ignacy Domeyko i jego wkład do geografii Polski” (Warszawa, 1969).
Do najważniejszych ze wspomnień należą: Ludwik Zejszner jako geograf („Kosmos”, 1928), Wspomnienia o Prof. Mieczysławie Limanowskim („Czas. Geogr.”, 1952), Profesor Romer („Geogr. w Szk.”, 1954 i 1955 oraz „Czas. Geogr.”, 1955), Romer i góry („Poznaj Świat” 1957).
W 1992 roku otrzymała tytuł doktora honoris causa swej uczelni. Wieloletnia działaczka Polskiego Towarzystwa Geograficznego, nagrodzona w 1968 Złotą Odznaką PTG, a od 1982 Członek Honorowy PTG.

</doc>
<doc id="1582513" url="https://pl.wikipedia.org/wiki?curid=1582513" title="Tour Down Under 2009">
Tour Down Under 2009

11. edycja Tour Down Under odbyła się w dniach 20-27 stycznia 2009 roku. Trasa tego australijskiego, sześcioetapowego wyścigu liczyła 802 km ze startem w Norwood i metą w Adelaide.

</doc>
<doc id="1582515" url="https://pl.wikipedia.org/wiki?curid=1582515" title="Siedmiopalecznik">
Siedmiopalecznik

Siedmiopalecznik ("Comarum" ) – rodzaj roślin z rodziny różowatych ("Rosaceae"). Obejmuje w zależności od ujęcia jeden gatunek (siedmiopalecznik błotny "C. palustre") lub dwa do pięciu gatunków. Zaliczany tu w szerszym ujęciu "C. salesovianum", w węższym wyodrębniany jest w monotypowy rodzaj "Farinopsis". Siedmiopalecznik błotny występuje w strefie klimatu umiarkowanego na półkuli północnej – w środkowej i północnej części Ameryki Północnej, w Europie (w tym w Polsce, ale bez południowych krańców kontynentu) oraz w Azji (od Kaukazu, Kazachstanu, Chin i Japonii na północ). Włączenie tu "C. salesovianum" rozszerza zasięg na południe o Himalaje. 
Systematyka.
"Commarum" Schrank, "Farinopsis" Chrtek &amp; Soják, "Pancovia" Heister ex Fabricius
Rodzaj należący do podplemienia "Fragariinae", plemienia "Potentilleae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.

</doc>
<doc id="1582516" url="https://pl.wikipedia.org/wiki?curid=1582516" title="Kaskada Równe">
Kaskada Równe



</doc>
<doc id="1582517" url="https://pl.wikipedia.org/wiki?curid=1582517" title="Fritz Puetter">
Fritz Puetter



</doc>
<doc id="1582518" url="https://pl.wikipedia.org/wiki?curid=1582518" title="Pomolog">
Pomolog



</doc>
<doc id="1582521" url="https://pl.wikipedia.org/wiki?curid=1582521" title="Jerzy Pietkiewicz (poseł)">
Jerzy Pietkiewicz (poseł)

Jerzy Pietkiewicz (ur. 16 czerwca 1947 w Ełku) – polski nauczyciel i polityk, poseł na Sejm X kadencji.
Życiorys.
Ukończył studia na Uniwersytecie Gdańskim w 1974, uzyskując tytuł zawodowy magistra historii. Pracował jako nauczyciel historii m.in. w Zespole Szkół nr 3 w Ełku. W 1980 wstąpił do Niezależnego Samorządnego Związku Zawodowego „Solidarność”, Współpracował z prasą drugiego obiegu, pisał pod pseudonimem "Piotr Jerzycki", kolportował „Tygodnik Mazowsze”.
W 1989 uzyskał mandat posła na Sejm X kadencji z okręgu suwalskiego jako kandydat bezpartyjny rekomendowany przez Komitet Obywatelski „Solidarność”). Należał Obywatelskiego Klubu Parlamentarnego, zasiadał w Komisji Spraw Zagranicznych. Nie ubiegał się o reelekcję, nie udzielał się też politycznie. W 2002 kandydował do rady miasta w Ełku z listy lokalnego, prawicowego komitetu. Działacz oddziału Towarzystwa Miłośników Wilna i Ziemi Wileńskiej.

</doc>
<doc id="1582524" url="https://pl.wikipedia.org/wiki?curid=1582524" title="Ireneusz Pięta">
Ireneusz Pięta

Ireneusz Pięta (ur. 2 czerwca 1941 w Tomiczkach) – polski rolnik i polityk, poseł na Sejm X kadencji.
Życiorys.
Posiada wykształcenie zasadnicze zawodowe, ukończył w 1968 szkołę rolniczą. Prowadził własne gospodarstwo rolne w Jeziorkach. Na początku lat 80. zaangażował się w działalność Niezależnego Samorządnego Związku Zawodowego Rolników Indywidualnych „Solidarność”. Współpracował m.in. z Honoriuszem Kowalczykiem, w stanie wojennym organizował pomoc dla represjonowanych. Był także członkiem rady nadzorczej spółdzielni mleczarskiej.
W 1989 uzyskał mandat posła na Sejm X kadencji z okręgu Poznań-Grunwald jako kandydat bezpartyjny z poparciem Komitetu Obywatelskiego. Pracował w Komisji Rolnictwa i Gospodarki Żywnościowej, Komisji Nadzwyczajnej do zbadania sprawy importu alkoholi, a także w Komisji Nadzwyczajnej do rozpatrzenia projektów ustaw związanych ze stabilizacją gospodarczą oraz zmianami systemowymi. Należał do Obywatelskiego Klubu Parlamentarnego, a w jego ramach do Koła Chrześcijańskich Demokratów. Nie ubiegał się o reelekcję, rezygnując z działalności politycznej. Powrócił do prowadzenia gospodarstwa rolnego, następnie uruchomił prywatną stację paliwową.

</doc>
<doc id="1582525" url="https://pl.wikipedia.org/wiki?curid=1582525" title="Narciarstwo alpejskie na Zimowej Uniwersjadzie 2009">
Narciarstwo alpejskie na Zimowej Uniwersjadzie 2009

Narciarstwo alpejskie na Zimowej Uniwersjadzie 2009 odbyło się w dniach 21 - 27 lutego na obiekcie w Yabuli koło Harbinu.
Do rozdania było 10 medali. Po pięć w konkurencjach męskich i żeńskich.

</doc>
<doc id="1582526" url="https://pl.wikipedia.org/wiki?curid=1582526" title="Cykl hydroksypropionowy">
Cykl hydroksypropionowy

Cykl hydroksypropionowy, droga hydroksypropionowa, cykl 3-hydroksypropionowy – jest to droga autotroficznego wiązania CO2 przez termofilne, fototroficzne bakterie typu "Chloroflexus". Wariant tego szlaku metabolicznego występuje także u autotroficznych przedstawicieli "Sulfolobales" ("Crenarchaeota").
Cykl hydroksypropionowy rozpoczyna przyłączenie cząsteczki CO2 do acetylo-CoA przez karboksylazę acetylo-CoA. Reakcja wymaga dostarczenia energii w postaci ATP. Powstały malonylo-CoA redukowany jest do hydroksypropionylo-CoA i w kolejnej reakcji do propionylo-CoA. Karboksylaza priopionylo-CoA przyłącza kolejną cząsteczkę CO2. Reakcja ta podobnie jak pierwsza karboksylacja wymaga dostarczenia energii w postaci ATP. Po przyłączeniu drugiej cząsteczki CO2 zostaje wytworzony metylomalonylo-CoA rozkładany na acetylo-CoA i cząsteczkę kwasu glioksalanowego. W efekcie jednego obrotu cyklu dwie cząsteczki CO2 zostają włączane do związku organicznego – powstaje jedna cząsteczka kwasu glioksalanowego. Zużyte zostają także 3 cząsteczki ATP i dwie cząsteczki równoważników redukcyjnych.

</doc>
<doc id="1582529" url="https://pl.wikipedia.org/wiki?curid=1582529" title="Czesław Robakowski">
Czesław Robakowski

Czesław Bogdan Robakowski (ur. 6 stycznia 1949 w Sędzisławie) – polski górnik i polityk, poseł na Sejm X kadencji.
Życiorys.
Z wykształcenia magister inżynier górnik, ukończył w 1975 studia na Akademii Górniczo-Hutniczej w Krakowie. Rok później podjął pracę w Zakładach Górniczo-Hutniczych „Bolesław” w Bukownie jako nadgórnik oddziału wydobywczego, następnie zatrudniony kolejno jako sztygar zmianowy i oddziałowy oddziału wydobywczego.
Od 1980 działał w olkuskich strukturach Niezależnego Samorządnego Związku Zawodowego „Solidarność”, organizował związek w zakładzie pracy. Po wprowadzeniu stanu wojennego wrócił na stanowisko oddziałowego, po czym został z niego odwołany, a we wrześniu 1982 zatrudniony w dziale przygotowania w charakterze projektanta. Od maja 1989 był ponownie sztygarem zmianowym.
Brał udział w rozmowach Okrągłego Stołu. W 1989 uzyskał mandat posła na Sejm X kadencji w okręgu dąbrowskim z ramienia Komitetu Obywatelskiego. Zasiadał w Obywatelskim Klubie Parlamentarnym, należał do Komisji Polityki Gospodarczej, Budżetu i Finansów oraz Komisji Przekształceń Własnościowych.
Nie ubiegał się o reelekcję i wycofał się z działalności politycznej. Od 1990 do 1993 pełnił funkcję dyrektora ZGH Bolesław, był też dyrektorem technicznym zakładu opieki zdrowotnej w Olkuszu, następnie przeszedł do pracy w prywatnej spółce z branży handlowej.
W 2014 otrzymał Krzyż Wolności i Solidarności.

</doc>
<doc id="1582530" url="https://pl.wikipedia.org/wiki?curid=1582530" title="Metoda gradientu sprzężonego">
Metoda gradientu sprzężonego

Metoda gradientu sprzężonego (ang. "conjugate gradient method", w skrócie CG) jest algorytmem numerycznym służącym do rozwiązywania niektórych układów równań liniowych. Pozwala rozwiązać te, których macierz jest symetryczna i dodatnio określona. Metoda gradientu sprzężonego jest metodą iteracyjną, więc może być zastosowana do układów o rzadkich macierzach, które mogą być zbyt duże dla algorytmów bezpośrednich takich jak np. rozkład Choleskiego. Takie układy pojawiają się często w trakcie numerycznego rozwiązywania równań różniczkowych cząstkowych.
Metoda gradientu sprzężonego może również zostać użyta do rozwiązania problemu optymalizacji bez ograniczeń.
Opis metody.
Rozpatrzmy rozwiązania poniższego układu równań:
gdzie macierz A "n" na "n" jest symetryczna, rzeczywista i dodatnio określona.
Oznaczmy rozwiązanie tego układu przez x*.
Bezpośrednia metoda gradientu sprzężonego.
Mówimy, że dwa niezerowe wektory "u" i "v" są sprzężone (względem A), jeśli
Ponieważ A jest symetryczna i dodatnio określona, lewa strona definiuje iloczyn skalarny:
Więc, dwa wektory są sprzężone jeśli są ortogonalne względem tego iloczynu skalarnego. Sprzężoność jest relacją symetryczną.
Przypuśćmy, że {p"k"} jest ciągiem "n" wzajemnie sprzężonych kierunków. Wtedy p"k" tworzą bazę R"n", wektor x"*" będący rozwiązaniem Ax = b możemy przedstawić w postaci:
Współczynniki otrzymujemy w następujący sposób:
Co daje nam następującą metodę rozwiązywania równania Ax = b. Najpierw znajdujemy ciąg "n" sprzężonych kierunków, następnie obliczamy współczynniki formula_7
Metoda gradientu sprzężonego jako metoda iteracyjna.
Jeśli właściwie dobierzemy sprzężone wektory p"k", możemy nie potrzebować ich wszystkich do dobrej aproksymacji rozwiązania x*. Możemy więc spojrzeć na CG jak na metodę iteracyjną. Co więcej, pozwoli nam to rozwiązać układy równań, gdzie "n" jest tak duże, że bezpośrednia metoda zabrałaby zbyt dużo czasu.
Oznaczmy punkt startowy przez x0. Bez starty ogólności możemy założyć, że x0 = 0 (w przeciwnym przypadku, rozważymy układ Az = b − Ax0).
Zauważmy, że rozwiązanie x* minimalizuje formę kwadratową:
Co sugeruje, by jako pierwszy wektor bazowy p1 wybrać gradient "f" w x = x0, który wynosi Ax0−b, a ponieważ wybraliśmy x0 = 0, otrzymujemy −b. Pozostałe wektory w bazie będą sprzężone do gradientu (stąd nazwa "metoda gradientu sprzężonego").
Niech r"k" oznacza rezyduum w "k"-tym kroku:
Zauważmy, że r"k" jest przeciwny do gradientu "f" w x = x"k", więc metoda gradientu prostego nakazywałaby ruch w kierunku r"k". Tutaj jednak założyliśmy wzajemną sprzężoność kierunków p"k", więc wybieramy kierunek najbliższy do r"k" pod warunkiem sprzężoności. Co wyraża się wzorem:
Wynikowy algorytm.
Upraszczając, otrzymujemy poniższy algorytm rozwiązujący Ax = b, gdzie macierz A jest rzeczywista, symetryczna i dodatnio określona. x0 jest punktem startowym.
Przykład metody gradientu sprzężonego w Octave/MATLAB.
function [x] = conjgrad(A,b,x0)
r = b - A*x0;
w = -r;
z = A*w;
a = (r'*w)/(w'*z);
x = x0 + a*w;
for i = 1:size(A,1);
 r = r - a*z;
 if( norm(r) &lt; 1e-10 )
 break;
 end
 B = (r'*z)/(w'*z);
 w = -r + B*w;
 z = A*w;
 a = (r'*w)/(w'*z);
 x = x + a*w;
end
end

</doc>
<doc id="1582531" url="https://pl.wikipedia.org/wiki?curid=1582531" title="Dąbrowa Rajska">
Dąbrowa Rajska

Dąbrowa Rajska – to osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada powierzchnię 35,5 ha i 567 mieszkańców.
Obszarem osiedla jest obszar ograniczony:
Na rogu ul. Szpitalnej i ul. Zachodniej znajduje się cmentarz ewangelicki, założony na początku XX wieku

</doc>
<doc id="1582532" url="https://pl.wikipedia.org/wiki?curid=1582532" title="Nduka Awazie">
Nduka Awazie

Nduka Awazie (ur. 4 kwietnia 1981) – nigeryjski lekkoatleta, sprinter.

</doc>
<doc id="1582534" url="https://pl.wikipedia.org/wiki?curid=1582534" title="Łomianki Równoległa">
Łomianki Równoległa

Osiedle Równoległa (Łomianki Równoległa) – osiedle w mieście Łomianki w województwie mazowieckim.
Według stanu na dzień 31 grudnia 2008 roku posiada 211 mieszkańców.
Osiedle obejmuje obszar osiedla spółdzielczego przy ul. Równoległej.

</doc>
<doc id="1582537" url="https://pl.wikipedia.org/wiki?curid=1582537" title="Jan Rusznica">
Jan Rusznica

Jan Rusznica (ur. 11 lutego 1929 w Bruay-la-Buissière) – polski inżynier i polityk, poseł na Sejm X kadencji.
Życiorys.
Ukończył studia chemiczne w Wyższej Szkole Inżynierskiej w Bydgoszczy w 1957, uzyskując tytuł zawodowy inżyniera.
Pracę zawodową rozpoczął w 1950 w Zakładach Tworzyw Sztucznych „ERG” w Bieruniu Starym (w zakładzie w Łaziskach Górnych). Od 1958 pracował w Dębickich Zakładach Opon Samochodowych „Stomil”, był technologiem i specjalistą ds. zagospodarowania odpadów. Do czasu przejścia w latach 80. na emeryturę pozostawał kierownikiem w Zakładzie Usług Gospodarczo-Socjalnych Stomilu w Dębicy. Był członkiem Naczelnej Organizacji Technicznej.
Od 1979 był działaczem ugrupowań opozycyjnych, w 1980 wstąpił do Niezależnego Samorządnego Związku Zawodowego „Solidarność”, objął stanowisko przewodniczącego komisji zakładowej w swoim miejscu pracy. Po wprowadzeniu stanu wojennego internowano go na okres od 13 grudnia 1981 do 29 kwietnia 1982.
W 1989 uzyskał mandat posła na Sejm X kadencji z okręgu dębickiego jako kandydat bezpartyjny z poparciem Komitetu Obywatelskiego. Był członkiem Obywatelskiego Klubu Parlamentarnego, zasiadał w Komisji Ochrony Środowiska, Zasobów Naturalnych i Leśnictwa.
Należał krótko do Porozumienia Centrum, z którego wkrótce wystąpił, wycofując się z polityki i nie ubiegając się o reelekcję.

</doc>
<doc id="1582547" url="https://pl.wikipedia.org/wiki?curid=1582547" title="Grand Prix of Sochi">
Grand Prix of Sochi

Grand Prix of Sochi – etapowy wyścig kolarski rozgrywany wokół rosyjskiego miasta Soczi.
Impreza została zorganizowana po raz pierwszy w roku 2005 (pierwszym zwycięzcą został Rosjanin Aleksander Chatuncew) i od tego czasu odbywa się corocznie w kwietniu. Wyścig ma kategorię 2.2 w cyklu UCI Europe Tour. Z początkiem sezonu 2009 Grand Prix of Sochi został włączony w cykl ProTour, jednak skutki światowego kryzysu ekonomicznego sprawiły, że debiut w ProTour 2009 nie odbył się. W 2010 roku wyścig również się nie odbył, a rok później wygrał Niemiec Björn Schröder.

</doc>
<doc id="1582551" url="https://pl.wikipedia.org/wiki?curid=1582551" title="Rewolwer Maigreta">
Rewolwer Maigreta

Rewolwer Maigreta (fr. "Le Revolver de Maigret") – belgijska powieść kryminalna autorstwa Georges'a Simenona z cyklu opowieści o komisarzu Maigret. Wydana w 1952.
Opis fabuły.
Kiedy komisarz Maigret wraca po pracy do domu, żona oznajmia mu, że podczas jego nieobecności, jakiś młody człowiek chciał się z nim widzieć. Mężczyzna zgodził się poczekać na gospodarza, ale po pewnym czasie niezauważenie wyszedł. Jednocześnie Maigret okrywa, że został skradziony jego pozostawiony w domu rewolwer.
Niebawem okazuje się, że tajemniczy młodzieniec nazywa się Alain Lagrange. Maigret, dzięki pomocy swojego przyjaciela, kontaktuje się z ojcem Alaina – człowiekiem ociężałym i schorowanym. Mężczyzna nie wie, gdzie jest jego syn, ale wyznaje, że bardzo się o niego martwi. W toku śledztwa Maigret dowiaduje się, że widziano, jak pan François Lagrange wyniósł w nocy ze swojego mieszkania duży kufer, który następnie zawiózł na miejski dworzec. Kiedy policja odnajduje kufer, okazuje się, że są w nim ukryte zwłoki wpływowego polityka, Andre Delteila. Starszy pan Lagrange zostaje natychmiast aresztowany, ale nic nie chce powiedzieć, symulując obłęd. Tymczasem policja rozpoczyna pościg za Alainem.
Okazuje się, że młodzieniec wyruszył do Anglii, w ślad za niejaką Jeanne Debul. Maigret sądzi, że Alain z jakiegoś powodu chce skrzywdzić kobietę i sam również udaje się na wyspy, żeby mu to uniemożliwić. W Londynie odwiedza panią Debul w jej pokoju w hotelu „Savoy”, lecz kobieta nie wykazuje ochoty do współpracy. Przyznaje jedynie, że zna Lagrange'ów. Nic więcej nie wyjawia nawet wtedy, kiedy policjant uprzedza ją, że chłopak szuka jej we wszystkich londyńskich hotelach, posługując się ich alfabetyczną listą, i zapewne wkrótce pojawi się w „Savoyu”.
Zdeterminowany Maigret, wspomagany przez brytyjską policję, lokuje się w holu hotelu „Savoy”, oczekując na przybycie Lagrange'a. Jednakże przez nieostrożność brytyjskich funkcjonariuszy, Alain spostrzega, że jest śledzony i przewiduje obławę tuż za głównymi drzwiami hotelu. Korzysta więc z innego wejścia, a następnie dostaje się do pokoju Jeanne Debul za pomocą ukradzionego wcześniej klucza. Tam, ukryty pod łóżkiem, czeka na swoją ofiarę z rewolwerem Maigreta. Komisarz jednak szybko orientuje się, że Alain dostał się do budynku i śpieszy do pokoju Debul, żeby zapobiec nieszczęściu. Udaje mu się skłonić młodzieńca, żeby ten oddał mu skradzioną broń i razem opuszczają apartament.
Maigret okazuje młodemu Lagrange'owi dużą wyrozumiałość, kiedy ten opowiada mu swoją historię. Okazało się, że Jeanne Debul jest wyrachowaną szantażystką, która do rozmów ze swoimi ofiarami wykorzystywała zakochanego w niej ojca Alaina. François Lagrange szantażował dla niej Delteila. Zdesperowany polityk usiłował go zabić, Lagrange jednak był szybszy i to on w rezultacie dopuścił się zabójstwa. Kiedy Alain dowiedział się o tym, postanowił zemścić się na Jeanne Debul, przez którą jego ojciec stał się przestępcą. Zabijając ją, chciał samemu wymierzyć sprawiedliwość. W rozmowie oświadcza Maigretowi, że nie zamierza porzucić swojego planu. Komisarz jednak przekonuje go, żeby zaniechał zemsty, obiecując że zrobi wszystko, aby Jeanne Debul poniosła odpowiedzialność za swoje czyny.
Powieść w odcinkach.
W języku polskim "Rewolwer Maigreta" ukazał się pierwotnie jako powieść w odcinkach w tłumaczeniu Marii Wisłowskiej. Publikowały ją gazety: londyński „Dziennik Polski i Dziennik Żołnierza” (1959) oraz krajowe „Express Wieczorny” (1972–1973) i „Dziennik Łódzki” (1973).

</doc>
<doc id="1582553" url="https://pl.wikipedia.org/wiki?curid=1582553" title="Maria (córka Alfonsa III)">
Maria (córka Alfonsa III)

Infantka Maria (ur. 21 listopada 1264 w Coimbrze - zm. 6 czerwca 1304 w Coimbrze) – portugalska infantka, córka króla Alfonsa III i jego drugiej żony królowej Beatrycze Kastylijskiej.
Większość swojego życia spędziła jako mniszka w żeńskim zakonie św. Jana ("Convento das Donas Cónegas de São João"), niedaleko Zakonu św. Krzyża.

</doc>
<doc id="1582554" url="https://pl.wikipedia.org/wiki?curid=1582554" title="Ketaral">
Ketaral



</doc>
<doc id="1582556" url="https://pl.wikipedia.org/wiki?curid=1582556" title="Supacat ATMP">
Supacat ATMP

Supacat ATMP (All Terrain Mobility Platform) – pojazd skonstruowany do przewożenia ładunków i holowania przyczep o dużej wadze, o małym nacisku na podłoże. Posiada stały napęd na 6 kół, cztery pierwsze koła są sterowane, zgodnie z ruchem sterownicy typu motocyklowego. Aluminiowe nadwozie, okrywające stalową ramę podwozia umożliwia poruszanie się po wodzie. Pojazd Supacat może przewozić maksymalnie 1600 kg ładunku. Od 1984 roku w służbie w brytyjskiej armii i RAF. Supacat może być transportowany przez śmigłowiec, a także desantowany na spadochronie. Samochód może być zaopatrzony w zamkniętą kabinę. Pojazd znajduje się również na wyposażeniu służb cywilnych.

</doc>
<doc id="1582558" url="https://pl.wikipedia.org/wiki?curid=1582558" title="Gmina Pruska">
Gmina Pruska

dawne gminy:

</doc>
<doc id="1582559" url="https://pl.wikipedia.org/wiki?curid=1582559" title="Maria Rafaela Woińska">
Maria Rafaela Woińska

Maria Rafaela Woińska, właśc. Hanna Woińska (ur. 23 kwietnia 1941 w Żórawce, ob. część Sulejówka) – polska biskupka mariawicka, ordynariuszka kustodii warszawskiej Kościoła Katolickiego Mariawitów w Polsce, proboszczka parafii Matki Boskiej Nieustającej Pomocy w Warszawie.
Życiorys.
W 1965 r. rozpoczęła studia teologiczne w sekcji starokatolickiej Chrześcijańskiej Akademii Teologicznej w Warszawie. W 1968 r. złożyła śluby zakonne. Studia ukończyła w 1971 r. obroną pracy magisterskiej pt. "Nauka założycielki mariawityzmu o doskonałości chrześcijańskiej. Studium Objawień i pism ascetyczno-religijnych".
W latach 1972–1976 administratorka parafii Przenajświętszego Sakramentu w Grzmiącej, od 1976 proboszczka parafii w Warszawie. Posługiwała też w parafiach w Dąbrówce Małej, Gocławiu i Pogorzeli.
30 maja 1993 w uroczystość Zesłania Ducha Świętego siostry Maria Beatrycze Szulgowicz i Maria Rafaela Woińska zostały konsekrowane w Felicjanowie na nowe biskupki Kościoła i odtąd siostra Maria Rafaela stoi na czele kustodii warszawskiej.

</doc>
<doc id="1582561" url="https://pl.wikipedia.org/wiki?curid=1582561" title="OH-58 Kiowa">
OH-58 Kiowa



</doc>
<doc id="1582571" url="https://pl.wikipedia.org/wiki?curid=1582571" title="Marek Hołdakowski">
Marek Hołdakowski

Marek Jędrzej Hołdakowski (ur. 30 czerwca 1938 w Warszawie, zm. 27 marca 1991 w Warszawie) – polski ekonomista, ostatni I sekretarz Komitetu Wojewódzkiego PZPR w Gdańsku (1988-1990), zastępca członka Biura Politycznego KC PZPR (1988-1990).
Życiorys.
Urodził się w rodzinie inteligenckiej; syn Kazimierza i Julii. W PZPR od 1963. Ukończył studia na Uniwersytecie Warszawskim (1960) i w Szkole Głównej Planowania i Statystyki (1969). Pracował w Komisji Planowania przy Radzie Ministrów (1961-1965), w Wydziale Handlu Prezydium Rady Narodowej m. st. Warszawy (1965-1971), zastępca przew. Stołecznej Komisji Planowania (1971-1974). Następnie przeszedł do Komitetu Centralnego PZPR (1974-), gdzie m.in. pełnił funkcje - zastępcy kierownika Wydziału Przemysłu Lekkiego, Handlu i Spożycia (1979-1980), z-cy kier. Wydziału Handlu i Finansów (1980-1981), epizodycznie podsekretarza stanu w Ministerstwie Handlu Wewnętrznego i Usług (1981-1982), ponownie w KC - z-cy kier. (1982-1984) i kier. (1984-1987) Wydziału Ekonomicznego, członka KC (1986-1990), kier. Wydziału Polityki Społeczno-Ekonomicznej (1987-1988), I sekretarza Komitetu Wojewódzkiego PZPR w Gdańsku (1988-1990), zastępcy członka Biura Politycznego KC (1988-1990). Uczestniczył po stronie partyjno-rządowej w obradach Okrągłego Stołu w 1989
Pochowany na cmentarzu Powązki Wojskowe w Warszawie (kwatera AII-7-33).

</doc>
<doc id="1582572" url="https://pl.wikipedia.org/wiki?curid=1582572" title="Janowo (gmina Miłakowo)">
Janowo (gmina Miłakowo)

Janowo (niem. "Schillings") – osada w Polsce położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego.
Wieś, położona między jeziorami: Peneper Duży i Peneper Mały, wzmiankowana w dokumentach z roku 1325, jako wieś pruska na 12 włókach. Pierwotna nazwa wsi - "Panauper" (pierwotna nazwa zachowana w nazwach pobliskich jezior). W roku 1782 we wsi odnotowano dwa domy, natomiast w 1858 w trzech gospodarstwach domowych było 37 mieszkańców. W latach 1937-39 było 25 mieszkańców. Wieś należała do Ponar. W roku 1973 jako majątek Janowo należały do powiatu morąskiego, gmina Miłakowo, poczta Boguchwały.
Obecnie osada znajduje się w posiadaniu prywatnego właściciela, w Janowie zameldowane są dwie osoby.
Borek (niem. "Heide") – las, położony na półwyspie jeziora Narie, na południe od majątku Janowo.

</doc>
<doc id="1582574" url="https://pl.wikipedia.org/wiki?curid=1582574" title="Agnieszka Brandenburska">
Agnieszka Brandenburska



</doc>
<doc id="1582581" url="https://pl.wikipedia.org/wiki?curid=1582581" title="Listen, Learn, Read On">
Listen, Learn, Read On

Listen, Learn, Read On – box set wydany przez zespół Deep Purple w roku 2002. Kolekcja 74 utworów (około jedna czwarta z nich nigdy wcześniej nie została wydana) na 6 płytach CD, wszystkie zostały poddane gruntownej obróbce cyfrowej w Abbey Road Studios należącym do EMI. Komplet rozpoczyna się od utworów nagranych przez członków zespołu przed powstaniem Deep Purple.

</doc>
<doc id="1582594" url="https://pl.wikipedia.org/wiki?curid=1582594" title="Piotr Kuźniak">
Piotr Kuźniak

Piotr Kuźniak (ur. 15 kwietnia 1948 w Poznaniu) – polski wokalista, aranżer i multiinstrumentalista. Członek i solista Poznańskich Słowików. W 1993 po reaktywacji Trubadurów zastąpił Krzysztofa Krawczyka. Sporą popularność przyniosły mu interpretacje piosenek Czesława Niemena. Od 2012 członek zespołu „Poznakowski Band”.
Życiorys.
W wieku 4 lat rozpoczął naukę gry na akordeonie. Jako kilkuletni chłopiec był solistą orkiestry akordeonistów Woźniewicza, z którą nagrywał dla Programu II Polskiego Radia.
W 1956 wziął udział w egzaminie do Poznańskich Słowików. Piotr Kuźniak zastąpił Wojtka Kordę. Po pół roku został solistą. W chórze śpiewał do wiosny 1963. Brał m.in. udział w nagraniu płyty „Poznańskie Słowiki Śpiewają”, z utworami Mozarta, Chopina i Paderewskiego. Z chórem koncertował m.in. w Bułgarii, Rumunii oraz we Francji. W szkole podstawowej założył duet ze swoją siostrą, grającą na marakasach. Za namową gitarzysty, Leszka Patalasa, utworzyli trio.
W 1962 wystartowali w kategorii duetów i tercetów na szczecińskim Festiwalu Młodych Talentów w którym zajęli pierwsze miejsce przed duetem Klenczon-Wargin i duetem sióstr Teorlachidu-Teodozjadu. Tam też poznał Czesława Wydrzyckiego (Niemena), który startował w kategorii solistów i znalazł się w złotej dziesiątce. W duecie ze swoją siostrą występował w programach Telewizji Poznań. Można ich było zobaczyć i usłyszeć w programach „Klub Pijących Tran” i „Spotkania z Kajtusiem” oraz na imprezach dziecięcych organizowanych przez Estradę Poznańską.
W 1962 rozpoczął naukę w Technikum Łączności w Poznaniu. W tym samym roku założył zespół „Szafiry”, do którego dwa lata później dołączyła Anna Jantar. Później występował z zespołem „Bardowie”, oraz podczas Festiwalu Muzyki Nastolatków we Wrocławiu w 1967 z wrocławskim zespołem „Nastolatki” (później „Homo Homini”), zajmując drugie miejsce po zespole „Skaldowie”. Po maturze w 1968 rozpoczął naukę w Studium Nauczycielskim, wydział Wychowanie Muzyczne. W tym samym czasie założył zespół „Manufaktura czterech Dyrektorów” z którym zajął pierwsze miejsce na Festiwalu Muzyki Underground. Za namową Anny Jantar przystąpił do zespołu „Waganci”, z którym nagrał jedyną płytę tego zespołu z przebojem „Co ja w tobie widziałam”. Po rozpadzie zespołu wyjechał na dwa lata do Finlandii.
W 1974 Aleksander Maliszewski zaangażował go do zespołu akompaniującego Urszuli Sipińskiej, w którym grał pół roku razem z Jackiem Nowakiem (dziś kontrabasistą orkiestry symfonicznej w Trondheim), Januszem Piątkowskim (pianista, kompozytor i właściciel studia), perkusistą Markiem Surdykiem, Aleksandrem Maliszewskim na puzonie oraz Adamem Bardabuszem na trąbce. Z Alibabkami oraz Tadeuszem Woźniakiem i Andrzejem Dąbrowskim odbyli trasę koncertową po ZSRR. Po trasie koncertowej utworzył z Andrzejem Dąbrowskim pierwszy męski duet w Polsce, nagrywając wiele piosenek dla polskiego radia. „A ty się bracie nie denerwuj”, to jedna z piosenek śpiewanych w duecie, która znalazła się na płycie „Polska Gola”. W 1975 wyjechał na kontrakt Agencji Artystycznej „Pagart” do Finlandii, gdzie grał do 1980. Od 1980 grał w Norwegii z zespołem „Happy Band”, a później z różnymi zespołami polskimi oraz zagranicznymi (fińską piosenkarką Marion i włoskim piosenkarzem Robertino Roletti). W wolnych chwilach współpracował w Polsce z Ryszardem Poznakowskim nagrywając piosenki. Z jedną z nich wziął udział w Festiwalu Polskiej Piosenki w Opolu, zdobywając trzecie miejsce („Słowa na wiatr”, 1988).
W 1992 nagrał piosenki na potrzeby Teatru Syrena do musicalu „Ostry Makijaż” Ryszarda Poznakowskiego oraz piosenki na płytę „Nie umiem zmieniać przyjaciół”, tego samego kompozytora. W 1993 został członkiem zespołu Trubadurzy, w którym zastąpił Krzysztofa Krawczyka. W 1986 nagrał solową płytę „Słowik Poznański śpiewa Kolędy”. W 1997 grając koncerty w Australii, na prośbę Polonii australijskiej nagrał płytę „Piotr Kuźniak, One Man Orchestra śpiewa i gra polskie i zagraniczne przeboje we własnych aranżacjach”, a w 1998 wraz z zespołem „Trubadurzy” płytę „Zagrajmy rock and rolla jeszcze raz”. Latem 1988 roku ukazała się jeszcze jedna płyta zespołu „Znamy się tylko z widzenia – Złote przeboje”, która zyskała status „złotej płyty”. W latach 2004–2005 odbył po Polsce trasę koncertową promującą płytę z nowymi interpretacjami piosenek swojego długoletniego kolegi, Czesława Niemena.
W 2005 roku wraz z Marianem Lichtmanem, Sławomirem Kowalewskim i Jackiem Malanowskim zaangażował się w kampanię wyborczą Samoobrony (m.in. powstał teledysk "Polskę trzeba zLepperować"), co spowodowało, że z zespołu odszedł Ryszard Poznakowski. W 2007 zaangażował się w akcję na rzecz jednomandatowych okręgów wyborczych i nagrał z tej racji piosenkę z teledyskiem „Jednomandatowo wybierzemy posły”.
W 2010 wraz z zespołem wystąpił w teledysku „Bez Ciebie tak mi źle”. Od 2012 występuje również w zespole Ryszarda Poznakowskiego „Poznakowski Band”.
Odznaczenia.
W 2004 wraz z pozostałymi członkami zespołu Trubadurzy został odznaczony przez Prezydenta RP Aleksandra Kwaśniewskiego Złotym Krzyżem Zasługi.
18 kwietnia 2011 w Filharmonii Łódzkiej im. Artura Rubinsteina, podczas jubileuszowego koncertu Trubadurów, otrzymał z rąk wojewody łódzkiego Jolanty Chełmińskiej nadany przez ministra kultury i dziedzictwa narodowego Bogdana Zdrojewskiego Brązowy Medal „Zasłużony Kulturze Gloria Artis”.
W 2018 został odznaczony Srebrnym Medalem „Zasłużony Kulturze Gloria Artis”.

</doc>
<doc id="1582596" url="https://pl.wikipedia.org/wiki?curid=1582596" title="David S. Goyer">
David S. Goyer

David Samuel Goyer (ur. 22 grudnia 1965 w Ann Arbor) – amerykański scenarzysta, producent, reżyser filmowy i autor komiksów. Jest Żydem mesjanistycznym.
Życiorys.
Goyer pochodzi z Ann Arbor w Michigan, USA. Jest absolwentem Huron High School i Uniwersytetu Stanforda. Ukończył Akademię Filmu i Telewizji w 1988 roku.
Był studentem scenarzysty Nelsona Giddinga w Uniwersytecie Stanforda i wrócił do jego klasy jako wolny słuchacz. Swój pierwszy scenariusz napisał w 1990 roku do filmu "Wykonać wyrok". Za pieniądze ze scenariusza kupił sobie model Isuzu Trooper, który został skradziony pierwszej nocy, kiedy go przywiózł.
Praca.
Goyer zaczął od pisania komiksów, m.in. "Doctor Strange", Ghost Rider, "Batman: Początek", "Mroczny Rycerz" i "The Flash".
Napisał komiksy z serii "Liga Sprawiedliwych" dla DC Comics, debiutując w 1999 roku. "Ligę Sprawiedliwych Bez Granic" napisał już z pomocą Jamesa Robinsona i Goeffa Johnsa.
Goyer był z Brannon'em Bragą współtwórcą "", serialu science fiction, którego premiera odbyła się jesienią 2009 roku na kanale ABC. Serial oparty jest na powieści Robert J. Sawyer.

</doc>
<doc id="1582599" url="https://pl.wikipedia.org/wiki?curid=1582599" title="Pandja">
Pandja

Pandja, Pandjowie, dynastia Pandjów, (tamilski: பாண்டியர் "Pandijar") – tamilskojęzyczne królestwo w starożytnych i średniowiecznych Indiach, rywalizujące z Ćerami i Ćolami. W okresie swego apogeum obejmowało dużą część południowych Indii oraz północny Cejlon (Lankę). Marco Polo uznawał państwo Pandjów za najbogatsze królestwo swoich czasów. Stolicą było początkowo portowe miasto Korkai, później przeniesiono ją do Maduraju.

</doc>
<doc id="1582600" url="https://pl.wikipedia.org/wiki?curid=1582600" title="Konstancja Portugalska">
Konstancja Portugalska

Konstancja, port. Constança (ur. 3 stycznia 1290 w Santarém, zm. 18 listopada 1313 w Sahagún) – portugalska infantka, córka króla Dionizego I i jego żony królowej Izabeli Aragońskiej, królowa Kastylii i Leónu poprzez małżeństwo z królem Ferdynandem IV.
Układ podpisany 15 września 1291 roku pomiędzy ojcem Konstancji królem Portugalii Dionizym I a królem Kastylii i Leónu Sanchem IV ustanowił zaręczyny pomiędzy niespełna 20-miesięczną Konstancją a 6-letnim następcą tronu królestwa Kastylii i Leónu Ferdynandem. W październiku 1295 roku regentka Maria de Molina (sprawująca władzę w imieniu małoletniego Ferdynanda) przybyła do Ciudad Rodrigo na spotkanie z Dionizym I, podczas którego wśród omawianych kwestii była data ślubu Konstancji i Ferdynanda, których małżeństwo miało służyć wzmocnieniu relacji między dwoma królestwami. Zobowiązanie do zawarcia tego małżeństwa zostało jeszcze potwierdzone w traktacie z 12 września 1297 roku. W styczniu 1302 roku w Valladolid zostało zawarte małżeństwo pomiędzy Konstancją a Ferdynandem.
Konstancja urodziła Ferdynandowi troje dzieci:

</doc>
<doc id="1582603" url="https://pl.wikipedia.org/wiki?curid=1582603" title="RACE PCR">
RACE PCR

RACE PCR (od ang. "rapid amplification of cDNA ends PCR"), szybka amplifikacja końców cDNA – technika biologii molekularnej, odmiana łańcuchowej reakcji polimerazy (PCR), której celem jest poznanie dokładnej sekwencji jednego z końców RNA. W zależności od analizowanego końca stosowana jest metoda 3'RACE lub 5'RACE.
3'RACE.
W technice 3'RACE wykorzystywany jest naturalnie występujący wśród wielu mRNA łańcuch poliA, do którego komplementarnie łączy się DNA mające na swoim końcu 3′ sekwencję poliT. Przyłączony fragment DNA jest następnie starterem dla reakcji odwrotnej transkrypcji. Następnym etapem jest dwukrotne przeprowadzenie PCR typu "nested" (pierwsza ze starterami zewnętrznymi, druga z wewnętrznymi). Dwukrotna reakcja ma na celu dokładniejszą eliminację niepożądanych sekwencji (jeden z końców występuje powszechnie w wielu różnych mRNA, a celem eksperymentu jest amplifikacja tylko jednego). Tak otrzymany produkt można poddać sekwencjonowaniu.

</doc>
<doc id="1582604" url="https://pl.wikipedia.org/wiki?curid=1582604" title="Hodurowcy">
Hodurowcy



</doc>
<doc id="1582605" url="https://pl.wikipedia.org/wiki?curid=1582605" title="Anne Preußler">
Anne Preußler

Anne Preußler (ur. 9 marca 1985) – niemiecka biathlonistka. Zadebiutowała w biathlonie w rozgrywkach juniorów w roku 2001.
Podczas Mistrzostw świata juniorów w roku 2002 w Ridnaun-Val Ridanna zajęła 7. miejsce w biegu indywidualnym, 7 w sprincie i 4 w biegu pościgowym. Na Mistrzostwach świata juniorów w roku 2003 w Kościelisku zajęła 6. miejsce w biegu indywidualnym ,18 w sprincie oraz 14 w biegu pościgowym a w sztafecie zdobyła srebrny medal. Na Mistrzostwach świata juniorów w roku 2004 w Haute Maurienne zajęła 8. miejsce w biegu indywidualnym a w sztafecie zdobyła złoty medal.Na Mistrzostwach świata juniorów w roku 2005 w Kontiolahti zdobyła złoty medal w biegu indywidualnym, zajęła 17. miejsce w sprinice, 11 w biegu pościgowym a w sztafecie zdobyła srebrny medal.
Starty w Pucharze Świata rozpoczęła zawodami w Holmenkollen w roku 2007 zajmując 37. miejsce w sprincie. Jej najlepszy dotychczasowy wynik w Pucharze świata to 25. miejsce w biegu indywidualnym w Hochfilzen w sezonie 2008/09.

</doc>
<doc id="1582608" url="https://pl.wikipedia.org/wiki?curid=1582608" title="OMP">
OMP



</doc>
<doc id="1582609" url="https://pl.wikipedia.org/wiki?curid=1582609" title="Aysel Teymurzadə">
Aysel Teymurzadə

Aysel Teymurzadə (ur. 25 kwietnia 1989 w Baku) – azerska piosenkarka.
. Zaczęła śpiewać pop, a także R&amp;B. . .
W 2009 razem z Arashem reprezentowała Azerbejdżan w Konkursie Piosenki Eurowizji w Moskwie. Zajęli 3. miejsce, za Alexandrem Rybakiem z Norwegii oraz Yohanną z Islandii.

</doc>
<doc id="1582611" url="https://pl.wikipedia.org/wiki?curid=1582611" title="Jim Pollard">
Jim Pollard

James Clifford „Jim” Pollard (ur. 9 lipca 1922 w Oakland, zm. 22 stycznia 1993 w Stockton), amerykański koszykarz, środkowy. Pięciokrotny mistrz NBA. Członek Basketball Hall of Fame. 
Mierzący 193 cm wzrostu koszykarz studiował na Stanford University i w 1942 został mistrzem rozgrywek uniwersyteckich (NCAA). W 1948 został koszykarzem Minneapolis Lakers – w klubie tym spędził całą karierę w NBA (do 1955). Z Lakers zdobył pięć tytułów mistrzowskich (1949-50, 1952-54). Cztery razy brał udział w NBA All-Star Game.

</doc>
<doc id="1582612" url="https://pl.wikipedia.org/wiki?curid=1582612" title="Pat Nevin">
Pat Nevin

Patrick Kevin Francis Michael Nevin (ur. 6 września 1963 w Glasgow) – szkocki piłkarz grający na pozycji prawoskrzydłowego.
Kariera klubowa.
Karierę piłkarską Nevin rozpoczął w szkółce piłkarskiej Celtiku. Nie przebił się jednak do podstawowego składu, z powodu zbyt niskiego wzrostu i odszedł do Clyde F.C. W 1981 roku zadebiutował w jego barwach w szkockiej First Division. W drużynie Clyde grał do 1983 roku. 14 lipca podpisał kontrakt z angielską Chelsea F.C., do której trafił za 95 tysięcy funtów. W Division Two zadebiutował 17 września w przegranym 1:2 wyjazdowym meczu z Sheffield Wednesday. W sezonie 1983/1984 zdobył 14 goli dla „The Blues” i przyczynił się do awansu drużyny do Division One (za swoją postawę został wybrany Piłkarzem Roku Chelsea w głosowaniu kibiców). Zarówno w 1985, jak i 1986 roku zajął z Chelsea 6. miejsce w Division One, jednak w kolejnych dwóch „The Blues” zajęli gorsze 14. i 18. miejsca w lidze. Sezon 1987/1988 był też ostatnim w barwach Szkota w klubie z Londynu, który spadł z ligi. Łącznie rozegrał w jego barwach 193 ligowe mecze i zdobył 36 goli.
13 lipca 1988 Nevin został zawodnikiem Evertonu, który zapłacił za niego 925 tysięcy funtów. W nowym zespole swój debiut zaliczył 27 sierpnia w wygranym 4:0 spotkaniu z Newcastle United. W 1989 roku dotarł z Evertonem do finału Pucharu Anglii, jednak „The Toffies” przegrali w nim z rywalem zza miedzy, Liverpoolem 2:3. W 1990 roku menedżerem Evertonu został Howard Kendall i dochodziło do kłótni między nim a Nevinem, który początkowo walczył o miejsce w składzie z Robertem Warzychą i Markiem Wardem, a w 1991 roku odszedł z klubu. Jego dorobek w barwach Evertonu to 109 meczów i 16 goli.
Kolejnym klubem w karierze Nevina był Tranmere Rovers. Początkowo grał z nim w Division Two, a po reorganizacji rozgrywek w Division One. Trzykrotnie z Tranmere uczestniczył w barażach o awans do Premiership, jednak za każdym razem klub odpadał z nich. W 1997 roku Nevin wrócił do Szkocji i został zawodnikiem Kilmarnock F.C. Po półtora roku przeniósł się do Motherwell F.C., a w 2000 roku będąc jego zawodnikiem zakończył karierę piłkarską.
Kariera reprezentacyjna.
W reprezentacji Szkocji Nevin zadebiutował 26 marca 1986 roku w wygranym 3:0 towarzyskim meczu z Rumunią, gdy w 72. minucie zmienił Gordona Strachana. W 1992 roku selekcjoner Andy Roxburgh uwzględnił go w kadrze na Euro 92. Na tym turnieju zagrał we dwóch spotkaniach: przegranym 0:2 z Niemcami i wygranym 3:0 ze Wspólnotą Niepodległych Państw. Ogółem do 1996 roku w kadrze Szkocji wystąpił 28 razy i zdobył 5 goli.

</doc>
<doc id="1582614" url="https://pl.wikipedia.org/wiki?curid=1582614" title="Stefan Pokorski">
Stefan Pokorski

Stefan Pokorski (ur. 3 lipca 1942 w Młotkowicach) – polski fizyk teoretyk (specjalność: teoria cząstek i oddziaływań elementarnych), profesor Instytutu Fizyki Teoretycznej Uniwersytetu Warszawskiego, członek rzeczywisty Polskiej Akademii Nauk, członek czynny Polskiej Akademii Umiejętności, członek zwyczajny Towarzystwa Naukowego Warszawskiego.
Dorobek naukowy.
Stworzył warszawską szkołę teorii oddziaływań elementarnych. Jego główne osiągnięcia naukowe dotyczą:
Jest autorem około 200 publikacji naukowych, w tym anglojęzycznej monografii "Gauge Field Theories" (Cambridge University Press, 1987, 2000).
Nagrody i wyróżnienia.
W 2003 otrzymał Medal Mariana Smoluchowskiego. W 2013 wyróżniony Nagrodą Prezesa Rady Ministrów „Za osiągnięcia naukowe lub artystyczne w tym za wybitny dorobek naukowy lub artystyczny” (przyznana w 2013 za rok 2012). W 2002 otrzymał Krzyż Oficerski Orderu Odrodzenia Polski.

</doc>
<doc id="1582626" url="https://pl.wikipedia.org/wiki?curid=1582626" title="Vern Mikkelsen">
Vern Mikkelsen

Arild Verner Agerskov „Vern” Mikkelsen (ur. 21 października 1928 we Fresno w stanie Kalifornia, zm. 21 listopada 2013 w Wayzata w stanie Minnesota) – amerykański koszykarz duńskiego pochodzenia, silny skrzydłowy. Czterokrotny mistrz NBA, członek Basketball Hall of Fame oraz trener. 
Mierzący 201 cm wzrostu koszykarz studiował na Hamline University. W 1949, poprzez draft, został koszykarzem Minneapolis Lakers - w klubie tym spędził całą karierę w NBA (do 1958). Z Lakers zdobył cztery tytuły mistrzowskie (1950, 1952–54). Sześć razy brał udział w NBA All-Star Game.

</doc>
<doc id="1582629" url="https://pl.wikipedia.org/wiki?curid=1582629" title="Rudolf Brunnenmeier">
Rudolf Brunnenmeier

Rudolf „Rudi” Brunnenmeier (ur. 11 lutego 1941 w Monachium, zm. 18 kwietnia 2003 w Olching) – niemiecki piłkarz, reprezentant kraju.
Kariera klubowa.
Brunnenmeier przygodę z futbolem rozpoczął w SC Olching. W 1960 został piłkarzem TSV 1860 Monachium, grającego w Oberliga Süd. TSV 1860 wygrał ligę w 1963, zdobywając tytuł „Południowego Mistrza Niemiec”, dzięki czemu mógł wystąpić w nowo powstałej Bundeslidze w sezonie 1963/1964. Przez 3 lata gry na poziomie Oberligi Brunnenmeier zagrał w 88 meczach, w których strzelił 73 bramki.
W Bundeslidze zespół trenera Maxa Merkela radził sobie bardzo dobrze. Sezon 1963/64 TSV zakończyło zdobyciem Pucharu Niemiec. Brunnenmeier nie tylko zdobył 19 goli w 29 meczach ligowych, ale również 2 bramki decydujące o zwycięstwie w finale Pucharu 2:0 z Eintrachtem Frankfurt.
W następnym sezonie Brunnenmeier zdobył 24 bramki, dzięki czemu został królem strzelców Bundesligi. Największym osiągnięciem klubu TSV w sezonie 1964/65 był finał Pucharu Zdobywców Pucharów, w którym grali przy obecności 97 974 widzów na Wembley Stadium w Londynie. Spotkali się tam z West Hamem United. Mecz zakończył się zwycięstwem Anglików 2:0, a Brunnenmeier pełnił w tym spotkaniu funkcję kapitana TSV.
Sezon 1965/66 zakończył się zwycięstwem TSV w rozgrywkach Bundesligi. W zwycięskim sezonie Brunnenmeier zdobył 15 bramek. W sezonie 1966/1967 klub zajął czwarte miejsce. Po ośmiu latach gry w TSV, w 1968 opuścił klub. Brunnenmeier łącznie w 207 meczach rozegranych w barwach TSV zdobył 139 bramek, co do dziś pozostaje rekordem klubu.
Po odejściu z Monachium grał przez cztery lata w Neuchatel Xamax, w którym w 45 rozegranych spotkaniach strzelił 21 bramek.
Sezon 1972/73 spędził w FC Zürich, pomagając drużynie w zdobyciu Pucharu Szwajcarii.
Od 1973 do 1975 grał w FC Vorarlberg w Austrii, a od 1975, po zmianie nazwy klubu, w SW Bregenz.
Ostatnie trzy lata grał w FC Balzers z Liechtensteinu. Karierę piłkarską zakończył w 1980. 
Kariera reprezentacyjna.
Brunnenmeier po raz pierwszy w reprezentacji RFN zagrał 4 listopada 1985 w zremisowanym 1:1 meczu eliminacji Mistrzostw Świata 1966 przeciwko Szwecji, w którym zdobył bramkę. Brunnenmeier zagrał w trzech meczach eliminacji do mundialu w Anglii. Po raz ostatni zagrał dla RFN 14 listopada 1965 w wygranym 6:0 meczu przeciwko reprezentacji Cypru. W meczu rozgrywanym w Nikozji strzelił 2 bramki. Łącznie Brunnenmeier w latach 1964–1965 zagrał w 5 spotkaniach, w których strzelił 3 bramki.
Po zakończeniu kariery.
Po zakończeniu kariery Brunnenmeier miał problemy z alkoholem. 18 kwietnia 2003 zmarł w wyniku spożycia zbyt dużej ilości alkoholu. Został pochowany na Cmentarzu Wschodnim w Monachium.

</doc>
<doc id="1582635" url="https://pl.wikipedia.org/wiki?curid=1582635" title="Lovebugs">
Lovebugs

Lovebugs – szwajcarski zespół muzyczny założony w 1992 roku, reprezentant Szwajcarii w 54. Konkursie Piosenki Eurowizji w 2009 roku.
12 maja zespół wystąpił jako ósmy w kolejności podczas pierwszego półfinału konkursu i zajął w nim ostatecznie 14. miejsce z 15 punktami na koncie, przez co nie awansował do finału.

</doc>
<doc id="1582640" url="https://pl.wikipedia.org/wiki?curid=1582640" title="Cable Car Museum">
Cable Car Museum

Cable Car Museum – darmowe Muzeum Tramwaju Linowego (z ang. "cable car") w San Francisco w stanie Kalifornia. Muzeum znajduje się w dzielnicy Pacific Heights na 1201 Mason Street. Zawiera ono historyczne eksponaty tramwajów linowych oraz wyjaśnienia na temat działania całego systemu tego rodzaju środka transportu w San Francisco. 
Muzeum zostało założone w 1974 roku i operowane jest przez "Friends of the Cable Car Museum"(z ang. "Przyjaciele Muzeum Tramwaju Liniowego"). Jest to organizacja non-profit, która za zadanie stawia sobie zachowanie historii Muzeum. Celem organizacji jest rozwijanie i promowanie wystaw tramwaju linowego oraz przypominanie społeczności o ważnej roli tego środka transportu w San Francisco. 
Muzeum jest częścią kompleksu, w którym znajdują się również siłownia tramwaju oraz zajezdnia. Na wystawie znajdują się różne urządzenia mechaniczne, będące częścią konstrukcji tramwaju, takie jak na przykład, uchwyty, liny, systemy hamulcowe, modele tramwaju oraz ogromna kolekcja historycznych fotografii. Na terenie muzeum znajdują się również trzy antyczne tramwaje z lat siedemdziesiątych XIX w.:
Nad zajezdnią znajdują się dwie galerie, z których rozpościera się widok na siłownię. Turystom i odwiedzającym zostało również umożliwione zejście do pieczary pod skrzyżowaniem ulic Waszyngtona i Masona gdzie można przyjrzeć się jak tramwaje przekierowywane są na ulicę. 
Muzeum oferuje wiele pamiątek do zakupienia na miejscu takich jak: książki, koszulki, karty, pocztówki a nawet dzwonki, które są wyposażeniem każdego tramwaju i służą do anonsowania przystanków.

</doc>
<doc id="1582645" url="https://pl.wikipedia.org/wiki?curid=1582645" title="UART 16550">
UART 16550

16550 - oznaczenie układu UART firmy National Semiconductor. Układ ten ma za zadanie kontrolować strumień danych wchodzących i wychodzących z portów szeregowych komputera PC. W starszych wersjach układów UART 8250 i 16450 po każdym odebranym bajcie generowany był sygnał przerwania, co w połączeniu z buforem o rozmiarze tylko 1 bajta powodowało opóźnienia w przesyłaniu danych z dużą prędkością. W układzie 16550 zastosowano 16-bajtowy bufor wejściowy FIFO z programowanym generowaniem przerwania po otrzymaniu 1, 4, 8 lub 14 bajtów.

</doc>
<doc id="1582647" url="https://pl.wikipedia.org/wiki?curid=1582647" title="Hojsala">
Hojsala

Hojsala − dynastia w południowych Indiach, która pomiędzy X a XIV w. stworzyła tzw. "Cesarstwo Hojsala" (w języku kannada ಹೊಯ್ಸಳ ಸಾಮ್ರಾಜ್ಯ, IPA: [hojsəɭə saːmraːdʒjə]), obejmujące większą część obecnego stanu Karnataka. Stolicą Hojsalów był początkowo Belur, w późniejszym okresie Halebidu. 
Okres panowania dynastii Hojsalów jest szczególnie ważny ze względu na dynamiczny rozwój architektury i sztuki. Do dnia dzisiejszego zachowało się ponad sto świątyń w tzw. stylu Hojsala, najsławniejsze z nich to świątynie Ćennakeśava w Belurze, Hoysaleśwara w Halebidu oraz Ćennakeśava w Somanathapura. Władcy z tej dynastii byli również mecenasami literatury, przyczyniając się do powstania wielu dzieł zarówno w sanskrycie, jak i w języku kannada.

</doc>
<doc id="1582652" url="https://pl.wikipedia.org/wiki?curid=1582652" title="Marek Rutkowski">
Marek Rutkowski

Marek Rutkowski (ur. 24 marca 1954 w Zambrowie) – polski polityk, socjolog, poseł na Sejm X kadencji.
Życiorys.
W 1978 ukończył studia na Uniwersytecie Warszawskim, uzyskując tytuł zawodowy magistra socjologii. W 1987 ukończył Podyplomowe Studium Prawa Pracy na Uniwersytecie im. Adama Mickiewicza w Poznaniu. Pracował w Zambrowskich Zakładach Przemysłu Bawełnianego im. Rewolucji Październikowej w Zambrowie.
W 1980 stanął na czele komisji zakładowej Niezależnego Samorządnego Związku Zawodowego „Solidarność” w ZZPB, redagował i publikował w lokalnym „Biuletynie Solidarności”. Po wprowadzeniu stanu wojennego został internowany na okres od 13 grudnia 1981 do 26 marca 1982. Zaangażował się w działalność Klubu Inteligencji Katolickiej, organizował KIK w Zambrowie. Od 1985 był również członkiem Polskiego Towarzystwa Socjologicznego, a od 1988 należał do Towarzystwa Przyjaciół „Powściągliwości i Pracy”.
W 1989 uzyskał mandat posła na Sejm X kadencji w okręgu łomżyńskim jako kandydat bezpartyjny z poparciem Komitetu Obywatelskiego. Był członkiem Komisji Polityki Społecznej, Komisji Ustawodawczej oraz Komisji Nadzwyczajnej do rozpatrzenia rządowego projektu ustawy konstytucyjnej o wydawaniu przez Radę Ministrów rozporządzeń z mocą ustawy.
Należał do Porozumienia Centrum, o reelekcję w 1991 bez powodzenia ubiegał się z listy NSZZ „S”. Po zakończeniu kadencji wycofał się polityki, powrócił do swojego dotychczasowego zakłady pracy, później pełnił funkcję prezesa zarządu Spółdzielni Inwalidów „Razem” w Łomży.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Kawalerskim Orderu Odrodzenia Polski. W 2018 otrzymał Krzyż Wolności i Solidarności.

</doc>
<doc id="1582655" url="https://pl.wikipedia.org/wiki?curid=1582655" title="Zaroślarka">
Zaroślarka

Zaroślarka ("Paraxerus") – rodzaj ssaka z podrodziny afrowiórek (Xerinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 103–230,8 mm, długość ogona 103,3–214 mm; masa ciała 40,2–685 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z pliocenu Afryki:

</doc>
<doc id="1582664" url="https://pl.wikipedia.org/wiki?curid=1582664" title="Maria Stępniak">
Maria Stępniak

Maria Stępniak (ur. 16 kwietnia 1949 w Górach Małych) – polska rolniczka, ogrodnik, posłanka na Sejm X kadencji.
Życiorys.
Uzyskała wykształcenie średnie zawodowe. Ukończyła Technikum Ogrodnicze w 1972. Podjęła pracę w zawodzie ogrodnika, prowadząc własne gospodarstwo w Łącku. Na początku lat 80. zaangażowała się w działalność Niezależnego Samorządnego Związku Zawodowego Rolników Indywidualnych „Solidarność”. Do czasu wprowadzenia stanu wojennego pełniła funkcję sekretarza zarządu regionu tego związku.
W 1989 uzyskała mandat posłanki na Sejm X kadencji z okręgu płockiego jako kandydatka bezpartyjna z poparciem Komitetu Obywatelskiego. Zasiadała w Komisji Polityki Społecznej, należała do Obywatelskiego Klubu Parlamentarnego, a w jego ramach do koła Polskiego Stronnictwa Ludowego „Solidarność”. Po zakończeniu kadencji wycofała się z polityki, zajmując się prowadzeniem szklarni oraz kwiaciarni na terenie Płocka.

</doc>
<doc id="1582667" url="https://pl.wikipedia.org/wiki?curid=1582667" title="Nabrzeże Złotników 36 w Paryżu">
Nabrzeże Złotników 36 w Paryżu

36, quai des Orfèvres – paryski adres mający swoje miejsce w kulturze francuskiej.
W miejscu tym nad Sekwaną na wyspie Cité, stoi budynek Komendy regionalnej Policji Sądowej (kryminalnej) Paryskiej Prefektury Policji.
Pod adresem tym znajdują się wydziały kryminalny i dowództwo sił interwencyjnych (do walki z przestępczością zorganizowaną) Policji paryskiej.
Miejsce w popkulturze.
Budynek był wielokrotnie miejscem akcji umieszczanym w dziełach francuskiej popkultury, m.in. w filmach:
"Quai des Orfèvres" Henri-Georges Clouzota z 1947 r. i "36 Quai des Orfèvres" Oliviera Marchala z 2004 r., czy też w książkach o komisarzu Maigret.

</doc>
<doc id="1582669" url="https://pl.wikipedia.org/wiki?curid=1582669" title="Nostocales">
Nostocales



</doc>
<doc id="1582671" url="https://pl.wikipedia.org/wiki?curid=1582671" title="Clelandina">
Clelandina

Clelandina – rodzaj późnopermskiego (strefa Endothiodon – Dicynodon) gorgonopsyda, którego szczątki znaleziono w Republice Południowej Afryki. Miał bardzo niską i szeroką czaszkę oraz zaokrąglony pysk. Rodzaj opisany przez Roberta Brooma w 1948 roku.
Znany jest z trzech gatunków:

</doc>
<doc id="1582672" url="https://pl.wikipedia.org/wiki?curid=1582672" title="Halebidu">
Halebidu

Halebidu (kannada: ಹಳೆಬೀಡು) – miasto w dystrykcie Hassan (dystrykt) w indyjskim stanie Karnataka. Halebidu był w od początku dwunastego wieku do 1342 roku stolicą państwa Hojsalów. W mieście założonym ok. 1000 roku przez króla sala Hojsala zachowały się jedne z najciekawszych zabytków architektury z tego okresu (tzw. styl Hojsala).
świątynia Hojsaleśwary to trzy sanktuaria w formie gwiazdy. Poświęcono je Śiwie, Wisznu i bogu słońca Surji. Świątynię zbudowano w latach 1121-1141, ufundował ja dygnitarz z dworu Wisznuwardhaan Hojasala. W środku wysoka część dolna ozdobiona fryzami. dachy uległy zniszczeniu, ale zachowały się liczne kolumny. Budowę ukończono w XIII wieku, na ścianie wyryto nazwiska dwóch rzeźbiarzy - Kalidasi i Kedarodża.
Kedareśwara to świątynia ku czci Śiwy. Zbudował ja w 1219 roku król Wiraballala i jego żona Abhinawa Ketaladevi. Zbudowano ją na planie gwiazdy. Ściany ozdobiono fryzami i rzeźbami. 
Niedaleko od Halebidu, w Bastihalli można zobaczyć trzy świątynie dżinijskie z XII wieku, nie tak bogato ozdobione, ale również w stylu Hojsala. Parśwanatha ku czci jednego z tirthakarów znana jest z dwunastu wewnętrznych kolumn.

</doc>
<doc id="1582674" url="https://pl.wikipedia.org/wiki?curid=1582674" title="1 Dywizjon Czołgów (Biali)">
1 Dywizjon Czołgów (Biali)

1 Dywizjon Czołgów (ros. 1-й дивизион танков) – pancerny związek taktyczny białych pod koniec wojny domowej w Rosji
W maju 1920 r. w Sewastopolu na Krymie w składzie Armii Rosyjskiej gen. Piotra N. Wrangla został sformowany 1 dywizjon czołgów. Na jego czele stanął płk Boczarow. Składał się z 4 oddziałów ciężkich czołgów i plutonu lekkich czołgów:
Dywizjon został skierowany do walki, zanim jeszcze został do końca sformowany. W kwietniu 1920 r. czołgi brały udział w walkach z atakującymi oddziałami bolszewickiej 13 Armii. Do następnego starcia doszło 7 czerwca tego roku, kiedy 3 Oddział i pluton FT-17 na Półwyspie Czongarskim wspierały kontrnatarcie kawalerii Mieszanego Korpusu przeciw bolszewickiej 13 Armii. Czołgi zrobiły przejścia w umocnieniach polowych, przez które zaatakowała kawaleria. Towarzyszyły jej 2 FT-17. Po 2 lipca zostały one prawdopodobnie skierowane do remontu. Natomiast ciężkie czołgi Mark V i Mark A przez większość walk na Krymie przebywały na tyłach. W związku z ewakuacją wojsk Armii Rosyjskiej w połowie listopada wszystkie czołgi zostały pozostawione. Wiadomo, że 1 FT-17 bolszewiccy żołnierze przejęli na stacji kolejowej w Dżankoj, zaś drugi – w Sewastopolu.

</doc>
<doc id="1582676" url="https://pl.wikipedia.org/wiki?curid=1582676" title="Afrowiórka gładka">
Afrowiórka gładka

Afrowiórka gładka ("Xerus rutilus") – gatunek ssaka z podrodziny afrowiórek (Xerinae) w rodzinie wiewiórkowatych (Sciuridae).
Zasięg występowania.
Afrowiórka gładka występuje w zależności od podgatunku:
Zapisy dotyczące Dżibuti nie są przypisane do konkretnego podgatunku.
Systematyka.
Gatunek po raz pierwszy naukowo opisał w 1828 roku niemiecki zoolog Philipp Jakob Cretzschmar nadając mu nazwę "Sciurus rutilus". Jako miejsce typowe odłowu holotypu Cretzschmar wskazał „wschodnie zbocza Abisynii” (obecnie Etiopia). Jedyny żyjący współcześnie przedstawiciel rodzaju afrowiórka ("Xerus") opisanego w 1833 roku przez niemieckich zoologów Friedricha Wilhelma Hempricha i Christiana Gottfrieda Ehrenberga.
Morfologia.
Długość ciała (bez ogona) 226–269 mm, długość ogona 182–203 mm; masa ciała 152–369 g.

</doc>
<doc id="1582679" url="https://pl.wikipedia.org/wiki?curid=1582679" title="Bitwa pod Marangą">
Bitwa pod Marangą

Bitwa pod Marangą (zwana też bitwą pod Samarrą) – starcie zbrojne, które miało miejsce dnia 22 czerwca 363 r. w trakcie wojen rzymsko-perskich (Kampania perska Juliana Apostaty). 
Po zwycięskiej bitwie pod Ktezyfontem wojska rzymskie pod wodzą Juliana Apostaty skierowały się w głąb państwa perskiego. Persowie zmuszeni zostali do zmiany taktyki i wciągania przeciwnika na swoje terytorium, gdzie toczyli z nim liczne potyczki. Dnia 22 czerwca 363 r. pod wioską Maranga (pomiędzy Ktezyfontem a Samarrą) Rzymianie starli się z wielką armią perską, którą dowodzili synowie króla Szapura II. Wojska rzymskie ustawione zostały w półksiężyc. Julian wydał rozkaz do natychmiastowego ataku, chcąc uniknąć strat zadanych przez łuczników perskich. Po wyparciu łuczników z pola walki, Rzymianie zaatakowali kawalerię przeciwnika, która pozbawiona wsparcia łuczników wycofała się pod osłoną strzał. Rzymianie nie podjęli pościgu, uniemożliwił im to ogromny upał. Straty obu stron nie są znane. Poległo niewielu Rzymian i znaczna liczba Persów. Kilka dni później w trakcie jednej z potyczek śmierć poniósł cesarz Julian. W konsekwencji w lipcu zawarto Persją porozumienie pokojowe korzystne dla Persów.

</doc>
<doc id="1582683" url="https://pl.wikipedia.org/wiki?curid=1582683" title="Słońcowiórka">
Słońcowiórka

Słońcowiórka ("Heliosciurus") – rodzaj ssaka z podrodziny afrowiórek (Xerinae) w obrębie rodziny wiewiórkowatych (Sciuridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 182,3–241,1 mm, długość ogona 201–274 mm; masa ciała 165,9–382,5 g.
Systematyka.
Etymologia.
"Heliosciurus": "hēlios" „słońce”; rodzaj "Sciurus" (wiewiórka).
Podział systematyczny.
Do rodzaju należą następujące gatunki:

</doc>
<doc id="1582684" url="https://pl.wikipedia.org/wiki?curid=1582684" title="Air France-KLM">
Air France-KLM

Air France-KLM – holding lotniczy, powstały w 2004 roku z połączenia francuskich linii Air France oraz holenderskiego przewoźnika KLM. Holding rocznie przewozi 77 milionów pasażerów i jest w posiadaniu 573 samolotów, które codziennie lądują w 103 państwach.
W 2005 roku holding należący do sojuszu lotniczego SkyTeam, zatrudniał 102 tys. pracowników. W 2012 roku obrót firm wyniósł 25,63 miliardów Euro. Akcje AIR FRANCE KLM notowane są zarówno na Amsterdamskiej jak i Paryskiej giełdzie papierów wartościowych.

</doc>
<doc id="1582686" url="https://pl.wikipedia.org/wiki?curid=1582686" title="Billund">
Billund

Billund – duńskie miasto położone w regionie Dania Południowa, siedziba gminy Billund, według stanu na 1 stycznia 2022 roku zamieszkane przez 6.723 mieszkańców.
W 1932 roku w Billund Ole Kirk Christiansen założył Lego, firmę produkującą zabawki - najpierw drewniane, a następnie plastikowe.
Od 1964 roku w mieście znajduje się port lotniczy Billund, drugi co do liczby obsłużonych pasażerów port lotniczy Danii.

</doc>
<doc id="1582690" url="https://pl.wikipedia.org/wiki?curid=1582690" title="Zamek Eureki">
Zamek Eureki

Zamek Eureki (ang. "Eureeka's Castle", 1989-1995) – amerykański serial telewizyjny dla dzieci. Powstało 99 odcinków.
Fabuła.
Serial opowiada o sympatycznych marionetkach: czarownicy Eurece, dobrym smoku Magellanie, nietoperzu Gacusiu, pająku Websterze i wielu innych. Żyją w zamku zwanym "Muzycznym".
Wersja polska.
W Polsce serial był emitowany po raz pierwszy w TVP1 od 6 września 1992 do 1994 roku. 
Dubbing.
Wersja polska: Master Film
Reżyseria:
Dialogi: Joanna Klimkiewicz
Teksty piosenek: Ryszard Skalski
Wystąpili:
i inni
Piosenki w wykonaniu zespołu Alibabki

</doc>
<doc id="1582703" url="https://pl.wikipedia.org/wiki?curid=1582703" title="Stanisław Strózik">
Stanisław Strózik

Stanisław Strózik (ur. 5 lipca 1937 we wsi Malinówka) – polski rolnik, poseł na Sejm X kadencji.
Życiorys.
Ukończył w 1968 studia na Akademii Rolniczej we Wrocławiu, uzyskując tytuł zawodowy inżyniera. Podjął pracę w zawodzie rolnika, prowadząc własne gospodarstwo w Mokrsku.
Na początku lat 80. zaangażował się w działalność Niezależnego Samorządnego Związku Zawodowego Rolników Indywidualnych „Solidarność”, wchodził w skład prezydium zarządu regionu oraz był przewodniczącym zarządu gminnego tego związku. Pełnił funkcję delegata na I i II Kongres Rolników Indywidualnych „S”. W stanie wojennym został internowany na kilkanaście dni, po zwolnieniu brał udział w organizowaniu zbiórek żywności dla rodzin działaczy podziemia.
W 1989 uzyskał mandat posła na Sejm X kadencji z okręgu sieradzkiego jako kandydat bezpartyjny z poparciem Komitetu Obywatelskiego. Zasiadał w Komisji Rolnictwa i Gospodarki Żywnościowej. Należał do Obywatelskiego Klubu Parlamentarnego, a w jego ramach do Koła Polskiego Stronnictwa Ludowego „Solidarność”. Po zakończeniu kadencji wycofał się z polityki, powracając do pracy we własnym 70-hektarowym gospodarstwie.
Odznaczenia.
W 2022 odznaczony Krzyżem Oficerskim Orderu Odrodzenia Polski oraz Krzyżem Wolności i Solidarności.

</doc>
<doc id="1582706" url="https://pl.wikipedia.org/wiki?curid=1582706" title="Małgorzata Werner">
Małgorzata Werner

Małgorzata Werner (ur. 4 listopada 1971) – polska prezenterka telewizyjna i aktorka.
W Polsce znana szerokiej publiczności jako prezenterka programu "Disco Relax" emitowanego w telewizji Polsat w latach 1994-2002. Współprowadziła ten program od września 1998 do listopada 2001.

</doc>
<doc id="1582708" url="https://pl.wikipedia.org/wiki?curid=1582708" title="Cornelis Springer">
Cornelis Springer

Cornelis Springer (ur. 25 maja 1817 w Amsterdamie, zm. 20 lutego 1891 w Hilversum) – holenderski malarz miejskiej architektury, grawer i litograf.
Jego ojciec był cieślą. Podstaw rysunku i perspektywy uczył się od brata, architekta Henry Springera (1805–1867). W 1827 został zarejestrowany jako student Akademii Sztuk Pięknych w Amsterdamie, gdzie pracował pod kierunkiem Jacobusa van der Stoka (1795–1864) i Hermana Gerrita ten Cate (1803–1856). W latach 1835–1837 uczył się w pracowni malarza architektury Kaspara Karsena (1810–1896).
Cornelis Springer malował przede wszystkim romantyczne pejzaże miejskie, posługiwał się techniką olejną, wykonywał akwarele i litografie. We wczesnym okresie współpracował z malarzem Wouterusem Verschuurem (1812–1874), który namalował postacie ludzkie i konie na kilku jego obrazach. Był bardzo płodnym artystą, wystawiał z powodzeniem od 17. roku życia do śmierci w Amsterdamie i Hadze. Malował m.in. Amsterdam, Alkmaar, Haarlem, Zwolle, Kampen, Enkhuizen, Harderwijk i kilka miast niemieckich. Jego prace odznaczają się rozmachem i wielką dbałością o szczegóły, swobodne operowanie światłem potwierdza wpływ starych mistrzów holenderskich.
Stinger był członkiem stowarzyszenia Felix Meritis w Amsterdamie, był kilkakrotnie odznaczany medalami (w 1847 i w 1865), należał do holenderskiej elity artystycznej, jego głównym konkurentem był Adrianus Eversen. Wśród uczniów artysty byli m.in. Adrianus Eversen, Johan Adolph Rust i Johan Conrad Greive. Prace Stingera eksponowane są głównie w galeriach holenderskich, Gemeentmuseum w Arnhem, Muzeum Boijmans Van Beuningen w Rotterdamie i Rijksmuseum w Amsterdamie.

</doc>
<doc id="1582720" url="https://pl.wikipedia.org/wiki?curid=1582720" title="Fundusz agresywny">
Fundusz agresywny

Fundusz agresywny – rodzaj funduszu inwestycyjnego realizującego ryzykowne strategie inwestycyjne, lokującego swoje aktywa w instrumenty uznawane za ryzykowne (np. papiery wartościowe emitowane przez podmioty o niepewnej sytuacji finansowej) lub stosującego dźwignię finansową. Najbardziej agresywne są fundusze hedgingowe.

</doc>
<doc id="1582736" url="https://pl.wikipedia.org/wiki?curid=1582736" title="Świstunka północna">
Świstunka północna

Świstunka północna ("Seicercus borealis") – gatunek małego wędrownego ptaka z rodziny świstunek (Phylloscopidae), wcześniej zaliczany do pokrzewkowatych (Sylviidae).
Zasięg występowania.
Świstunka północna zamieszkuje północną Eurazję (od północnej części Półwyspu Fennoskandzkiego po Półwysep Czukocki, a na południu po Mongolię i północno-wschodnie Chiny) oraz zachodnią Alaskę. Zimuje w południowo-wschodniej Azji, w tym na wyspach Indonezji, Filipin oraz na Tajwanie. Do Polski zalatuje wyjątkowo – odnotowano dotąd zaledwie trzy wrześniowe stwierdzenia – w 1986, 2013 i 2021.
Systematyka.
Gatunek jest obecnie uznawany za monotypowy. Wcześniej wyróżniano podgatunki: "Seicercus borealis borealis" i "Seicercus borealis kennicotti". Kolejne dwa taksony zaliczane dawniej do S. "borealis" klasyfikowane są obecnie jako oddzielne gatunki: świstunka kamczacka ("Seicercus examinandus") i świstunka japońska ("Seicercus xanthodryas").
Część badaczy zalicza świstunkę północną do rodzaju "Phylloscopus".
Morfologia.
Ptak ten wielkością i wyglądem przypomina wójcika. Najważniejszym podobieństwem do innych świstunek jest rysunek na skrzydle: jasne paski (jeden lub dwa) na końcach dużych i średnich pokryw, na końcach lotek drugiego rzędu i trzeciego rzędu nie występują jasne elementy. Sylwetka ptaka wydłużona, większa i masywniejsza od piecuszka, wysmukła z ogonem wystającym poza koniec skrzydła i mocnymi nogami. Dziób dość duży, silny, gruby u nasady; wierzch głowy oliwkowozielonkawoszary, nieco ciemniejszy niż grzbiet. Najjaśniejszą częścią tułowia jest kuper, jednak nie jest on kontrastowy w stosunku do grzbietu i pokryw nadogonowych.
Długość ciała 12–13 cm, masa ciała 7,5–15 g.
Ekologia i zachowanie.
Biotop.
Ptak ten zamieszkuje strefę tajgi i obrzeża tundry. Zwykle przebywa w dość otwartych lasach iglastych (ale też liściastych z brzozą, topolą i wierzbą), w gęstym podszycie oraz w skupiskach wierzb karłowatych w wilgotnych dolinach. Może wyprowadzać lęgi nawet do wysokości 2500 m n.p.m. w zaroślach powyżej górnej granicy lasu. Często gniazduje w pobliżu wody. Ptaki migrujące przebywają powyżej 1800 m n.p.m. zarówno na obszarach zalesionych, jak i krzewiastych. Na zimowiskach świstunka północna występuje głównie poniżej 1800 m n.p.m., na polanach lasów mieszanych, obrzeżach lasów deszczowych, w zadrzewieniach wtórnych i lasach nadrzecznych. Często przebywa również na obrzeżach obszarów uprawnych, w ogrodach i namorzynach.
Pożywienie.
Żywi się głównie owadami, takimi jak chrząszcze, komary, muchy, pluskwiaki czy jętki, oraz ich larwami. Zjada również pająki, małe ślimaki i skorupiaki.
Zachowanie.
Ptaki tego gatunku są bardzo ruchliwe, żerują wewnątrz koron drzew i górnej części krzewów. Zganiając pokarm z liści i gałązek podlatuje za owadami, chwyta je w locie i siada z powrotem na miejscu, skąd wystartowała. Niekiedy zawisa na chwilę w locie przy liściach, by prędko schwytać zdobycz.
Śpiew.
Świstunka północna wydaje dwa różne głosy, które są odmienne od głosów pozostałych świstunek. Pierwszy głos to bardzo krótkie ćwierknięcie nieprzekraczające 0,1 sekundy, wysokie i szorstkie, twardo brzmiące: „dzrt”, „tzjt”, może kojarzyć się z krótkimi sygnałami trznadla. Drugi głos to suchy i delikatny terkot składający się z dźwięków „tr” zwalniający ku końcowi, trwa od 0,3 do 1,5 sekundy i zawiera od 6 do 30 pojedynczych stuknięć. Wędrujące jesienią świstunki północne mogą się wcale nie odzywać, z tego powodu opisane dźwięki należą do rzadkości.
Rozród.
Sezon lęgowy trwa od końca czerwca do sierpnia. Świstunka północna wyprowadza jeden lęg w sezonie. Gniazduje na ziemi, często pod gęstymi krzewami na omszałej ziemi lub w naturalnej szczelinie, wśród korzeni drzew lub w kępach traw. Budową gniazda zajmuje się samica. Ma ono kształt kopuły z bocznym wejściem, wykonane jest z trawy, chwastów, mchu, liści, a wyściółkę stanowi drobniejsza trawa.
Samica składa 5–7 białych jaj z drobnymi brązowymi kropkami. Wysiaduje przez 11–13 dni. Pisklęta są karmione przez oboje rodziców. Młode są w pełni opierzone 12–14 dni po wykluciu, ale jeszcze przez dwa tygodnie są zależne od pożywienia dostarczanego przez rodziców.
Status i ochrona.
IUCN uznaje świstunkę północną za gatunek najmniejszej troski (LC, "Least Concern"). Organizacja BirdLife International w 2015 roku szacowała liczebność populacji europejskiej na 3,7–7 milionów par lęgowych. Liczebność światowej populacji prawdopodobnie mieści się w przedziale 10–500 milionów dorosłych osobników. Globalny trend liczebności populacji uznawany jest za wzrostowy.
Na terenie Polski gatunek ten jest objęty ścisłą ochroną gatunkową.

</doc>
<doc id="1582737" url="https://pl.wikipedia.org/wiki?curid=1582737" title="Metoda quasi-Newtona">
Metoda quasi-Newtona

Metody quasi-Newtonowskie (nazywane również metodami zmiennej metryki) – algorytmy znajdowania ekstremów lokalnych funkcji. Metody quasi-Newtonowskie bazują na metodzie Newtona znajdowania punktów stacjonarnych funkcji. Metoda Newtona zakłada, że funkcja może być lokalnie aproksymowana funkcją kwadratową w otoczeniu optimum, oraz używają pierwszych i drugich pochodnych (gradient i hesjan) w celu znalezienia punktów stacjonarnych.
W metodzie Quasi-Newtona hesjan (macierz drugich pochodnych) minimalizowanej funkcji nie musi być obliczany. Hesjan jest przybliżany przez analizowanie kolejnych wektorów gradientu. Metody Quasi-Newtona są uogólnieniem metody siecznych znajdowania pierwiastków pierwszej pochodnej na problem wielowymiarowy. W przypadku wielowymiarowym równanie siecznej jest wyznaczane w trakcie działania algorytmu. Metody quasi-Newtonowskie różnią się między sobą sposobem ograniczeń rozwiązania, zazwyczaj przez dodawanie nieznacznej poprawki do przybliżanego w każdym kroku hesjanu.
Pierwszy algorytm quasi-Newtonowski został zaproponowany przez W.C. Davidon, fizyka z Argonne National Laboratory.
Opis metody.
Jak w metodzie Newtona, stosujemy aproksymacje drugiego stopnia w celu znalezienia minimum funkcji formula_1 Rozwinięcie w szereg Taylora funkcji formula_2 wyraża się wzorem:
gdzie formula_4 jest gradientem formula_5 a formula_6 jej hesjanem.
Szereg Taylora samego gradientu:
rozwiązanie równania formula_8 daje pierwszy krok:
jednak formula_6 jest nieznana. W jednowymiarowym problemie znajdowanie formula_6 i wykonywanie newtonowskiego kroku z zaktualizowaną wartością jest równoważne metodzie siecznych. W problemie wielowymiarowym formula_6 jest wyznaczana.
Stosuje się wiele metod do wyznaczania rozwiązania równania siecznej, które jest symetryczne formula_13 i najbliższe aktualnie aproksymowanej wartości formula_14 zgodnie z pewną metryką formula_15 Aproksymowana wartość początkowa formula_16 jest zazwyczaj wystarczająca do osiągnięcia szybkiej zbieżności. nieznany formula_17 jest aktualizowana przez stosowanie newtonowskiego kroku obliczanego przy użyciu hesjanu formula_14
Najpopularniejsze metody obliczania przybliżeń:

</doc>
<doc id="1582739" url="https://pl.wikipedia.org/wiki?curid=1582739" title="Portfel defensywny">
Portfel defensywny

Defensywny portfel - portfel nastawione przede wszystkim na ochronę wartości powierzonych środków. Budowane są przez bezpieczne fundusze inwestycyjne. O defensywnym portfelu można mówić czasem w odniesieniu do funduszu akcyjnego, gdzie podczas bessy na rynkach akcyjnych zarządzający umieszcza więcej obligacji.

</doc>
<doc id="1582741" url="https://pl.wikipedia.org/wiki?curid=1582741" title="Days May Come and Days May Go">
Days May Come and Days May Go

Days May Come and Days May Go: The 1975 California Rehearsals – album kompilacyjny zespołu Deep Purple, wydany w roku 2000.
Album zawiera imponujące próby i przydługie improwizowane jamy zarejestrowane w czerwcu 1975, w "Pirate Sound Studio" Roberta Simona. Materiał nagrano wkrótce po tym, jak Tommy Bolin dołączył do zespołu. Zapis z miksera studyjnego przedstawia pomysły na utwory i same utwory, które w końcu wydane zostały na albumie "Come Taste the Band".
Dwupłytowe wydanie specjalne uzupełniono o pół godziny (Vol. 2) nagrań dostępnych wcześniej tylko za pośrednictwem sprzedaży wysyłkowej.

</doc>
<doc id="1582742" url="https://pl.wikipedia.org/wiki?curid=1582742" title="Olimpia Ajakaye">
Olimpia Ajakaye



</doc>
<doc id="1582753" url="https://pl.wikipedia.org/wiki?curid=1582753" title="I Brygada Piechoty Legionów">
I Brygada Piechoty Legionów

I Brygada Piechoty Legionów (I BP Leg.) – brygada piechoty Wojska Polskiego II RP.
Historia brygady.
I Brygada Piechoty Legionów została sformowana w 1919 roku, w składzie 1 Dywizji Piechoty Legionów.
W 1921 roku dowództwo I BP Leg. przeformowane zostało w Dowództwo Piechoty Dywizyjnej 1 DP Leg., a oba pułki podporządkowane zostały bezpośrednio dowódcy 1 DP Leg.

</doc>
<doc id="1582754" url="https://pl.wikipedia.org/wiki?curid=1582754" title="Automet Apollo">
Automet Apollo

Automet Apollo – autobus międzymiastowy typu kombi oraz autokar firmy Automet Sp. z o.o., produkowany w Sanoku od marca 2006 roku. Prototyp zadebiutował w Kielcach na targach Transexpo jesienią 2005 roku.
Historia modelu.
W 2004 roku powstał pierwszy prototyp małego autobusu międzymiastowego dalekobieżnego typu kombi "Automet Apollo". Prototyp i późniejsze modele seryjne wykonane są na podwoziach Mercedes-Benz typ 970.24/Atego 1018L/1022L. Apollo przy długości 8,7 metra może maksymalnie zabrać 30 pasażerów na miejscach siedzących. Silnik jest umieszczony z przodu i napędza koła tylne. Początkowo miał on pojemność 4,2 dm³, występował w dwóch wersjach o mocy maksymalnej 177 KM lub 218 KM i spełniał wymogi normy Euro 3. Pierwsza seria produkcyjna Apollo z 2006 roku objęła co najmniej 6 sztuk, z których 4 sprzedano na Ukrainie (1 egzemplarz przerobiono na wersję lokalną). Model ten cały czas jest rozwijany, co przejawiło się m.in. w modernizacji stylistycznej ścian przedniej i tylnej dokonanej w 2006 roku. Dopracowano również wnętrze i wprowadzono silniki OM 904 LA (BlueTec 4) o mocy maksymalnej 130 kW (177 KM) oraz OM 924 LA (BlueTec 4) o mocy maksymalnej 160 kW (218 KM) spełniające normę Euro 4. Przednie zawieszenie mechaniczne tworzą resory paraboliczne ze stabilizatorem. Zawieszenie tylne jest pneumatyczne (H2). Większość elementów z tworzyw sztucznych w Apollo jest skonstruowana i produkowana w firmie Automet. Część dostarcza węgierska firma "Carbon Composites". W ramach dalszej modernizacji w modelach z 2008 roku znak firmowy Mercedes-Benz zniknął ze ściany przedniej autobusu, przekonstruowano kształt okien od strony stanowiska kierowcy, powiększono z 2,8 do 4 m³ pojemność luków podpodłogowych, poprawiono deskę rozdzielczą, zastosowano nowe fotele Autometu typ A800 z tkaniną firmy Schoepf. Powierzchnię bagażową można dodatkowo powiększyć przez montaż tylnego doczepianego bagażnika. W 2010 roku podczas targów Transexpo 2010 zaprezentowano przygotowaną dla odbiorcy zagranicznego, szkolną odmianę modelu Apollo o długości zwiększonej do 9,3 m. Wersja ta została dostosowana do przewozu 36 pasażerów na miejscach siedzących.
Poszycie zewnętrzne autobusu, wklejone do szkieletu, wykonano z materiałów odpornych na korozję – stali nierdzewnej, tworzyw sztucznych i aluminium. Szkielet nadwozia jest wykonany z kształtowników stalowych, poszycie zewnętrzne z laminatów poliestrowo-szklanych (ściana tyłu, przodu, nadkola zewnętrzne, zderzak przedni, tylny, pokrywa silnika), część poszycia stanowi blacha dwustronnie ocynkowana, klapy bagażników bocznych, serwisowych, akumulatora i tylnego wykonano z blachy aluminiowej. Okna są wklejane do nadwozia. Drzwi standardowo są wykonane z aluminium lub opcjonalnie jako konstrukcja sandwiczowa w technologii EMS.
We wnętrzu zamiast foteli Automet można zamontować opcjonalnie fotele firmy Vogel. Dodatkowe wyposażenie stanowią: zestaw wideo z dwoma monitorami, zestaw CD/DVD, mikrofon bezprzewodowy, lodówka o pojemności 40 l, automat do napojów, czujnik cofania, oraz lakier metalik. Stosowany jest klimatyzator dachowy "Autoclimat RT165". W podwoziu można zastosować zwalniacz elektromagnetyczny (retarder) Telma AD 61-30 lub Telma AD 50-90. W wersji komfortowej takie elementy jak klimatyzator i zwalniacz znajdują się w wyposażeniu seryjnym.
Ze względu na polskie przepisy homologacyjne, które wymagają dla pojazdów na podwoziach ciężarówek kosztownych homologacji cząstkowych dla wszystkich ważnych elementów składowych, a nie tylko całego pojazdu, Apollo był początkowo sprzedawany w Polsce jedynie w pojedynczych egzemplarzach, traktowanych jak pojazdy eksperymentalne. Rozwijano jego eksport, początkowo głównie na Ukrainę, następnie na rynki krajów UE. "Automet Apollo" był prezentowany m.in. na targach IAA 2006 oraz IAA 2008 w Hanowerze. Apollo posiada dopuszczenie do ruchu "Tempo 100" wydane w Niemczech. Początkowo sprzedawany był w takich krajach jak: Niemcy, Belgia, czy Finlandia. Następnie dołączyły również Austria, Holandia, Rumunia, Słowacja i Szwecja. Ze względu na współpracę produkcyjną z firmami węgierskimi modele Apollo mogą być również w tym kraju sprzedawane. Rozważano nawet uruchomienie tam montażu tego autobusu.
Początkowa zdolność produkcyjna modelu Apollo wynosiła 1 szt. miesięcznie, czyli 12 sztuk rocznie, co nie zaspokajało popytu. Po adaptacji kolejnej hali produkcyjnej, jesienią 2008 zwiększyła się ona do 2 szt. miesięcznie, czyli do 24 sztuk rocznie. W 2008 roku Automet Apollo uzyskał pełną homologację i może być sprzedawany bez ograniczeń na rynku krajowym. W 2008 roku wyprodukowano 15 sztuk.
Od 2008 roku przedstawicielem firmy Automet w krajach beneluxu jest firma "Automet Benelux bvba" z siedzibą w Kortrijk. Wzięła ona udział w targach Busworld 2009 w tym mieście. Do czasu targów sprzedała w Belgii co najmniej 6 szt. modelu Apollo, w tym dwa autobusy do przewozów szkolnych. Apollo oferowany jest w wersji podstawowej i komfortowej.
Automet Apollo HD.
Pod koniec 2010 roku powstał prototyp autokaru Automet Apollo 970.28 HD o zwiększonej do 9,8 m długości oraz podwyższonym pokładzie. Ta wersja nie posiada jeszcze homologacji, a pierwszy egzemplarz został sprzedany za granicę. Drugi powstanie pod koniec 2011 roku.
Autokar ten może być napędzany przez silniki Mercedes-Benz OM 924 LA (R4) Euro 5 dla podwozia typu Mercedes-Benz Atego 1222L, oraz Mercedes-Benz OM 906 LA (R6) Euro 5 dla podwozia typu Mercedes-Benz Atego 1224L.
Wnętrze o wysokości 2 metry jest dostępne w trzech wersjach rozlokowania foteli. Po zainstalowaniu z tyłu autokaru toalety i serwisu gastronomicznego w autobusie mieści się 28 pasażerów. Bez tego wyposażenia może być ich 35 bądź przy zmniejszeniu odległości między fotelami z lewej strony – aż 39.

</doc>
<doc id="1582758" url="https://pl.wikipedia.org/wiki?curid=1582758" title="Program ochrony księżniczek">
Program ochrony księżniczek

Program ochrony księżniczek – amerykański film wyreżyserowany przez Allison Liddi z Demi Lovato i Seleną Gomez w rolach głównych.
Fabuła.
Kiedy księżniczka Rosalinda (Demi Lovato) ma zostać królową swego kraju, Costa Luny, na kraj napada zły dyktator, generał Magnus Kane (Johnny Ray Rodriguez). Dziewczyna zostaje wywieziona z kraju i objęta Programem Ochrony Księżniczek, tajną organizacją, która ma na celu ochronę i opiekę nad zagrożonymi księżniczkami. Rosalinda zamieszkuje u agenta Masona (Tom Verica) w Louisianie. Tam spotyka jego córkę, Carter (Selena Gomez), która pracuje w sklepie swego ojca, sprzedając przynęty. Carter marzy, by pójść na szkolny bal z Donniem (Robert Adamson), szkolnym przystojniakiem, w którym jest zakochana. Rosalinda zostaje normalną nastolatką o imieniu Rosie i razem z Carter chodzi do szkoły, gdzie staje się coraz bardziej lubiana i popularna.
Po wielu wzlotach i upadkach Rosie i Carter zostają przyjaciółkami, a Carter uczy księżniczkę, jak być zwykłą Amerykanką, za to Rosalinda pomaga przyjaciółce znaleźć w sobie coś z księżniczki. W efekcie końcowym Carter mówi Donniemu, co o nim myśli i udaje się tańczyć z Edem (Nicholas Braun), który jest jej najlepszym przyjacielem, a w dodatku jest w niej od dawna zakochany. Podczas balu Rosie zostaje okrzyknięta „królową jesieni”. Na uroczystości niespodziewanie pojawia się generał Kane, który zostaje aresztowany.
Rosie zostaje królową Costa Luny, a na koronacji pojawiają się m.in. Carter i Ed.
Muzyka.
Motywem przewodnim filmu jest duet nagrany przez Demi Lovato i Selenę Gomez „One and the Same”, oraz piosenkę nagraną przez Mitchela Mussa zatytułowaną „The Girl Can not Help It”. Utwory zostały włączone do kompilacji albumu „Disney Channel Playlist”, która została wydana 9 czerwca 2009 roku. Film zawiera również utwór „Two Worlds Collide” autorstwa Lovato, który znalazł się na jej debiutanckim albumie Don't Forget"."
One and the Same.
Utwór wykonany przez główne aktorki Lovato i Gomez. Piosenka została napisana przez Vitamin C, Michaela Kotcha i Dave'a Derba, oraz była produkowana przez Mitcha Allana. Muzyka znalazła się na płycie DVD. Piosenka znalazła się również na płycie kompilacji Disney Channel Playlist, która została wydana 9 czerwca 2009 roku.
Utwór sprzedano w nakładzie 329 000 cyfrowych kopii.
Wersja polska.
W wersji polskiej udział wzięli:
W pozostałych rolach:
Reżyseria: Joanna Węgrzynowska-Cybińska
Dialogi: Piotr Radziwiłowicz
Opracowanie wersja polskiej: Sun Studio A/S – Oddział w Polsce
Dźwięk i montaż: Piotr Zygo
Zgranie wersji polskiej: Marcin Gajko
Kierownictwo produkcji: Beata Jankowska, Marcin Kopiec
Opieka artystyczna: Aleksandra Sadowska
Produkcja polskiej wersji językowej: Disney Character Voices International, Inc.

</doc>
<doc id="1582760" url="https://pl.wikipedia.org/wiki?curid=1582760" title="Zofia Górska">
Zofia Górska



</doc>
<doc id="1582762" url="https://pl.wikipedia.org/wiki?curid=1582762" title="Polienergida">
Polienergida



</doc>
<doc id="1582763" url="https://pl.wikipedia.org/wiki?curid=1582763" title="Daniel Lévi">
Daniel Lévi

Daniel Lévi (ur. 26 sierpnia 1961 w Konstantynie, w Algierii, zm. 6 sierpnia 2022 w departamencie Delta Rodanu) – francuski wokalista, pianista, kompozytor i autor tekstów piosenek. 
Życiorys.
Urodzony w Algierii, dzieciństwo spędził w Lyon, w regionie Rodan-Alpy, w departamencie Rodan. Przez dziesięć lat uczył się gry na fortepianie w konserwatorium w Lyon. 
Przygotowywał się do swojej pracy jako muzyk. 
Mając dwadzieścia dwa lata skomponował i zrealizował jego pierwszy album pt. "Cocktail" (1983). Jego debiutem scenicznym była podwójna rola Alfreda de Musseta i Fryderyka Chopina w musicalu Catherine Lara "Sand i romantyzmy" ("Sand et les romantiques", 1991) w Le Châtelet, w Regionie Centralnym, w departamencie Cher. W 1993 został zatrudniony przez Disney Studios, by w duecie z Karine Costą zaśpiewać piosenkę „Ce rêve bleu (thème d'Aladdin)” ("To marzenie niebieskie") do francuskiej wersji filmu animowanego "Aladyn". W 1996 w studio AB nagrał swoją drugą płytę pt. "Entre parenthèses" ("Nawiasy"), na której skomponował w całości wszystkie utwory.
W latach 2000–2002 trafił do publiczności francuskiej i odniósł fenomenalny sukces sceniczną kreacją Mojżesza w musicalu "Dziesięć przykazań" ("Les Dix Commandements"), gdzie wykonał m.in. pieśń finałową „L’envie d’aimer” ("Pragnę miłości"). W październiku 2002 wydany został jego trzeci album "Ici et maintenant" ("Tu i teraz"). W styczniu 2005 ukazał się jego czwarta płyta pt. "Le cœur ouvert" ("Otwarte serce"), wyprodukowany we współpracy z Pascalem Obispo. 
Życie prywatne.
Z pierwszego związku miał syna Abla. Ze związku małżeńskiego z Laure miał syna Rephaëla i córkę Rivkę. Z małżeństwa z Sandrine Aboukrat miał córkę (ur. 15 lipca 2022).
Śmierć.
Od 2019 chorował na raka jelita grubego. Zmarł 6 sierpnia 2022 w wieku 60 lat i został pochowany następnego dnia na placu żydowskim na cmentarzu św. Piotra w Marsylii.
Dyskografia.
single.
1 duet z Karine Costą
2 duet z Ahmedem Mouici

</doc>
<doc id="1582766" url="https://pl.wikipedia.org/wiki?curid=1582766" title="Białoruska Policja Pomocnicza">
Białoruska Policja Pomocnicza

Białoruska Policja Pomocnicza (niem. "Weißruthenische Hilfspolizei", "Schutzmannschaften", później przemianowana na "Ordnungsdienst" – OD; biał. "Беларуска дапаможная паліцыя парадку") – białoruska formacja policyjna, będąca organem lokalnej administracji kolaboracyjnej, a następnie niemieckiej policji, zorganizowane w po wkroczeniu Niemców na przedwojenne tereny II RP i BSRR, o funkcjach zbliżonych do niemieckiej Policji Porządkowej ("Ordnungspolizei").
Historia.
Na podstawie instrukcji OKW z 3 kwietnia 1941 r. na terenach zajętych przez niemieckie siły zbrojne dopuszczano tworzenie pomocniczych formacji policyjnych składających się z przedstawicieli miejscowej ludności. Na obszarach Generalnego Okręgu „Białoruś”, pierwsze pododdziały policji białoruskiej powstały wkrótce po rozpoczęciu okupacji, jako wydziały lokalnych instytucji samorządowych: miejskich i powiatowych. Jednak jeszcze w 1941 r. podporządkowano je dowództwu niemieckiej policji. W Mińsku Litewskim białoruska policja powstała na bazie 1 Plutonu Szturmowego (białoruskiego) – oddziału podlegającego Abwehrze. Dowódcą policji białoruskiej w okręgu mińskim oraz komendantem kursów podoficerskich dla białoruskich policjantów został białoruski działacz wojskowy i polityczny (były oficer kontraktowy Wojska Polskiego) kpt. Franciszek Kuszel.
Początkowo tworzono wyłącznie drobne jednostki i obsady posterunków w ramach tzw. Schutzmannschaften-Einzeldienst, podlegającej niemieckiej Schutzpolizei. Była to sieć wiejskich posterunków oraz komisariatów policji w miastach – najczęściej z mieszanymi białorusko-niemieckimi załogami. Miały one typowe policyjne zadania: ochrona porządku, zapobieganie wykroczeniom i przestępstwom kryminalnym, ściganie przestępców i ochrona ludności przed napadami partyzantów. Siły miejscowej policji w Okręgu Generalnym „Białoruś” w okresie okupacji wzrosły od 3682 w grudniu 1941 r. do 6850 osób w kwietniu 1943 r.
Wobec wzmagania działań partyzantki sowieckiej (a także AK), latem 1942 r. rozpoczęto formowanie białoruskich policyjnych batalionów Schuma ("Schutzmannschaftsbataillon") – skoszarowanych i umundurowanych formacji wartowniczych i polowych. Dokładna liczba białoruskich batalionów Schuma nie jest znana, prawdopodobnie było ich łącznie 12 z numerami: 48, 49, 60, 64, 65, 68 oraz wchodzące w skład Polizei Schűtzen Regiment 36. Bataliony te liczyły w przybliżeniu 350-450 ludzi (etatowo 501), ale większość dowódców (oficerów i podoficerów) stanowili Niemcy, a językiem komendy był język niemiecki – rozkazy były często przekazywane przez tłumaczy mówiących po rosyjsku albo polsku.
W 1942 r. powołano Białoruski batalion ochrony linii kolejowych ("Bahnschutz Bataillon"), w którym dowódcami kompanii rozmieszczonych w ważnych węzłach okupowanych wschodnich terenów II RP byli Białorusini. Szczególną formacją policyjną był 13 Białoruski Batalion Policyjny SD ("Weissruthenische Schutzmannschafts Bataillon der SD 13"). Również ta jednostka posiadała mieszany niemiecko-białoruski korpus dowódczy, a językiem komend był język białoruski. W odróżnieniu od batalionów Schuma ta jednostka była wyposażona według niemieckich standardów. W 1943 i 1944 r. jej kompanie wzięły udział w wielu akcjach przeciwpartyzanckich oraz likwidacji gett na obszarze dawnych polskich województw wileńskiego i nowogródzkiego. W 1944 r. dwie kompanie pełniły także udział w pilnowaniu i likwidacji obozów koncentracyjnych w Trościeńcu i Kołdyczewie.
W sierpniu 1943 r. wyższy dowódca SS i policji w Generalnym Okręgu „Białoruś” SS-Gruppenführer Curt von Gottberg mianował mjr. F. Kuszala głównym „opiekunem/koordynatorem” ("Hauptbetreuer"), całej białoruskiej policji. Pozwolono mu założyć ogólnobiałoruski sztab, a w poszczególnych okręgach powołano białoruskich „opiekunów” ("Gebietsbetreuer") policji. Równocześnie rozpoczęto wprowadzanie wychowania patriotycznego oraz (w ograniczonym zakresie) korzystania z języka białoruskiego w stosunkach służbowych. Wszystko to przyczyniło się do podniesienia ducha bojowego białoruskich policjantów – jednak dowództwo operacyjne nadal pozostało w rękach niemieckich, a większość funkcji oficerskich wypełniali Niemcy. W tym okresie liczebność różnych białoruskich formacji policyjnych osiągnęła około 20 tys. policjantów.
Białoruskimi można nazwać również część pododdziałów policyjnych tworzonych z ludności miejscowej, na obszarach Białostocczyzny i Wileńszczyzny oraz pozostających pod zarządem wojskowym Grupy Armii „Środek” ("Ordungsdienst" – Służba Porządku). Na Smoleńszczyźnie część oddziałów policyjnych również organizowali działacze białoruscy – Radosław Ostrowski, Dźmitryj Kasmowicz i Michał Wituszka, i nosiły one białoruski charakter narodowy.
Zarówno policja miejscowa, jak i bataliony Schuma brały udział w prześladowaniach i eksterminacji ludności żydowskiej na okupowanych terenach II RP i BSRR.
W okresie powojennym sama przynależność do policji białoruskiej była uważana za zdradę Związku Sowieckiego, a byli policjanci podlegali radzieckim represjom.
Oddziały przeciwpartyzanckie.
Najskuteczniejszymi w walce przeciwpartyzanckiej były pododdziały myśliwskie ("Jagdkommandos") – zwane też „fałszywymi partyzantami”. Tworzone przez SD oddziały liczące od 10 do 150 ludzi, udawały partyzantów lub występowały pod legendą brygad drwali. Wyposażeni i ubrani podobnie jak cywile, bądź sowieccy partyzanci, dobrze znali okolice. Zajmowali się „polowaniem” na partyzantów – tropiąc ich, organizując zasadzki, rozpoznając bazy i szlaki przemieszczania oddziałów sowieckich. Czasami, udając sowieckie oddziały partyzanckie, nawiązywały kontakt z prawdziwymi oddziałami partyzanckimi, a po zyskaniu zaufania niszczyły je lub rozbrajały. Mimo dużej skuteczności, po ucieczce kilku członków do partyzantki, niemieckie władze bezpieczeństwa rozwiązały Jagdkommandos pod koniec 1943 r.
Polacy w policji białoruskiej.
Częściowo wynikało to z niechęci do reżimu bolszewickiego i chęci zemsty za zbrodnie sowieckie z okresu 1939-1941, częściowo ze świadomej chęci Polskiego Państwa Podziemnego posiadania „swoich ludzi” w strukturach kolaboracyjnych w okupowanej Polsce (podobnie było w administracji cywilnej). Dodatkowo dość problematyczną kwestią było na Kresach Północno-Wschodnich jednoznaczne określenie narodowości – co skłaniało działaczy białoruskich do zaliczania wszystkich policjantów wyznania rzymskokatolickiego do narodu polskiego – z wyjątkiem zadeklarowanych działaczy białoruskich. Taki stan wywoływał niezadowolenie działaczy białoruskich – w szczególności zaś mjr. F. Kuszala. Próbowano zaradzić temu poprzez czystki w policji wiosną 1942 i w sierpniu 1943 r. Akcje te przyniosły dość ograniczony efekt.
Polacy służący w policji białoruskiej bardzo często utrzymywali kontakty z polskim podziemiem, a w skrajnych wypadkach byli do niej specjalnie delegowani przez nie. Przekazywali oni polskim partyzantom informacje o akcjach policji białoruskiej i niemieckiej, czasami broń i wyposażenie, a w wypadku starć zbrojnych nie stawiali oporu i wstępowali do polskich oddziałów partyzanckich.
Na posterunku policji w Mirze w charakterze tłumacza pracował – podając się za Polaka – Żyd Oswald Rufeisen.
Mimo oficjalnego zakazu służby w policji byłych członków partii komunistycznej i Komsomołu – zwłaszcza na obszarach Wschodniej Białorusi, częste były przypadki służby byłych komunistów, a nawet sprawowania funkcji dowódczych.
Umundurowanie i uzbrojenie.
Początkowo białoruscy policjanci nosili głównie odzież cywilną, czasami uzupełnioną elementami mundurów Armii Czerwonej. Wkrótce – podobnie jak inne formacje wschodnie (szczególnie ukraińskie i rosyjskie) policji pomocniczej – białoruscy policjanci otrzymali czarne mundury SS-Allgemeine. Aby wyglądały one inaczej niż germański oryginał: górna część kołnierza, mankiety, oraz klapki dolnych kieszeni, zostały zastąpione wykonanymi z jaśniejszego, najczęściej szarego, rzadziej szaro-niebieskiego, bądź zielonego materiału. Najczęściej pozbawiano je również naramienników. Tego typu mundury nosili zarówno miejscowi policjanci, jak członkowie batalionów policyjnych, a także powołanej w 1943 r. Białoruskiej Obrony Krajowej (BKA). Mundur dopełniała czarna furażerka, a w okresie zimowym czarny płaszcz wojskowy. Żołnierze 13 Batalionu SD umundurowani zostali w szare mundury SD. Część oficerów, jak świadczą fotografie jednostki, nosiła jasne mundury własnego kroju.
W późniejszym okresie część członków batalionów policyjnych otrzymała niemieckie polowe mundury policyjne. W okresie stosowania ubiorów cywilnych policjanci nosili na rękawach opaski świadczące o przynależności do policji pomocniczej. Większość żołnierzy 13 Batalionu SD miała naszyte na lewym rękawie naszywki w kształcie tarczy herbowej z ukośnym układem biało-czerwono-białych pasów (narodowych barw Białorusi). Podobne symbole sporadycznie stosowano w innych pododdziałach.
Większość uzbrojenia (były to głównie karabiny powtarzalne) pochodziła z zapasów zdobycznej broni sowieckiej, w mniejszym stopniu zdobycznej broni pochodzącej z innych krajów okupowanych. 13 Batalion SD uzbrojony był również w broń niemiecką.
Prasa.
Już w 1941 r. w „Biełaruskaj Hazecie” („Беларуская газэта”) pojawił się „kącik policjanta białoruskiego”, który służył również rekrutacji nowych funkcjonariuszy. Od stycznia 1943 r. wydawane było czasopismo „Białorusin na Straży” („Беларус на варце”). Do lata 1944 r. wyszło 10 numerów czasopisma.

</doc>
<doc id="1582767" url="https://pl.wikipedia.org/wiki?curid=1582767" title="Stany Środkowoatlantyckie">
Stany Środkowoatlantyckie

Stany Środkowoatlantyckie – region Stanów Zjednoczonych, do którego zalicza się stany Nowy Jork, New Jersey, Pensylwania, Maryland, Delaware, Dystrykt Kolumbia, Wirginia i Wirginia Zachodnia.

</doc>
<doc id="1582768" url="https://pl.wikipedia.org/wiki?curid=1582768" title="Kultura knowiska">
Kultura knowiska

Kultura knowiska () – kultura archeologiczna środkowej i młodszej epoki brązu. Jest ona silnie powiązana z kręgiem kultur pól popielnicowych. Eponimem jest dla niej miejscowość Knovíz koło Slan w kraju środkowoczeskim, gdzie odkryto stanowisko archeologiczne tej kultury.
Geneza.
Kultura knowiska powstała na podłożu lokalnej grupy z kręgu kultur mogiłowych. Zmieszały się w niej cechy grupy czesko-palatynackiej i środkowodunajskiej kultury mogiłowej. Zdaniem Marka Gedla pewne znaczenie musiał mieć wkład istniejących jeszcze na tym terenie starych tradycji związanych z kulturą unietycką z wczesnej epoki brązu. Dawniej popularną była, odrzucona obecnie teoria, o powstaniu kultury knowiskiej pod wpływem kultury łużyckiej, na co wskazywać miał inwentarz ceramiczny.
Chronologia i obszar występowania.
Omawiana jednostka kulturowa rozwijała się od okresu brązu D, do okresu Hallstatt B2-3, według podziału chronologicznego dokonanego przez Paula Reineckego. Przypada to w latach kalibrowanych na okres 1300–750 lat p.n.e. W jej rozwoju wyróżniamy dwa etapy i kilka faz:
Kultura knowiska rozwijała się głównie na obszarze Kotliny Czeskiej, w Czechach środkowych i zachodnich. Jej wpływy sięgały jednak dalej, na teren południowych Czech, do północnej Bawarii oraz do Turyngii, gdzie rozwijała się kultura unstrucka.
Gospodarka.
Podstawą gospodarki ludności kultury knowiskiej była uprawa ziemi. Znano już większość uprawianych na naszych ziemiach zbóż, natomiast najpopularniejsze były pszenica i proso, których ziarna występują na stanowiskach archeologicznych. Ponadto zajmowano się również hodowlą zwierząt.
Osadnictwo i budownictwo.
Osady kultury knowiskiej miały charakter otwarty, chociaż przypuszcza się, że pod koniec istnienia omawianej jednostki taksonomicznej pojawiły się osiedla obronne. Osady lokowano w pobliżu rzek i innych zbiorników wodnych. Budynki naziemne były wznoszone w konstrukcji słupowej, z fazy sztitarskiej zaś znane są również duże półziemianki. Poza tym na osiedlach kultury knowiskiej występuje dużo kolistych lub owalnych jam.
Ośrodki kultowe.
W kulturze knowiskiej, z okresu Hallstatt A znane są dwa obiekty, które przez badaczy zostały określone jako mające pełnić funkcję kultową. Pierwszy z tych obiektów znany jest z osady w miejscowości Mutějovice koło Rakovníka. Miał on średnicę 10 metrów i otoczony był podkowiastym rowem. Drugi natomiast, pochodzący z dzielnicy Čakovice w Pradze, miał średnicę 17–18 metrów i również otoczony był rowem, wewnątrz którego znajdowała się stela wykonana z piaskowca.
Obrządek pogrzebowy.
Omawiana jednostka kulturowa znana jest przede wszystkim z małej wielkości cmentarzysk ciałopalnych, jednak w obrębie osad występują pojedyncze pochówki szkieletowe. W grobach tych zwłoki były ułożone na boku w pozycji skurczonej. Poza tym spotyka się również pochówki podwójne, najczęściej matek z dziećmi. Osobną grupą są pochówki szkieletowe o nietypowym układzie szkieletu. W niektórych przypadkach dwa ciała były ułożone bezpośrednio na sobie lub w poprzek. Niektóre ze szkieletów były ustawione twarzą do ziemi, inne natomiast znajdowały się w pozycji siedzącej. Charakterystyczne są również pochówki częściowe, przypadki, kiedy do jednego szkieletu dołożono kilka kości z innego, oraz pochówki gromadne i pochówki gromadne poćwiartowanych ciał. Te nietypowe, głównie męskie groby wiąże się z fazą III etapu właściwego i z etapem sztitarskim.
Kanibalizm.
W kulturze knowiskiej, na wielu jej osadach spotyka się, rozrzucone w warstwach kulturowych i jamach odpadkowych, analogicznie do kości zwierzęcych, kości ludzkie. Świadczy to o uprawianiu przez ludność kultury knowiskiej kanibalizmu. Ilość takich znalezisk wskazuje, że ludożerstwo było w omawianej kulturze uprawiane na o wiele większą skalę, niż w sąsiednich grupach, gdzie miało zapewne głównie charakter rytualny.
Inwentarz.
Najbardziej charakterystycznymi dla ceramiki tej kultury naczyniami, były tak zwane naczynia piętrowe, składające się z kilku „pięter”, co tworzy wrażenie nałożenia jednego naczynia na drugie. Występują one najliczniej w fazie II. Poza tym w inwentarzu ceramicznym występują naczynia wazowate o wyodrębnionej szyi, zaopatrzone w dwa ucha u jej nasady oraz rozmaite misy i czerpaki. Widoczne są liczne nawiązania w ceramice do kultury łużyckiej. Inwentarz metalowy zaś nawiązuje przede wszystkim do południowoniemieckiej kultury pól popielnicowych.

</doc>
<doc id="1582769" url="https://pl.wikipedia.org/wiki?curid=1582769" title="Mechtylda holsztyńska">
Mechtylda holsztyńska

Mechtylda, Matylda holsztyńska (duń. "Mechtild af Holstein") – królowa Danii (zm. 1288 w Kilonii).
Była córką hrabiego Holsztynu Adolfa IV (zm. 1261) i jego żony Jadwigi z Lippe. Jako dziecko została z przyczyn politycznych zaręczona z ks. duńskim Ablem, późniejszym królem Danii. Ich ślub odbył się w 1237. Królową została w 1250, kiedy po zamordowaniu Eryka IV tron przypadł jego bratu i mężowi Mechtyldy, Ablowi. Mechtylda i Abel zostali koronowani w 1250, jednak jako miejsce koronacji jedne źródła podają Roskilde, inne Lund, który w tym czasie był miejscem duńskich koronacji. Po śmierci męża (1252) Mechtylda wróciła do Holsztynu, a w 1261 wyszła za mąż za jarla Birgera i zamieszkała w Szwecji. Z kolei po jego śmierci wróciła ponownie do Holsztynu, gdzie zmarła. Została jednak pochowana razem z drugim mężem w klasztorze w Varnhem w Szwecji.

</doc>
<doc id="1582770" url="https://pl.wikipedia.org/wiki?curid=1582770" title="Traces Into Eternity">
Traces Into Eternity

Traces Into Eternity – pierwszy album Ethelyn, zarejestrowany pod okiem Maćka Mularczyka podczas sesji w będzińskim Mamut Studio. W pełni profesjonalnym wydaniu ukazał się w roku 2008.

</doc>
<doc id="1582775" url="https://pl.wikipedia.org/wiki?curid=1582775" title="III Brygada Piechoty Legionów">
III Brygada Piechoty Legionów

III Brygada Piechoty Legionów (III BP Leg.) – brygada piechoty Wojska Polskiego II RP.
III BP Leg. sformowana została w 1919 roku (?), w składzie 1 Dywizji Piechoty Legionów.
W 1921 roku dowództwo III BP Leg. przeformowane zostało w dowództwo piechoty dywizyjnej lub rozformowane(?). 6 pułk piechoty Legionów podporządkowany zostały bezpośrednio dowódcy 1 DP Leg., a 41 pułk piechoty dowódcy nowo powstałej 29 Dywizji Piechoty.
Skład.
Przed wyprawą kijowską
Też 

</doc>
<doc id="1582779" url="https://pl.wikipedia.org/wiki?curid=1582779" title="Telitokia">
Telitokia

Telitokia (gr. thely — "samica", tok — "urodzić") — rodzaj partenogenezy, w której samice rodzą się z niezapłodnionych jaj. Ten rzadki rodzaj dzieworództwa zaobserwowano jedynie u 1500 gatunków zwierząt. Telitokia jest częstsza u bezkręgowców, np. u mechowców, ale zdarza się także u kręgowców, np. u jaszczurek z rodzaju "Cnemidophorus".

</doc>
<doc id="1582780" url="https://pl.wikipedia.org/wiki?curid=1582780" title="Polska B">
Polska B



</doc>
<doc id="1582781" url="https://pl.wikipedia.org/wiki?curid=1582781" title="Polska A">
Polska A



</doc>
<doc id="1582784" url="https://pl.wikipedia.org/wiki?curid=1582784" title="Raciszyn">
Raciszyn

Raciszyn – wieś w Polsce położona w województwie łódzkim, w powiecie pajęczańskim, w gminie Działoszyn.
W Raciszynie droga krajowa nr 42 krzyżuje się z drogą wojewódzką nr 491.
W latach 1975–1998 miejscowość administracyjnie należała do województwa sieradzkiego.

</doc>
<doc id="1582787" url="https://pl.wikipedia.org/wiki?curid=1582787" title="Belerofony">
Belerofony



</doc>
<doc id="1582789" url="https://pl.wikipedia.org/wiki?curid=1582789" title="Benedetto Cotrugli">
Benedetto Cotrugli

Benedetto Cotrugli, łac. "Benedictus de Cotrullis", chorw. "Benedikt Kotruljević" (ur. 1416 w Dubrowniku w Republice Dubrownickiej, zm. 1469 w Aquili w Królestwie Neapolu) – raguzański handlowiec, ekonomista, naukowiec, dyplomata i humanista.
Życiorys.
Urodził się w kupieckiej rodzinie. Jego pradziad, Živo (Ziue), zamieszkał w Dubrowniku około 1350 roku, zaś ojciec, Giacomo, był przedsiębiorcą prowadzącym swoje interesy w Bośni i Serbii, na Półwyspie Iberyjskim oraz w Italii, zwłaszcza w Królestwie Neapolu, gdzie dzierżawił solany w Apulii, a później również królewską mennicę. Giacomo miał ośmioro dzieci: czterech synów i cztery córki. Benedetto Cotrugli urodził się około 1416 roku jako trzeci syn. Dzieciństwo spędził w Dubrowniku. Tam też uczęszczał do szkoły publicznej. Następnie pojechał na studia do Włoch (nie wiadomo jednak gdzie dokładnie studiował), których nie ukończył z powodu śmierci ojca w 1436 roku i konieczności przejęcia jego interesów w kraju. Początkowo większość czasu spędzał w Dubrowniku, wykorzystując kontakty handlowe ojca na Bałkanach i w innych krajach basenu Morza Śródziemnego. Był właścicielem statku oraz włączał się we wspólne przedsięwzięcia kilku kupców dla zminimalizowania ryzyka. W 1440 roku wyruszył w podróż na Sycylię i do Afryki północnej. W latach 1444–1446 przebywał w Barcelonie. Pobyt ten był związany z kupnem bardzo dochodowej wełny owiec Merynosów.
Od 1451 roku rozpoczął współpracę z władcą Neapolu Alfonsem. Na dworze objął m.in. stanowisko sędziego, następnie zaś został mianowany sędzią Wielkiego Sądu. Zaangażował się także w sprawę uzyskania odszkodowania od króla za napady piratów korsykańskich na statki kupców dubrownickich. Było to ryzykowne przedsięwzięcie, gdyż podpisując umowę z władzami Republiki Raguzy, zgodził się wypłacić 15% należności w ciągu 5 lat, niezależnie od tego, czy uda mu się ją odzyskać od monarchy. W styczniu 1454 roku wyjechał z rodziną do Neapolu na stałe. Udało mu się odzyskać część długu we wrześniu 1455 roku, jednak nie wypłacił go władzom republiki. Z tego powodu został powołany pod sąd z powództwa cywilnego, lecz pozycja jaką sobie wyrobił na dworze neapolitańskim spowodowała, iż władze Dubrownika ponownie, w listopadzie 1455 roku, zwróciły się do niego o pomoc, tym razem w kupnie zboża. Następnie, jeszcze raz poprosiły go o interwencję w sprawie wypłaty reszty odszkodowania. Cotrugli nie odpowiedział na roszczenia i mimo tego, w maju 1458 roku, na żądanie Alfonsa został mianowany dubrownickim konsulem w Neapolu.
Po śmierci Alfonsa w 1458 roku i przejęciu władzy w Neapolu przez jego syna Ferdynanda pozycja Cotrugli na dworze umocniła się. W listopadzie tego roku pojawił się w Dubrowniku jako poseł nowego króla. Na skargi władz odpowiedział wymieniając swoje zasługi dla kraju. W czerwcu 1459 roku Cotrugli został wezwany przed sąd w terminie dwóch miesięcy. Pozew odparł mówiąc, że jego wyjazd z Neapolu jest uzależniony od woli króla. Władze Raguzy chciały skazać Cotrugli na wygnanie. W sprawie tej interweniował jednak król Ferdynand i Raguzanie zgodzili się przesunąć termin rozprawy sądowej, nie chcąc zrywać kontaktów z tak ważnym partnerem politycznym. Ostatecznie Cotrugli pojawił się w Dubrowniku w 1462 roku jako ambasador zmierzający do Bośni. Ze względu na status poselski nie podjęto wobec niego żadnych działań prawnych.
Jednocześnie Cotrugli prowadził swoje interesy w Królestwie Neapolu, zarządzając w latach 1460–1468 mennicą w Neapolu, którą po śmierci Benedetta, do 1475 roku zarządzał jego syn, Giacomo. Cotrugli angażował się także w bardziej ryzykowne przedsięwzięcia finansowe. Pomimo niezałatwionej sprawy z odszkodowaniem utrzymywał kontakty z władzami Raguzy m.in. dostarczając na kredyt sól z Dubrownika królowi Ferdynandowi oraz przysyłając Raguzanom 20 hiszpańskich najemników, w czasie gdy republika była zagrożona atakiem osmańskim w 1463 roku.
Dzieła.
Pozostawił po sobie 4 traktaty. W kolejności chronologicznej są to:
Do naszych czasów przetrwały tylko dwa dzieła – "O żegludze" i "Księga o sztuce handlu". Najstarsza istniejąca kopia "Księgi o sztuce handlu" z 1475 roku jest przechowywana w Bibliotece Narodowej Malty. Oryginalny rękopis jest datowany na 1458 rok. W manuskrypcie znajduje się dodatek, w którym została opisana reguła podwójnego zapisu. Opis reguły znajduje się w XIII rozdziale pierwszej księgi traktatu zatytułowanym "O porządnym prowadzeniu ksiąg rachunkowych". Benedetto Cotrugli tym samym dokonał pierwszego teoretycznego opisu zasad podwójnej księgowości, wyprzedzając o przeszło 20 lat prace Luki Paciolego, który skodyfikował zasady prowadzenia ksiąg rachunkowych w swoim dziele "Summa de arithmetica, geometria, proportioni et proportionalita", wydanym w Wenecji w 1491 roku.

</doc>
<doc id="1582791" url="https://pl.wikipedia.org/wiki?curid=1582791" title="MAN STAR Trucks &amp; Busses">
MAN STAR Trucks &amp; Busses



</doc>
<doc id="1582794" url="https://pl.wikipedia.org/wiki?curid=1582794" title="Rumburak">
Rumburak

Rumburak – czechosłowacki film z 1984 roku, twórców seriali "Arabela" i "Powrót Arabeli" – Miloša Macourka i Václava Vorlíčka.
Fabuła opisuje dalsze losy tytułowego bohatera Rumburaka, czarodzieja drugiej kategorii w świecie ludzi, w którym został uwięziony za karę za swe liczne przewinienia.

</doc>
<doc id="1582796" url="https://pl.wikipedia.org/wiki?curid=1582796" title="Bellerophontida">
Bellerophontida



</doc>
<doc id="1582801" url="https://pl.wikipedia.org/wiki?curid=1582801" title="Cultural Regions of the United States">
Cultural Regions of the United States

Cultural Regions of the United States – książka Raymonda D. Gastila wydana w 1975. Zaproponował on nowy podział Stanów Zjednoczonych na regiony kulturowe. Oparł się w nim na geografii, historii, ekonomii i życiu społecznym (religia, kultura).
Regiony wyodrębnione przez Gastila to:

</doc>
<doc id="1582803" url="https://pl.wikipedia.org/wiki?curid=1582803" title="Jednostajna ciągłość">
Jednostajna ciągłość



</doc>
<doc id="1582804" url="https://pl.wikipedia.org/wiki?curid=1582804" title="Into the Labyrinth">
Into the Labyrinth



</doc>
<doc id="1582806" url="https://pl.wikipedia.org/wiki?curid=1582806" title="John Latham (sędzia)">
John Latham (sędzia)

John Latham (ur. 26 sierpnia 1877 w Melbourne, zm. 25 lipca 1964 tamże) – australijski polityk i prawnik, w latach 1929–1931 lider opozycji, a od 1935 do 1952 prezes Sądu Najwyższego Australii.
Życiorys.
Wychowywał się na przedmieściach Melbourne, jego ojciec był znanym działaczem społecznym w kolonii Wiktoria. Studiował prawo, logikę i filozofię na University of Melbourne. W 1904 uzyskał prawo wykonywania zawodu adwokata. W czasie I wojny światowej służył w wywiadzie Royal Australian Navy (australijskiej marynarki wojennej). W 1917 został jego dowódcą. Był członkiem australijskiej delegacji na paryską konferencję pokojową. W 1920 w uznaniu zasług dyplomatycznych został uhonorowany Orderem św. Michała i św. Jerzego.
W 1922 został wybrany do Izby Reprezentantów jako kandydat niezależny. W 1925 przyłączył się do Partii Nacjonalistycznej. Pełnił funkcję prokuratora generalnego w trzecim gabinecie Stanleya Bruce’a. Gdy w 1929 Bruce stracił mandat parlamentarny, a partia przegrała wybory, Latham został jej nowym przywódcą i zarazem liderem opozycji. Gdy w 1931 nacjonaliści połączyli się z grupą rozłamowców z Partii Pracy, tworząc Partię Zjednoczonej Australii, nowym liderem został Joseph Lyons. Pod jego wodzą partia wygrała wybory, a Latham został prokuratorem generalnym i jednocześnie ministrem spraw zagranicznych w rządzie Lyonsa.
W 1934 wycofał się z życia politycznego, a rok później został powołany na stanowisko prezesa Sądu Najwyższego. Pełnił je aż do przejścia na emeryturę w roku 1952, z przerwą w latach 1940–1941, kiedy to był pierwszym ambasadorem Australii w Japonii. Zmarł w 1964 w wieku 87 lat.

</doc>
<doc id="1582807" url="https://pl.wikipedia.org/wiki?curid=1582807" title="Bohdan Bławacki">
Bohdan Bławacki

Bohdan Ihorowycz Bławacki, ukr. Богдан Ігорович Блавацький, ros. Богдан Игорьевич Блавацкий, "Bogdan Igorjewicz Bławacki" (ur. 7 czerwca 1963 w Podliskach Małych) – radziecki i ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek lwowskiej SDJuSzOR Karpaty Lwów (1974–1981). Jego pierwszymi trenerami byli Anatolij Kroszczenko i Mychajło Rybak. Jako napastnik występował w latach 80. w rozgrywkach obwodu lwowskiego w drużynach amatorskich Motoru Kulików, Watry Rudno i Spartaka Sambor. Bronił też barw Awanharda Równe w rozgrywkach trzeciej ligi radzieckiej. Najlepszy strzelec mistrzostw obwodu lwowskiego w 1987 – 51 goli.
Kariera trenerska.
Po zakończeniu kariery zawodniczej, w 1994 rozpoczął pracę trenerską. Pracował na stanowisku głównego trenera drużyn Haraj Żółkiew, Prykarpattia Iwano-Frankiwsk, Podillia Chmielnicki, FK Krasiłów, Metałurh-2 Zaporoże oraz Obołoń Kijów. W latach 2008–2009 prowadził Nywę Winnica. Latem 2009 objął stanowisko głównego trenera klubu Spartakus Szarowola. Od 21 lipca 2010 trener Motoru Lublin, z którym pracował do 30 września 2010. W kwietniu 2011 objął stanowisko głównego trenera Enerhetyka Bursztyn. 16 września 2011 po serii nieudanych gier podał się do dymisji. Na początku 2012 został zaproszony do prowadzenia klubu Tomasovia Tomaszów Lubelski, w którym pracował do lipca 2013. Potem do marca 2014 pomagał Witalijowi Kwarcianemu trenować Wołyń Łuck. 10 września 2014 stanął na czele II-ligowej Wisły Puławy, z którą w sezonie 2015/2016 wywalczył historyczny awans do I ligi. 13 lipca 2016 z przyczyn osobistych zrezygnował z pełnionej funkcji. 21 marca 2017 został trenerem III-ligowej Stali Rzeszów, gdzie pracował do 17 października 2017. 25 października 2017 wrócił do Wisły Puławy, którą kierował do lata 2018. 16 kwietnia 2019 objął posadę trenera FK Lwów. 10 września 2019 został zwolniony. Od 9 stycznia 2020 - został trenerem Stal Kraśnik.

</doc>
<doc id="1582808" url="https://pl.wikipedia.org/wiki?curid=1582808" title="Łomnicka Kopa">
Łomnicka Kopa

Łomnicka Kopa (słow. "Lomnická kopa", niem. "Lomnitzer Schulter", węg. "Lomnici váll") – mało wybitny garb o wysokości 2421m n.p.m. w słowackiej części Tatr Wysokich. Znajduje się w długiej grani odchodzącej na południe od wierzchołka Łomnicy. Od Wielkiej Łomnickiej Baszty oddzielona jest Łomnicką Przełęczą.
Powyżej Łomnickiej Kopy w kierunku Łomnicy znajdują się kolejno:
Od Łomnickiej Kopy w kierunku Doliny Małej Zimnej Wody na południowy zachód odchodzi niewielka grań boczna. Na stronę tej doliny Łomnicka Kopa opada stromym urwiskiem, a w kierunku Doliny Łomnickiej piarżysto-skalistym zboczem. Od grani południowo-zachodniej poniżej szczytu odgałęzia się wybitny filar, niżej przekształcający się w Capią Grzędę. W jego górnej części można wyróżnić przełączki: Wyżni Capi Przechód i Niżni Capi Przechód. Właściwa południowo-zachodnia grań Łomnickiej Kopy stanowi orograficznie lewe, północno-wschodnie obramowanie Siklawicznego Żlebu. Znajdują się w niej trzy przełączki: Wyżni Łomnicki Przechód, Pośredni Łomnicki Przechód i Niżni Łomnicki Przechód. W dolnej części grań opada do Wielkiego Upłazu. W południowej ścianie Łomnickiej Kopy wyodrębniają się trzy żebra. Lewe z nich oddziela od siebie Siklawiczny Żleb i Mały Siklawiczny Żleb, natomiast najdłuższe jest żebro środkowe, w którym znajdują się Kapliczka i Łomnicka Próba.
Łomnicka Kopa jest obecnie wyłączona z ruchu turystycznego. Z racji swojej łatwej dostępności, przede wszystkim z Łomnickiej Przełęczy, Łomnicka Kopa była jednak odwiedzana przez turystów od dawna. Już w 1820 r. bliżej nieznani turyści węgierscy dokonali na nią wejścia. Było to pierwsze znane wejście w celach turystycznych. Najprawdopodobniej jeszcze wcześniej odwiedzali ją myśliwi i poszukiwacze skarbów.
Pierwsze wejścia turystyczne:

</doc>
<doc id="1582809" url="https://pl.wikipedia.org/wiki?curid=1582809" title="Mieczysław Czekalski">
Mieczysław Czekalski

Mieczysław Czekalski (ur. 23 kwietnia 1941 w Dąbrówce k. Poznania) – prof. dr hab. nauk rolniczych, specjalista w zakresie dendrologii i uprawy roślin ozdobnych.
W 1961 ukończył Technikum Ogrodnicze w Prószkowie k. Opola, a w 1967 studia w Wyższej Szkole Rolniczej w Szczecinie. W 1973 obronił pracę doktorską "Badania nad różanecznikami (Rhododendron L.) uprawianymi w Polsce" (promotor: prof. Stefan Białobok) w Akademii Rolniczej w Poznaniu. W 1981 Rada Wydziału Ogrodniczego AR w Poznaniu nadała mu tytuł doktora habilitowanego na podstawie rozprawy: "Aklimatyzacja różaneczników – Rhododendron "Catawbiense-Hybridum" i R. "Cunningham’s White" w Polsce". Tytuł profesorski otrzymał w 1991. Staże naukowe odbywał w Norwegii, na Łotwie i w USA.
Jest emerytowanym profesorem Katedry Roślin Ozdobnych na Wydziale Ogrodnictwa i Architektury Krajobrazu Uniwersytetu Przyrodniczego w Poznaniu oraz byłym pracownikiem Katedry Ogrodnictwa na Uniwersytecie Przyrodniczym we Wrocławiu. Autor wielu oryginalnych prac poświęconych roślinom ozdobnym, w tym podręczników akademickich i prac o charakterze popularyzatorskim, przeznaczonym dla ogrodników-amatorów.
Za swoją działalność naukową i dydaktyczną został uhonorowany Krzyżem Kawalerskim Orderu Odrodzenia Polski, Złotym Krzyżem Zasługi, Medalem Uniwersytetu w Rydze i Medalem za Zasługi dla Wydziału Rolniczego AR we Wrocławiu.

</doc>
<doc id="1582810" url="https://pl.wikipedia.org/wiki?curid=1582810" title="Pas rdzy">
Pas rdzy

Pas rdzy () – potoczne określenie terenów w północno-wschodniej części Stanów Zjednoczonych, obejmujący stany Michigan, Indiana, Ohio, Pensylwania, charakteryzujących się znacznym rozwojem przemysłu ciężkiego. Na wschodzie graniczy z BosWash (Boston, Nowy Jork, Waszyngton) na północy z Wielkimi Jeziorami, a na południe sięga Appalachów. Termin zyskał popularność w latach 80., a słowo „rdza” (zamiast „stal”) symbolizuje rozpad, a więc zmniejszanie się produkcji, zatrudnienia i liczby ludności, czego ekstremalnym przykładem jest miasto Detroit, gdzie w latach 2000-2015 ubyło 28,8% populacji.
W okresie rozwoju przemysłu w Stanach Zjednoczonych region ten nazywano stalowym pasem ("Steel Belt").

</doc>
<doc id="1582812" url="https://pl.wikipedia.org/wiki?curid=1582812" title="Judyta saska">
Judyta saska

Judyta saska zw. "Jutta" (duń. "Jutta af Sachsen") (zm. po 1250) – królowa Danii.
Życiorys.
Była córką księcia Saksonii Albrechta I i jego żony Agnieszki Austriaczki (1206–1226). O jej życiu wiadomo niewiele. 9 października 1239 wyszła za mąż za ks. Eryka, przyszłego króla Danii Eryka IV. Podczas burzliwego panowania męża zarządzała zamkiem w Skanderborgu i bezpardonowo obchodziła się z pobliskim klasztorem w Øm, konfiskując zboże i inne dobra będące jego własnością. Po śmierci męża wyjechała do Niemiec i tam poślubiła hrabiego Burcharda VIII z Rosenburga. Zmarła w Niemczech, gdzie zapewne została pochowana.

</doc>
<doc id="1582813" url="https://pl.wikipedia.org/wiki?curid=1582813" title="DMS">
DMS



</doc>
<doc id="1582814" url="https://pl.wikipedia.org/wiki?curid=1582814" title="Bible Belt">
Bible Belt



</doc>
<doc id="1582816" url="https://pl.wikipedia.org/wiki?curid=1582816" title="Greatest Hits Live">
Greatest Hits Live



</doc>
<doc id="1582817" url="https://pl.wikipedia.org/wiki?curid=1582817" title="Pas kukurydzy">
Pas kukurydzy

Pas kukurydzy () – określenie części stanów Midwestu (Stany Zjednoczone), charakteryzujących się wysoko rozwiniętym rolnictwem.

</doc>
<doc id="1582819" url="https://pl.wikipedia.org/wiki?curid=1582819" title="Reprezentacja Kataru w piłce ręcznej mężczyzn">
Reprezentacja Kataru w piłce ręcznej mężczyzn

Reprezentacja Kataru w piłce ręcznej mężczyzn – drużyna piłkarzy ręcznych reprezentujących Katar. W reprezentacji obecnie gra sześciu rodowitych Katarczyków, a reszta zawodników jest naturalizowana. Federacja katarska zapłaciła spore sumy pieniędzy naturalizowanym zawodnikom za grę dla Kataru. Mistrz Azji 2014. Na Mistrzostwach Świata 2015 (rozgrywanych w Katarze) osiągnęła finał, zdaniem niektórych głównie w wyniku bardzo kontrowersyjnych decyzji sędziów.

</doc>
<doc id="1582821" url="https://pl.wikipedia.org/wiki?curid=1582821" title="Strategia sektorowa">
Strategia sektorowa

Strategia sektorowa – dokument planistyczny, który określa uwarunkowania, cele oraz kierunki rozwoju w określonym zakresie. Ponadto strategia sektorowa zawiera:
Warunkiem który musi spełniać strategia sektorowa jest jej zgodność ze strategią rozwoju. Projekt strategii sektorowej jest opracowywany oraz uzgadniany przez ministra właściwego, który następnie przedstawia go ministrowi właściwemu do spraw rozwoju regionalnego, w celu zaopiniowania pod względem zgodności z obowiązującą strategią rozwoju kraju. Strategia sektorowa, po zaopiniowaniu jej zgodności z obowiązującą strategią kraju, jest przyjmowana przez Radę Ministrów w formie uchwały.

</doc>
<doc id="1582823" url="https://pl.wikipedia.org/wiki?curid=1582823" title="Smarowacz">
Smarowacz

Smarowacz, smarownik – pracownik zatrudniony przy smarowaniu maszyn i urządzeń technicznych. 
Jego zadaniem jest dozór stanu urządzeń smarujących oraz uzupełnianie i wymiana olejów i smarów zgodnie z dokumentacją techniczno-ruchową.
Na stanowiskach: samodzielny smarownik, specjalista smarownik, główny smarownik (nazwa zależna od skali obowiązków) zajmuje się gospodarką smarowniczą: doborem specjalistycznych środków smarowych, analizą ich zużycia oraz planowaniem potrzeb, monitoringiem stanu maszyn poprzez stan oleju, odzyskiem i utylizacją.

</doc>
<doc id="1582825" url="https://pl.wikipedia.org/wiki?curid=1582825" title="Smarownik">
Smarownik



</doc>
<doc id="1582826" url="https://pl.wikipedia.org/wiki?curid=1582826" title="Transaction Capabilities Application Part">
Transaction Capabilities Application Part

TCAP (Transaction Capabilities Application Part) – protokół warstwy aplikacji w Systemie Sygnalizacji Nr 7. Umożliwia ustanawianie połączeń end-to-end pomiędzy aplikacjami TCAP. Pozwala na wymianę komunikatów pomiędzy punktami końcowymi. Korzysta z protokołów warstwy sieci SS7 MTP i SCCP.

</doc>
<doc id="1582827" url="https://pl.wikipedia.org/wiki?curid=1582827" title="Ernst von Althaus">
Ernst von Althaus

Ernst Freiherr von Althaus (ur. 19 marca 1890 w Ketschendorf koło Coburga w Bawarii; zm. 29 listopada 1946 w Berlinie) – as lotnictwa niemieckiego Luftstreitkräfte z 9 zwycięstwami w I wojnie światowej. 
Życiorys.
Urodził się w miejscowości Ketschendorf koło Coburga (dziś: jego dzielnica). Był synem adiutanta księcia Sachsen-Coburg-Gotha. W wieku 16 lub 19 lat (w zależności od źródeł) zaciągnął się do 1 Królewskiego Saksońskiego Pułku Huzarów. W momencie wybuchu I wojny światowej razem z pułkiem został skierowany na front, gdzie wielokrotnie odznaczył się wielkim bohaterstwem i brawurą jako dowódca zwiadów. 
4 kwietnia 1915 roku został przeniesiony do Luftstreitkräfte a 6 sierpnia 1915 roku awansował na podporucznika. We wrześniu został przydzielony do FFA 23, później służył w FFA 32, KEK Vaux. W tej jednostce 3 grudnia 1915 r. odniósł swoje pierwsze zwycięstwo powietrzne. Do czerwca 1916 roku odniósł jeszcze 7 zwycięstw i został odznaczony Orderem Rodu Hohenzollernów, a 21 lipca Pour le Mérite. 
4 marca 1917 roku został przeniesiony do Jagdstaffel 14, ale już 6 lipca Manfred von Richthofen wybrał go na dowódcę jednostki Jagdstaffel 10, która weszła w skład Jagdgeschwader 1. W tym czasie odniósł swoje 9 i ostatnie zwycięstwo. Obowiązki dowódcy pełnił do końca lipca. Z powodu choroby oczu przekazał dowództwo Wernerowi Vossowi, a sam został przydzielony na dowódcę Jastaschule No. II
W końcu 1918 roku powrócił do czynnej służby i 15 października 1918 roku dostał się do niewoli, w której przebywał do września 1919 roku.
Po wojnie został prawnikiem. W 1937 roku prawie całkowicie utracił wzrok. Pomimo tego kontynuował studia prawnicze i w czasie II wojny światowej był dyrektorem sądu krajowego w Berlinie.
Zmarł 29 listopada 1946 roku w Berlinie.

</doc>
<doc id="1582828" url="https://pl.wikipedia.org/wiki?curid=1582828" title="Stefania Walasek">
Stefania Walasek

Stefania Maria Walasek (ur. 19 grudnia 1947 w Świeradowie-Zdroju) – polski pedagog, specjalizująca się w historii oświaty i wychowania.
Życiorys.
Urodziła się w Świeradowie-Zdroju, gdzie spędziła dzieciństwo i wczesną młodość. W 1968 rozpoczęła pracę zawodową jako nauczycielka w szkole średniej. Rok później w 1970 rozpoczęła studia pedagogiczne na Wydziale Filozoficzno-Historycznym Uniwersytetu Wrocławskiego, zdobywając w 1974 r. magisterium. Rok później zaczęła pracę na uczelni w Zakładzie Historii Wychowania (obecnie Zakład Historii Edukacji) Instytutu Pedagogiki Uniwersytetu Wrocławskiego. W 1983 otrzymała stopień naukowy doktora nauk humanistycznych w zakresie pedagogiki na podstawie rozprawy "Wyższe Kursy Nauczycielskie (1919-1939) i ich rola w podnoszeniu kwalifikacji nauczycieli szkół powszechnych" napisanej pod kierunkiem prof. Mirosławy Chamcówny. W 1997 uzyskała stopień doktora habilitowanego nauk humanistycznych w zakresie historii, specjalność: historia oświaty i szkolnictwa na podstawie pracy: "Szkolnictwo średnie ogólnokształcące na ziemiach polskich w latach 1914-1923".
W latach 1995-1998 była zastępcą dyrektora, a następnie dyrektorem Instytutu Pedagogiki (1998-2004). W 1999 r. otrzymała tytuł profesora nadzwyczajnego. W latach 2005-2012 pełniła funkcję prodziekana ds. nauczania Wydziału Nauk Historycznych i Pedagogicznych Uniwersytetu Wrocławskiego. Kieruje także Zakładem Historii Edukacji. W 2008 r. uzyskała tytuł profesora zwyczajnego od prezydenta Lecha Kaczyńskiego.
Ponadto wykłada w Kolegium Karkonoskim w Jeleniej Górze. Pracowała również w Dolnośląskiej Szkole Wyższej Edukacji Towarzystwa Wiedzy Powszechnej we Wrocławiu. Jest członkiem Towarzystwa Historyków Wychowania i Wrocławskiego Towarzystwa Naukowego. Współpracuje z Uniwersytetem Pedagogicznym w Wilnie i Uniwersytetem im. Masaryka w Brnie. W 1990 została odznaczona Złotym Krzyżem Zasługi.
Ważniejsze publikacje.
Opublikowała 98 publikacji, w tym 5 monografii. Do ważniejszych publikacji należą:

</doc>
<doc id="1582832" url="https://pl.wikipedia.org/wiki?curid=1582832" title="Emerson, Lake &amp; Palmer">
Emerson, Lake &amp; Palmer



</doc>
<doc id="1582836" url="https://pl.wikipedia.org/wiki?curid=1582836" title="Rainer Schmidt">
Rainer Schmidt

Rainer Schmidt (ur. 1 sierpnia 1948 w Langewiesen) – niemiecki skoczek narciarski reprezentujący NRD, brązowy medalista olimpijski, wicemistrz świata w lotach narciarskich oraz zwycięzca Turnieju Czterech Skoczni.
Przebieg kariery.
W 1970 wystartował na mistrzostwach świata w Wysokich Tatrach, zajmując 20. miejsce na normalnej oraz 29. miejsce na dużej skoczni. Pierwszy sukces osiągnął w 1972, kiedy zdobył brązowy medal na dużej skoczni podczas zimowych igrzysk olimpijskich w Sapporo. Uległ jedynie zwycięzcy, Wojciechowi Fortunie oraz drugiemu w konkursie Walterowi Steinerowi. Na tych samych igrzyskach zajął także 15. miejsce na obiekcie normalnym. W 1973 zwyciężył w klasyfikacji generalnej 21. edycji Turnieju Czterech Skoczni. Dwa lata później, na mistrzostwach świata w lotach w Tauplitz zdobył srebrny medal, wyprzedził go tylko Karel Kodejška.
Po zakończeniu kariery sportowej pracował jako trener juniorów w Oberhofie.

</doc>
<doc id="1582837" url="https://pl.wikipedia.org/wiki?curid=1582837" title="Krzysztof Kuszewski">
Krzysztof Kuszewski

Krzysztof Kuszewski (ur. 19 lipca 1940 w Opatowie, zm. 8 lutego 2022) – polski lekarz, epidemiolog, doktor nauk medycznych, wiceminister zdrowia, a w 1997 kierownik tego resortu.
Życiorys.
Ukończył w 1965 studia na Akademii Medycznej we Wrocławiu. Doktoryzował się w 1997 w Instytucie Medycyny Wsi im. Witolda Chodźki na podstawie rozprawy zatytułowanej "Nadzór specjalistyczny w podstawowej opiece zdrowotnej w aspekcie jego wpływu na jakość świadczeń w ocenie lekarzy pierwszego kontaktu".
Pracował jako stażysta w Szpitalu Powiatowym w Kołobrzegu oraz jako inspektor w Państwowej Inspekcji Sanitarnej. Wykonywał również zawód lekarza pogotowia ratunkowego. Od 1972 do 1997 był zawodowo związany z Ministerstwem Zdrowia i Opieki Społecznej. Pełnił m.in. funkcje doradcy oraz dyrektora gabinetu ministra. Od 1994 do 1997 zajmował stanowisko podsekretarza stanu w tym resorcie. Po śmierci ministra Ryszarda Żochowskiego (17 września 1997) przez miesiąc był kierownikiem resortu w rządzie Włodzimierza Cimoszewicza (faktycznie kierował resortem podczas choroby ministra).
W 1997 został pracownikiem Państwowego Zakładu Higieny, gdzie pełnił funkcje kierownika Pracowni Nadzoru Epidemiologicznego oraz kierownika Zakładu Organizacji i Ekonomiki Ochrony Zdrowia. Był także asystentem na Uniwersytecie Medycznym w Łodzi. Był członkiem Komisji Sportu Powszechnego Polskiego Komitetu Olimpijskiego, wiceprezesem Polskiego Towarzystwa Zdrowia Publicznego oraz wiceprezesem Polskiej Unii Onkologii.
Pochowany na cmentarzu komunalnym Północnym w Warszawie.
Odznaczenia.
W 1997 odznaczony Krzyżem Kawalerskim Orderu Odrodzenia Polski.

</doc>
<doc id="1582838" url="https://pl.wikipedia.org/wiki?curid=1582838" title="Pierwszy gabinet Kevina Rudda">
Pierwszy gabinet Kevina Rudda

Pierwszy gabinet Kevina Rudda (ang. "First Rudd Ministry") – sześćdziesiąty piąty w historii gabinet federalny Australii. Został zaprzysiężony przez gubernatora generalnego Michaela Jeffery'ego w dniu 3 grudnia 2007 roku i istniał do czasu rezygnacji Kevina Rudda ze stanowiska szefa rządu w dniu 24 czerwca 2010. Był gabinetem jednopartyjnym, tworzonym przez Australijską Partię Pracy. Na jego czele stał premier Kevin Rudd.

</doc>
<doc id="1582839" url="https://pl.wikipedia.org/wiki?curid=1582839" title="Walter Eucken">
Walter Eucken

Walter Eucken (ur. 17 stycznia 1891 w Jenie, zm. 20 marca 1950 w Londynie) – niemiecki ekonomista, jeden z twórców ordoliberalizmu i koncepcji społecznej gospodarki rynkowej.
Życiorys.
Walter Eucken urodził się w Jenie, w rodzinie filozofa i pisarza Rudolfa Euckena oraz malarki Ireny Eucken. Jego bratem był chemik Arnold Eucken. Studiował w Kolonii, Bonn i Jenie historię, politologię, ekonomię i prawo. Studia ukończył w 1913 pod kierunkiem Hermanna Schumachera, którego został asystentem na Uniwersytecie w Bonn krótko przed wybuchem I wojny światowej. Jednocześnie został sekretarzem redakcji czasopisma Schmollers Jahrbuch. W 1920 ożenił się z pisarką Edith Erdsiek, z pochodzenia Żydówką (urodzoną w Smoleńsku). W 1921 uzyskał habilitację na Uniwersytecie w Berlinie na podstawie pracy "Die Stickstoffversorgung der Welt", poświęconej zasobom i wykorzystaniu azotu. Od 1921 do 1925 pracował w charakterze prywatnego docenta na Uniwersytecie w Berlinie. W 1925 otrzymał stanowisko profesora zwyczajnego w Tybindze. W 1927 przeniósł się na Uniwersytet Albrechta i Ludwika we Fryburgu Bryzgowijskim, na którym pracował do śmierci.
Na początku 1930 wraz z Franzem Böhmem i Hansem Grossmannem-Doerthem założył tzw. szkołę fryburską w ekonomii. Po tym jak w 1933 rektorem we Fryburgu został Martin Heidegger i wprowadzono tam porządki nazistowskie, Eucken przyjął stanowisko otwarte. Eucken, był – jak stwierdził historyk Bernd Martin – właściwie przeciwnikiem Martina Heideggera. Doszło do tego, że już w 1936 nazistowscy studenci zażądali usunięcia a nawet zabicia Waltera Euckena i jego przyjaciół. Z pewnością zagrożona była jego żona oraz jej rodzina z powodu żydowskiego pochodzenia. Mimo to Eucken prowadził wykłady o wolności myślenia, zatytułowane "Der Kampf der Wissenschaft" („Wojna nauki”). Gestapo wielokrotnie go przesłuchiwało, ale nie został aresztowany. Za to w areszcie znalazło się troje jego przyjaciół z „Kręgu z Krzyżowej”. Byli to: ekonomiści Adolf Lampe i Constantin von Dietze, jak również historyk Gerhard Ritter. Po upadku III Rzeszy Eucken odniósł swoje własne prywatne zwycięstwo. Jego koncepcje polityczno-gospodarcze zostały wykorzystane do budowy demokracji i zastąpienia gospodarki planowej. Eucken doradzał okupacyjnym rządom francuskiemu i amerykańskiemu oraz pierwszemu rządowi RFN.
Eucken zajmował się nie tylko ekonomią. Interesował się także filozofią i historią. Do osób, z którymi utrzymywał kontakty należeli naukowcy wielu dyscyplin oraz artyści, w tym Friedrich August von Hayek, Joseph Schumpeter, Werner Heisenberg, August Macke, Ernst Ludwig Kirchner, Max Reger, Hermann Staudinger. Gdy w 1947 jako pierwszy niemiecki naukowiec został przyjęty do międzynarodowego towarzystwa Mont Pelerin Society, nawiązał współpracę z Karlem Popperem. Duże znaczenie miała przyjaźń z Edmundem Husserlem.
Eucken zmarł w marcu 1950 w Londynie, krótko po ukończeniu "Grundsätze der Wirschaftspolitik" („Podstaw polityki gospodarczej”). W stolicy Wielkiej Brytanii prowadził wówczas wykłady na London School of Economics pod tytułem "This Unsuccessful Age" („Ten bezowocny wiek”).
Praca naukowa.
W centrum rozważań Euckena stało zagadnienie związku władzy, niewoli i nędzy. Tak sformułowanego problem określał ramy ustroju gospodarczego, który pozwalałby zarówno na maksymalną wolność, jak i racjonalne kierowanie gospodarką. Eucken był przekonany, że gospodarcza działalność państwa powinna opierać się na kształtowaniu porządku gospodarczego a nie na bezpośrednim sterowaniu procesami gospodarczymi. Dzięki tym tezom Eucken zaliczany jest do propagatorów ordoliberalizmu (który uważany był za niemiecką odmianę neoliberlizmu), a jednocześnie za duchowego ojca społecznej gospodarki rynkowej.
Eucken opublikował swoje najważniejsze dzieło "Grundlagen der Nationaloekonomie" („Podstawy ekonomii politycznej”) po raz pierwszy w 1939. Sformułował w nim swoją hipotezę o wzajemnej zależności ustrojów gospodarczych i politycznych. Według niej gospodarka rynkowa warunkowała wolnościowe państwo prawa. Zaś gospodarka centralnie kierowana, jaką wprowadzili naziści w III Rzeszy oraz komuniści najpierw w ZSRR a potem w Europie Środkowo-Wschodniej, koniecznie potrzebuje dyktatury, która najpierw ją wprowadzi a potem będzie przemocą utrzymywać. W przeciwnym razie gospodarka niedoboru upada.
Do kanonu podręcznikowego należy dziś euckenowskie rozróżnienie nowożytnych ustrojów gospodarczych na gospodarki centralnie kierowane oraz gospodarki rynkowe. Kryterium rozróżnienia tych dwóch formacji gospodarczych nie była – dla Euckena – aktywność państwa, lecz rozkład władzy gospodarczej. Dlatego dla Euckena przeciwieństwem gospodarki centralnie sterowanej (w której polityczne kierownictwo dysponuje najwyższą władzą a jednostki są jej całkowicie pozbawione) była nie tyle gospodarka wolnorynkowa zgodna z zasadami leseferyzmu, lecz raczej gospodarka, w której występuje pełna konkurencja. Taka, gdzie nikt nie dysponuje władzą ekonomicznego kierowania innymi. Między tymi dwoma biegunami istnieje inny ustrój gospodarczy: tzw. „vermachtete Marktwirtschaft”. W tym przypadku poszczególne grupy nacisku („grupy władzy” – Machtgruppen) mogą, poprzez politykę cenową albo lobbing, wkraczać w ekonomiczną wolność innych uczestników rynku.
Co więcej, zdaniem Euckena zasady leseferyzmu, czyli gospodarki pozostawionej samej sobie, prowadzą stopniowo i nieuchronnie do gospodarki kierowanej przez grupy nacisku. Eucken wyjaśniał to w przedmowie do pierwszego tomu rocznika „ORDO”:
"Mniej czy więcej działalności państwa – to pytanie w istocie pomijamy. Chodzi nie o problem ilościowy, lecz jakościowy. Państwo nie powinno ani usiłować sterować procesami gospodarczymi, ani pozostawiać gospodarkę samą sobie. Państwowe planowanie formy – tak; państwowe planowanie i kierowanie procesami gospodarczymi – nie. Rozpoznanie różnicy między formą a procesem i odpowiednie do tego postępowanie, to jest istotne. Tylko wówczas może zostać osiągnięty cel, w którym nie pewna niewielka mniejszość, lecz wszyscy obywatele będą mogli kierować mechanizmem cen w gospodarce. Jednym ustrojem gospodarczym, w którym jest to możliwe, jest gospodarka pełnej konkurencji. Jest ona tylko wtedy możliwa do zrealizowania, gdy wszyscy uczestnicy rynku otrzymają możliwość zmieniania reguł gry na rynku. Państwo musi dlatego – poprzez odpowiednie ramy prawne – utrzymywać formę rynku (tj. reguły gry, według których można gospodarować)."

</doc>
<doc id="1582840" url="https://pl.wikipedia.org/wiki?curid=1582840" title="Bitwa pod Brunanburh">
Bitwa pod Brunanburh

Bitwa pod Brunanburh ("The Battle of Brunanburh") lub po prostu Brunanburh – anglosaski poemat bohaterski opisujący zwycięstwo angielskiego króla Athelstana w 937 roku nad sprzymierzonymi siłami Skandynawów i Szkotów wspomaganych przez Walijczyków. Miejsce rozegrania bitwy jest sporne. Najczęściej sugeruje się teren wokół starego rzymskiego fortu Blatum Bulgium po północno-wschodniej Solway Firth.
Utwór zapisany został przez nieznanego autora w "Kronice Anglosaskiej" pod rokiem 937, bez jakiegokolwiek komentarza czy informacji. Jest to jeden z nielicznych przekazów w całej poezji staroangielskiej, gdzie w ogóle został odzwierciedlony konflikt anglosasko-celtycki. Uderza w nim specyficzna estetyka okrucieństwa i śmierci.

</doc>
<doc id="1582842" url="https://pl.wikipedia.org/wiki?curid=1582842" title="Unakit">
Unakit



</doc>
<doc id="1582846" url="https://pl.wikipedia.org/wiki?curid=1582846" title="CAP (telekomunikacja)">
CAP (telekomunikacja)

Modulacja CAP () – amplitudowo-fazowa modulacja bez fali nośnej. Jest modyfikacją modulacji QAM. Stosowana w pierwszych systemach DSL, z czasem została wyparta przez modulację DMT. Implementacje CAP umożliwiają zmianę zarówno głębokości modulacji jak i prędkości transmisji w celu dostosowania się do warunków na linii.

</doc>
<doc id="1582847" url="https://pl.wikipedia.org/wiki?curid=1582847" title="Reprezentacja Maroka w piłce ręcznej mężczyzn">
Reprezentacja Maroka w piłce ręcznej mężczyzn

Reprezentacja Maroka w piłce ręcznej mężczyzn to narodowy zespół piłkarzy ręcznych Maroka. Reprezentuje swój kraj w rozgrywkach międzynarodowych.

</doc>
<doc id="1582848" url="https://pl.wikipedia.org/wiki?curid=1582848" title="Heart">
Heart



</doc>
<doc id="1582849" url="https://pl.wikipedia.org/wiki?curid=1582849" title="Baje">
Baje

Baje (wł. "Baia", łac. "Baiae") – miasto nad Zatoką Neapolitańską w rzymskiej Kampanii, modne uzdrowisko ze wspaniałymi willami, m.in. Cezara i Nerona. Miejsce śmierci cesarza Hadriana. Większa część starożytnego miasta znalazła się w wyniku aktywności wulkanicznej pod wodami Zatoki Neapolitańskiej.

</doc>
<doc id="1582852" url="https://pl.wikipedia.org/wiki?curid=1582852" title="Baiae">
Baiae



</doc>
<doc id="1582854" url="https://pl.wikipedia.org/wiki?curid=1582854" title="Grantley Goulding">
Grantley Goulding

Grantley Thomas Smart Goulding (ur. 23 marca 1874 w Hartpury, zm. 29 lipca 1947 w Umkomaas) – brytyjski lekkoatleta, uczestnik igrzysk olimpijskich w 1896.
Igrzyska w Atenach w 1896.
Grantley Goudling wystartował w biegu na 110 metrów przed płotki, jedynej tego typu konkurencji na igrzyskach w Atenach. Brytyjczyk bezproblemowo wygrał swój bieg eliminacyjny z czasem 18,4 s. W finale wystartowało tylko dwóch zawodników: Goulding i Thomas Curtis ze Stanów Zjednoczonych. Brytyjczyk był dużo lepszy technicznie od Amerykanina, jednak zdecydowanie wolniejszy. Walka była wyrównana do końca, na ostatnim płotku prowadził Goulding, jednak szybkość Curtisa spowodowała, że wygrał on ten bieg z przewagą około 5 cm. W 1932 roku Curtis napisał w „The Sportsman”, że Brytyjczyk „prosto ze stadionu udał się na dworzec i pierwszym pociągiem wyjechał z Aten.”

</doc>
<doc id="1582858" url="https://pl.wikipedia.org/wiki?curid=1582858" title="Instytut Sportu">
Instytut Sportu

Instytut Sportu – państwowy instytut badawczy nadzorowany przez Ministra Sportu i Turystyki, z siedzibą w Warszawie w dzielnicy Bielany na Młocinach, przy ul. Trylogii 2/16.
Historia.
Instytut Sportu został powołany Zarządzeniem nr 60 Prezesa Rady Ministrów z dnia 4 listopada 1977 r. jako samodzielna placówka naukowa. W 2015 r. nadano mu status państwowego instytutu badawczego.
Zadania.
Przedmiotem działania Instytutu jest:
Struktura.
W skład Instytutu wchodzą następujące jednostki organizacyjne:
Zarząd.
Dyrekcja
Rada naukowa
Dawni dyrektorzy:

</doc>
<doc id="1582862" url="https://pl.wikipedia.org/wiki?curid=1582862" title="Bożena Szaynok">
Bożena Szaynok

Bożena Szaynok, z domu Grubiak (ur. 26 marca 1965 we Wrocławiu) – polska historyk, specjalizująca się w historii najnowszej, historii stosunków polsko-izraelskich, historii Żydów w Polsce po 1945 r., historii Polski i powszechnej XX wieku; nauczycielka akademicka związana z Uniwersytetem Wrocławskim.
Życiorys.
Jest córką Krystyny i Romana Grubiaków. Z Wrocławiem związała całe swoje życie prywatne i zawodowe, kończąc tam kolejno szkołę podstawową oraz liceum ogólnokształcące. Po uzyskaniu świadectwa maturalnego podjęła w 1984 r. studia w zakresie historii na Uniwersytecie Wrocławskim. W czasie stanu wojennego w Polsce angażowała się w działalność opozycyjną, będąc członkiem Niezależnego Zrzeszenia Studentów. Była jednym z redaktorów pisma „Akces”, wspólnie z Eugeniuszem Dedeszko-Wiercińskim, Tomaszem Kontkiem, Jackiem Protasieiwczem, Grzegorzem Schetyną, Aleksandrem Srebrakowskim, Władysławem Stasiakiem, Tomaszem Szaynokiem, Pawłem Szumilasem, Moniką Żmudzińską, Igorem Wójcikiem i Jackiem Zachodnym. W 1989 r. uzyskała tytuł zawodowy magistra. Wkrótce potem została zatrudniona jako asystentka na Instytucie Historycznym na swojej macierzystej uczelni. Jednocześnie kontynuowała dalsze kształcenie w ramach studiów doktoranckich. W 1994 r. uzyskała stopień naukowy doktora nauk humanistycznych w zakresie historii uzyskała na podstawie pracy pt. "Ludność żydowska na Dolnym Śląsku 1945–1950", napisanej pod kierunkiem Wojciecha Wrzesińskiego. Wraz z nowym tytułem naukowym awansowała na stanowisko adiunkta w Zakładzie Historii Najnowszej. W czasie swojej pracy naukowej prowadziła gościnnie wykłady na Uniwersytecie Illinois w Chicago (1996–1997), w Holocaust Memorial Museum, na Uniwersytecie Yale, Uniwersytecie Columbia, Uniwersytecie Stanowym Centralnego Connecticut (1997), Uniwersytecie Hebrajskim w Jerozolimie (2000), Uniwersytecie Chicagowskim (2002), Uniwersytecie Wirginii Zachodniej (2003), Uniwersytecie Brandeisa (2003), Université de Paris X (2005). W 2008 r. uzyskała stopień naukowy doktora habilitowanego nauk humanistycznych w zakresie historii o specjalności historia Polski i powszechna XX wieku na podstawie rozprawy nt. "Z historią i Moskwą w tle. Polska a Izrael 1944–1968".
W 2016 r. Prezydent RP odznaczył ją Krzyżem Kawalerskim Orderu Odrodzenia Polski za „zasługi w badaniu i upamiętnianiu prawdy na temat tragicznych wydarzeń w Kielcach z 4 lipca 1946 roku”.
Dorobek naukowy.
Zainteresowania naukowe Bożeny Szaynok koncentrują się wokół zagadnień związanych z historią najnowszą, historią stosunków polsko-izraelskich, historią Żydów w Polsce po 1945 r. oraz historią Polski i powszechną XX wieku. Do jej najważniejszych publikacji należą:

</doc>
<doc id="1582864" url="https://pl.wikipedia.org/wiki?curid=1582864" title="Konwerter szerokokątny">
Konwerter szerokokątny

Konwerter szerokokątny – element optyczny, najczęściej nakręcany na obiektyw standardowy w celu poszerzenia jego kąta widzenia.
W fotografii amatorskiej bywa stosowany jako zamiennik drogich szerokokątnych obiektywów, pozwalając na stosunkowo łatwe (i znacznie tańsze) wzbogacenie możliwości posiadanego aparatu fotograficznego.
Konwertery szerokokątne posiadają oznaczenie określające współczynnik, mówiący jak zmieni się ogniskowa obiektywu wyposażonego w ten konwerter, czyli o ile procent powiększy się pole jego widzenia. Jeśli współczynnik ten oznaczy się przez formula_1 to otrzymana ogniskowa wyniesie:
gdzie formula_3 to ogniskowa ustawiona na obiektywie.
Przykładowo dla formula_4 = 0,8 i ustawionej ogniskowej obiektywu 50 mm otrzyma się wynikową ogniskową 50 × 0,8 = 40 mm.
W uproszczeniu, powiększenie pola widzenia wyniesie:
czyli dla tych samych co powyżej danych pole widzenia zwiększy się o 20%.

</doc>
<doc id="1582866" url="https://pl.wikipedia.org/wiki?curid=1582866" title="Kamienny Krzyż w Tumlinie-Wykniu">
Kamienny Krzyż w Tumlinie-Wykniu

Kamienny Krzyż w Tumlinie-Wykniu – kamienny, piaskowy krzyż umiejscowiony na skrzyżowaniu dróg Tumlina-Wyknia i Tumlina-Podgrodu. Na skrzyżowaniu ramion wmurowany jest mały żeliwny krzyż z figurką Chrystusa. We wrześniu 1985 roku obiekt został wpisany do rejestru zabytków.

</doc>
<doc id="1582868" url="https://pl.wikipedia.org/wiki?curid=1582868" title="Ahmed Mouici">
Ahmed Mouici

Ahmed Mouici (ur. 9 lipca 1963 w Chambéry, w regionie Rodan-Alpy, w departamencie Sabaudia) – francuski wokalista algierskiego pochodzenia.
Życiorys.
Przyszedł na świat jako jedno z siedmiorga dzieci Algierczyków, ma trzech braci i trzy siostry. W październiku 1990 roku wraz z grupą Pow woW koncertował w kilku klubach w Paryżu. Trzy lata potem ukazała się płyta zespołu Pow woW pt. „Regagner les plaines” (1993, wyd. Island/Remark). W 1998 roku rozpoczął karierę solową.
W latach 2000-2002 odtwarzał rolę Ramzesa II w musicalu "Dziesięć przykazań" ("Les Dix Commandements"), który odniósł fenomenalny sukces we Francji, Belgii i Szwajcarii, zakończony w styczniu 2003 w Bercy, Japonii (marzec 2005) i Korei (kwiecień 2006).
W 2003 roku odniósł sukces muzyczny przebojem „Regarde-moi” ("Spójrz na mnie"). W 2005 roku jego solowy album „Ahmed Mouici” sprzedał się w ilości 50.000 egzemplarzy.

</doc>
<doc id="1582871" url="https://pl.wikipedia.org/wiki?curid=1582871" title="Semen Altman">
Semen Altman

Semen Josypowicz Altman, , , "Siemion Iosifowicz Altman" (ur. 21 kwietnia 1946 w Czuhujewie, w obwodzie charkowskim, ZSRR, obecnie Ukraina) – ukraiński piłkarz pochodzenia żydowskiego, grający na pozycji bramkarza, były reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Młodzieży w Kijowie. Pierwszy trener Mychajło Korsunski. Rozpoczął karierę piłkarską w trzecioligowej drużynie Kołhospnyk Równe. Oprócz tego bronił bramkę Wołyni Łuck, Czornomorca Odessa, Zwiezdy Tyraspol oraz Łokomotywu Chersoń. W 1975 powrócił do Zwiezdy Tyraspol, w której zakończył karierę piłkarską w wieku 34 lat.
Kariera trenerska.
Po zakończeniu kariery zawodniczej rozpoczął pracę trenerską. Od 1982 trener Czornomorca Odessa. W latach 1989–1991 trenował Dinamo Moskwa, potem wrócił do Czornomorca Odessa. W latach 1994–1996 był na stanowisku selekcjonera olimpijskiej reprezentacji Korei Południowej, a w 2003–2006 na stanowisku asystenta trenera reprezentacji Ukrainy dotarł do 1/4 finału. Trenował też kluby Zimbru Kiszyniów, Metałurh Donieck oraz Ilicziwiec Mariupol. W 2008 próbował ratować od spadku Łucz-Energię Władywostok. Od września 2009 do końca roku konsultował Metałurh Zaporoże. Od 2010 pracuje na stanowisku kierownika Komitetu narodowych reprezentacji Ukrainy oraz pomaga trenować pierwszą reprezentację. 21 kwietnia 2011 roku kiedy Ukraiński Związek Piłki Nożnej wybrał na stanowisko głównego trenera reprezentacji Ołeha Błochina, Altman zgodził się pracować w jego sztabie szkoleniowym. 9 czerwca 2011 pożegnał się z reprezentacją i został przedstawiony jako główny trener Tawrii Symferopol. Po wygaśnięciu kontraktu 31 maja 2012 trener opuścił klub. Po dłuższej przerwie, 19 lipca 2019 został powołany na selekcjonera reprezentacji Mołdawii. 28 października 2019 został zwolniony z zajmowanego stanowiska.

</doc>
<doc id="1582873" url="https://pl.wikipedia.org/wiki?curid=1582873" title="Europejskie Igrzyska Juniorów">
Europejskie Igrzyska Juniorów



</doc>
<doc id="1582874" url="https://pl.wikipedia.org/wiki?curid=1582874" title="Andrzej Szajda">
Andrzej Szajda

Andrzej Szajda (ur. 30 maja 1949) – polski lekkoatleta specjalizujący się w rzucie oszczepem.
Mistrz Europy juniorów z 1968 roku. Reprezentował barwy Olimpii Grudziądz. Rekord życiowy: 72,10 (29 lipca 1973, Grudziądz).

</doc>
<doc id="1582878" url="https://pl.wikipedia.org/wiki?curid=1582878" title="Herb Jugosławii">
Herb Jugosławii

Herb Jugosławii zmieniał się kilkakrotnie podczas istnienia federalnego państwa. Pierwszy herb państwa Słowian południowych uchwalono w 1921 roku, a ostatni herb Jugosławii był w oficjalnym użyciu do roku 2006.
Królestwo Serbów, Chorwatów i Słoweńców, oraz Królestwo Jugosławii.
Pierwszy herb, wówczas jeszcze Królestwa SHS, ustalono w 1921 roku. Przyjęty wówczas wzór herbu przedstawiał płaszcz heraldyczny zwieńczony koroną królewską, na którym umieszczono właściwy herb. Na tarczy koloru czerwonego, również zwieńczonej koroną, znajdował się dwugłowy biały orzeł o złotym dziobie i łapach. Na piersi orła położono kolejną tarczę.
W pierwszym polu tarczy, którą podzielono na trzy części w kształt odwróconej litery T znalazł się tzw. krzyż serbski. Jest to biały krzyż grecki na czerwonym polu otoczony stylizowanymi złotymi cyrylicznymi literami С ("S") symbolizującymi zdanie Само слога Србина спасава (srb. "Tylko jedność uratuje Serbów"). Hasło to nawiązuje do Krzyża Paleologów, w którym zamiast С obowiązywała litera B (Basiléus Basiléon, Basiléuon Basileuónton; gr. "Król królów, królujący nad królami").
Pole drugie zajmowała charakterystyczna biało-czerwona szachownica – odwieczny symbol Chorwatów.
Trzecie, dolne, pole miało symbolizować Słoweńców. Trzy sześcioramienne gwiazdy ponad srebrnym półksiężycem umieszczone w błękitnym polu pojawiły się po raz pierwszy właśnie w tym herbie.
Bośniaków uznawano za muzułmańskich Serbów, lub muzułmańskich Chorwatów; Macedończyków i Czarnogórców uznawano za Serbów; Albańczyków, jako nie-Słowian, nie postrzegano za pełnoprawnych obywateli Jugosławii, dlatego też te narody nie znalazły swoich elementów w nowym herbie. Symbol ten przetrwał zmianę nazwy państwa z Królestwa Serbów, Chorwatów i Słoweńców na Królestwo Jugosławii i oficjalnie używany był do wkroczenia sił Osi do Jugosławii w 1941. W środowiskach niepodległościowych na emigracji używany był również po klęsce kraju w czasie wojny.
Socjalistyczna Jugosławia.
Powojenna, komunistyczna Jugosławia odrzuciła dotychczasowy herb, kojarzący się z monarchistami. Za godło Federacyjnej Ludowej Republiki Jugosławii wybrano pięć pochodni palących się jednym płomieniem. Miało to symbolizować pięć narodów (Chorwatów, Czarnogórców, Macedończyków, Serbów i Słoweńców) tworzących wspólny kraj. Po raz kolejny pominięto Bośniaków, a także mniejszości narodowe, jak Albańczycy, Niemcy, Rusini, Turcy, czy Węgrzy. Te pięć pochodni było otoczone kłosami zbóż i zwieńczone czerwoną gwiazdą. Kłosy były opasane niebieską wstęgą ze złotym napisem: "29-XI-1943". Data ta symbolizuje Antyfaszystowską Radę Narodowego Wyzwolenia Jugosławii (AVNOJ). 29 listopada 1943 to data drugiego spotkania AVNOJ, kiedy to położono podwaliny pod przyszłą budowę Drugiej Jugosławii.
Herb nieznacznie zmieniono w roku 1963, kiedy "Federacyjna Ludowa Republika Jugosławii" została przemianowana na "Socjalistyczną Federacyjną Republikę Jugosławii". Wówczas dodano jeszcze jedną, szóstą pochodnię. Jednocześnie nastąpiła zmiana w relacjonowaniu symboliki godła. Pięć narodów zastąpiono sześcioma republikami Socjalistycznej Jugosławii (Bośnia i Hercegowina, Chorwacja, Czarnogóra, Macedonia, Serbia, Słowenia). Co oczywiste, każda republika posiadała również swoje własne godło.
Federalna Republika Jugosławii oraz Serbia i Czarnogóra.
Stare jugosłowiańskie godło było w użyciu jeszcze w dwa lata od upadku Drugiej Jugosławii. Dopiero w 1994 roku Skupsztina zatwierdziła nowy wzór tego symbolu. Nowy herb nawiązywał do czasów przedwojennych. Na czerwonej tarczy znajdował się biały dwugłowy orzeł. Na piersi ptaka umieszczono kolejną tarczę – czwórdzielną w krzyż. W polu pierwszym i czwartym znalazł się krzyż serbski, a w polach drugim i trzecim widniał złoty lew godło czarnogórskiej dynastii Petrović-Njegoš.
Herb ten był w użyciu również po 2003 roku, w Serbii i Czarnogórze, aż do 5 czerwca 2006 roku, kiedy federacja rozpadła się na dwa odrębne państwa: Serbię oraz Czarnogórę.

</doc>
<doc id="1582880" url="https://pl.wikipedia.org/wiki?curid=1582880" title="Princess protection program">
Princess protection program



</doc>
<doc id="1582882" url="https://pl.wikipedia.org/wiki?curid=1582882" title="Asymilacja węgla">
Asymilacja węgla

Asymilacja węgla – asymilacja nieorganicznych postaci węgla przeprowadzana przez autotrofy. Najczęściej jest efektem zachodzenia fotosyntezy, podczas której dwutlenek węgla (CO2) jest włączany w związki organiczne.
Najczęściej występującym szlakiem metabolicznym, podczas którego dochodzi do asymilacji węgla jest cykl Calvina.
U roślin i protistów o podobnej biochemii wyróżnia się trzy sposoby asymilacji węgla:
Oprócz cyklu Calvina, węgiel może być asymilowany w szlakach metabolicznych występujących u autotroficznych prokariotów:

</doc>
<doc id="1582884" url="https://pl.wikipedia.org/wiki?curid=1582884" title="Organy w bazylice Zwiastowania Najświętszej Maryi Panny w Leżajsku">
Organy w bazylice Zwiastowania Najświętszej Maryi Panny w Leżajsku

Organy znajdujące się w bazylice Zwiastowania NMP oo. bernardynów w Leżajsku należą do najcenniejszych zabytków tego typu nie tylko w Polsce, lecz także w Europie.
Historia.
Pochodzenie organów datuje się na drugą połowę XVII wieku, a sfinansowanie ich powstania zawdzięcza się rodzinie Potockich. Pierwszym ich twórcą był Stanisław Studziński z Przeworska, który rozpoczął pracę nad instrumentem w 1680 roku i przerwał ją w 1682 r. Dalsze prace i udoskonalenia wykonał Jan Głowiński z Krakowa w latach 1686-1693. W latach 1903-1905 organy zostały przebudowane w stylu romantycznym przez Aleksandra Żebrowskiego. Kolejnym etapem powstawania tego dzieła instrumentalnego były prace Roberta Polcyna z Poznania w zakresie poprawy brzmienia barokowego organów w latach 1965-1968. Renowacja instrumentu została wykonana w latach 2000-2003 przez francuską firmę Manufacture Provençale d'Orgues oraz Adama Wolańskiego.
Budowa instrumentu.
Główne organy bazyliki mają trakturę mechaniczną i 40 głosów. Małe organy w nawach bocznych mają 21 głosów (organy południowe) i 13 głosów (organy północne). Wyposażone są ponadto w urządzenia dodatkowe jak: kukułka, bęben (tympan), ptaszki, horribile. Piszczałki efektu horribile, naśladującego dźwięk kilku bębnów, znajdują się na filarach bocznych nawy głównej. Organy główne posiadają też pełny głos 32', co oznacza, że największa piszczałka ma ponad 10 m długości. 4 szafy organów głównych, połączone z dekoracją chóru, stanowią monumentalną fasadę wypełniającą zachodnią ścianę bazyliki aż po sklepienie. Organy główne mają w ten sposób 15 m wysokości i 7,5 m szerokości, jednak kompozycja architektoniczna prospektu łączy je nierozerwalnie również z dwoma sąsiednimi instrumentami w nawach bocznych, tworząc jeden monumentalny zespół organowy, na którym – jedynym w świecie – może grać 3 organistów równocześnie.
Dekoracje.
Nadzwyczaj bogata dekoracja snycerska prospektu organowego wykonana została przez samych braci zakonnych. Dzięki nim wartości muzyczne zostały zespolone ze wspaniałą strukturą architektoniczną.

</doc>
<doc id="1582887" url="https://pl.wikipedia.org/wiki?curid=1582887" title="Cecylia Bajer">
Cecylia Bajer



</doc>
<doc id="1582892" url="https://pl.wikipedia.org/wiki?curid=1582892" title="Stephen Smith">
Stephen Smith



</doc>
<doc id="1582893" url="https://pl.wikipedia.org/wiki?curid=1582893" title="Jennifer Stuczyński">
Jennifer Stuczyński



</doc>
<doc id="1582894" url="https://pl.wikipedia.org/wiki?curid=1582894" title="Kamienna Gęba Vimes">
Kamienna Gęba Vimes



</doc>
<doc id="1582895" url="https://pl.wikipedia.org/wiki?curid=1582895" title="Instytucja kredytowa">
Instytucja kredytowa

Instytucja kredytowa – przedsiębiorstwo, którego działalność polega na przyjmowaniu depozytów lub innych funduszy podlegających zwrotowi od klientów oraz na udzielaniu kredytów na własny rachunek.
W polskim prawie bankowym to podmiot mający swoją siedzibę za granicą Rzeczypospolitej Polskiej na terytorium jednego z państw członkowskich Unii Europejskiej, prowadzący we własnym imieniu i na własny rachunek, na podstawie zezwolenia właściwych władz nadzorczych, działalność polegającą na przyjmowaniu depozytów lub innych środków powierzonych pod jakimkolwiek tytułem zwrotnym i udzielaniu kredytów lub na wydawaniu pieniądza elektronicznego.

</doc>
<doc id="1582896" url="https://pl.wikipedia.org/wiki?curid=1582896" title="Stephen Smith (polityk)">
Stephen Smith (polityk)

Stephen Smith (ur. 12 grudnia 1955 w Narrogin) – australijski polityk, członek Australijskiej Partii Pracy (ALP), w latach 2007–10 minister spraw zagranicznych Australii, a następnie od 2010 do 2013 minister obrony. 
Życiorys.
Młodość.
Studiował w Perth i Londynie, jest magistrem prawa. Przed rozpoczęciem kariery politycznej pracował jako prawnik oraz prowadził zajęcia na uczelni. W latach 1983–1987 był osobistym sekretarzem Joe Berinsona, prokuratora generalnego stanu Australia Zachodnia, a następnie sekretarzem stanowym ALP. W 1990 został doradcą ówczesnego skarbnika rządu federalnego, Paula Keatinga i kontynuował pracę dla niego, gdy ten został premierem.
Kariera polityczna.
W 1993 został członkiem Izby Reprezentantów. W latach 1996–2006 zasiadał w kolejnych labourzystowskich gabinetach cieni, zajmując się tam różnymi dziedzinami. Po zwycięstwie ALP w wyborach parlamentarnych w 2007 roku został szefem australijskiej dyplomacji. W 2010, w wyniku zmian w strukturze gabinetu przeprowadzonych przez nową premier Julię Gillard, równolegle objął stanowisko ministra handlu (oba te portfolia są zresztą obsługiwane przez ten sam resort, Departament Spraw Zagranicznych i Handlu, jednak zwykle kieruje nim dwóch członków gabinetu, zaś obecnie Smith czyni to samodzielnie).
Po wyborach w 2010 roku został mianowany ministrem obrony w drugim gabinecie Julii Gillard. Zachował ten urząd również w drugim gabinecie Rudda. 18 września 2013 przeszedł do opozycji wraz z całą swoją partią, co miało związek z klęską ALP w wyborach.

</doc>
<doc id="1582904" url="https://pl.wikipedia.org/wiki?curid=1582904" title="Wacław Bereźnicki">
Wacław Bereźnicki

Wacław Bereźnicki (ur. 22 stycznia 1882 w Koniach koło Grójca, zm. we wrześniu 1940 w Auschwitz-Birkenau), prawnik polski, adwokat.
Był synem Ignacego i Katarzyny z Bukowieckich. Uczęszczał do IV gimnazjum w Warszawie, a maturę zdał w Suwałkach (1901). Początkowo zamierzał poświęcić się karierze artystycznej i rozpoczął studia w Wyższej Szkole Muzycznej w Paryżu; cieszył się opinią dobrego wykonawcy muzyki Chopina. Ostatecznie przeniósł się na całkiem inny kierunek studiów i w 1909 uzyskał dyplom Wydziału Prawa Uniwersytetu w Dorpacie.
Odbył praktykę sądową i przez jakiś czas pracował jako asesor. Przyjęty do palestry w 1920, otworzył kancelarię w Warszawie. Jej siedziba znajdowała się początkowo przy ulicy Hożej 50, potem przy ulicy Wilczej 16. Specjalizował się w sprawach cywilnych. Był znanym społecznikiem, udzielającym bezpłatnych porad osobom niezamożnym nie tylko w ramach dyżurów w Radzie Adwokackiej, ale i we własnej kancelarii.
Latem 1940 został aresztowany przez Niemców wraz z grupą kilkudziesięciu adwokatów. Przez dwa miesiące był więźniem Pawiaka, gdzie należał do grona inicjatorów wykładów z różnych dziedzin wiedzy, głoszonych przez aresztowanych dla wzajemnego podtrzymania się na duchu. Sam głosił wykłady z prawa i historii. Zdając sobie sprawę również z potrzeby utrzymania zdrowia i kondycji fizycznej, propagował wśród współwięźniów gimnastykę szwedzką. Z Pawiaka wysłany został do obozu koncentracyjnego w Auschwitz-Birkenau, gdzie niebawem zginął. Przesłane z obozu prochy złożono w grobie rodzinnym na cmentarzu Powązkowskim.
Adwokatem był również młodszy brat Wacława, Władysław (1887–1943), także absolwent uniwersytetu dorpackiego. Podobnie jak brat poniósł śmierć w czasie II wojny światowej z rąk hitlerowców.

</doc>
<doc id="1582905" url="https://pl.wikipedia.org/wiki?curid=1582905" title="Batalion ON „Warszawski II”">
Batalion ON „Warszawski II”

II Warszawski Batalion Obrony Narodowej (Batalion ON „Warszawski II”) – pododdział piechoty Wojska Polskiego II RP.
Formowanie i zmiany organizacyjne.
Pododdział sformowany został latem 1937 roku, w garnizonie Warszawa, w składzie Warszawskiej Brygady ON. Cały batalion zakwaterowany był w budynku przy ul. Ciepłej 32.
Wiosną 1939 r. przeformowany został na etat batalionu ON typ IV.
Jednostką administracyjną i mobilizującą dla II Warszawskiego batalionu ON był 21 pułk piechoty „Dzieci Warszawy”.
Batalion zmobilizowany został w dniu 25 sierpnia 1939 roku i dwa dni później skierowany do Zegrza.
Działania batalionu we wrześniu 1939.
Na początku kampanii wrześniowej batalion stanowił załogę przedmościa „Zegrze” podporządkowanego bezpośrednio dowódcy Armii „Modlin”. Dowódcą przedmościa był płk dypl. Józef Sas-Hoszowski, a jego zadaniem była obrona mostu na Narwi.
W dniach 1-6 września załoga przedmościa nie miała styczności z nieprzyjacielem. 7 września, po wysadzeniu mostu, batalion opuścił przedmoście i ugrupował się obronnie na południowym brzegu Bugo-Narwi.
13 września jednostka kontratakowała, bez powodzenia, oddziały niemieckiej 32 DP, które sforsowały rzekę. Następnego dnia batalion przybył do Warszawy. 15 września przeszedł na Pragę, do odwodu dowódcy 20 Dywizji Piechoty. W obronie stolicy, bezpośredniego udziału w walkach nie brał. 24 września liczył 4 oficerów i 547 szeregowych.
Obsada personalna.
Obsada personalna batalionu w marcu 1939:

</doc>
<doc id="1582915" url="https://pl.wikipedia.org/wiki?curid=1582915" title="Meczet Babri">
Meczet Babri



</doc>
<doc id="1582920" url="https://pl.wikipedia.org/wiki?curid=1582920" title="Podatek wielofazowy">
Podatek wielofazowy

Podatek wielofazowy nazywany jest inaczej podatkiem kumulatywnym. Zasadą podatku wielofazowego jest opodatkowanie produktu za każdym razem, gdy jest on podmiotem transakcji. Taka technika nadaje podatnikowi trzy cechy:
Zaletą tego systemu jest utrudnianie oszustw podatkowych oraz brak problemów z określeniem producenta.

</doc>
<doc id="1582921" url="https://pl.wikipedia.org/wiki?curid=1582921" title="Herb gminy Zaniemyśl">
Herb gminy Zaniemyśl

Herb gminy Zaniemyśl w powiecie średzkim w województwie wielkopolskim.
Herb przedstawia w białej tarczy herbowej w polu srebrnym czerwonego lwa stojącego na tylnych łapach, w koronie na głowie z gałązką palmową w łapie. Po lewej stronie lwa umieszczone jest serce z którego wyrastają trzy kwiaty.

</doc>
<doc id="1582922" url="https://pl.wikipedia.org/wiki?curid=1582922" title="Spis instytutów badawczych w Polsce">
Spis instytutów badawczych w Polsce

Spis instytutów badawczych i placówek naukowych według organów nadzorujących.

</doc>
<doc id="1582926" url="https://pl.wikipedia.org/wiki?curid=1582926" title="Aysel Teymurzadeh">
Aysel Teymurzadeh



</doc>
<doc id="1582929" url="https://pl.wikipedia.org/wiki?curid=1582929" title="Pawice (Legnica)">
Pawice (Legnica)

Pawice, znajdują się pod Lasem Pawickim, położone na północy Legnicy.
Dojazd "Komunikacją miejską" umożliwiają linie: 2 oraz 1, 11. 
Przepływa tędy rzeka Kaczawa, na której znajduje się most.
W pobliżu lokalizuje się Elektrociepłownia Legnica oraz Zakłady Prefabrykacji.
Znajduje się tu Nadleśnictwo Legnica oraz jezioro.

</doc>
<doc id="1582930" url="https://pl.wikipedia.org/wiki?curid=1582930" title="Pielęgniarka Polska">
Pielęgniarka Polska

Pielęgniarka Polska – miesięcznik powstały jako organ Polskiego Stowarzyszenia Pielęgniarek Zawodowych. Ukazywał się w latach 1929–1939 i 1948–1958.
Było to jedno z pierwszych czasopism, ukazujących nowości z dziedziny medycyny, pielęgnowania chorych oraz pielęgniarstwa społecznego, m.in. tworzono w nim podstawy teoretyczne pielęgniarstwa, prezentowano modele kształcenia pielęgniarek w Europie i na świecie, podkreślano zagadnienia etyki zawodowej.
W latach 1929–1939 naczelnym redaktorem pisma była Hanna Chrzanowska.

</doc>
<doc id="1582944" url="https://pl.wikipedia.org/wiki?curid=1582944" title="David Bowman (piłkarz)">
David Bowman (piłkarz)

David Bowman (ur. 10 marca 1964 w Tunbridge Wells) – piłkarz szkocki grający na pozycji prawego obrońcy lub pomocnika.
Kariera klubowa.
Karierę piłkarską rozpoczął w klubie Heart of Midlothian F.C. z Edynburga. W 1980 roku zadebiutował w jego barwach w Scottish Premier League. W Hearts spędził cztery sezony, jednak nie osiągnął większych sukcesów. W grudniu 1984 roku odszedł do angielskiego Coventry City. W angielskiej Division One zadebiutował 15 grudnia w wygranym 2:1 meczu z Southampton F.C. W Coventry David występował u boku rodaka, Jima McInally'ego.
W 1986 roku wraz z McInallym wrócili do Szkocji i zostali piłkarzami Dundee United. Już w 1987 roku dotarł z Dundee do finału Pucharu UEFA, jednak Szkoci przegrali 1:2 w dwumeczu z IFK Göteborg. W latach 1987, 1988, 1991 i 1994 dochodził do finału Pucharu Szkocji, ale trofeum to wygrał tylko za czwartym podejściem. W trakcie sezonu 1995/1996 został mianowany kapitanem Dundee. W klubie tym grał do 1998 i spędził w nim 12 sezonów. Rozegrał 336 meczów i zdobył 9 goli.
Latem 1998 odszedł z Dundee do Raith Rovers, ale grał tam tylko przez jeden sezon. W 1999 roku wyjechał do Hongkongu by występować w tamtejszym klubie Orient and Yee Hope Union. Po roku pobytu w Azji wrócił do Szkocji. W latach 2000–2002 był piłkarzem amatorskiego Forfar Athletic. W jego też barwach zakończył karierę sportową.
W 2007 roku przez krótki czas był menedżerem drużyny Livingston F.C.
Kariera reprezentacyjna.
W reprezentacji Szkocji zadebiutował 25 marca 1992 roku w zremisowanym 1:1 towarzyskim meczu z Finlandią. W 1992 roku selekcjoner Andy Roxburgh uwzględnił go w kadrze na Euro 92. Na tym turnieju był rezerwowym i nie wystąpił w żadnym spotkaniu. Ogółem do 1993 roku w kadrze Szkocji wystąpił 6 razy. Wcześniej grał w reprezentacji U-19 i w 1982 roku wywalczył z nią mistrzostwo Europy U-19.

</doc>
<doc id="1582948" url="https://pl.wikipedia.org/wiki?curid=1582948" title="Dave Bowman">
Dave Bowman



</doc>
<doc id="1582951" url="https://pl.wikipedia.org/wiki?curid=1582951" title="Race pcr">
Race pcr



</doc>
<doc id="1582962" url="https://pl.wikipedia.org/wiki?curid=1582962" title="Oval Lingotto">
Oval Lingotto

Oval Lingotto – hala widowiskowo-sportowa we włoskim Turynie. Obiekt powstał z myślą o Zimowych Igrzyskach Olimpijskich 2006. Podczas tych zawodów odbywały się tutaj zawody w łyżwiarstwie szybkim. Na trybunach obiektu może zasiąść nawet 8500 widzów. W marcu 2009 roku odbyły się tutaj 30. Halowe Mistrzostwa Europy w Lekkoatletyce.

</doc>
<doc id="1582969" url="https://pl.wikipedia.org/wiki?curid=1582969" title="Wojciech Pałęcki">
Wojciech Pałęcki

Wojciech Pałęcki (ur. 1969) – polski aktor, absolwent Akademii Teatralnej im. Aleksandra Zelwerowicza w Warszawie, kierunku aktorskiego na wydziale Sztuki Lalkarskiej w Białymstoku.
Założyciel i twórca Teatru Rzeczy Znalezionych w Opolu, aktor Teatru Dramatycznego w Elblągu (1992-1993). Od 1993 związany z warszawskim Teatrem Lalka oraz gościnnie z Teatrem Bajka (od 2008). Twórca zajęć teatralnych dla młodzieży oraz założyciel wraz z żoną, także aktorką Anetą Jucejko-Pałęcką objazdowego teatru dla dzieci i młodzieży "Pro-Scenium".
Absolwent Wydziału Zarządzania Uniwersytetu Warszawskiego - Podyplomowego Studium Menedżerskiego dla twórców i artystów (2006).

</doc>
<doc id="1582971" url="https://pl.wikipedia.org/wiki?curid=1582971" title="Meczet Babri w Ajodhji">
Meczet Babri w Ajodhji

Meczet Babri w Ajodhji (Babri Masdżid, urdu بابری مسجد, hindi बाबरी मस्जिद, arab. مسجد بابري, ang. "Babri Mosque" lub "Mosque of Babur") – świątynia muzułmańska w Ajodhji w stanie Uttar Pradesh (Indie) wzniesiona w 1528 roku przez pierwszego władcę z dynastii Wielkich Mogołów Babura na ruinach hinduistycznej świątyni poświęconej bogowi Ramie ("Ram Janmabhoomi"). Hindusi wierzą, że świątynię tę wzniesiono w miejscu narodzin boga Ramy, wcielenia Wisznu.
Na początku lat dziewięćdziesiątych XX wieku przywódcy hinduskiej partii nacjonalistycznej Indyjskiej Partii Ludowej wezwali wszystkich hindusów do odbudowania świątyni Ramy na miejscu lub w pobliżu stojącego tam meczetu. Doprowadziło to do ostrych starć religijnych pomiędzy hinduistami a muzułmanami.
6 grudnia 1992 roku tysiące fanatyków hinduistycznych z ruchu Kar Sevaks zburzyło meczet, aby zbudować na jego miejscu hinduistyczny kompleks świątynny. Doszło wówczas do masowych pogromów ludności muzułmańskiej zarówno w mieście, jak i na terenie całych Indii.
Jedną z bezpośrednich przyczyn zniszczenia meczetu była opinia przedstawiona w lipcu 1992 przez grupę archeologów indyjskich, którzy stwierdzili, że meczet wzniesiony został na miejscu świątyni Ram Janmabhoomi. Do dziś przytoczone wówczas opinie archeologów wykorzystywane są w dyskusji politycznej na temat wydarzeń w Ayodhji w grudniu 1992 roku. W 2003 roku sąd stanowy w Uttar Pradesh zarządził przeprowadzenie badań archeologicznych mających jednoznacznie wykazać, czy należy odbudować meczet Babri, czy też wznieść w tym miejscu świątynię hinduistyczną. W ramach tych badań wykonano testy georadarem w miejscu zniszczonego meczetu, a następnie serię sondażowych badań wykopaliskowych w miejscu wykrycia anomalii geofizycznych. Trwające zaledwie kilka tygodni pospieszne badania wykopaliskowe przeprowadzone przez rządową instytucję Archaeological Survey of India doprowadziły do konkluzji, że meczet rzeczywiście wzniesiony został na pozostałościach starszej, średniowiecznej świątyni hinduistycznej.
Wykorzystywanie argumentów archeologicznych do uzasadnienia niszczenia zabytków zbulwersowało światową opinię archeologiczną, wywołując m.in. gwałtowne reakcje w czasie kongresu międzynarodowego stowarzyszenia archeologów "World Archaeological Congress" (WAC), który odbył się w 1994 w New Delhi w Indiach.
5 lipca 2005, pięciu islamskich terrorystów zaatakowawszy świątynię hinduską ("Ramlalla mandir") w Ajodhji zostało zastrzelonych przez służby bezpieczeństwa, od wybuchu bomby zginęła 1 osoba cywilna.

</doc>
<doc id="1582978" url="https://pl.wikipedia.org/wiki?curid=1582978" title="Wilhelm Brake">
Wilhelm Brake

Wilhelm Brake – zbrodniarz hitlerowski, członek załogi obozu koncentracyjnego Neuengamme i SS-Unterscharführer.
Życiorys.
W czasie II wojny światowej pełnił służbę w Neuengamme (KL) jako kierownik komanda więźniarskiego zajmującego się paleniem zwłok pomordowanych ofiar obozu. Był odpowiedzialny między innymi za kremację w kwietniu 1945 ciał dzieci zamordowanych w związku eksperymentami medycznymi przeprowadzanymi przez lekarza SS Kurta Heissmeyera. Po zakończeniu wojny Brake stanął, wraz z innymi uczestnikami zbrodni Ewaldem Jauchem i Johannem Frahmem, przed brytyjskim Trybunałem Wojskowym w Hamburgu w trzecim procesie załogi Neuengamme. Skazano go na 5 lat pozbawienia wolności.

</doc>
<doc id="1582989" url="https://pl.wikipedia.org/wiki?curid=1582989" title="Babri Masdżid">
Babri Masdżid



</doc>
<doc id="1582996" url="https://pl.wikipedia.org/wiki?curid=1582996" title="January Poźniak">
January Poźniak

January Krzywkowicz Poźniak herbu Przestrzał (ur. 1809 w Hoczwi, zm. 9 kwietnia 1883 we Lwowie) – polski sędzia, poeta.
Życiorys.
January Poźniak urodził się w 1809 na ziemi sanockiej w Hoczwi. Był jednym z pięciorga dzieci Grzegorza Feliksa Marka de Krziwkowicz Poźniaka herbu Przestrzał (zm. 1851 w Nowotańcu) i Marianny Katarzyny Bobrowicz Sas-Jaworskiej, córki hrabiego Aleksandra Jaworskiego herbu Sas. Dzieciństwo spędził w rodzinnym majątku w Nowotańcu (po latach wspominał "urocza to kraina, gdzie rodzice moi majętność ziemską posiadali"). Z czasem majątek rodziców popadł w zadłużenie. 
Ukończył gimnazjum we Lwowie. Podjął studia na Uniwersytecie Franciszkańskim we Lwowie, początkowo na Wydziale Filozoficznym, stanowiące kurs wstępny do innych studiów, ostatecznie wybrał prawo na Wydziale Prawa i Umiejętności Politycznych.
Praca zawodowa.
Wobec trudności finansowych rodziny już podczas studiów był zmuszony podjąć pracę zarobkową pracując w kancelarii adwokackiej. Po ukończeniu prawa, mimo rozterek wstąpił do służby sądowniczej Cesarstwa Austrii na obszarze zaboru austriackiego. Początkowo pracował w C. K. Sądzie Kryminalnym we Lwowie, gdzie od około 1834 był akcesistą, a od około 1837 do około 1847 kancelistą. Następnie został przeniesiony do C. K. Sądu Kryminalnego w Samborze, gdzie od około 1847 do około 1855 był aktuariuszem, w tym jednocześnie od około 1851 dodatkowo pełnił funkcję referenta pomocniczego. W 1848 został oskarżony przez prezesa sądu karnego w Samborze, Antoniego Liśkiewicza, o to, że mimo zakazu apelacyjnego nosił orzełka polskiego na czapce gwardzisty, który złożył wniosek do C. K. Ministerstwa Sprawiedliwości w Wiedniu o usunięcie go z urzędu, po czym minister Bach pochwalił postępowanie Poźniaka w zakresie niepodporządkowania się nakazowi apelacji (następnie ogłoszono urzędowe odwołanie ww. zakazu noszenia orzełka polskiego).
Od 1855 do około 1857 był radcą C. K. Sądu Obwodowego w Stanisławowie. Równolegle, od około 1856 był ławnikiem w C. K. Sądzie Wyrokującym w Stanisławowie. Od 1857 do około 1866 był radcą C. K. Sądu Krajowego we Lwowie. Równolegle w tym okresie pełnił funkcję zastępcy ławnika w C. K. Sądzie Wyrokującym we Lwowie. Następnie, w charakterze radcy wyższego sądu krajowego od około 1866 do około 1870 był stały członkiem (wzmocnionej) komisji krajowej z grona c. k. sędziów, działającej w strukturze C. K. Komisji Krajowej dla Spraw Odkupu i Uporządkowania Ciężarów Gruntowych. Po nastaniu Austro-Węgier od około 1867 do około 1870 był radcą w C. K. Wyższym Sądzie Krajowym we Lwowie. Był współinicjatorem spolszczenia sądownictwa w Galicji.
Po wprowadzeniu autonomii galicyjskiej od około 1870 był prezydentem C. K. Sądu Obwodowego w Złoczowie. Postanowieniem z 18 października 1874 cesarz Franciszek Józef I, przy okazji przeniesienia Januarego Poźniaka w stały stan spoczynku, wyraził najwyższe zadowolenie za jego obowiązkową służbę.
Około 1873 otrzymał honorowe obywatelstwo miasta Złoczowa. Zamieszkiwał w domu nr 14 przy rynku we Lwowie. Zmarł 9 kwietnia 1883 we Lwowie w wieku 73 lat. Został pochowany na Cmentarzu Łyczakowskim we Lwowie.
Twórczość literacka.
Zaprzyjaźnił się z Wincentym Polem, którego twórczość cenił i dla którego był protektorem. Dzięki temu był częstym gościem w Mostkach pod Lwowem u wuja Pola - Józefa Ziętkiewicza. W 1838 ożenił się z jedną z jego córek Agnieszką Ziętkiewicz. Miał z nią dwóch synów: Władysława i Tadeusza. Dzięki Polowi poznał także inne zaprzyjaźnione z nim rodziny w Bieszczadach, z Janem Kantym Podoleckim w Rzepedzi na czele.
W latach młodzieńczych pisał pieśni, które prezentował swoim znajomym. Na emeryturze poświęcił się w pełni pracy piśmienniczej. Pisane od młodości wiersze zaczął wydawać pod koniec życia. Zadebiutował zbiorem pieśni pt. "Pisny z dawnych lit", napisanych w języku ruskim i zapisanych w alfabecie łacińskim. W 1883 wydano dwa tomiki wierszy. Cały dochód ze sprzedaży tomiku wierszy pt. "Pieśni z lat młodych i pieśni starca" (wydanego w 1883) jeszcze w 1882 polecił przekazać na rzecz Macierzy Polskiej we Lwowie. 400 egzemplarzy tego wydawnictwa oddał do dyspozycji tejże organizacji, która następnie wraz z innymi dziełami Poźniaka skierowała je do sprzedaży w księgarni Wydawnictwa „Gubrynowicz i Schmidt”.
Wśród współczesnych sobie January Poźniak uchodził za krzewiciela języka polskiego w czasach germanizacji pod zaborem. W zbiorze: "Szkice o kulturze muzycznej XIX wieku", t. 4. w swoich wierszach "był Poźniak pojętnym uczniem gawędowej i pejzażowej poezji Wincentego Pola oraz korzystał z ludowej pieśni ukraińskiej Józefa Bohdana Zaleskiego". W młodych latach nieobcą mu również była satyra społeczna. Ostrzegał "praca zbawi, a nie cud" (tytuł utworu) w 1832. Pisał pod pseudonimem „J.P.” oraz „J. Pokrzywkowicz”. O jego osobie wspominał Karol Estreicher w pracy pt. "Wincenty Pol, jego młodość i jego otoczenie" (w: „Przewodnik Naukowo-Literacki” z ok. 1881). We wspomnieniu pośmiertnym w „Gazecie Lwowskiej”, przedrukowanym na łamach „Przeglądu Sądowego i Administracyjnego”, podano, że January Poźniak – mimo że pisarstwo nie było jego głównym zawodem – był jednym z uczestników literackiego ruchu, określonego jako "rodzaj galicyjskiego Sturm und Drang". 
Janusz Szuber określił Januarego Poźniaka mianem "epigona romantyzmu". W jego opinii Poźniak, "obok Wincentego Pola, Jana Kantego Podoleckiego, z którymi się przyjaźnił, i Zygmunta Kaczkowskiego dokonał dla nas, sanoczan, rzeczy ważnej – wprowadził ukochaną przez siebie, traktowaną w kategoriach arkadii Ziemię Sanocką do literatury doby romantyzmu i na miarę swoich umiejętności i możliwości wykreował ją jako uczestniczkę ówczesnych prądów myślowych i artystycznych". Janusz Szuber napisał wiersze: pt. "January Poźniak", wydany w tomikach poezji pt. "Okrągłe oko pogody" z 2000, pt. "Tam, gdzie niedźwiedzie piwo warzą" z 2004 i pt. "Pianie kogutów" z 2008 oraz "Ale zima minie", opublikowany w tomiku poezji pt. "Wpis do ksiąg wieczystych" z 2009.

</doc>
<doc id="1583001" url="https://pl.wikipedia.org/wiki?curid=1583001" title="Afanasij Nikitin">
Afanasij Nikitin

Afanasij Nikitin (, ur. ?, zm. jesienią 1474 w okolicach Smoleńska) – kupiec rosyjski z Tweru. Jeden z pierwszych podróżników, którzy dotarli do Indii i udokumentowali to. Swoje obserwacje opisał w dziele pt. "Wędrówka za trzy morza". W swoim dziele opisuje swą sześcioletnią podróż po takich obszarach jak Persja, basen Morza Arabskiego oraz Indie.
Życiorys.
Afansij Nikitin pochodzić miał z chłopskiej rodziny, a następnie zostać kupcem związanym z miastem Twer. W czasie swojego życia odwiedził on m.in. Konstantynopol, Genuę, Wielkie Księstwo Litewskie, Chanat Krymski i Mołdawię. Od księcia twerskiego Michała Borysowicza miał otrzymać polecenie zorganizowanie twerskiego punktu handlowego w rejonie dzisiejszego Astrachania. Niektórzy rosyjscy historycy twierdzą, że Nikitin był wykorzystywany jako szpieg, ale na podparcie tego typu tezy nie ma żadnych źródeł. Jego podróż rozpoczęła się wiosną 1468 roku, którą następnie dokładnie opisał w swoim dziele. Wędrówkę to zainicjował wraz z posłami na statku płynącym w dół Wołgi. Ponoć wraz z wypłynięciem na Morze Kaspijskie podróżnicy zostali ograbieni. Bez środków do handlu Nikitin imał się różnych zajęć, po opuszczeniu ziemi ruskich znalazł się w Derbencie, a później w Baku, skąd udał się w głąb Persji.
W 1471 roku, dowiedziawszy się ze konie w Indiach są drogie i można tam na nich zarobić za zaoszczędzone pieniądze, kupił ogiera i wyruszył z nim do Indii na statku wypływającym z portu w Ormuzie. Statek płynął przez Maskat w Arabii do portu Kambaj w północno-zachodnich Indiach. Wiadomości o popycie na konie okazały się nieprawdziwe, postanowił wyruszyć w głąb Indii dochodząc do Parwatu w Hajdarabadzie. W Indiach odwiedził m.in. takie miejsca jak Bidar i Raichur. Przez cały ten czas robił zapiski. W końcu postanowił powrócić do Rosji. W drodze do Persji miał jeszcze znaleźć się w Etiopii, gdzie znów został obrabowany. Po osiągnięciu ziemi perskiej przez Armenię dotarł do Trapezuntu nad Morzem Czarnym. Potem udał się na Krym na genueńskim statku. W tym miejscu kończą się jego notatki.
Zginąć miał w 1474 roku (choć w źródłach pojawiają się też daty 1472 i 1475) w drodze powrotnej do kraju, na drodze w okolicach Smoleńska, w Wielkim Księstwie Litewskim. Szczegóły jego śmierci nie są znane. Tekst jego pamiętników został złożony w archiwach cerkiewnych. W 1818 roku w ławrze Troicko-Siergijewskiej odnalazł je, a następnie opublikował Nikołaj Karamzin.

</doc>
<doc id="1583003" url="https://pl.wikipedia.org/wiki?curid=1583003" title="Renata Radojewska">
Renata Radojewska

Renata Zofia Radojewska, zamężna Krantz (ur. 9 lipca 1914 w Charkowie, zm. 11 grudnia 1985 w Nowym Jorku) – polsko-amerykańska aktorka filmowa i teatralna. W latach 1937–1938 wystąpiła w czterech polskich produkcjach: "Pan redaktor szaleje", "Niedorajda", "Zapomniana melodia" i "Moi rodzice rozwodzą się". W czasie II wojny światowej grała w teatrze jawnym Niebieski Motyl. Wyszła za mąż za witrażystę Jana Krantza, z którym wyemigrowała do Stanów Zjednoczonych.
Życiorys.
Młodość.
Renata Radojewska urodziła się w ziemiańskiej rodzinie prezesa syndykatów rolniczych. Po wybuchu rewolucji październikowej jej ojca pozbawiono majątku, dlatego Radojewscy wyjechali do Polski. Na początku zamieszkali w Jaśle, gdzie Radojewska uczyła się we szkole klasztornej sióstr wizytek. Następnie przeprowadzili się do Nowogródka. Ojciec przyszłej aktorki pełnił tam obowiązki urzędnika, a Radojewska uczęszczała do miejscowego Państwowego Gimnazjum im. Adama Mickiewicza. Jadwiga Jurkszus-Tomaszewska w ten sposób wspominała szkolną koleżankę: „Dobrze pamiętam (...) Renatę Radojewską, choć była w gimnazjum krótko. Córka któregoś z «nowych» urzędników, wyróżniała się na tle mundurkowych dziewcząt w byle płaszczykach z miejscowego (jedynego chyba) sklepu tej branży. Renata zimą chodziła w futerku z kretów, wiosną przypinając pęk fiołków. I sama była jakaś fiołkowa – drobna, wypielęgnowana, nie na standardy małego miasteczka, dziewcząt w za długich spódniczkach, grubych pończochach z fil d’ecosse”. Radojewska dokończyła naukę w Gimnazjum Anny Sapiehów Jabłonowskiej, po przeprowadzce rodziny do Białegostoku. W nieznanym bliżej czasie zamieszkała w Warszawie, ucząc się tańca, śpiewu i dykcji. Marząc o karierze artystycznej, wysłała swoje fotografie do magazynu „Kino”. W 5 numerze czasopisma z 1935 poświęcono jej całą rubrykę „Czy jesteśmy fotogeniczni?”.
Kariera aktorska.
Film.
Radojewska zadebiutowała na srebrnym ekranie 24 kwietnia 1937 w filmie "Pan redaktor szaleje" w reżyserii Jana Nowiny-Przybylskiego. Chociaż była młoda i niedoświadczona aktorsko, nowo powstała wytwórnia Orion-Film postanowiła dać jej szansę. Zagrała Zofię, siostrę głównej bohaterki Ireny (Maria Bogda). Obie stały się obiektem uczuć dziennikarzy pisma „Start i Meta”, odpowiednio Bohdana (Stanisław Sielański) i Antoniego (Adam Brodzisz). Film okazał się porażką artystyczną. W październiku tego samego roku ukazała się druga komedia z jej udziałem – "Niedorajda" w reżyserii Mieczysława Krawicza. Tym razem jej adoratorem był Florek (Adolf Dymsza). Produkcja otrzymała przeciętne recenzje, lecz według Aleksandra Piskora z „Prosto z Mostu” Radojewska „bardzo wdzięcznie zagrała swoją rolę”. W następnym roku wcieliła się w postać jednej z uczennic Instytutu Dokształcającego dla Dziewcząt w komedii muzycznej "Zapomniana melodia". Dziennikarz „Kina”, zatrzymując się nad tą epizodyczną rolą, stwierdził, że „filigranowa Renata Radojewska zasługuje stanowczo na staranniejsze potraktowanie jej oryginalnej urody”. Latem 1938 rozpoczęto produkcję filmu opartą na prozie Marii Rodziewiczówny pt. "Dewajtis", gdzie miała wykreować jedną z postaci. Film nie został jednak ukończony. Pod koniec grudnia tego roku wystąpiła w melodramacie "Moi rodzice rozwodzą się" jako Krysia Rudosławska. W 1939 pracowała na planie "Szatana z siódmej klasy", produkcji przerwanej przez wybuch II wojny światowej.
Teatr.
W sezonie 1938/1939 była aktorką Teatru Kameralnego w Warszawie. W komedii "Dom wariatów" autorstwa Wilhelma Jacoby’ego i Karola Laufsa, wystawianej od 31 grudnia 1938, zagrała u boku między innymi Stanisława Sielańskiego, Włodzimierza Łozińskiego, Hanny Różańskiej, Wandy Bartówny i Hanny Karwowskiej.
II wojna światowa i dalsze losy.
Losy Renaty Radojewskiej w czasie II wojny światowej nie są dobrze znane. Grała w jawnym teatrze warszawskim Niebieski Motyl, w rewiach "Cztery asy", "Coś do śmiechu", "Bez konkurencji", które wystawiano pod koniec 1941. W swojej książce "Rekwizytornia" Andrzej Łapicki wspominał, że w 1944 Radojewska mieszkała w schronisku dla bezdomnych artystów w Krakowie: „Ale to już przeszłość, wszystko się spaliło, teraz siedzę i jem w Krakowie zupkę z Ortymem. Mieszkamy – Staszek, Zosia i ja w schronisku dla bezdomnych artystów na Skawińskiej bocznej, mieszkają tam jacyś cyrkowcy, a i przedwojenna, śliczna gwiazdka filmowa Renata Radojewska”.
Po wojnie poślubiła Jana Krantza, artystę zajmującego się produkcją witraży i oszkleń artystycznych. Małżeństwo wyjechało do Stanów Zjednoczonych, gdzie 12 grudnia 1966 otrzymało obywatelstwo amerykańskie. Siedem miesięcy wcześniej, 3 maja, Krantzowie gościli w Białym Domu u prezydenta Lyndona B. Johnsona, składając mu w imieniu amerykańskiej Polonii podarunek w postaci wizerunku Matki Boskiej Częstochowskiej, wykonany z 12 tysięcy szkliwionych kamieni. W związku z obchodami tysiąclecia chrześcijaństwa i polskiej państwowości dzieło to znalazło się w kościele w Pannie Marii (Teksas), najstarszej polskiej osadzie w Stanach Zjednoczonych. Jan Krantz zmarł w lutym 1975 w Nowym Jorku, natomiast Renata Radojewska tamże 11 grudnia 1985.

</doc>
<doc id="1583007" url="https://pl.wikipedia.org/wiki?curid=1583007" title="Jan Samuel Richter">
Jan Samuel Richter

Jan Samuel Richter (ur. 6 czerwca 1764 w Taborze Wielkim, zm. 1839) – nauczyciel, publicysta, tłumacz, duchowny protestancki.
Wyróżniał się nieugiętością w obronie praw i języka Polaków na terenie Śląska. Urodził się w rodzinie kaznodziei kalwińskiego. Gimnazjum ukończył we Wrocławiu, teologię protestancką we Frankfurcie nad Menem (1783–1786). W latach 1816–1837 piastował urząd radcy konsystorialnego rejencji opolskiej. Ponadto zajmował się kierownictwem ewangelickich szkół elementarnych oraz od 1817 katolickich szkół elementarnych w powiecie nyskim, grodkowskim, prudnickim i niemodlińskim. Jako polski patriota, a jednocześnie członek władz, starał się wpływać na unowocześnienie i poprawę życia na Śląsku. W 1837 został przeniesiony w stan spoczynku, a rok później zmarł.

</doc>
<doc id="1583020" url="https://pl.wikipedia.org/wiki?curid=1583020" title="Wykroczenia">
Wykroczenia



</doc>
<doc id="1583036" url="https://pl.wikipedia.org/wiki?curid=1583036" title="Teizm agnostyczny">
Teizm agnostyczny

Teizm agnostyczny – pogląd, zgodnie z którym nie wiadomo czy Bóg istnieje, a mimo to nadal się w niego wierzy. 
Agnostycyzm religijny odrzuca jednak wszystkie treści religijne, zawarte w tradycji i świętych księgach uważając, że ich wartość poznawcza jest zbliżona do legend. Zakłada również, że aby coś zbadać, trzeba mieć ścisłą definicję tego, co się bada – dopiero wtedy możliwe jest stworzenie odpowiedniej metody i przyrządu badawczego.
Postawa teizmu agnostycznego, obecna jest w różnych dziełach artystycznych. Koncepcja ta obecna jest, szczególnie w twórczości poetyckiej Bolesława Leśmiana.

</doc>
<doc id="1583037" url="https://pl.wikipedia.org/wiki?curid=1583037" title="Edwin Thompson Jaynes">
Edwin Thompson Jaynes

Edwin Thompson Jaynes (ur. 5 lipca 1922, zm. 30 kwietnia 1998) – amerykański fizyk teoretyk i matematyk, specjalista z mechaniki statystycznej, termodynamiki i teorii prawdopodobieństwa. Był profesorem fizyki na Uniwersytecie Waszyngtona w St. Louis, Missouri.
Życiorys.
Jego prace badawcze dotyczyły głównie mechaniki statystycznej, podstaw termodynamiki i probabilistyki. W 1957 r. sformułował tzw. interpretację MaxEnt prawa maksimum entropii w termodynamice, jako szczególne zastosowanie bardziej ogólnej zasady wnioskowania Bayesowskiego. Uważał, że taka interpretacja jest już właściwe zawarta w pracach Gibbsa. Był także jednym z pierwszych, który interpretował teorię prawdopodobieństwa jako rozszerzenie logiki Arystotelesa.
W 1963 wraz z Fredem Cummingsem zamodelował kwantową ewolucję dwustanowego układu kwantowego w polu elektromagnetycznym. Model ten znany jest jako Model Jaynesa-Cummingsa.
Szczególnie dużo uwagi poświęcił na konstruowanie logicznych zasad, które umożliwiałyby przypisywanie a priori rozkładów prawdopodobieństwa.
Jego ostatnia książka, "Probability Theory: The Logic of Science" (Teoria prawdopodobieństwa: Logika nauki) zbiera różne wątki współczesnego pojmowania prawdopodobieństwa bayesowskiego oraz bayesowskiego wnioskowania statystycznego, oraz konfrontuje techniki bayesowskie z wynikami innych podejść. Została ona opublikowana w 2003 – już po śmierci Jaynesa – przez Cambridge University Press z niekompletnego manuskryptu pod redakcją Larry'ego Bretthorsta.

</doc>
<doc id="1583040" url="https://pl.wikipedia.org/wiki?curid=1583040" title="8 Dywizja Kawalerii (austro-węgierska)">
8 Dywizja Kawalerii (austro-węgierska)

8 Dywizja Kawalerii (Cav.-Trup.-Div. Stanislau, KTDiv. Stanislau, 8. KTDiv., 8. KD.) – wielka jednostka kawalerii cesarskiej i królewskiej Armii.
W 1901 roku została sformowana Dywizja Kawalerii Stanisławów (niem. "Cavallerie-Truppen-Division Stanislau") w składzie:
Dywizja była podporządkowana komendantowi 11 Korpusu we Lwowie.
W 1903 roku zmieniono pisownię formacji z „Cavallerie” na „Kavallerie” co wiązało się ze zmianą nazwy dywizji na „Kavallerie-Truppen-Division Stanisłau”.
W 1904 roku oba bataliony strzelców polnych zostały włączone w skład 30 Dywizji Piechoty. 
W 1912 roku dywizja została przemianowana na 8 Dywizję Kawalerii (niem. "8. Kavallerietruppendivision").
W strukturze organizacyjnej armii austro-węgierskiej podlegała bezpośrednio Naczelnemu Dowództwu (niem. "Armeeoberkommando" – AOK), wchodząc w skład korpusu armijnego.
Organizacja w sierpniu 1914

</doc>
<doc id="1583041" url="https://pl.wikipedia.org/wiki?curid=1583041" title="Ontologiczny">
Ontologiczny

Ontologiczny – termin mogący oznaczać to, co odnosi się do ontologii lub to, co odnosi się do bytu. W pierwszym znaczeniu określenie „ontologiczny” stanowi przeciwieństwo określenia „ontyczny” i oznacza to, co związane jest z teorią bytu, tj. to, co dotyczy ontologii. W drugim znaczeniu stanowi bliski odpowiednik terminu „ontyczny” i oznacza to, co dotyczy bytu, w jakiś sposób wiąże się z kategorią bytu. W tym drugim znaczeniu termin „ontologiczny” przeciwstawia się terminowi „logiczny” (w znaczeniu „myślowy”) i terminowi „fenomenalny” (dotyczący zjawisk). Przeciwstawienie „ontologicznego” i „fenomenalnego” obecne jest zwłaszcza w myśli Ernesta Renana.
Przymiotnik „ontologiczny” występuje także w określeniu "dowód ontologiczny", wprowadzonym przez Kanta dla scharakteryzowania argumentów na rzecz istnienia Boga opartych wyłącznie na analizie pojęcia Boga.

</doc>
<doc id="1583054" url="https://pl.wikipedia.org/wiki?curid=1583054" title="10 Dywizja Kawalerii (austro-węgierska)">
10 Dywizja Kawalerii (austro-węgierska)

10 Dywizja Kawalerii (10. KD.) – wielka jednostka kawalerii cesarskiej i królewskiej Armii.
Skład w sierpniu 1914 roku.
Dowódca: FML Viktor Mayr. 
Podporządkowanie.
W strukturze organizacyjnej armii austro-węgierskiej podlegała bezpośrednio Naczelnemu Dowództwu (niem. "Armeeoberkommando" – AOK), wchodząc w skład korpusu armijnego.

</doc>
<doc id="1583078" url="https://pl.wikipedia.org/wiki?curid=1583078" title="Verbotene Liebe (serial telewizyjny)">
Verbotene Liebe (serial telewizyjny)

Verbotene Liebe (w skrócie "VL", pol. "Zakazana miłość") – niemiecki serial telewizyjny, emitowany od 2 stycznia 1995 do 26 czerwca 2015 na kanale ARD. Opowiada o życiu i miłości zarówno młodych jak i starszych bohaterów, skupiony jest na dwóch dużych niemieckich miastach – Kolonii i Düsseldorfie. "Verbotene Liebe" to remake australijskiej opery mydlanej. Początkowo oparty na tej samej historii, jednak z kolejnymi odcinkami nakreślono nowe rozbieżne przygody z życia bohaterów. W 2008 roku międzynarodową uwagę zwrócił historią miłości homoseksualnej pary (Christian Mann i Oliver Sabel) oraz ich problemów. 
Przez ponad 20 lat do stycznia 2015 był serialem codziennym, emitowanym od poniedziałku do piątku. Od lutego do czerwca 2015 emitowany był wyłącznie w piątki. Serial emitowany był przez 20 lat i 6 miesięcy.

</doc>
<doc id="1583085" url="https://pl.wikipedia.org/wiki?curid=1583085" title="Gabinet Owalny">
Gabinet Owalny

Gabinet Owalny (ang. "the Oval Office") – oficjalne miejsce pracy prezydenta Stanów Zjednoczonych, gabinet zaprojektowany przez Nathana C. Wyetha i wybudowany w 1909, za czasów prezydentury Williama Tafta. Mieści się w części Zachodniego Skrzydła ("the West Wing") Białego Domu w Waszyngtonie. W pokoju znajdują się trzy okna za prezydenckim biurkiem Resolute oraz kominek w północnej części gabinetu.
Gabinet prezydencki ma czworo drzwi: wschodnie otwierają się na Ogród Różany, zachodnie na mniejszy, prywatny gabinet oraz jadalnię, północno-zachodnie otwierają wejście na główny korytarz Zachodniego Skrzydła, a północno-wschodnie otwierają gabinet sekretarki prezydenta.
Historia.
Gabinet Owalny został zapamiętany przez Amerykanów głównie ze względu pamiętnych wydarzeń, np. widok Johna F. Kennedy’ego Jr. spoglądającego na biurko ojca, Richarda Nixona rozmawiającego przez telefon z astronautami Apollo 11 po ich udanej misji czy kiedy Amy Carter przyniosła swego syjamskiego kota Misty Malarky Ying Yang, by rozweselić ojca – prezydenta Jimmy’ego Cartera.
Wydarzenia, które transmitowane były przez telewizję: informacja Johna F. Kennedy’ego o kryzysie kubańskim, wystąpienie Ronalda Reagana po katastrofie promu Challenger czy wystąpienie George’a W. Busha w wieczór po zamachach z 11 września.

</doc>
<doc id="1583093" url="https://pl.wikipedia.org/wiki?curid=1583093" title="Plagiat199">
Plagiat199

Plagiat199 — grupa muzyczna grająca mieszankę muzyki ska, punk i reggae, z żeńskim wokalem oraz udziałem sekcji dętej. Zespół powstał pod koniec 1998 roku w Czechowicach-Dziedzicach. Ma na swoim koncie dwie płyty demo „"Rozjazdy"” (2000) i „"Kaszana"” (2005) oraz trzy płyty studyjne — „"Biały Kaftanik"” (2007), „"Do przodu…"” (2010) i "Terra" (2015).
Zespół występował podczas tras koncertowych Kultu w latach 2008 i 2010, m.in. w katowickim Spodku, wrocławskiej Hali Ludowej oraz w warszawskiej Stodole. Grał również na Festiwalu w Jarocinie w roku 2009 (duża scena), na przeglądzie Around the Rock w roku 2009 (wyróżnieni trzecim miejscem) i na koncercie finałowym eliminacji do Przystanku Woodstock w roku 2010. W roku 2012 zespół wystąpił w Pokojowej Wiosce Kryszny na Przystanku Woodstock.

</doc>
<doc id="1583097" url="https://pl.wikipedia.org/wiki?curid=1583097" title="Agnostycyzm religijny">
Agnostycyzm religijny



</doc>
<doc id="1583099" url="https://pl.wikipedia.org/wiki?curid=1583099" title="Joel Fitzgibbon">
Joel Fitzgibbon

Joel Fitzgibbon (ur. 16 stycznia 1962 w Bellingen) – australijski polityk, członek Australijskiej Partii Pracy (ALP), w latach 2007-09 minister obrony Australii, zaś od lipca do września 2013 minister rolnictwa, rybołówstwa i leśnictwa. 
Życiorys.
Przed rozpoczęciem kariery politycznej, Fitzgibbon wykonywał wiele zawodów: był elektromechanikiem, pracownikiem komisji wyborczej, nauczycielem przedmiotów zawodowych, a także właścicielem własnej firmy. W latach 1987-1995 zasiadał w radzie miasta Cessnock. W 1996 został wybrany do Izby Reprezentantów, przejmując mandat po swoim ojcu Ericu, który reprezentował ten sam okręg wyborczy przez 12 poprzednich lat. Od 1998 pełnił różne funkcje w labourzystowskich gabinetach cieni. Od grudnia 2006 był tam ministrem obrony. 
Po zwycięstwie ALP w wyborach w 2007 roku, przejął rzeczywiste kierowanie resortem. Na początku czerwca 2009 roku podał się do dymisji, jako pierwszy członek gabinetu Rudda od czasu jego powstania. Powodem rezygnacji ministra było nie wykazanie przez niego w specjalnym oświadczeniu - które muszą składać członkowie australijskiego rządu - dwóch wyjazdów do Chin, za które zapłaciły prywatne firmy. Jeden z nich została sfinansowany przez przedsiębiorstwo kierowane przez brata ministra, które równocześnie z jego zasiadaniem w gabinecie prowadziło interesy z rządem. Jak przyznał sam Fitzgibbon w swoim oświadczeniu o dymisji, rodziło to konflikt interesów. 
W lipcu 2013 powrócił do gabinetu federalnego jako minister rolnictwa, rybołówstwa i leśnictwa. Zajmował ten urząd jedynie przez dwa i pół miesiąca, do połowy września 2013, kiedy to ALP przeszła do opozycji z powodu przegranych wyborów.

</doc>
<doc id="1583107" url="https://pl.wikipedia.org/wiki?curid=1583107" title="Kompozycja pasowa">
Kompozycja pasowa

Kompozycja (perspektywa) strefowa (pasowa) – rodzaj kompozycji znany już w starożytnym Egipcie, mający na celu oddanie głębi obrazu. Postacie pogrupowane są w poziome rzędy (pasy), zaś pasy wyższe przedstawiają osoby dalsze.
Pierwsze dzieła wykorzystujące tę kompozycję pochodzą z III tysiąclecia p.n.e. Najczęściej była ona wykorzystywana w malowidłach przedstawiających lud (robotnicy, chłopi).

</doc>
<doc id="1583117" url="https://pl.wikipedia.org/wiki?curid=1583117" title="Zagubiony autobus">
Zagubiony autobus

Zagubiony autobus lub Autobus do San Juan (ang. "The Wayward Bus") – powieść Johna Steinbecka z 1947 roku. Bohaterami są pasażerowie autobusu jadącego bocznymi drogami Kalifornii z Rebel Corners do San Juan de la Cruz. 
Powieść została wydana w Polsce po raz pierwszy w 1961 roku w tłumaczeniu Andrzeja Nowickiego pod tytułem "Zagubiony autobus", a w 1993 roku w tłumaczeniu Aleksandry Lenobel pod tytułem "Autobus do San Juan".

</doc>
<doc id="1583118" url="https://pl.wikipedia.org/wiki?curid=1583118" title="Obiekty sakralne w Bytomiu">
Obiekty sakralne w Bytomiu

Obiekty sakralne w Bytomiu – lista obiektów sakralnych w Bytomiu.

</doc>
<doc id="1583124" url="https://pl.wikipedia.org/wiki?curid=1583124" title="Enkefaliny">
Enkefaliny

Enkefaliny (z gr. "enképhalos") – peptydy opioidowe.
Candance Pert i Solomon Snyder (1973) odkryli, że działanie opioidów polega na wiązaniu się ze specyficznymi receptorami w mózgu. Z tego odkrycia wynikał m.in. wniosek, że mózg musi mieć swoje własne substancje opioidopodobne. 
Dwie z nich to neuroprzekaźniki peptydowe: 
Mimo że enkefaliny pod względem chemicznym nie są podobne do morfiny, oddziałują na te same receptory, tak jak kilka innych substancji obecnych w mózgu, m.in. β-endorfina.

</doc>
<doc id="1583127" url="https://pl.wikipedia.org/wiki?curid=1583127" title="Infoetyka">
Infoetyka

Infoetyka – zespół norm i ocen moralnych charakterystycznych dla danej zbiorowości społecznej w odniesieniu do przekazywania informacji ze źródła wiadomości do obiektu ich przeznaczenia tj. odbiorcy.
Inaczej mówiąc jest to relacja niematerialna zachodząca pomiędzy źródłem informacji a odbiorcą za pośrednictwem mediów, które w sposób jednoznaczny, nie budzący wątpliwości przekazują tę informację bez przypadkowego lub specjalnego jej zniekształcenia w celu wypaczenia i wywołania pożądanych przez daną grupę społeczną skutków np. manipulacja informacją dla osiągnięcia korzyści majątkowych lub korzystnego i pozytywnego medialnego odbioru.

</doc>
<doc id="1583154" url="https://pl.wikipedia.org/wiki?curid=1583154" title="Dystrykt Columbia">
Dystrykt Columbia



</doc>
<doc id="1583155" url="https://pl.wikipedia.org/wiki?curid=1583155" title="Buraki cukrowe">
Buraki cukrowe



</doc>
<doc id="1583156" url="https://pl.wikipedia.org/wiki?curid=1583156" title="Test sortowania kart z Wisconsin">
Test sortowania kart z Wisconsin

Test sortowania kart z Wisconsin (Wisconsin Card Sorting Test, WCST) – test behawioralny służący do oceny funkcjonowania funkcji wykonawczych.
Przebieg badania.
Badanemu wręcza się potasowaną talię kart a jego zadaniem jest dopasowanie każdej z nich do jednej z kart wzorcowych, przy czym nie informuje się badanego jakie jest kryterium sortowania-musi ustalić je sam, na podstawie informacji zwrotnych otrzymywanych od osoby badającej. Dalej badanie postępuje zgodnie z procedurą opisaną w podręczniku do badania.
Dostępna jest także wersja komputerowa testu.
Interpretacja.
Przestawianie się na nową regułę i hamowanie poprzedniej wymaga zastosowania funkcji wykonawczych. Do prawidłowego wykonania testu potrzebne są jednak również inne funkcje poznawcze takie jak: uwaga, pamięć robocza, funkcje wzrokowe.
Jako że większość pacjentów z uszkodzeniem kory przedczołowej ma problem z wykonaniem zadania wymagającego funkcji wykonawczych, WCTS tradycyjnie uważany jest za narzędzie do diagnozy uszkodzeń kory przedczołowej. Badania z użyciem technik neuroobrazowania nie wykazały jednak istotnego statystycznie związku deficytów w wykonaniu testu i lokalizacji uszkodzenia mózgu w płatach przedczołowych. Chorzy na schizofrenię mają podobne trudności .

</doc>
<doc id="1583158" url="https://pl.wikipedia.org/wiki?curid=1583158" title="Michela Vittoria Brambilla">
Michela Vittoria Brambilla

Michela Vittoria Brambilla (ur. 26 października 1967 w Calolziocorte) – włoska polityk, przedsiębiorca, deputowana, minister.
Życiorys.
Ukończyła studia z zakresu filozofii na Katolickim Uniwersytecie Najświętszego Serca w Mediolanie.
W 1986 w wyborach Miss Włoch zdobyła tytuł Miss Elegancji. Zawodowo zajmowała się przez lata prowadzeniem własnej działalności gospodarczej. W 1994 nawiązała współpracę z Silviem Berlusconim. W 2006 rozpoczęła tworzenie ruchu społecznego pod nazwą Koła Wolności, który miał stanowić dodatkową bazę dla nowej szerokiej partii centroprawicowej. Uruchomiła następnie satelitarny kanał TV della Libertà, zaczęła też wydawać powiązane z ruchem czasopismo.
W 2008 należała do organizatorów federacyjnego Ludu Wolności. W przedterminowych wyborach parlamentarnych w tym samym roku została wybrana w skład Izby Deputowanych XVI kadencji. Wkrótce też powołano ją na stanowisko podsekretarza stanu do spraw turystyki w czwartym rządzie Silvia Berlusconiego. W 2009 weszła w skład rządu jako minister bez teki odpowiedzialny za turystykę. Funkcję tę pełniła do 2011; w 2013 uzyskała poselską reelekcję na XVII kadencję, dołączając do reaktywowanej partii Forza Italia. W 2018 i 2022 była ponownie wybierana do niższej izby włoskiego parlamentu.

</doc>
<doc id="1583160" url="https://pl.wikipedia.org/wiki?curid=1583160" title="Predna hora">
Predna hora



</doc>
<doc id="1583164" url="https://pl.wikipedia.org/wiki?curid=1583164" title="Kultura milawecka">
Kultura milawecka

Kultura milawecka – kultura archeologiczna środkowej i młodszej epoki brązu, silnie powiązana z kręgiem kultur pól popielnicowych. Jej nazwa pochodzi od miejscowości Milavče w kraju pilzneńskim w Czechach.
Geneza.
Kultura milawecka powstała na bazie grupy czesko-palatynackiej, należącej do kręgu kultur mogiłowych, przy wpływach ze strony kultury knowiskiej. Ponadto daje się w niej zauważyć wpływy kultury łużyckiej.
Chronologia i obszar występowania.
Kulturę milawecką datuje się, podobnie jak kulturę knowiską, od okresu brązu D do końca okresu Hallstatt B, według podziału chronologicznego dokonanego przez Paula Reineckego, czyli na lata 1300–800 p.n.e. Rozwijała się ona na obszarze południowych i południowo-zachodnich Czech.
Osadnictwo i gospodarka.
Osadnictwo kultury knowiskiej nie różniło się szczególnie od osadnictwa kręgu kultur pól popielnicowych. Występowały tu głównie osada osady otwarte. Gospodarka opierała się na uprawie ziemi oraz hodowli zwierząt.
Obrządek pogrzebowy.
W obrządku pogrzebowym dalej żywe były elementy tradycji kultur mogiłowych. W omawianej kulturze dominują ciałopalne groby popielnicowe z obstawami i nakryciami kamiennymi. Nad takimi grobami usypywano niewielkich rozmiarów kopce z ziemi, mieszczące wewnątrz konstrukcje kamienne. Konstrukcje te najczęściej występują w postaci wieńców ułożonych z kamieni na obwodach kopców.
Inwentarz.
W ceramice występują naczynia piętrowe, charakterystyczne dla kultury knowiskiej, a poza tym wazy dwustożkowate, naczynia wazowate z baniastymi brzuścami i cylindrycznymi szyjami o płasko rozchylonej krawędzi. Ponadto znane są także różnego rodzaju czerpaki, kubki i misy. W ogólnym zarysie ceramika nawiązuje do inwentarza kultury knowiskiej.
Wśród wyrobów metalowych spotyka się noże, brzytwy, miecze, zapinki dwudzielne i inne oraz szpile. Na cmentarzysku w Milavčach odkryto brązowy kociołek ustawiony na czterokolnym wózku brązowym. Wyroby metalowe w odróżnieniu od ceramicznych nawiązują do południowoniemieckiej kultury pól popielnicowych.

</doc>
<doc id="1583165" url="https://pl.wikipedia.org/wiki?curid=1583165" title="Doxa (1906)">
Doxa (1906)

Doxa – grecki niszczyciel służący w Greckiej Marynarce Wojennej w latach 1907-1917. Nazwa "doxa" oznacza z greckiego "chwałę".
„Doxa”, tak jak wszystkie cztery niszczyciele typu "Niki", został zamówiony w Niemczech i zbudowany w 1906 roku w szczecińskiej stoczni AG Vulcan Stettin.
W latach 1912-1913 okręt brał udział I wojnie bałkańskiej, jednak nie odniósł w niej sukcesów. Podczas I wojny światowej okręt wraz z całą flotą grecką został przekazany siłom ententy. W 1916 roku okręt został włączony w skład francuskiej marynarki wojennej, gdzie „Doxa” służyła do roku 1917. 17 czerwca 1917 roku okręt został zatopiony przez niemiecki okręt podwodny SM UB-47 u wybrzeża greckiej wyspy Milos.

</doc>
<doc id="1583168" url="https://pl.wikipedia.org/wiki?curid=1583168" title="I’m Serious">
I’m Serious

I’m Serious – debiutancki album rapera z Atlanty T.I., który został wydany 9 października 2001 roku, przez wytwórnię Arista Records. Płyta sprzedała się w około 268.000 egzemplarzach. Pierwszym singlem jest I’m Serious z gościnnym udziałem Beenie Man'a, do tego utworu powstał również teledysk.
Na płycie usłyszymy takie osoby jak Pharrell z The Neptunes, Too Short, YoungBloodZ, Pastor Troy, Bone Crusher, Lil Jon, Beenie Man i Jazze Pha. 
Produkcją płyty zajęli się DJ Toomp, The Neptunes i Jazze Pha.

</doc>
<doc id="1583171" url="https://pl.wikipedia.org/wiki?curid=1583171" title="Kondensator strojeniowy">
Kondensator strojeniowy



</doc>
<doc id="1583178" url="https://pl.wikipedia.org/wiki?curid=1583178" title="Trap Muzik">
Trap Muzik

Trap Muzik – drugi solowy album rapera z Atlanty T.I., wydany 19 sierpnia 2003 roku przez Atlantic Records. Pierwszym singlem jest utwór "24’s", który znalazł się na ścieżce dźwiękowej słynnej na całym świecie serii gier wyścigowych pt. "Need For Speed".
Na płycie usłyszymy takie osoby jak 8Ball &amp; MJG, Jazze Pha, Bun B i Mac Boney z P$C.
Produkcją płyty zajął się T.I., Jazze Pha, Kanye West, David Banner, Madvac, Sanchez Holmes i DJ Toomp.
Płyta zadebiutowała na 4. miejscu Billboard 200, sprzedano 103.000 egzemplarzy w pierwszym tygodniu. Trap Muzik sprzedał się w nakładzie ponad 1 miliona egzemplarzy w Stanach Zjednoczonych i uzyskał status platyny.
Zmiana wytwórni.
Po niezbyt udanym debiucie (tj. słaba sprzedaż płyty), młody raper musiał opuścić Arista Records.
W 2002 roku T.I. wraz ze swoim managerem Jason'en Geter'em stworzył label Grand Hustle Records, pod którego szyldem wydał trzy mixtejpy, które pomogły wypromować samego rapera jak i jego skład Pimp Squad Click.
Latem 2003 roku Tip wystąpił gościnnie w utworze "Never Scared" Bone Crusher'a, który okazał się hitem w świecie rapu. Dzięki sukcesowi tego utworu jak i dobrze recenzowanym mixtejpom, o Tip'a zabiegało wiele wytwórni takich jak Warner Bros, Universal Records, Epic Records, Columbia Records, Def Jam South, oraz Bad Boy South. Raper ostatecznie podpisał kontrakt z Atlantic Records tego samego roku.
Sample.
Be Easy
No More Talk
Doin' My Job
Let's Get Away
I Still Luv You
Let Me Tell You Something

</doc>
<doc id="1583180" url="https://pl.wikipedia.org/wiki?curid=1583180" title="Rasoherina">
Rasoherina

Rasoherina (ur. w 1814, zm. 1 kwietnia 1868) (także Rasoaherina) – królowa Madagaskaru. 
Życiorys.
Rządziła w latach 1863-1868 po zabójstwie jej męża Radama II.

</doc>
<doc id="1583184" url="https://pl.wikipedia.org/wiki?curid=1583184" title="Ihor Jaworski">
Ihor Jaworski

Ihor Petrowycz Jaworski, ukr. Ігор Петрович Яворський, ros. Игорь Петрович Яворский, "Igor Pietrowicz Jaworski" (ur. 9 czerwca 1959 we wsi Murowane, w obwodzie lwowskim) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Rozpoczął karierę piłkarską w amatorskiej drużynie Sokił Lwów, skąd przeszedł do Nywy Podhajce a potem do Kołosu Pawłohrad. W 1982 został zaproszony do pierwszoligowego Metalista Charków. Jednak po 6 meczach doznał kontuzji kolana i wrócił do Pawłohradu. Po sezonie w Nywie Tarnopol w 1986 ponownie zaproszony do Metalista Charków. Wrócił po raz drugi do Nywy Tarnopol. W 1988 zaliczył sezon w Gurii Lanczchuti, która walczyła o awans do pierwszej ligi. W 1989 ustanowił rekord Wtoroj Ligi Mistrzostw ZSRR, strzelając 35 goli w 49 meczach. W latach rozpadu ZSRR występował w zagranicznych klubach Chemlon Humenné oraz Bolidens FFI. Po zaproszeniu trenera Weresa Równe Dońca od marca 1993 do maja 1994 bronił barw tego klubu w Wyszczej Lidze Mistrzostw Ukrainy. W październiku 1994 powrócił do Nywy Tarnopol. Ogółem w Nywie Tarnopol strzelił 152 goli, wychodząc na boisko 272 razy. W 1997 zakończył karierę piłkarską w wieku 38 lat.
Kariera trenerska.
Po zakończeniu kariery zawodniczej rozpoczął pracę trenerską. W latach 1997-1998 był na stanowisku głównego trenera Nywy Tarnopol. W 1999 trenował Prykarpattia Iwano-Frankiwsk potem ponownie Nywę Tarnopol. Również pracował z takimi zespołami jak Karpaty Lwów, Metałurh Donieck i Metałurh Zaporoże. W sierpniu 2009 został zaproszony na stanowisko głównego trenera w FK Lwów, z którym pracował do listopada 2009. 18 czerwca 2012 ponownie objął stanowisko głównego trenera Nywy Tarnopol. 16 marca 2014 roku został zwolniony z tej funkcji. Od lutego 2015 pracuje jako główny trener kanadyjskiego Atomic Select Soccer Club.

</doc>
<doc id="1583191" url="https://pl.wikipedia.org/wiki?curid=1583191" title="Jewgraf Kruteń">
Jewgraf Kruteń

Jewgraf Nikołajewicz Kruteń ( (ur. w Kijowie, zm. 7 czerwca 1917 w Płotyczy koło Tarnopola) – rosyjski as myśliwski z czasów I wojny światowej. Jeden z pierwszych taktyków walki powietrznej.
Służba wojskowa przed i na początku wojny.
W 1912 ukończył szkołę wojskową w stopniu podporucznika, a w 1914 skierowany został do szkoły lotniczej w Gatczynie. We wrześniu otrzymał skierowanie na front. Zaczął od latania na Voisinach. Wykonywał zarówno dzienne, jak i w nocne misje.
Początek służby jako pilot myśliwski.
Po przeniesieniu do 2 Awiaotriada, już jako pilot myśliwski, 15 maja 1916 odniósł swoje pierwsze zwycięstwo powietrzne, strącając Albatrosa. 1 sierpnia zmusił samolot wroga do lądowania – załoga niemiecka została wzięta do niewoli.
Opracował specyficzny sposób walki – najpierw wzbijał się 100-150 metrów ponad przeciwnika, następnie mając za plecami słońce nurkował i wlatywał pod samolot wroga, po czym będąc 50-100 metrów poniżej przeciwnika podrywał maszynę w górę i otwierał ogień z bardzo małej odległości.
Podczas jednego z lotów bojowych, po zestrzeleniu wroga, wylądował przy jego wraku, w którym znalazł martwego pilota, a przy jego ciele zdjęcie żony i dzieci. Kilka dni potem, przelatując nad okopami Niemców, zrzucił zdjęcie z adnotacją: „Przykro mi z powodu śmierci waszego ojca, ale wojna jest wojną, gdybym ja go nie zabił, on zabiłby mnie”.
Służba na froncie zachodnim.
Zimą 1916/17 został wysłany na front zachodni, gdzie miał zapoznać się z organizacją i taktyką sojuszniczego lotnictwa myśliwskiego. Wykonywał loty bojowe na Spadach i Nieuportach, a koledzy byli bardzo dobrego zdania o jego umiejętnościach. Swoje uwagi Kruteń opublikował następnie w Rosji, w broszurze dla pilotów myśliwskich.
Powrót na front wschodni i dowodzenie eskadrą.
Po powrocie na front rosyjski został mianowany dowódcą 2 Awiaotriada, jednostki stacjonującej na lotnisku Brody, na południu frontu, gdzie za przeciwników miał lotników austro-węgierskich. Był dowódcą bardzo wymagającym. Kładł duży nacisk na przygotowanie do walki powietrznej, organizując dodatkowe treningi, na których przekazywał nabyte doświadczenie.
Kolejne zwycięstwa odniósł na samolocie Nieuport 23, otrzymanym wiosną 1917. 7 czerwca, w czasie podchodzenia do lądowania na lotnisku w Płotyczy koło Tarnopola, jego maszyna wytraciła nagle prędkość i przepadła na skrzydło, a Jewgraf Kruteń poniósł śmierć na miejscu. Został pochowany w Kijowie z honorami wojskowymi.
W czasie wojny odniósł 7 zwycięstw powietrznych, dalsze 10 nie zostało oficjalnie uznanych. Pośmiertnie odznaczony został Orderem św. Jerzego III Klasy i awansowany do stopnia podpułkownika.

</doc>
<doc id="1583208" url="https://pl.wikipedia.org/wiki?curid=1583208" title="Ernst Freiherr von Althaus">
Ernst Freiherr von Althaus



</doc>
<doc id="1583209" url="https://pl.wikipedia.org/wiki?curid=1583209" title="Gotfryd von Banfield">
Gotfryd von Banfield



</doc>
<doc id="1583210" url="https://pl.wikipedia.org/wiki?curid=1583210" title="Dieudonne Costes">
Dieudonne Costes



</doc>
<doc id="1583211" url="https://pl.wikipedia.org/wiki?curid=1583211" title="1 Samodzielny Lekki Pociąg Pancerny">
1 Samodzielny Lekki Pociąg Pancerny

1 Samodzielny Lekki Pociąg Pancerny (ros. 1-й отдельный легкий бронепоезд) – lekki pociąg pancerny białych podczas wojny domowej w Rosji.
Został utworzony na początku lutego 1920 w Batajsku ze zdobycznych opancerzonych platform kolejowych. Wchodził w skład Sił Zbrojnych Południa Rosji gen. Antona I. Denikina. Dowódcą pociągu został sztabskapitan Wozniesienski. Pociąg brał udział w walkach od końca lutego 1920 r. Jednakże już 13 marca tego roku został zostawiony w rejonie stacji Tonnielnaja w związku z ewakuacją wojsk białych z Noworosyjska na Krym.

</doc>
<doc id="1583212" url="https://pl.wikipedia.org/wiki?curid=1583212" title="Psychoza III">
Psychoza III

Psychoza III (ang. "Psycho III") – amerykański thriller z 1986 roku, drugi sequel "Psychozy" Alfreda Hitchcocka. Odtwórca głównej roli Normana Batesa, Anthony Perkins, pojawia się także w charakterze reżysera filmu.
Fabuła.
W motelu Normana Batesa pojawia się Maureen Coyle, która właśnie opuściła klasztor. Maureen, była zakonnica, tkwiąc w kryzysie psychicznym, zdecydowała odebrać sobie życie, chcąc wyskoczyć z klasztornej wieży. Odratować próbowała ją jedna z sióstr, która przypadkowo została wypchnięta z wieży i umarła. Dziewczyna znajduje się w silnej depresji i postanawia podciąć sobie żyły. Z aktu samobójczego ratuje ją Norman, stając się przy okazji lokalnym bohaterem. Niestety, dobra passa Batesa nie trwa długo i wkrótce na terenie motelu ponownie zaczyna dochodzić do okrutnych morderstw.
Nowy współpracownik Normana, kobieciarz i gitarzysta Duane Duke, poznaje w lokalnym barze natrętną dziennikarkę Tracy Venable, która pracuje nad artykułem o psychopatycznych mordercach wypuszczonych z zakładów zamkniętych. Kobieta rozmawia z Duane'm na temat jego pracodawcy i obwinia go o zaginięcie Emmy Spool. Rozmowa zostaje zakończona, gdy Duane'm zaczyna interesować się jedna z dziewcząt z baru, seksowna Red. Dziewczyna zostaje zaproszona przez niego do motelu Batesa, lecz po odbyciu stosunku seksualnego, arogancki Duane rozkazuje jej opuścić placówkę. Red, w trakcie wzywania taksówki, zostaje zamordowana przez Normana - w przebraniu własnej matki.
Następnego dnia w motelu z powrotem pojawia się Maureen - odratowana. Norman pozwala jej zatrzymać się w swoim hotelu, ponieważ przypomina mu ona swoją wcześniejszą i zarazem najsłynniejszą ofiarę, zamordowaną pod prysznicem Marion Crane - Maureen nosi te same inicjały, M.C., również jest niewielkiego wzrostu, krótko ściętą blondynką. W międzyczasie w motelu zjawia się grupa hałaśliwych fanów futbolu oraz Tracy, która zamierza przeprowadzić z Normanem rozmowę na temat jego przeszłości, lecz zostaje przez niego wygnana ze swojej posesji. Wieczorem Norman i Maureen wybierają się do restauracji i spędzają romantyczny wieczór przy butelce wina i nastrojowej muzyce. W tym czasie Tracy przeszukuje dawne mieszkanie pani Spool i natrafia na numer telefonu do motelu Batesa, spisany na okładce jednego z magazynów. Po powrocie do motelu, Norman i Maureen odkrywają, że większość z przybyłych do placówki jest w trakcie alkoholowej libacji. Maureen i Norman trafiają do pokoju dziewczyny i zasypiają w swoich ramionach - zaledwie, gdyż oboje - zagubieni - nie są gotowi na wszczęcie pożycia erotycznego. Maureen zostaje pewien czas później obudzona przez Patsy, jedyną trzeźwą i stonowaną przybyłą do motelu, która ostrzega ją, by zamknęła drzwi do swojego pokoju. Po krótkim dialogu z Maureen, Patsy ginie nieoczekiwanie z rąk przebranego Normana. Psychopata ukrywa jej ciało w pojemniku na lód, a wcześniej spławia Maureen, która przybywa do jego posiadłości z nadzieją na kontynuację romantycznego wieczoru.
Następnego poranka, w motelu zjawia szeryf Hunt i zgłasza zaginięcie Patsy, oskarżając Normana. Maureen usprawiedliwia go, dając mu alibi pod postacią rzekomo spędzonej z nim nocy. Tracy ostrzega jednak Maureen przed Batesem i ta, zawiedziona, decyduje się zamieszkać u Ojca Briana, który opiekował się nią w szpitalu. Następnie Norman odnajduje list od swojej „matki”, która prosi go o przybycie do motelowego pokoju nr 12. Na miejscu okazuje się, że jej zwłoki wykradł Duane, który szantażuje Normana, żądając nieskromnej odpłaty oraz grożąc zgłoszeniem sprawy na policję. Norman i Duane wdają się w bójkę, z której drugi z mężczyzn nie wychodzi obronną ręką - ginie, zabity własną gitarą. Bates obwinia o popełnienie zbrodni „matkę”, lecz wkrótce później topi zwłoki Duane’a i Patsy na pobliskich bagnach. Tymczasem Tracy dowiaduje się, że Emma Spool, podobnie ja Norman, była niegdyś oskarżona o morderstwo.
W mieszkaniu Normana zjawia się Maureen, która zdaje sobie sprawę, że Norman jest jej bratnią duszą. Przybycie kobiety wprawia we wściekłość „matkę” Normana i zostaje ona przypadkowo zepchnięta ze schodów; ginie, nadziewając się na figurkę Kupidyna, wieńczącą fragment poręczy. Na miejscu zjawia się Tracy i odnajduje zwłoki Coyle. Wtem zostaje zaskoczona przez Normana, przebranego za swoją matkę, i próbuje uciec. Ponieważ drzwi frontowe są zamknięte, udaje się na piętro, w trakcie ucieczki wyjaśniając psychopacie kilka faktów z życia jego i jego krewnych: Emma Spool była w rzeczywistości jego ciotką, która zakochała się w mężu swojej siostry, Normy - matki Batesa. Emma miała poważne problemy psychiczne, dlatego zabiła ojca Normana i porwała jego syna jako dziecko, wierząc, że powinien on być jej latoroślą. Tracy trafia do pokoju „matki” Normana, gdzie też zastaje jej zmumifikowane ciało. „Matka” nakłania syna do mordu na dziennikarce, lecz ten ostatecznie brutalnie atakuje zasiadające na bujanym fotelu zwłoki Emmy...
W ostatniej scenie Norman Bates stwierdza, że został "nareszcie uwolniony". Psychopata zostaje odsunięty z własnej posesji przez policję, trzymając jednak w dłoni odciętą dłoń Emmy i uśmiechając się złowieszczo.
O filmie.
Film zaczęto kręcić 28 czerwca 1985 roku w wytwórni Universal Studios w Los Angeles. Odtwórca głównej roli i reżyser, Anthony Perkins, usiłował stylistycznie przybliżyć swój film do oryginalnej "Psychozy" – wyreżyserowanej dwie i pół dekady wstecz przez wirtuoza Alfreda Hitchocka. Według krytyki, udało mu się to i film został zakorzeniony w genezie pierwszego filmu z serii, a nie sequela – "Psychozy II". Film uatrakcyjniono jednak o pewien dość nowatorski jak dla serii element, a mianowicie zrealizowano go w konwencji filmowego slashera, podgatunku horroru, popularnego szczególnie w okresie lat osiemdziesiątych, czyli podczas nagrywania filmu.
W filmie znajdują się nawiązania do hitchcockowskiej "Psychozy". Jednym z popularniejszych przykładów jest dialog Normana Batesa i byłej zakonnicy Maureen Coyle, podczas której Bates wypowiada słynne zdanie z oryginału: "Wszyscy czasem trochę wariujemy" (ang. "We all go a little mad sometimes"). Innym nawiązaniem, lecz już do klasyka Hitchcocka "Zawrót głowy", jest scena otwierająca film, rozgrywająca się w wieży klasztoru zakonnego.

</doc>
<doc id="1583213" url="https://pl.wikipedia.org/wiki?curid=1583213" title="Late Heavy Bombardment">
Late Heavy Bombardment



</doc>
<doc id="1583214" url="https://pl.wikipedia.org/wiki?curid=1583214" title="Społeczeństwo zbieracko-łowieckie">
Społeczeństwo zbieracko-łowieckie

Społeczeństwo zbieracko-łowieckie – typ społeczeństwa lub gospodarki polegający na zdobywaniu pożywienia przez zbieranie jadalnych roślin i polowanie bez znaczącego wysiłku w kierunku udomowienia jednych czy drugich. Przy czym najczęściej udział zbieractwa jest bardziej znaczący.
Rozwój.
Od początku istnienia ludzkości aż po schyłek epoki mezolitu była to jedyna forma gospodarki stosowana przez ludzi. Pierwsi łowcy-zbieracze żyli wyłącznie na otwartej sawannie i zamiast polowania przeszukiwali okolicę – zdobywali mięso zwierząt padłych lub upolowanych przez drapieżniki. Techniki łowieckie rozwinęły się później, głównie w środkowym i górnym paleolicie.
Przejście do gospodarki rolniczej w neolicie nastąpiło w wielu miejscach niezależnie na Bliskim Wschodzie, w Azji południowo-wschodniej, Ameryce Środkowej i Andach. Doprowadziło do powstania kultur takich jak cywilizacje Żyznego Półksiężyca, starożytnych Indii i Chin, Olmekowie czy Norte Chico (na terenie dzisiejszego Peru).
Wraz ze wzrostem populacji i rozprzestrzenianiem się społeczeństw rolniczych nastąpił proces stopniowego wypierania kultur łowców-zbieraczy z zajmowanych przez nich terenów. W wyniku rywalizacji o ziemię musieli albo dostosować się i przestawić gospodarkę na rolniczą albo przenieść się gdzie indziej. Do dzisiejszych czasów przetrwały nieliczne kultury tego typu. Zwykle żyją na terenach suchych, w lasach tropikalnych i obszarach arktycznych, czyli tam gdzie jeszcze społeczeństwa rolnicze nie dotarły lub w miejscach nienadających się do rolnictwa.
Głównym kryterium jest brak udomowienia roślin czy zwierząt, ale obecnie to rozróżnienie nie jest precyzyjne, ponieważ wiele współczesnych społeczeństw zależnie od panujących warunków używa obu tych strategii do zdobywania żywności.

</doc>
<doc id="1583216" url="https://pl.wikipedia.org/wiki?curid=1583216" title="Clark Gregg">
Clark Gregg

Robert Clark Gregg (ur. 2 kwietnia 1962 w Bostonie) – amerykański aktor, scenarzysta i reżyser. Odtwórca roli agenta Phillipa J. Coulsona w filmach Filmowego Uniwersum Marvela: "Iron Man" (2008), "Iron Man 2" (2010), "Thor" (2011), "Avengers" (2012) i "Kapitan Marvel" (2019), a także w serialach – ABC "Agenci T.A.R.C.Z.Y." (2013–2020) i Disney+ "A gdyby…?" (2021). Gregg użyczył również głosu Philowi Coulsonowi w serialu animowanym "Mega Spider-Man" (2012–2017) oraz w grach wideo – "Lego Marvel Super Heroes" (2013) i "Lego Marvel’s Avengers" (2016).
Życiorys.
Wczesne lata.
Urodził się w Bostonie w Massachusetts jako syn Mary Layne (z domu Shine) i Roberta Clarka Gregga seniora, pastora episkopalnego i profesora Uniwersytetu Stanforda. Jego rodzina miała korzenie irlandzkie, angielskie, niemieckie i szwajcarskie. Ponieważ jego rodzina często się przeprowadzała, w wieku 17 lat mieszkał w siedmiu miastach. Uczęszczał do liceum w Chapel Hill w Karolinie Północnej, gdzie jego ojciec był profesorem na pobliskim Duke University. Był piłkarzem w college’u, dopóki nie zwichnął kciuka. Przez dwa lata studiował na Ohio Wesleyan University, zanim przeniósł się na nowojorski Manhattan. Pracował w barze, jako ochroniarz w Muzeum Guggenheima w Nowym Jorku i parkingowy w restauracji. W 1986 ukończył Tisch School of the Arts na New York University, gdzie uczył się teatru i angielskiego.
Kariera.
W 1987 wystąpił w off-broadwayowskim spektaklu "Fun". W 1988 zagrał Jacka w inscenizacji off-broadwayowskiej "Życie chłopców" w reż. Williama H. Macy’ego. W 1989 zadebiutował na Broadwayu jako porucznik Jack Ross w sztuce Aarona Sorkina "Ludzie honoru". W 1991 spróbował swoich sił jako reżyser przedstawienia "Odległe pożary".
Po raz pierwszy trafił na ekran jako inspicjent w komediodramacie kryminalnym Davida Mameta "Fortuna kołem się toczy" ("Things Change", 1988) z Donem Ameche. Gościł na małym ekranie w serialach: "Prawo i porządek" (1991), "Inny świat" (1991–1992), "Kroniki młodego Indiany Jonesa" (1993), "Dotyk anioła" (1996), "Seks w wielkim mieście" (2000), "Kancelaria adwokacka" (2000), "Prezydencki poker" (2001–2004) i "Will &amp; Grace" (2003). Jako Hank / Henrietta Rossi w komedii "Przygody Sebastiana Cole" (1998) był nominowany do Independent Spirit Awards. Zdobywca nagrody NBR Award za rolę Douga Mackenzie w komedii Davida Mameta "Hollywood atakuje" (ang. "State and Main", 2000). Za występ jako Lord High Charlie w reżyserowanej przez siebie komedii "Udław się" (2008) otrzymał Nagrodę Specjalną Jury: dramat, praca zespołu obsady na Sundance Film Festival. Rola agenta Phillipa Coulsona w filmie Filmowego Uniwersum Marvela "Avengers" (2012) przyniosła mu Nagrodę Saturna w kategorii najlepszy aktor drugoplanowy.
Życie prywatne.
21 lipca 2001 ożenił się z Jennifer Grey, z którym ma córkę Stellę (ur. 3 grudnia 2001). Gray i Gregg, po 19 latach małżeństwa, rozwiedli się 16 lutego 2021.
Zdobył czarny pas w brazylijskim jiu-jitsu.

</doc>
<doc id="1583217" url="https://pl.wikipedia.org/wiki?curid=1583217" title="Nowa ekonomia keynesowska">
Nowa ekonomia keynesowska

Nowa ekonomia keynesowska – szkoła myśli ekonomicznej we współczesnej makroekonomii, będąca rozszerzeniem keynesizmu.
Tło historyczne.
Opublikowana w 1936 roku przez Johna Maynarda Keynesa praca "Ogólna teoria zatrudnienia, procentu i pieniądza" dała początek gwałtownemu rozwojowi nauk makroekonomicznych i miała znaczący wpływ na formułowanie polityki gospodarczej na świecie. Dominacja keynesizmu trwała do lat 70. XX wieku, kiedy znaczące kryzysy gospodarcze we wiodących gospodarkach światowych oraz krytyka ze strony ekonomistów takich jak Milton Friedman czy Robert Lucas znacząco zmniejszyły jej znaczenie i popularność. Terminem nowa ekonomia keynesowska określa się rozpoczęte w latach 80. próby odpowiedzi zwolenników keynesizmu na te zarzuty poprzez modyfikację oryginalnych idei keynesowskich.
Główną różnicą i kością niezgody pomiędzy ekonomistami reprezentującymi nurt klasyczny i nową ekonomię keynesowską jest tempo, z jakim ceny i płace dostosowują się do zmieniających warunków gospodarczych. Podczas gdy ekonomiści z nurtu klasycznego uznają swobodę i łatwość szybkiego dostosowywania się cen i płac do nowych warunków, w nowej ekonomii keynesowskiej zakłada się ich lepkość.
Inną ważną charakterystyką nowej ekonomii keynesowskiej jest próba opracowania nowych teorii bezrobocia w oparciu o hipotezę płac proefektywnościowych.

</doc>
<doc id="1583218" url="https://pl.wikipedia.org/wiki?curid=1583218" title="Iłgi">
Iłgi

Iłgi ("Jezioro Iłgi") – śródleśne, płytkie, muliste jezioro, zaklasyfikowana jako linowo-szczupakowe, leżące między jeziorami Gil Wielki i Drwęckim. Jezioro przepływowe, w zachodniej części wpływa rzeka Iłga, niosąca wody z jeziora Gil Wielki, we wschodniej części wypływ rzeki Iłgi, płynącej do samborowskiej części Jeziora Drwęckiego. W południowej części do jeziora wpadają trzy małe strumienie. Długość linii brzegowej wynosi 3150 m.
Jezioro wchodzi w skład rezerwatu przyrody o nazwie Rezerwat przyrody Jezioro Iłgi.

</doc>
<doc id="1583220" url="https://pl.wikipedia.org/wiki?curid=1583220" title="Budwity (jezioro)">
Budwity (jezioro)

Jezioro Budwity (Jezioro Budwickie, Jezioro Piniewo, niem. "Bauditter See") – jezioro leżące na północ od wsi Budwity, południe od wsi Awajki, w sąsiedztwie Kanału Ostródzko-Elbląskiego, z którym łączy się szerokim ciekiem. Długość linii brzegowej wynosi 3250 m. W południowej części jeziora wpada strumień, płynący od wsi Budwity, w północnej wypływa ciek, wpadający do Kanału Ostródzko-Elbląskiego. Jezioro o wysokich brzegach, otoczone polami i łąkami. Jezioro było użytkowane przez Zakład Rybacki Bogaczewo Sp. z o.o. Występuje tu sandacz, szczupak, lin.
Kształt jeziora Budwity został znacznie zmieniony podczas budowy Kanału Elbląskiego. Budowniczy kanału, Georg Jacob Steenke podczas prowadzonych w latach 1844-1861 prac obniżył poziom jeziora Budwity (i sąsiedniego jeziora Sambród) o ponad 5,5 m, aby zrównać go z poziomem jeziora Jeziorak, które uczynił bazowym zbiornikiem wody dla kanału. Usuwaną wodę odprowadzono Drwęcą do Wisły. Znaczne wypłycenie spowodowało tendencję do zarastania jeziora: pierwotnie kanał Elbląski przechodził przez jego północny koniec, który z biegiem lat zwęził się w kanalik.
Według Leydinga, jezioro miało powierzchnie 44,68 ha

</doc>
<doc id="1583222" url="https://pl.wikipedia.org/wiki?curid=1583222" title="Dauby">
Dauby

Dauby (Dubno, niem. "Duben See") – płytkie jezioro położone między wsiami: Boreczno, Duba i Mozgowo, znajdujące się w systemie Kanału Iławskiego, w sąsiedztwie Jezioraka. Długość linii brzegowej wynosi 4500 m. Do jeziora w części północnej i zachodniej wpadają dwa niewielkie strumienie, w części wschodniej - Kanał Iławski. W części południowej wypływa Kanał Elbląski, niosący wody do jeziora Jeziorak. Jezioro Dauby należy do systemu jezior zachodniego odgałęzienia Kanału Elbląskiego.
Wśród roślinności wodnej dominuje rdestnica połyskująca, występuje tu leszcz, szczupak, sandacz, węgorz.
Według Leydinga jezioro miało powierzchnię 72,83 ha
Dauba (niem. Wagarthfliess) – strumyk łączący jeziora Wajgart i Dauby.

</doc>
<doc id="1583224" url="https://pl.wikipedia.org/wiki?curid=1583224" title="Daewoo Speedster">
Daewoo Speedster



</doc>
<doc id="1583226" url="https://pl.wikipedia.org/wiki?curid=1583226" title="Gil (jezioro w gminie Łukta)">
Gil (jezioro w gminie Łukta)

Gil (Dziki Gil, niem. "Wilder Gehl See") – jezioro położone z południowej strony wsi Kotkowo w Lasach Taborskich, w województwie warmińsko-mazurskim, powiecie ostródzkim, w gminie Łukta.
Linia brzegowa o długości 7100 m, dobrze rozwinięta, brzegi w większości wysokie i strome, tylko w części południowej niskie i podmokłe. Do jeziora w części południowo-zachodnie wpadają dwa małe strumienie, w części północnej struga wypływająca z Jeziora Ruś (Jezioro Ruskie). W części południowej wypływa struga Gilka (dopływ rzeki Taborzanka).
Jezioro Gil objęte jest strefą ciszy kategorii 2. Cała powierzchnia jeziora znajduje się w Obszarze Chronionego Krajobrazu Lasów Taborskich.
Wśród roślinności wodnej dominuje moczarka kanadyjska i rogatek, występuje tu sieja, szczupak, węgorz, okoń, leszcz.
Powierzchnia jeziora według danych IRŚ – 167,8 ha, według danych Leydinga – 168,02 ha.
Biały Ostrów ("Gehlwerder") – półwysep na jeziorze Gil.
Gilka (niem. "Gehl Fliess") – strumyk łączący jeziora Gil i Bałtyń.
Taborzanka (Taborka) – rzeka przepływająca przez jeziora Gil, Bałtyń, Tabórz, Szeląg Wielki.

</doc>
<doc id="1583227" url="https://pl.wikipedia.org/wiki?curid=1583227" title="Kotkowo (jezioro)">
Kotkowo (jezioro)



</doc>
<doc id="1583235" url="https://pl.wikipedia.org/wiki?curid=1583235" title="Zimno">
Zimno



</doc>
<doc id="1583237" url="https://pl.wikipedia.org/wiki?curid=1583237" title="Bad Boy (singel Cascady)">
Bad Boy (singel Cascady)

Bad Boy – drugi singel zespołu Cascada pochodzący z ich debiutanckiego albumu "Everytime We Touch".

</doc>
<doc id="1583238" url="https://pl.wikipedia.org/wiki?curid=1583238" title="Ruda Woda">
Ruda Woda

Jezioro Ruda Woda (Duckie) (niem. "Röthloff See") – długie jezioro rynnowe w Polsce, w województwie warmińsko-mazurskim, w powiecie ostródzkim, w gminie Małdyty, koło wsi Szymonówko.
Jezioro położone na trasie Kanału Elbląskiego, o dobrze rozwiniętej linii brzegowej (długość linii brzegowej - 31.250 m), z licznymi głęboczkami i kilkoma małymi wysepkami w części północnej zbiornika (łączna powierzchnia wysp - 0,9 ha). Brzegi w większości są wysokie i strome, otoczone lasami, jedynie w części południowej i północnej brzegi są otoczone polami i łąkami. Jezioro połączone ciekami i kanałami z jeziorami: Ilińsk, Bartężek, Sambród. Do jeziora uchodzi rzeka Drela. W pobliżu wsie: Dziśnity, Liksajny, Szymonowo, Sople, Małdyty, Wilamowo, Wenecja.
Nad jeziorem znajduje się kilka pól biwakowych. 
Według Leydinga powierzchnia jeziora wynosiła 617,73 ha.
Dąbniaczek (niem. "Eichwerder") – wysepka na zachodniej odnodze jeziora Ruda Woda, na północ od wsi Szymonowo.
Dziśnicki Chojniak, Dosnicki Chojniak (niem. "Dosnitter Fichten") – las położony nad zachodnim brzegiem południowej części jeziora Ruda Woda.
Tąga (niem. "Tungel") – strumień, prawy dopływ Dreli, wpadającej do jeziora Ruda Woda.
Duc (niem. "Dutzkanal") – kanał łączący jezioro Bartężek i jezioro Ruda Woda.

</doc>
<doc id="1583239" url="https://pl.wikipedia.org/wiki?curid=1583239" title="ZETO">
ZETO

ZETO (Zakład Elektronicznej Techniki Obliczeniowej) – pierwotna nazwa jednego z najstarszych przedsiębiorstw informatycznych w Polsce. Od ich powstania nastąpiło wyraźne przyspieszenie w rozwoju zastosowań informatyki w przemyśle i gospodarce, rozpoczęła się historia komercyjnej polskiej informatyki.
Historia.
22 stycznia 1964 Rada Ministrów podjęła uchwałę nr 18/64 w sprawie rozwoju elektronicznej techniki obliczeniowej. W oparciu o tę uchwałę zarządzeniem nr 71 Przewodniczącego Komitetu Nauki i Techniki z 26 października 1964 utworzono jednostkę budżetową – Zakłady Elektronicznej Techniki Obliczeniowej przy ul. Krzywickiego 34 w Warszawie podległe Biuru Pełnomocnika Rządu ds. Elektronicznej Techniki Obliczeniowej (PRETO) przy ul. Wawelskiej 1-3 w Warszawie. Następnie przystąpiono do tworzenia w największych miastach kraju Zakładów Obliczeniowych będących oddziałami Zakładów Elektronicznej Techniki Obliczeniowej (ZETO), a w dalszej kolejności do tworzenia zakładów obliczeniowych będących z kolei filiami oddziałów.
Pierwszy Zakład Obliczeniowy ZETO powstał 1 grudnia 1964 roku we Wrocławiu, a w 1965 i 1966 w kolejnych miastach. Wyposażano je wówczas w komputery rozmaitej proweniencji. Były wśród nich komputery do przetwarzania danych: importowane IBM 1440 i ICL 1904, Mińsk 22 i Mińsk 32, a także krajowe Odra 1304 i ZAM-41 oraz komputery obliczeniowe – Odra 1003, Odra 1204, Odra 1013. Powstało także Biuro Studiów i Projektów Systemów Elektronicznego Przetwarzania Danych (BSiPSED). Głównym zadaniem Zakładów było wykonywanie prac obliczeniowych, projektowanie i wdrażanie systemów przetwarzania informacji, przygotowywanie przedsiębiorstw do stosowania ETO, pomoc uczelniom i instytutom w zakresie przetwarzania informacji.
1 stycznia 1971 powstało Krajowe Biuro Informatyki, któremu podporządkowano powołane jednocześnie Zjednoczenie Informatyki w Warszawie, któremu podlegały wszystkie ZETO przekształcone w tym dniu w przedsiębiorstwa państwowe. Liczba jednostek ZETO zwiększała się i wynosiła: 18 w 1968 i 1970, 23 w 1971 i 1975, 47 w 1979, 51 w 1980.
Rozwój Sieci ZETO obrazuje poniższa tabela.
8 kwietnia 1971 Biuro Studiów i Projektów Systemów Elektronicznego Przetwarzania Danych zostało przemianowane na Ośrodek Badawczo-Rozwojowy Informatyki (OBRI).
W tym czasie informatyka w Polsce rozwijała się głównie, czyli prawie wyłącznie poprzez i przy udziale tzw. „Sieci ZETO”. OBRI podjęło szkolenie kadry informatyków w Polsce, pracowało także nad stworzeniem Krajowego Systemu Informatycznego; w latach 1976–1979 opracowało wersje systemów DOS i OS dla komputerów Jednolitego Systemu. W 1977 ZETO obsługiwało około 2000 jednostek gospodarczych, a w 1980 ponad 2500. Oprócz ZETO, drugą pod względem wielkości siecią, była sieć CETOB (Centrum Elektronicznej Techniki Obliczeniowej Budownictwa).
W 1978 wprowadzono działalność eksportową w Zjednoczeniu Informatyki. 1 kwietnia 1979 OBRI i ZETO Warszawa połączyły się i utworzyły Centrum Projektowania i Zastosowań Informatyki z siedzibą w Warszawie. W 1981 Zebranie Ogólne Delegatów Samorządów Zakładów zadecydowało o likwidacji Zjednoczenia, jednocześnie 30 grudnia 1981 została ogłoszona Uchwała nr 242 Rady Ministrów z 30 listopada 1981 w sprawie zasad, trybu i terminu zniesienia zjednoczeń przedsiębiorstw państwowych. Formalnie Zjednoczenie zakończyło działalność 31 maja 1982 (koniec pracy Komisji Likwidacyjnej powołanej 26 stycznia 1982). W listopadzie 1981 Kolegium Zjednoczenia uznało za celowe działanie w kierunku zrzeszenia przedsiębiorstw tworzących sieć ZETO, do czasu utworzenia Zrzeszenia funkcjonowała Rada Dyrektorów ZETO. W 1982 powstało Zrzeszenie Informatyki.
Po 1989.
Z początkiem lat dziewięćdziesiątych na fali przemian ustrojowych rozpoczęły się w przedsiębiorstwach ZETO procesy prywatyzacyjne, które doprowadziły w ciągu kilku lat do sprywatyzowania się wszystkich przedsiębiorstw państwowych ZETO oraz niektórych ich oddziałów. Rozpadła się tzw. „Sieć ZETO”. Powstało 20 niezależnych już od siebie prywatnych spółek prawa handlowego (akcyjnych lub z ograniczoną odpowiedzialnością): w Białymstoku, Bydgoszczy, Częstochowie, Jeleniej Górze, Kaliszu, Katowicach, Kielcach, Koszalinie, Lublinie, Łodzi, Olsztynie, Opolu, Poznaniu, Rzeszowie, Szczecinie, Świdnicy, Tarnowie, Warszawie, Wrocławiu i Zielonej Górze. Jedynie ZETO Gdynia stała się spółką skarbu gminy, a następnie znalazła się w grupie spółek zależnych od Prokom Software.
W 2007 r. uległy likwidacji ZETO-ZOWAR SA w Warszawie, ZETO Sp. z o.o. w Gdyni, a z końcem 2011 ZETO Częstochowa. W kwietniu 2012 ZETO Łódź zostało przejęte przez Asseco Poland SA, a w lutym 2013 ZETO Bydgoszcz – przez Asseco Systems SA.
W 2012 działało 18 prywatnych spółek informatycznych, których korzenie to Zakłady Elektronicznej Techniki Obliczeniowej i których nazwy wprost lub pośrednio nawiązują do ZETO.
Ważną rolę w ich działalności nadal odgrywają usługi przetwarzania danych realizowane w ośrodkach obliczeniowych (centrach danych) na systemach mainframe.
Obsługiwane podmioty i wdrożone systemy.
ZETO Białystok.
Klienci: 
ZETO Bydgoszcz.
Klienci: 
ZETO Gdynia.
Klienci: 
ZETO Jelenia Góra.
Klienci: 
ZETO Kielce.
Klienci: 
ZETO Kraków.
Klienci: 
ZETO Łódź.
Klienci: 
ZETO Olsztyn.
Klienci: 
ZETO Opole.
Klienci: 
ZETO Poznań.
Klienci: 
ZETO Szczecin.
Klienci: 
ZETO Warszawa.
Klienci: 
ZETO Wrocław.
Klienci: 
W marcu 2022 budynek przy ul. Ofiar Oświęcimskich 7-13, w którym mieściło się ZETO Wrocław, został wpisany do rejestru zabytków, jako „przykład powojennego modernizmu”. Obiekt został wzniesiony w latach 1967–1969 wg projektu Anny i Jerzego Tarnawskich, powstałego w «Przedsiębiorstwie Projektowania Budownictwa Miejskiego Miasto-Projekt Wrocław», w pracowni J. Czerechowskiego.

</doc>
<doc id="1583241" url="https://pl.wikipedia.org/wiki?curid=1583241" title="Opcje kompilacji">
Opcje kompilacji

Opcje kompilacji, parametry kompilacji – zestaw argumentów i instrukcji dla Kompilatora, sterujących procesem kompilacji. Opcje kompilacji w zależności od kompilatora lub środowiska programistycznego mogą być specyfikowane w różnych miejscach i formie, zarówno w systemie programowania, systemie operacyjnym jak i samym kodzie źródłowym.
Rola i znaczenie.
Opcje kompilacji są specyficznym elementem określonej implementacji danego języka programowania, wpływającym w istotny sposób na kod wynikowy generowany na podstawie kodu źródłowego. Zmiana pewnych opcji, może więc prowadzić do wygenerowania, na podstawie tego samego kodu źródłowego w danym języku, innego kodu wynikowego. Zwykle w konkretnym systemie programowania są zdefiniowane opcje domyślne kompilacji, dla dostępnego zestawu opcji kompilacji. Standardowe ustawienia dotyczą kompletnego zestawy opcji, umożliwiając przeprowadzenie kompilacji bez jawnej specyfikacji czy też zmiany tych opcji, w sposób typowy. Programista jest uwolniony od zajmowania się tą kwestią, do chwili konieczności wprowadzenia pewnych niestandardowych ustawień.
Choć zestaw dostępnych opcji kompilacji zależny jest zasadniczo od autora kompilatora, to wiele form specyfikacji tych opcji jak i standardów konkretnego języka programowania lub jego wersji, wymusza na producentach kompilatorów uwzględnianie w kompilatorze pewnego wybranego zestawu standardowych opcji kompilacji, ewentualnie rozszerzonego o opcje niestandardowe, dodane przez autora kompilatora. Oczywiście takie postępowanie ma miejsce tylko przy założeniu zgodności tworzonego kompilatora z określonym standardem.
Rodzaje.
Opcje kompilacji dzieli się zwykle na dwie grupy:
Formy specyfikacji.
Opcje kompilacji mogą być specyfikowane w następujących formach:
Należy zauważyć, że opcje wywołania kompilatora oraz opcje systemu programowania nie pozwalają na specyfikowanie lokalnych opcji kompilacji. Jednak umożliwiać mogą definiowanie opcji domyślnych dla lokalnych opcji kompilacji. Zdefiniowanie wartości domyślnej dla opcji kompilacji oznacza, iż takie ustawienie obowiązuje dla całej kompilowanej jednostki, chyba że kompilator natrafi w tekście kodu źródłowego na specyfikację danej, lokalnej opcji, zmieniającej ustawienie domyślne. Występujące dalej, w opisach poszczególnych form specyfikacji, stwierdzenie, że dana forma jest dostępna tylko dla opcji globalnych, należy rozumieć jako możliwość definiowana opcji globalnych i ustawień domyślnych (globalnych dla danego modułu) lokalnych opcji kompilacji (o ile konkretny kompilator dopuszcza taką formę). 
Jednostka leksykalna języka programowania.
Jest to jednostka stanowiąca część składni określonego języka. W konkretnym języku może być taka jednostka, zgodnie z nomenklaturą danego języka, zaliczana do grupy pewnych typowych jednostek zdefiniowanych w składni tego języka, np. instrukcji; choć w swej istocie są opcjami dla kompilatora. Przykładem są instrukcje codice_1 w języku Visual Basic.
Preprocesor.
Preprocesor jest rozbudowaną formą specyfikacji opcji kompilacji, często definiowaną przez określony standard języka, co powoduje uwzględnienie zestawu standardowych opcji w wielu kompilatorach dostarczanych przez różnych producentów dla tego samego języka. Przykładem jest preprocesor języka C.
Dyrektywy kompilatora.
Dyrektywy kompilatora są okrojoną formą, w porównaniu do preprocesora, specyfikacji opcji kompilacji, choć również są definiowane często przez standardy pewnych języków programowania. Przykładem są języki: Pascal i PL/M.
Argumenty wywołania kompilatora.
Ten sposób specyfikacji opcji kompilatora umożliwia definiowanie jedynie globalnych opcji kompilacji, odnoszących się do całej przetwarzanej jednostki programowej. Specyfikowane są w wierszu wywołania kompilatora, zgodnie ze specyfiką konsoli tekstowej danego systemu operacyjnego, w której następuje wywołanie kompilatora. Do tej formy zaliczane jest także specyfikowanie opcji kompilacji w zdaniach języków opisu prac, np. JCL, dostępnych w stosowanych dawniej systemach operacyjnych oraz definiowane zmiennych systemowych, z których dany kompilator może odczytywać opcje swojego działania, oraz programach pomocniczych typu Makefile.
Opcje systemu programowania.
Dany system programowania, w szczególności zintegrowane środowisko programistyczne, może udostępniać (co dziś w graficznych systemach okienkowych jest standardem), możliwość definiowana globalnych opcji kompilacji, w systemie programowania. Są to określone okienka dialogowe umożliwiające za pomocą różnych kontrolek tworzenie zestawu ustawień. Takie systemy były dostępne także dla trybów tekstowych (np. systemy programowania serii Turbo). Obecnie są szeroko rozpowszechnione w graficznych środowiskach systemowych (np. MS Windows).
Dostępność form specyfikacji.
W wielu systemach pewne opcje kompilacji, szczególnie globalne, mogą być specyfikowane w kilku formatach równocześnie, np. w formie dyrektywy, argumentu wywołania i opcji systemu (np. w kompilatorach serii Turbo).
Również sama forma identyfikacji opcji może być:
dla różnych form specyfikacji danej opcji. Przykładowo dla kompilatora języka PL/M-80 opcje kompilatora identyfikowane są słowami kluczowymi z ewentualnymi argumentami wywołania, które mogą być użyte w wywołaniu kompilatora (dla opcji globalnych) w wierszu poleceń, jak i w wierszy dyrektywy kompilatora zawartej w kodzie źródłowym. Przykładowe dyrektywy to: codice_2 i inne.

</doc>
<doc id="1583254" url="https://pl.wikipedia.org/wiki?curid=1583254" title="Statolity">
Statolity



</doc>
<doc id="1583255" url="https://pl.wikipedia.org/wiki?curid=1583255" title="Fabryczna (Legnica)">
Fabryczna (Legnica)

Fabryczna – dzielnica Legnicy, położona w północno-zachodniej części Śródmieścia. Jej granice wyznaczają ulice: Piastowska, Chojnowska oraz linia kolejowa do Złotoryi.
Do głównych ulic można zaliczyć: Piastowską, Chojnowską (droga krajowa nr 94), Działkową, Senatorską, Jagiellońską oraz Żwirki i Wigury. Poza ta ostatnia,są to jedyne ulice w dzielnicy, po których porusza się komunikacja miejska – znajduje się tu 7 przystanków.
W Fabrycznej znajdują się: Centrum Handlowe Ferio, Lidl oraz Biedronka. Północną część dzielnicy zajmują hurtownie oraz siedziby firm. Przy ulicy Batorego znajduje się Politechnika Wrocławska, ZOD w Legnicy.

</doc>
<doc id="1583258" url="https://pl.wikipedia.org/wiki?curid=1583258" title="Raelizm">
Raelizm

Ruch raeliański, zwany też raelianizmem lub raelizmem – filozofia oparta na historii byłego francuskiego dziennikarza oraz kierowcy wyścigowego, Claude’a Vorilhona, który przyjął imię Rael. Raelianie, przyjmując główne aspekty tej filozofii, wierzą Raelowi, że otrzymał przekaz i instrukcje dla ludzkości od twórców życia na Ziemi, istot podobnych do człowieka, zwanych Elohim. Ich zaawansowana technologia sprawiała, iż ludzie w przeszłości postrzegali ich jako „aniołów” lub „bogów”. Założyciele wszystkich wielkich religii byli inspirowani przez wcześniejsze wizyty Elohim na Ziemi; śledząc kulturę i tradycje dawnych i dzisiejszych religii, w każdej znajduje się ich działalność.
Rael założył ruch raeliański (początkowo pod skrótem MADECH) w Paryżu w 1974 roku, zaraz po konferencji prasowej. Międzynarodowy ruch raeliański jest największą po scjentologii filozofią opartą na zjawisku UFO na świecie. Grupa raelianów założyła firmę Clonaid (pierwotnie była to korporacja Valiant Venture Ltd.) w 1997, następnie oddano ją w 2000 roku w ręce Brigitte Boisselier. W 2002 roku Clonaid ogłosiła, iż pewna Amerykanka poddała się standardowej procedurze klonowania, w wyniku której narodziła się jej kolejna córka Ewa (26 grudnia 2002). Mało kto uważa to doniesienie za prawdziwe, inni z kolei uważają, że była to plotka, rozgłoszona, aby przyciągnąć uwagę międzynarodowej społeczności, głównych światowych mediów oraz młodzież do raelizmu.
Używanie swastyki w symbolu raeliańskim było powodem odrzucenia prośby o wydzielenie eksterytorialnej ziemi przez Izrael, a później przez Liban, pod budowę Trzeciej Świątyni – Ambasady dla Pozaziemskich Cywilizacji. Z tej przyczyny na terenie Izraela raelici używają logo niezawierające swastyki. Raelianie oficjalnie na swojej stronie internetowej starają się przywrócić swastyce jej dawną symbolikę.
Filozofia.
Raelianie uważają, iż całe życie na Ziemi, włącznie z ludźmi, zostało naukowo zaprojektowane i stworzone wskutek syntezy DNA oraz inżynierii genetycznej przez podobną do naszej, lecz technologicznie bardziej zaawansowaną, pozaziemską cywilizację nazywaną Elohim. Od wieków Elohim przysyłają ludzkości proroków, takich jak: Mojżesz, Budda, Jezus oraz wielu innych, aby prowadzić ludzkość oraz przygotować ją do nadchodzących zmian. Jakkolwiek w większości czasu pozostawiali nas zdanych na samych siebie, abyśmy mogli rozwinąć własną cywilizację i kulturę aż do czasu apokalipsy, kiedy to wyślą nam ostatniego proroka, przez którego prawda zostanie objawiona całej ludzkości. Misją raelian jest rozprzestrzenianie tego przesłania oraz budowa ambasady, w której oficjalnie ludzkość będzie mogła ponownie powitać Elohim, bez potrzeby oddawania im czci, postrzegania ich jako bogów (jak czynili to nasi prymitywni przodkowie), lecz ze zrozumieniem, kim są.
Ruch raeliański rozwija samoakceptację i tolerancję oraz faworyzuje fizykalizm, tzn. pogląd, który twierdzi, iż rzeczywistość składa się tylko z fizycznych, czyli tych, które mogą na nas materialnie oddziaływać, a zatem mierzalnych właściwości. Raelianie przyjmują istnienie pozaziemskich Elohim, którzy stworzyli ludzkość, i zaprzeczają istnieniu nieśmiertelnej duszy, nadnaturalnego Boga oraz wierzą, iż umysł jest tworzony przez uporządkowaną materię, zgodnie z paradygmatem, który William James nazwał epifenomenalizmem. Paradygmat ten wiąże się z przekonaniem raelian o możliwości transferu umysłu oraz osobowości z jednego ciała do drugiego takiego samego ciała-klonu, co z kolei umożliwia życie wieczne przy założeniu, iż klon i oryginał nie będą żyli w tym samym czasie.
Filozofia raeliańska stanowi ważną część wspieranego przez Raela projektu, zwanego Valiant Venture, który oferuje serwis zwany Clonid, dla homoseksualistów oraz bezpłodnych par pragnących dziecka powstałego z klonowania DNA partnera. Raelianie wierzą, iż inne religie, takie, jak buddyzm, islam, mormonizm, zawierają spisane historie, które są świadectwem obecności pozaziemskich inżynierów.
Raeliańska aktywność, taka, jak seminaria, demonstracje, happeningi, wspiera zdrową żywność, zdrowy styl życia oraz zmysłowość. Czynniki te, zdaniem raelian, stanowią niezbędną podstawę szczęśliwego i długiego życia. Oprócz tego raelici zachęcają do poznania innych światowych religii oraz przeczytania książki, w której jest spisana cała historia spotkania Raela z Elohim, „Przesłanie od przybyszów z kosmosu”, Intelligent Design, zanim ktoś zdecyduje się przystąpić do ruchu raeliańskiego i żyć według raeliańskiej filozofii.
Organizacja.
Ruch raeliański ma strukturę hierarchiczną, od poziomu tzw. nowicjusza do poziomu szóstego. Osoby posiadające stopień 4, 5, 6 określa się mianem "przewodników". Przewodnicy stopnia 5, inaczej "przewodnicy biskupi", oraz przewodnicy stopnia 4, inaczej "przewodnicy kapłani", są mianowani przez przewodnika poziomu 6, tzw. "przewodnika przewodników". Przewodnicy stopnia 4 oraz 5 podczas corocznego seminarium zgłaszają niższych stopniem członków do nominacji. Każdy "kapłan" lub "biskup" może zgłosić do nominacji na przewodnika członków o stopniach 3, 2, 1, 0, jednakże nie może być to stopień wyższy niż jego własny.
Członkowie struktur raeliańskich zaczynają od stopnia zerowego, przyznawanego na corocznych seminariach osobom, które stały się już członkami ruchu raeliańskiego przez przekazanie genotypu oraz które wykazują taką chęć. Członkowie struktur stanowią niewielką liczebnie grupę w stosunku do liczby pozostałych członków. W numerze 331 magazynu "Raelian Contact" zasugerowano, iż struktury składają się z 2300 członków. Witryna raeliańska mówi o 170 "przewodnikach". Raz na 7 lat kongregacja biskupów wybiera przewodnika szóstego stopnia. Jak dotąd zawsze był na niego wybierany Claude Vorilhon.

</doc>
<doc id="1583259" url="https://pl.wikipedia.org/wiki?curid=1583259" title="Kawalerskie życie na obczyźnie">
Kawalerskie życie na obczyźnie

Kawalerskie życie na obczyźnie – polski film obyczajowy z 1992 roku w reżyserii Andrzeja Barańskiego, zrealizowany na podstawie utworu "Życiorys własny robotnika" (1930) Jakuba Wojciechowskiego.
Plenery: Łódź (m.in. fabryka „Uniontex” przy ul. Tymienieckiego, Księży Młyn, przędzalnia Poznańskiego przy ul. Ogrodowej, pałac Biedermanna przy ul. Franciszkańskiej, elektrownia Scheiblera przy ul. Tymienieckiego), Pabianice, Zgierz (łaźnia), most tramwajowy nad Nerem w Lutomiersku.
Opis fabuły.
Początek XX wieku. Michał – młody chłopak z Wielkiego Księstwa Poznańskiego – jedzie w głąb Niemiec szukając pracy. Pracując w fabryce włókienniczej poznaje Stefana, z którym się zaprzyjaźnia. Obaj uczestniczą w kursie tańca i form towarzyskich. Jednak wyuczone maniery nie pasują do środowiska, w którym Michał przebywa i staje się przyczyną konfliktów. Z tego powodu Michał przyłącza się do taboru karuzelnika. Bujne życie erotyczne karuzelnika i jego pomocnika Hermana uświadamia Michałowi istnienie tej sfery. Następnie trafia do kotłowni, mieszka u Frau Luther – nienasyconej erotycznie rozwódki. Zbyt mocno przez nią eksploatowany, wyjeżdża do Westfalii. Tam pracuje w kopalni. Zaspokaja swoje potrzeby erotyczne u prostytutek. Po bójce opuszcza kopalnię, ponownie spotyka Stefka.
Obsada.
i inni

</doc>
<doc id="1583263" url="https://pl.wikipedia.org/wiki?curid=1583263" title="Boża Armia Oporu">
Boża Armia Oporu



</doc>
<doc id="1583269" url="https://pl.wikipedia.org/wiki?curid=1583269" title="Powrót (film 1960)">
Powrót (film 1960)

Powrót – polski film psychologiczny z 1960 roku na podstawie powieści "Szczęśliwie torturowani" Romana Bratnego.
Fabuła.
Po latach pobytu w Paryżu, do Warszawy przybywa "Siwy", były żołnierz podziemia i uczestnik powstania warszawskiego. Odwiedza swojego kumpla Andrzeja i prosi o pomoc w odszukaniu dawnych kolegów, by z nimi wspominać wojenne czasy. Ale te spotkania rozczarowują, ponieważ nie chcą oni wspominać przeszłości i żyją codziennością. Miłość do łączniczki Iny to też przeszłość. "Siwy" rozczarowany tym wszystkim wraca do Paryża, gdzie pracuje jako kierowca przemysłowca.

</doc>
<doc id="1583278" url="https://pl.wikipedia.org/wiki?curid=1583278" title="Niedziela sprawiedliwości">
Niedziela sprawiedliwości

Niedziela sprawiedliwości – polski film psychologiczny z 1965 roku.
Fabuła.
Deruga po rozstaniu z żoną, przybywa do małego miasteczka, gdzie pełni urząd prokuratora. W ciągu weekendu zostaje wplątany w różne intrygi. Za sprawą swojego zastępcy Kurka poznaje sprawę Markowskiego, dyrektora WPRB, który nielegalnie przewozi towary. W tym samym czasie poznaje dziewczynę Magdę, z którą połączy nić sympatii. Ona nie wie o jego pracy, on nie wie, że jest na utrzymaniu u Markowskiego. W niedziele u Markowskiego podczas brydża dochodzi do pewnego zdarzenia.

</doc>
<doc id="1583281" url="https://pl.wikipedia.org/wiki?curid=1583281" title="Johann Friedrich Reil">
Johann Friedrich Reil

Johann Friedrich Julian Reil (ur. 20 kwietnia 1792 w Halle (Saale), zm. 31 sierpnia 1858 w Choruli), niemiecki urzędnik administracji hutniczej, zarządca hut śląskich.
Był synem znanego lekarza i profesora uniwersytetu w Halle (Saale) Johanna Christiana Reila. W 1807 za zgodą ojca wstąpił jako ochotnik do wojska, brał udział w walkach z Francuzami i dosłużył się rangi młodszego porucznika. W latach 1811-1813 odbył studia w Akademii Górniczej we Freibergu, następnie ponownie służył wojskowo – w korpusie ochotników Ludwiga Adolfa von Lützowa. Dowodził kompanią strzelców, awansował na kapitana, był ciężko ranny; został odznaczony Krzyżem Żelaznym. Pod koniec służby przeszedł do pracy sztabowej, ciesząc się opinią "wyśmienitego oficera" (raport generała Ludwiga Yorck von Wartneburga).
Po odejściu z armii kontynuował studia. W 1816 rozpoczął pracę w Śląskim Urzędzie Górniczym we Wrocławiu, skąd na rok delegowany został jako referendarz do hut w Kluczborku i Gliwicach. Od 1817 w randze nadasesora górniczego był asystentem Karstena, wykładowcy hutnictwa na Uniwersytecie Wrocławskim, a po przejściu Karstena do Berlina w 1819 przejął jego obowiązki. We wrześniu 1819 otrzymał awans na radcę górniczego wraz ze stanowiskiem naczelnego nadzorcy hut górnośląskich. W 1822 został nadradcą górniczym, w 1846 tajnym radcą górniczym oraz zarządcą wszystkich hut śląskich. 
W pracy nadzorczej nad hutami śląskimi stawiał sobie za zadanie dorównanie produkcji stali przy gwałtownie wzrastającej produkcji surówki. Starał się o wstrzymanie gospodarki rabunkowej w lasach, propagując użycie węgla i jego pochodnych na potrzeby hutnictwa (produkcja surówki, świeżenie, fryszowanie i pudlingowanie stali). Po niepowodzeniach we wprowadzaniu części nowatorskich metod w zakładach w Małej Panwi i Rybniku udał się do Belgii, gdzie zapoznawał się z technologiami. Po dłuższym pobycie w Belgii z powodzeniem zastosował pudlingowanie w hucie w Paruszowicach.
Reil interesował się także stroną socjalną i edukacyjną życia zarówno urzędników, jak i robotników podległych mu hut. Zainicjował działanie kilku szkół przyzakładowych, a istniejące już szkoły usprawnił. Mimo krytycznych opinii forsował tworzenie połaci zieleni na terenie hut i dookoła zakładów przemysłowych.
W 1844 zakupił dobra ziemskie w Choruli niedaleko Krapkowic. Krótko przed śmiercią przeszedł w 1858 w stan spoczynku. Był odznaczony m.in. Orderem Czerwonego Orła klasy II, III i IV. Żoną Reila była Emilia z domu Buckling, córka urzędnika w randze nadradcy; syn poszedł w ślady ojca, pracował jako nadinspektor hutniczy w Kluczborku i uczestniczył we wspomnianej podróży do Belgii, gdzie jako robotnik zgłębiał tajniki pudlingowania. 
Johann Friedrich Reil zmarł 31 sierpnia 1858 w Choruli po chorobie związanej z niewydolnością wątroby, pochowany został na cmentarzu w Brzegu. Na jego cześć dzielnica przy hucie kluczborskiej nosiła nazwę Reilswerk, a koło Rożniątowa (powiat Strzelce Opolskie) istniał folwark Reilshof. Imię Reila nosiła jedna z ulic w Gliwicach, potem przemianowana na Związkową.

</doc>
<doc id="1583282" url="https://pl.wikipedia.org/wiki?curid=1583282" title="Archie Goodwin (postać fikcyjna)">
Archie Goodwin (postać fikcyjna)

Archie Goodwin – fikcyjna postać w powieściach autorstwa Rexa Stouta o przygodach Nero Wolfea. Jest asystentem oraz przyjacielem Wolfea. Pełni w powieściach role narratora opisującego sprawy prowadzone przez Nero. Urodził się 23 października, w Chillicothe, Ohio. Mieszka w domu Nero Wolfea na Manhattanie.

</doc>
<doc id="1583285" url="https://pl.wikipedia.org/wiki?curid=1583285" title="Hiperkorekcja">
Hiperkorekcja

Hiperkorekcja – w teorii wychowania: działanie, w którym pojawia się czynnik określany jako wynagrodzenie straty. W sensie ogólnym polega na postawieniu przed jednostką żądania, by doprowadziła otoczenie do stanu doskonałego; powrót do status quo. Alternatywa dla kary.
Geneza metody i jej właściwości.
Metoda opracowana przez pp. Foxxa i Azrina w 1973. Ma na celu, u osób niepełnosprawnych umysłowo, ograniczyć zachowania agresywne, niszczycielskie i autostymulacyjne. Choć jest to procedura karząca, to jednak minimalizuje negatywne właściwości kary.
Metoda wykazuje dużą skuteczność, ale zwykle wymaga udziału personelu pomocniczego. Nie należy jej też stosować w sposób spontaniczny i agresywny. Przeznaczona jest głównie do korygowania zachowania stanowiącego duże zakłócenie.
Odmiany i przykłady praktyczne.
Można rozróżnić dwie odmiany hiperkorekcji:

</doc>
<doc id="1583286" url="https://pl.wikipedia.org/wiki?curid=1583286" title="Dwadzieścia dolców">
Dwadzieścia dolców

Dwadzieścia dolców - amerykańska komedia z 1993 roku.
Opis fabuły.
Film opowiada historię 20-dolarowego banknotu, który przechodzi z ręki do ręki, staje się to pretekstem do zabawnych sytuacji. Zgubiony przez klientkę bankomatu trafia potem do: ulicznej żebraczki, sprytnego nastolatka, bogatego arabskiego przemysłowca, zajmującej się czarami pani McCormac, jej piętnastoletniego wnuka, a także do dwóch drobnych bandytów, zdobywcy pierwszej nagrody w zawodach wędkarskich oraz staruszka, który nagle umiera na atak serca. Zakończenie tej historii jest zaskakujące.
Obsada.
i inni

</doc>
<doc id="1583290" url="https://pl.wikipedia.org/wiki?curid=1583290" title="Anomalny efekt Halla">
Anomalny efekt Halla



</doc>
<doc id="1583291" url="https://pl.wikipedia.org/wiki?curid=1583291" title="Giuliano da Maiano">
Giuliano da Maiano

Giuliano de Maiano (ur. ok. 1432 w Maiano, zm. 1490 w Neapolu) – włoski architekt, rzeźbiarz, starszy brat Benedetta di Maiano.
Życiorys.
Urodził się w Maiano (aktualnie część Fiesole) w rodzinie kamieniarza, który pochodził z Florencji. Początkowy kształcony był na notariusza, ale jego talent rzeźbiarski przekonał ojca Giuliana. Jego pierwszą pracą było wykonanie intarsji do katedry we Florencji.
Jako architekt zaangażowany był w budowę lub przebudowę m.in.:
Zmarł w 1490 w Neapolu.

</doc>
<doc id="1583292" url="https://pl.wikipedia.org/wiki?curid=1583292" title="Elpis (czasopismo)">
Elpis (czasopismo)

Elpis (z gr. ‘nadzieja’) – czasopismo teologiczne Katedry Teologii Prawosławnej Uniwersytetu w Białymstoku. Wydawcą czasopisma jest Wydawnictwo Uniwersytetu w Białymstoku.
Kontynuacja pisma Elpis wydawanego przed wojną przez Studium Teologii Prawosławnej Uniwersytetu Warszawskiego. Czasopismo publikuje recenzowane artykuły naukowe dotyczące prawosławnej teologii oraz historii i kultury prawosławia.

</doc>
<doc id="1583297" url="https://pl.wikipedia.org/wiki?curid=1583297" title="Giuliano de Maiano">
Giuliano de Maiano



</doc>
<doc id="1583300" url="https://pl.wikipedia.org/wiki?curid=1583300" title="Wiesław Suder">
Wiesław Suder

Wiesław Kazimierz Suder (ur. 1948) – polski historyk, specjalizujący się w demografii i medycynie świata starożytnego, historii starożytnego Rzymu; nauczyciel akademicki związany z uczelniami we Wrocławiu i Nysie.
Życiorys.
Urodził się w 1948 roku. Ukończył historię na Uniwersytecie Wrocławskim. Został pracownikiem Zakładu Historii Starożytnej Instytutu Historycznego na swojej macierzystej uczelni. Stopień naukowy doktora nauk humanistycznych w zakresie historii uzyskał w 1980 roku na podstawie pracy pt. "Próba charakterystyki struktury demograficznej zachodnich prowincji cesarstwa rzymskiego w świetle inskrypcji nagrobkowych", której promotorem był prof. Eugeniusz Konik. Był to pierwszy doktorat obroniony na Instytucie Historycznym Uniwersytetu Wrocławskiego po uzyskaniu przez tę jednostkę praw do nadawania tego tytułu. Stopień naukowy doktora habilitowanego nauk humanistycznych w zakresie historii o specjalności historia starożytna uzyskał w 1996 roku na podstawie rozprawy nt. "Kloto, Lachesis, Atropos. Studia społeczno-demograficzne i medyczne z historii starożytnego Rzymu". Niedługo potem otrzymał stanowisko profesora nadzwyczajnego. Pełnił także funkcję kierownika Zakładu Historii Starożytnej. Wykładał również na Państwowej Wyższej Szkole Zawodowej w Nysie. Był stypendystą szeregu zagranicznych fundacji naukowych jak również jest członkiem Centre de Recherches Urbanisation, Societe Urbaines et Demographie dans le Monde Antique na Universite d’Artois (Arras, Francja).
Dorobek naukowy.
Wiesław Suder w swojej działalności naukowej zajmuje się historią starożytnego Rzymu, a w szczególności historią kultury obyczajowej, medycyną i demografią świata antycznego. Do jego najważniejszych publikacji należą:

</doc>
<doc id="1583302" url="https://pl.wikipedia.org/wiki?curid=1583302" title="Późne popołudnie">
Późne popołudnie

Późne popołudnie – polski film psychologiczny z 1964 roku.
Opis fabuły.
Poznań. W jednej z kamienic mieszkają Maria Siankowa, masażystka po pięćdziesiątce, jej córka Tuńka i sublokator Janusz. Tuńka za namową koleżanki wysyła swe zdjęcia marząc o karierze filmowej. Janusz jest kierowcą, który marzy o emigracji i w tym celu wysyła listy do zagranicznych instytucji szukając tam zaczepienia. Pewnego dnia do ich domu powraca Bożena - dawna podopieczna Siankowej i przyjaciółka Tuńki. Bożena, piękna młoda kobieta, zaraz wzbudza zainteresowanie w samotnym Januszu, co wywołuje kobiecą zazdrość u Siankowej. Zdolna pływaczka Jeżykówna nie dostała się do reprezentacji, więc żali się Tuńce, że Siankowa intryguje przeciwko niej. W domu rodzi się konflikt, w wyniku którego Bożena, a później Janusz, wyprowadzają się. Tuńka w szafce Siankowej znajduje plik listów do Janusza od jego zagranicznych korespondentów. Okazuje się, że Siankowa je przechwytywała i ukrywała. Tuńka demaskuje oszustwo swej matki. Dzięki interwencji Tuńki, Janusz z Bożeną znów się do nich wprowadzają. Tunka dostaje negatywną odpowiedź z wytwórni filmowej. Siankowa targana wstydem naprawia swe złe stosunki z pływaczką Jeżykówną.

</doc>
<doc id="1583307" url="https://pl.wikipedia.org/wiki?curid=1583307" title="Kobieta z prowincji">
Kobieta z prowincji

Kobieta z prowincji – polski film psychologiczny z 1984 roku w reżyserii Andrzeja Barańskiego, na podstawie powieści Waldemara Siemińskiego. Film przedstawia zmagania życiowe Andzi (Ewa Dałkowska), która wspomina swoją przeszłość w kolejności niechronologicznej, obejmującą okres stalinizmu, lata II wojny światowej oraz dwudziestolecie międzywojenne. "Kobieta z prowincji" zdobyła szereg nagród, w tym Nagrodę Specjalną Jury oraz Nagrodę Dziennikarzy dla Barańskiego na Festiwalu Polskich Filmów Fabularnych; doceniano też główną rolę Dałkowskiej.
Fabuła.
Andzia, 60-letnia kobieta, mieszka w małym miasteczku. Ma drugiego męża, emerytowanego piekarza, z którym nie jest szczęśliwa. Andzia zajmuje się zdobyciem pieniędzy dla dzieci z pierwszego małżeństwa – Henryka i Celiny, którzy mieszkają w mieście i się usamodzielniły. Andzia zwierza się widzowi ze swojej przeszłości, która wpłynęła na jej życie. Kolejne wydarzenia opowiadane są w kolejności niechronologicznej. Andzia wspomina motywy, które kierowały jej pierwszym i drugim małżeństwem; okres stalinizmu, kiedy pracowała jako pomywaczka oraz robotnica w państwowym gospodarstwie rolnym; lata 40., gdy ukrywała rodzinę żydowską podczas okupacji niemieckiej; czasy międzywojenne spędzone w biedzie wśród rodziny; wreszcie okres dzieciństwa, za którym Andzia tęskni. Andzia mimo nieustannego poniżania przez współpracowników, rodzinę i małżeństwo zachowuje własny kompas moralny; jest też wierzącą katoliczką, która nawet w okresie stalinizmu przed komisją zatrudniającą ją do pracy trzyma skrycie w ręku podobiznę Jezusa.
Produkcja.
Zdjęcia plenerowe kręcono w następujących lokacjach: Piątek (rynek, cmentarz, kawiarnia „Danusia” przy ul. Jana Pawła II, dzwonnica przy kościele Św. Trójcy), Pęcławice, Piekary, przystanek kolejowy Czarnocin, Tworzyjanki (willa nr 9 w zespole willowym).

</doc>
<doc id="1583313" url="https://pl.wikipedia.org/wiki?curid=1583313" title="Ziąb">
Ziąb



</doc>
<doc id="1583315" url="https://pl.wikipedia.org/wiki?curid=1583315" title="Aria z Harlemu">
Aria z Harlemu

Aria z Harlemu – amerykańsko-niemiecki dramat z 1999 roku.
Fabuła.
Biedny, czarnoskóry mieszkaniec Harlemu pracuje w pralni i marzy, by zostać gwiazdą opery. Aby spełnić swoje marzenie ucieka z Harlemu i poznaje Wesa oraz Matthew – pianistę. Razem z nimi planuje koncert.

</doc>
<doc id="1583316" url="https://pl.wikipedia.org/wiki?curid=1583316" title="Payyavoor">
Payyavoor

 
Payyavoor - miasteczko w dystrykcie Kannur w stanie Kerala w Indiach.
Według spisu statystycznego w 2001 roku populacja Payyavoor wynosiła 23 242 osoby, z czego 11 655 stanowili mężczyźni, a 11 587 kobiety.

</doc>
<doc id="1583317" url="https://pl.wikipedia.org/wiki?curid=1583317" title="Nagroda Star Screen dla Najlepszego Aktora Drugoplanowego">
Nagroda Star Screen dla Najlepszego Aktora Drugoplanowego

Nagroda Star Screen dla Najlepszego Aktora Drugoplanowego – indyjska nagroda filmowa przyznawana przez jury składające się z osobistości świata filmowego. Nazwiska zwycięzców są ogłaszane co roku w styczniu.

</doc>
<doc id="1583319" url="https://pl.wikipedia.org/wiki?curid=1583319" title="Wojna w Wietnamie">
Wojna w Wietnamie



</doc>
<doc id="1583321" url="https://pl.wikipedia.org/wiki?curid=1583321" title="Wakacje w Amsterdamie">
Wakacje w Amsterdamie

Wakacje w Amsterdamie – polski film obyczajowy z 1985 roku.
Opis fabuły.
Film opowiada perypetie małżeństwa Kosińskich, które psuje się w wyniku wyjazdów żony do pracy za granicą w Amsterdamie. Kobieta przedłuża swój pobyt w Holandii i ostatecznie rozwodzi się z mężem Pawłem. Na rozejściu rodziców traci najbardziej syn Michał pozbawiony obojga rodziców, zmuszony do obecności w sądzie na rozprawach rozwodowych i przekazywany z „rąk do rąk” celem opieki.
Muzyka w filmie.
W filmie wykorzystano utwory „Wakacje w Amsterdamie”, „Wszyscy do szalup” autorstwa Seweryna Krajewskiego ze słowami Agnieszki Osieckiej (dwa pierwsze) i Ewy Żylińskiej, wykonywanie przez grupę Czerwone Gitary - zespół występuje także w filmie (scena koncertu). Wykorzystano także utwór „Pokolenie” Rendez-Vous (autor Ziemowit Kosmowski).

</doc>
<doc id="1583322" url="https://pl.wikipedia.org/wiki?curid=1583322" title="Play by forum">
Play by forum

Played by Forum ("rozgrywane na forum"; PBF, "gra przez forum", potocznie "gra tekstowa" lub "gra forumowa" ang. "Play-by-post RPG") – tekstowa gra online RPG ("ang. online text-based role-playing game") rozgrywana na forum dyskusyjnym, w której gracze (od kilku do kilkuset) wcielają się w role fikcyjnych postaci lub kierują całymi grupami lub strukturami (jak organizacje, państwa, społeczności).
Rozgrywka toczy się w świecie przyjętym na forum dyskusyjnym. Może to być zarówno świat autorski, jak i oparty na istniejących już tworach kultury (jak światy przedstawione w sztuce). Najpopularniejsze są światy fantastyczne oraz zaczerpnięte z popularnych seriali obyczajowych.
Rozróżniamy dwa rodzaje gier typu PBF:
W przeciwieństwie do tradycyjnych gier RPG, gra na forum może trwać znacznie dłużej i często nie ma określonych ram czasowych. Akcja jednego bohatera może nastąpić nawet po kilku dniach od ostatniego posta innego gracza.
Aby rozpocząć grę PBF należy założyć internetowe forum dyskusyjne lub zarejestrować się na forum, gdzie już prowadzona jest rozgrywka.

</doc>
<doc id="1583327" url="https://pl.wikipedia.org/wiki?curid=1583327" title="Iwan Krasnecki">
Iwan Krasnecki

Iwan Mychajłowycz Krasnecki, ukr. Іван Михайлович Краснецький, ros. Иван Михайлович Краснецкий, "Iwan Michajłowicz Krasniecki" (ur. 18 maja 1945 w Bratkowcach, zm. 23 kwietnia 2010 w Iwano-Frankiwsku) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
W 1964 rozpoczął karierę trenerską w Spartaka Iwano-Frankiwsk. W latach 1966-1967 wykonywał służbę wojskową w SKA Lwów, potem powrócił do Spartaka Iwano-Frankiwsk w rozgrywkach Wtoroj Ligi Mistrzostw ZSRR. W 1972 przeszedł do klubu Frunzeneć Sumy, w którym zakończył karierę piłkarską.
Kariera trenerska.
Ukończył Instytut Pedagogicznym w Iwano-Frankiwsku, Instytut Wychowania Fizycznego w Kijowie, Wyższą Szkołę Trenerską w Moskwie. Po zakończeniu kariery zawodniczej rozpoczął pracę szkoleniową. Najpierw, w 1987 pomagał trenować Prykarpattia Iwano-Frankiwsk. Potem prowadził kluby Zakarpattia Użhorod, Prykarpattia Iwano-Frankiwsk, Weres Równe, Krystał Czortków, FK Kałusz, SK Mikołajów i Czornohora Iwano-Frankiwsk. Oprócz tego trenował mniej znane kluby amatorskie (np. w 2004 główny trener Cementnyka Jamnica). W latach 1999-2006 pracował na stanowisku starszego trenera Internatu Piłkarskiego WPU-21 w Iwano-Frankiwsku. Również w latach 1976-2010 z przerwami trenował dzieci w SDJuSzOR ”Spartak-Prykarpattia”. W latach 1991-1993 uczestniczył w Radzie Trenerskiej Ukraińskiego Związku Piłki Nożnej. 23 kwietnia 2010 przedwcześnie zmarł w Iwano-Frankiwsku.

</doc>
<doc id="1583331" url="https://pl.wikipedia.org/wiki?curid=1583331" title="Urban Legend">
Urban Legend

Urban Legend – trzeci solowy album rapera z Atlanty, T.I., który został wydany 30 listopada 2004 roku przez wytwórnię Grand Hustle Records. Pierwszym singlem z płyty jest utwór "Bring 'Em Out".
Na featuringach fani usłyszą takie osoby jak Trick Daddy, Nelly, Lil' Jon, B.G., Mannie Fresh, Daz Dillinger, Lil Wayne, Pharrell, P$C, Lil' Kim i Big Kuntry. 
Produkcją płyty zajęli się Daz Dillinger, DJ Toomp, Jazze Pha, Lil Jon, Khao, KLC, Mannie Fresh, The Neptunes, Nick "Fury" Loftin, Sanchez Holmes, Scott Storch, Shorty B i Swizz Beatz.
W pierwszym tygodniu sprzedano 193 tys. egzemplarzy.

</doc>
<doc id="1583332" url="https://pl.wikipedia.org/wiki?curid=1583332" title="Trójka uciekinierów">
Trójka uciekinierów

Trójka uciekinierów – amerykańska komedia sensacyjna z 1989 roku w reżyserii Francisa Vebera. Film jest remakiem francuskiej komedii tego samego reżysera z 1986 roku, pod tytułem "Zbiegowie".
Opis fabuły.
Daniel Lucas wychodzi z więzienia, gdzie siedział za napady na bank. Chce zacząć uczciwe życie. Kieruje się do banku, ale nie by ukraść, ale założyć konto. Ale w tym samym czasie dochodzi do napadu. Napastnikiem jest zdesperowany Ned Perry, który bierze Charliego za zakładnika. Policja nie wierzy w to i rusza w pościg. Perry nie dokonał napadu bez przyczyny. Potrzebuje pieniędzy na lekarstwa dla chorej córki Meg...
Obsada.
i inni

</doc>
<doc id="1583345" url="https://pl.wikipedia.org/wiki?curid=1583345" title="Raleigh (fregata)">
Raleigh (fregata)



</doc>
<doc id="1583350" url="https://pl.wikipedia.org/wiki?curid=1583350" title="Conor Casey">
Conor Casey

Conor Patrick Casey (ur. 25 lipca 1981 w Dover) – amerykański piłkarz występujący na pozycji napastnika. Od 2016 jest zawodnikiem Columbus Crew.
Kariera klubowa.
Casey wychował się w Denver. W latach 1999-2000 grał w drużynie Uniwersytetu Portland, którą trenował Clive Charles. W pierwszym roku gry w Portland został wybrany Młodym Piłkarzem Roku. W 2000 został powołany do kadry Stanów Zjednoczonych na Letnie Igrzyska Olimpijskie.
Po zakończeniu olimpiady Casey podpisał czteroletni kontrakt z niemiecką Borussią Dortmund. Debiutancki sezon spędził w rezerwach tego klubu, ale już w następnym powędrował na wypożyczenie do drugoligowego Hannoveru 96. W 2. Bundeslidze rozegrał dziewiętnaście spotkań i zdobył w nich siedem bramek. Swojej drużynie pomógł, także w wywalczeniu awansu do pierwszej ligi. W kolejnym sezonie w rozgrywkach ligowych wystąpił czterokrotnie i strzelił jednego gola.
W 2003 roku ponownie został wypożyczony. Tym razem jego klubem został Karlsruher SC, grający na zapleczu ekstraklasy. Casey na koniec sezonu, z czternastoma golami na koncie, uplasował się tam na czwartej pozycji w klasyfikacji strzelców 2. Bundesligi.
W 2004 roku za 300 tysięcy euro został sprzedany do beniaminka pierwszej ligi - 1. FSV Mainz 05. W barwach tego klubu, rozegrał łącznie 40 meczów i strzelił 3 gole.
7 lutego 2007 wygasł jego kontrakt z Mainz i na zasadzie wolnego transferu przeszedł do Toronto FC, występującego w MLS. Jednak już 19 kwietnia tego samego roku odszedł do Colorado Rapids, jako część rozliczenia za transfer Rileya O'Neilla do Toronto. W 2010 roku wywalczył z nim mistrzostwo Major League Soccer. W 2013 roku przeszedł do Philadelphia Union, a w 2016 do Columbus Crew.
Kariera reprezentacyjna.
Casey był uczestnikiem Mistrzostw Świata U-20 w 2001 roku, rozegranych w Argentynie. W seniorskiej reprezentacji Stanów Zjednoczonych zadebiutował 31 marca 2004 w towarzyskim spotkaniu przeciwko Polsce.

</doc>
<doc id="1583355" url="https://pl.wikipedia.org/wiki?curid=1583355" title="Jan van de Cappelle">
Jan van de Cappelle

Jan van de Cappelle (ochrzczony 25 lub 26 stycznia 1626 w Amsterdamie, pochowany 22 grudnia 1679 tamże) – holenderski malarz barokowy, marynista.
Był bogatym właścicielem farbiarni i szanowanym obywatelem, kolekcjonował dzieła sztuki i przyjaźnił się z Rembrandtem. Malarstwo traktował jako drugorzędne zajęcie, nie posiadał też formalnego wykształcenia i uważany jest za samouka. Malował przede wszystkim pejzaże i sceny morskie, wykonał też kilka zimowych krajobrazów.
Po śmierci Capelle okazało się, że zgromadził wielki zbiór dzieł sztuki m.in. miał 9 obrazów oraz 500 rysunków i rycin samego Rembrandta, ponadto 1300 dzieł innych mistrzów: Simona de Vliegera, Hendricka Avercampa i Jana van Goyena. Uważany jest dzisiaj za jednego z największych kolekcjonerów dzieł sztuki swoich czasów.
Nieliczne prace artysty eksponowane są m.in. w National Gallery w Londynie, Belwederze w Wiedniu i Rijksmuseum w Amsterdamie.

</doc>
<doc id="1583356" url="https://pl.wikipedia.org/wiki?curid=1583356" title="1K2 (planowana)">
1K2 (planowana)



</doc>
<doc id="1583362" url="https://pl.wikipedia.org/wiki?curid=1583362" title="NLL sezon 2009">
NLL sezon 2009

Sezon rozpoczął się 3 stycznia 2009, a finałowy mecz został rozegrany 15 maja. Jest to dwudziesty trzeci sezon zawodowej ligi lacrosse (licząc sezony EPBLL i MILL). Mistrzem została drużyna Calgary Roughnecks.
W sezonie tym miały powrócić zespoły które opuściły ligę w sezonie 2008 Boston Blazers oraz Arizona Sting. Jednak z powodu kłopotów finansowych zespół Arizona Sting nie wystartował w rozgrywkach. Z powodów finansowych do udziału
nie przystąpiła również drużyna Chicago Shamrox
Tabele.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="1583366" url="https://pl.wikipedia.org/wiki?curid=1583366" title="Jak w niebie">
Jak w niebie



</doc>
<doc id="1583367" url="https://pl.wikipedia.org/wiki?curid=1583367" title="King (album T.I.)">
King (album T.I.)

King to czwarty solowy album rapera z Atlanty T.I., wydany 28 marca 2006 roku przez wytwórnie Atlantic/Grand Hustle. Pierwszym singlem z płyty był utwór "Ride With Me".
Na płycie usłyszymy takie osoby jak Young Buck, Pharrell, George Suchy, Common, B.G., UGK, Jamie Foxx, Young Jeezy, P$C, Governor i Young Dro.
Produkcją płyty zajęli się Just Blaze, Mannie Fresh, Swizz Beatz, Grand Hustle Team, Travis Barker, Pharrell, Nick Fury i DJ Toomp.
Płyta zadebiutowała na pierwszym miejscu Billboard 200 sprzedano ponad 523.407 egzemplarzy w pierwszym tygodniu. Płyta osiągnęła status platyny już w pierwszym miesiącu. Była to jedna z niewielu rap albumów, która osiągnęła status platyny w 2006 roku. Łącznie album "King" sprzedał się w ponad 2 milionach egzemplarzy w Stanach Zjednoczonych.
Album został nominowany do nagrody "Best Rap Album" Grammy Awards 2007.
DVD (Edycja limitowana).
DVD zawiera :

</doc>
<doc id="1583372" url="https://pl.wikipedia.org/wiki?curid=1583372" title="14 Batalion Zaopatrzenia">
14 Batalion Zaopatrzenia

14 Batalion Zaopatrzenia (14 bzaop) – pododdział logistyczny Wojska Polskiego.
Batalion sformowany został w 1968 roku z rozformowywanych 46 Batalionu Transportowego i 12 Dywizyjnego Punktu Zaopatrzenia. Stacjonował w garnizonie Szczecin, w koszarach przy ulicy Narutowicza. W 1996 przemianowany został na 12 Batalion Zaopatrzenia.
Struktura organizacyjna.
Dowództwo i sztab

</doc>
<doc id="1583375" url="https://pl.wikipedia.org/wiki?curid=1583375" title="Erich Schüttauf">
Erich Schüttauf

Erich Schüttauf (ur. 1887, zm. 1 stycznia 1952) – zbrodniarz hitlerowski, członek załogi niemieckich obozów koncentracyjnych Flossenbürg i Mauthausen-Gusen oraz SS-Obersturmführer.
Urodził się w Dreźnie, ukończył technikum w Wiedniu. Walczył w I wojnie światowej jako podoficer. 2 września 1939 został wcielony do Waffen-SS. Skierowano go do służby w kompanii wartowniczej obozu Flossenbürg, gdzie pozostał do grudnia 1941. Następnie Schüttauf został przeniesiony do kompleksu obozowego Mauthausen-Gusen, gdzie pozostał do końca wojny, pełniąc w "Gusen I" funkcję dowódcy kompanii wartowniczej. Był odpowiedzialny za rozstrzeliwanie więźniów przez podległych mu wartowników SS. Nakazywał im również maltretowanie więźniów. W lipcu i sierpniu 1944 kierował utworzeniem podobozu "Aafa" we Florisdorfie.
Został skazany w procesie załogi Mauthausen-Gusen (US vs. Erich Schüttauf i inni) na dożywocie przez amerykański Trybunał Wojskowy w Dachau. Zmarł w więzieniu Landsberg w 1952.

</doc>
<doc id="1583377" url="https://pl.wikipedia.org/wiki?curid=1583377" title="20 Batalion Zaopatrzenia">
20 Batalion Zaopatrzenia

20 Batalion Zaopatrzenia (20 bzaop) – samodzielny pododdział logistyczny Sił Zbrojnych PRL i okresu transformacji ustrojowej. 
Wchodził w skład 20 Dywizji Pancernej. Stacjonował w Czarnem.
Przemianowany na 2 batalion zaopatrzenia 2 Pomorskiej Dywizji Zmechanizowanej.
Struktura organizacyjna.
Dowództwo i sztab

</doc>
<doc id="1583381" url="https://pl.wikipedia.org/wiki?curid=1583381" title="8 Batalion Zaopatrzenia">
8 Batalion Zaopatrzenia

8 Batalion Zaopatrzenia (8 bzaop) – samodzielny pododdział logistyczny Sił Zbrojnych PRL i okresu transformacji ustrojowej. 
Sformowany w 1944 w składzie 8 Dywizji Piechoty w Mordach jako 14 samodzielna kompania samochodowa.
Wchodził w skład 8 Dywizji Zmechanizowanej. Stacjonował w Koszalinie.
Tradycje.
Batalion kultywował tradycje oddziałów "walczących o wolność i niepodległość Rzeczypospolitej podczas wojny polsko-bolszewickiej i wojny obronnej 1939 roku". 
Struktura organizacyjna.
Dowództwo i sztab

</doc>
<doc id="1583384" url="https://pl.wikipedia.org/wiki?curid=1583384" title="Waltham Cross">
Waltham Cross

Waltham Cross - miasto w Wielkiej, w Anglii, w regionie East of England, w hrabstwie Hertfordshire. W 2001 r. miasto to zamieszkiwało 10 000 osób.
W Waltham Cross znajduje się jeden z trzech zachowanych krzyży Eleonory z końca XIII w., upamiętniających miejsca postoju orszaku z ciałem królowej Anglii Eleonory kastylijskiej.

</doc>
<doc id="1583389" url="https://pl.wikipedia.org/wiki?curid=1583389" title="4 Batalion Zaopatrzenia">
4 Batalion Zaopatrzenia

4 Krośnieński Batalion Zaopatrzenia (4 bzaop) – samodzielny pododdział logistyczny Wojska Polskiego.
Historia batalionu.
Batalion został sformowany 1 kwietnia 1967, w garnizonie Krosno Odrzańskie, w składzie 4 Pomorskiej Dywizji Zmechanizowanej. Jednostka została utworzona na podstawie zarządzenia Nr 0141/Org. szefa Sztabu Śląskiego Okręgu Wojskowego z dnia 30 września 1966. Batalion powstał na bazie 69 kompanii samochodowo-transportowej i 17 Dywizyjnego Punktu Zaopatrywania.
Z dniem 1 września 1994 batalion przejął dziedzictwo tradycji:&lt;br&gt;
służb zaopatrzenia 4 Dywizji Piechoty im. Jana Kilińskiego (1944-1945):
Oddziałów Zaopatrywania 4 Dywizji Piechoty (1945-1947)
a dzień 1 kwietnia został ustanowiony dorocznym Świętem jednostki.
W 2001 batalion został włączony w skład 11 Lubuskiej Dywizji Kawalerii Pancernej.
28 lutego 2005 Minister Obrony Narodowej „dla podkreślenia więzi łączących żołnierzy 4 Batalionu Zaopatrzenia ze społeczeństwem Krosna Odrzańskiego” nadał jednostce nazwę wyróżniającą „Krośnieński”.
14 maja 2005 w Krośnie Odrzańskim Wojciech Lutelmowski w imieniu Prezydenta RP wręczył sztandar dowódcy batalionu, podpułkownikowi Zenonowi Sylwantowi.
28 czerwca 2011 w Żaganiu dowódca 11 DKPanc, gen. dyw. Mirosław Różański przekazał, a komendant 4 Regionalnej Bazy Logistycznej we Wrocławiu, płk Marian Sękowski przyjął w podporządkowanie 4 bzaop.
23 maja 2012 odbył się uroczysty apel z okazji 45 rocznicy powstania 4 bzaop oraz ceremonia pożegnania sztandaru.
31 grudnia 2012 jednostka została rozformowania.
Na bazie batalionu została sformowana 24 kompania transportowa. 30 października 2012 kompania została włączona w skład 2 batalionu logistycznego 10 Opolskiej Brygady Logistycznej w Opolu. Organizatorem i pierwszym dowódcą 24 ktr został kapitan Grzegorz Wasilewski, dotychczasowy dowódca 1 kompanii transportowej 4 bzaop. Przeznaczeniem pododdziału jest transport materiałów pędnych i smarów.
14 marca 2013 sekretarz stanu Czesław Mroczek działając z upoważnienia ministra obrony narodowej nadał 24 kompanii transportowej nazwę wyróżniającą „Krośnieńska” oraz polecił przejąć i z honorem kultywować dziedzictwo tradycji: służb zaopatrzenia 4 Dywizji Piechoty im. Jana Kilińskiego (1944-1945), oddziałów zaopatrywania 4 Dywizji Piechoty (1945-1947) i 4 Batalionu Zaopatrzenia (1966-2012).
Struktura organizacyjna.
Dowództwo i sztab
Symbole batalionu.
Odznaka pamiątkowa&lt;br&gt;
Odznakę stanowi ją krzyż maltański emaliowany na wiśniowo z zielonymi paskami środkowymi na ramionach. Krzyż nałożony jest na czworoboczną promienistą tarczę z białego metalu. Pośrodku krzyża umieszczona jest odznaka pamiątkowa oddziałów zaopatrzenia 1 Dywizji Pancernej gen. Stanisława Maczka w kolorze szarym. Odznaka przedstawia samochód ciężarowy na ażurowym skrzydle husarskim. Na masce samochodu znajdują się litery "OZ" nałożone na siebie w kolorze złotym. Na górnym ramieniu krzyża jest liczba "4" będąca numerem batalionu, natomiast na dolnym – biała szarfa z napisem "BATALION ZAOPATRZENIA". Napisy emaliowane są na czarno z obwódką z białego metalu. Pierwsze odznaki wręczono 14 maja 2005.
Oznaka rozpoznawcza&lt;br&gt;
Oznakę stanowi pięciobok z materiału koloru wiśniowego z zielonym paskiem po przekątnej z górnego prawego rogu do dowolnego lewego rogu. W górnym lewym rogu znajduje się liczba "4" w kolorze czarnym, natomiast w dolnym prawym rogu umieszczona jest oznaka pamiątkowa oddziałów zaopatrzenia 1 Dywizji Pancernej gen. Stanisława Maczka w kolorze szarym. Oznaka przedstawia samochód ciężarowy umieszczony na ażurowym skrzydle husarskim, na masce ma litery "OZ" nałożone na siebie w kolorze złotym.
W wersji polowej elementy w kolorze wiśniowym są zastąpione kolorem zielonym, oznaka pamiątkowa oddziałów zaopatrzenia 1 Dywizji Pancernej cała w kolorze szarym, natomiast cyfra w kolorze ciemnozielonym. Wymiary: 50 x 70 mm.
Proporczyk na beret&lt;br&gt;
Proporczyk o wymiarach 15 x 45 mm wykonany jest z metalu w kształcie równoległoboku z wycięciem do skrzyżowania przekątnych. Pokryty jest emalią w kolorze wiśniowym i zielonym. Wzorowany jest na proporczyku pododdziałów zaopatrzenia 1 Dywizji Pancernej.

</doc>
<doc id="1583392" url="https://pl.wikipedia.org/wiki?curid=1583392" title="Zündapp KS 750">
Zündapp KS 750

Zündapp KS 750 – motocykl wojskowy, produkcji niemieckiej, z okresu II wojny światowej.
Historia.
W 1937 niemieckie dowództwo złożyło zamówienie na opracowanie konstrukcji motocykla wojskowego o podwyższonych możliwościach jazdy w terenie (z napędem koła wózka bocznego).
Miał on posiadać prześwit 150 mm. Prześwit błotników miał umożliwiać montaż na kołach łańcuchów śniegowych. Maksymalna prędkość miała wynosić 90 km/h. Stała prędkość marszowa miała odpowiadać szybkości poruszania się piechoty i wynosić 3–4 km/h. Pojazd miał posiadać jarzmo do mocowania karabinu maszynowego MG-34 oraz przewozić 3 żołnierzy z pełnym oporządzeniem.
Zamówienia otrzymały trzy firmy: DKW, BMW i Zündapp. Już na początku odpadła firma DKW, która zaproponowała motocykl typu NZ 500. Ostatecznie do produkcji skierowano pojazdy obu pozostałych firm. Były to motocykle BMW R 75 i Zündapp KS 750. Pojazd firmy Zündapp został uznany za lepszą konstrukcję. Zaproponowano nawet BMW jego licencyjną produkcję. Fabryka odmówiła i uzyskała zamówienia na dostawy motocykli swojej konstrukcji. Nakazano jednak przeprowadzić unifikację niektórych podzespołów. W rezultacie oba pojazdy miały identyczne: napędy tylnego koła z mechanizmem różnicowym, hamulce hydrauliczne oraz obręcze kół. Uprościło to nieco dostawy części zamiennych.
Produkcja motocykla rozpoczęła się w 1940 roku. Wyprodukowano wtedy tzw. Null Serie, liczącą 7 pojazdów. Produkcja była kontynuowana do 1948 roku i wyniosła łącznie 18 695 szt. Po wojnie motocykle były produkowane (ok. 350 szt.) na potrzeby armii USA. Dodatkowo nieznaną liczbę pojazdów „wyprodukowano” w warsztatach polowych. Zdarzało się, że z dwóch – trzech uszkodzonych motocykli powstawał jeden „nowy”.
W trakcie produkcji motocykl przechodził modyfikacje. W celu zapobieżenia blokowaniu koła przez błoto, wydłużono widelec zawieszenia o 10 mm. Zmieniono sposób mocowania zbiornika paliwa. Zaprzestano umieszczania na ramie poduszek chroniących kolana. Zmieniono filtr powietrza dostarczanego do gaźnika. Zamiast filtra mokrego, który często zamarzał w warunkach frontu wschodniego, zastosowano filtr wirowy z podgrzewaczem. Od 1943 zmieniono materiały, z których wykonywano niektóre elementy, ograniczając zużycie surowców strategicznych.
Służba.
Motocykle Zündapp KS 750 były stosowane przez wszystkie rodzaje wojsk armii niemieckiej, na wszystkich frontach II wojny światowej. Wykorzystywane były do zadań rozpoznawczych, łącznikowych, transportowych, układania kabli telefonicznych itp. Stosowano je także do holowania lekkich dział.
Konstrukcja.
Rama motocykla wykonana była ze stalowych elementów tłoczonych, rur o przekroju owalnym i spawanych profili zamkniętych. Była ona bardzo sztywna i odporna na duże obciążenia. Tylne koło miało zawieszenie sztywne. Przednie miało amortyzację
sprężynową, centralny amortyzator olejowy (antywstrząsowy) oraz amortyzator skrętny cierny.
Napęd stanowił dwucylindrowy silnik gaźnikowy, czterosuwowy w układzie poprzecznym-bokser (cylindry były rozchylone pod kątem 170°, ale cykl pracy, fazy rozrządu odpowiadały w pełni układowi przeciwsobnemu 180°) o mocy 26 KM przy 4000 obr./min. Pojemność skokowa wynosiła 751 cm³. Średnica cylindra wynosiła 75 mm, a skok tłoka 85 mm. Silnik zasilany był przez pojedynczy, jedno gardzielowy gaźnik Solex 30 BFRH z mechanizmem rozruchowym sterowanym dźwigienką umieszczoną na lewej pokrywie silnika. Iskrownik Norris ZG 2a lub Bosch FJ 2R z regulatorem przyśpieszenia zapłonu.
Przeniesienie napędu odbywało się przez suche wielotarczowe sprzęgło, skrzynię biegów, wałek napędzający mechanizm różnicowy z blokadą oraz obudowanego wału napędzającego koło wózka. Blokadę mechanizmu różnicowego można było włączyć kiedy jedno z kół utraciło przyczepność. Skrzynia biegów posiadała cztery biegi szosowe, cztery biegi terenowe oraz cztery biegi wsteczne. Posiadała ona jednak blokadę w mechanizmie przełączania biegów, która pozwalała włączać tylko pierwszy bieg terenowy i pierwszy bieg wsteczny. Przedni hamulec motocykla – bębnowy mechaniczny. Hamulec tylny motocykla oraz koła wózka – hydrauliczny. Pojazd był wyposażony w koła z oponami o wymiarach 4,50-16 umieszczonymi na felgach 3,00Dx16. Przednie koło motocykla pompowane było do ciśnienia 1,5 atm, tylne koło – 2,75 atm, a koło wózka – 1,9 atm. Zużycie paliwa, przy prędkości 60 km/h na drodze asfaltowej, wynosiło 6 l/100 km. W terenie do 8,5 l/100 km.
Pojazd wyposażony był w wózki boczne typu BW 40 lub nieco uproszczone BW 43. Ich koła były amortyzowane przez drążek skrętny lub rurę skrętną i pracującą wahaczowo obudowę mechanizmu napędowego.

</doc>
<doc id="1583397" url="https://pl.wikipedia.org/wiki?curid=1583397" title="2 Batalion Zaopatrzenia">
2 Batalion Zaopatrzenia

2 Batalion Zaopatrzenia (2 bzaop) – samodzielny pododdział logistyczny Wojska Polskiego.
W 1956 roku, w garnizonie Nysa, został sformowany 56 Batalion Samochodowo-Transportowy. Batalion wchodził w skład 2 Dywizji Zmechanizowanej. Następnie jednostka został przemianowana na 52 Batalion Samochodowy, a później przeformowana w 2 Batalion Zaopatrzenia. W 1989 roku pododdział został rozformowany. 1 lipca 1990 roku jego numer przejął 20 Batalion Zaopatrzenia w Czarnem.
Struktura organizacyjna.
Dowództwo i sztab

</doc>
<doc id="1583398" url="https://pl.wikipedia.org/wiki?curid=1583398" title="Leporiusz">
Leporiusz

Leporiusz (IV/V wiek) – mnich, kapłan i pisarz chrześcijański. Pochodził z Trewiru. Około roku 418 zaczął nauczać doktryny reinkarnacji, którą potępił biskup Marsylii Proklus. Po ucieczce do Afryki i znalezieniu schronienia u boku Augustyna z Hippony porzucił swoją doktrynę i publicznie ją odwołał.
Jest autorem pisma: "Książeczka nawrócenia, czyli zadość uczynienia biskupom z Galii". Dzieło to, przedstawiające łacińską chrystologię z początków V wieku, było cytowane przez Leona Wielkiego, Arnobiusza, Jana II i innych.

</doc>
<doc id="1583399" url="https://pl.wikipedia.org/wiki?curid=1583399" title="Mariamman">
Mariamman

Mariamman (tamil: மாரியம்மன, dosłownie "Matka Mari") (też Māri (tamil: மாரி)) – żeńskie bóstwo hinduistyczne, jedna z najważniejszych bogiń hinduizmu wioskowego Tamil Nadu i sąsiednich stanów.
Początki kultu.
Māri początkowo była lokalnym bóstwem płodności i deszczu. W języku tamilskim "māri" znaczy deszcz. Modły do niej często związane są z prośbami o pomyślne małżeństwo, narodzinami dzieci itd. Dodatkowo Māri uważana jest za boginię chroniącą przed ospą i innymi chorobami skórnymi, w tej funkcji jest odpowiednikiem Śitala dewi z północnych Indii.
Ikonografia.
Bogini Māri jest zazwyczaj przedstawiana jako piękna młoda kobieta. Dominującym kolorem jest czerwony. Najczęstszymi atrybutami jest trójząb i czarka, związane z opowieściami mitologicznymi.

</doc>
<doc id="1583400" url="https://pl.wikipedia.org/wiki?curid=1583400" title="Motocykl Zundapp KS 750">
Motocykl Zundapp KS 750



</doc>
<doc id="1583404" url="https://pl.wikipedia.org/wiki?curid=1583404" title="Towcester">
Towcester

Towcester – miasto i civil parish w Wielkiej Brytanii, w Anglii, w regionie East Midlands, w hrabstwie Northamptonshire, w dystrykcie ("unitary authority") West Northamptonshire. Leży nad rzeką Tove, 14,3 km na południe od miasta Northampton i 92,3 km na północny zachód od Londynu. W 2001 roku miasto liczyło 8073 mieszkańców. W 2011 roku civil parish liczyła 9252 mieszkańców. Towcester zostało wspomniane w Domesday Book (1086) jako "Touecestre".

</doc>
<doc id="1583406" url="https://pl.wikipedia.org/wiki?curid=1583406" title="20 Batalion Remontowy">
20 Batalion Remontowy

20 Batalion Remontowy – samodzielny pododdział logistyczny Sił Zbrojnych PRL i okresu transformacji ustrojowej.
Wchodził w skład 20 Warszawskiej Dywizji Pancernej. Stacjonował w Czarnem.
Przemianowany na 2 batalion remontowy 2 Pomorskiej Dywizji Zmechanizowanej
Skład organizacyjny.
Dowództwo i sztab 

</doc>
<doc id="1583408" url="https://pl.wikipedia.org/wiki?curid=1583408" title="Chomikomyszka">
Chomikomyszka

Chomikomyszka ("Chaetodipus") – rodzaj ssaka z podrodziny szczuroskoczników (Perognathinae) w obrębie rodziny karłomyszowatych (Heteromyidae). 
Zasięg występowania.
Rodzaj obejmuje gatunki występujące w Stanach Zjednoczonych i Meksyku. 
Morfologia.
Długość ciała (bez ogona) 67–115 mm, długość ogona 77–143 mm, długość ucha 7–13 mm, długość tylnej stopy 21–27 mm; masa ciała 11–47 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1583409" url="https://pl.wikipedia.org/wiki?curid=1583409" title="10 Batalion Remontowy">
10 Batalion Remontowy

10 Batalion Remontowy (10 brem) – samodzielny pododdział logistyczny Sił Zbrojnych PRL i okresu transformacji ustrojowej.
Batalion wchodził w skład 10 Sudeckiej Dywizji Pancernej. Stacjonował w Opolu. Przeformowany w 8 Rejonowe Warsztaty Techniczne.
Skład organizacyjny.
Dowództwo i sztab 

</doc>
<doc id="1583412" url="https://pl.wikipedia.org/wiki?curid=1583412" title="8 Batalion Remontowy">
8 Batalion Remontowy

8 Batalion Remontowy – samodzielny pododdział logistyczny stacjonujący w Kołobrzegu.
Historia jednostki.
Dawniej wchodził w skład 8 Drezdeńskiej Dywizji Zmechanizowanej i stacjonował w Koszalinie. Potem w składzie 12 Dywizji Zmechanizowanej. Aktualnie w strukturze 1 Pomorskiej Brygady Logistycznej.
Sformowany na mocy Zarządzenia Szefa Sztabu Generalnego WP Nr 038/Org. z 14.03.1967, w terminie do 1.07.1967 na bazie 1 Ruchomych Warsztatów Naprawy Czołgów (Gryfice), 3 Ruchomych Warsztatów Naprawy Samochodów (Koszalin) oraz 2 Dywizyjnych Warsztatów Uzbrojenia (Kołobrzeg). Wchodząca w skład tego batalionu kompania remontu uzbrojenia ("później – kompania uzbrojenia i elektroniki") stacjonowała nadal w Kołobrzegu.
W grudniu 1980 r. przedyslokowano do Kołobrzegu sztab batalionu, kompanię remontu pojazdów kołowych z Koszalina i kompanię remontu pojazdów gąsienicowych z Gryfic.
Skład organizacyjny.
Dowództwo i sztab

</doc>
<doc id="1583415" url="https://pl.wikipedia.org/wiki?curid=1583415" title="Zdzisław Skwara">
Zdzisław Skwara

Zdzisław Skwara (ur. 30 kwietnia 1920 w Warszawie, zm. 14 stycznia 2009) – polski śpiewak (bas) i pedagog, w latach 1970–1980 członek założyciel zespołu muzyki dawnej Canor Anticus'.
Absolwent i wieloletni nauczyciel Państwowej Szkoły Muzycznej II st. im. Józefa Elsnera w Warszawie. Jako kapral podchorąży był uczestnikiem powstania warszawskiego używał pseudonimu "Zych". Autor wspomnień wojennych „Z piosenką i pistoletem przez wojnę” wydanych w 2004
Założyciel wydziału wokalnego i wieloletni nauczyciel śpiewu solowego Państwowej Szkoły Muzycznej I i II st. im. Andrzeja Krzanowskiego w Mławie (1993-2007). Wśród jego absolwentek jest m.in. Iwona Sobotka, jedna z najlepszych współczesnych polskich śpiewaczek.
Pochowany 21 stycznia 2009 r. na Cmentarzu Komunalnym Północnym w Warszawie.

</doc>
<doc id="1583417" url="https://pl.wikipedia.org/wiki?curid=1583417" title="7 Batalion Remontowy">
7 Batalion Remontowy

7 Batalion Remontowy (7 brem) - samodzielny pododdział logistyczny Sił Zbrojnych PRL.
Wchodził w skład 7 Łużyckiej Dywizji Desantowej. Stacjonował w Słupsku.
Skład organizacyjny.
Dowództwo i sztab 

</doc>
<doc id="1583420" url="https://pl.wikipedia.org/wiki?curid=1583420" title="Liam Finn">
Liam Finn

Liam Finn (ur. 24 września 1983 w Melbourne, Australia) – nowozelandzki muzyk, lider popowo-rockowego zespołu Betchadupa. Znany również ze swoich solowych dokonań. Liam Finn jest synem lidera rockowego zespołu Crowded House, Neila Finna.

</doc>
<doc id="1583425" url="https://pl.wikipedia.org/wiki?curid=1583425" title="Tom Vilsack">
Tom Vilsack

Tom Vilsack (ur. 12 grudnia 1950 w Pittsburgh) – amerykański polityk, od 20 stycznia 2009 do 13 stycznia 2017 sekretarz rolnictwa Stanów Zjednoczonych w gabinecie Baracka Obamy oraz od 23 lutego 2021 w gabinecie Joego Bidena.
Życiorys.
W latach 1999–2007 był gubernatorem Iowa. 17 grudnia 2008 Barack Obama mianował go na stanowisko sekretarza rolnictwa Stanów Zjednoczonych. Uroczyste zaprzysiężenie nastąpiło 20 stycznia 2009 w dniu zaprzysiężenia Baracka Obamy na prezydenta oraz kiedy Senat Stanów Zjednoczonych zatwierdził jego nominację.13 stycznia 2017 zakończył swoją funkcję sekretarza rolnictwa i do czasu powołania nowego sekretarza funkcję objął jego zastępca, Michael Scuse.
10 grudnia 2020 Joe Biden nominował go na sekretarza rolnictwa Stanów Zjednoczonych. 23 lutego 2021 Senat Stanów Zjednoczonych stosunkiem głosów 92–7 zatwierdził jego nominację na to stanowisko. 

</doc>
<doc id="1583428" url="https://pl.wikipedia.org/wiki?curid=1583428" title="Overĳssel">
Overĳssel



</doc>
<doc id="1583430" url="https://pl.wikipedia.org/wiki?curid=1583430" title="Athyrium">
Athyrium



</doc>
<doc id="1583431" url="https://pl.wikipedia.org/wiki?curid=1583431" title="Ĳssel">
Ĳssel



</doc>
<doc id="1583433" url="https://pl.wikipedia.org/wiki?curid=1583433" title="Zbigniew Zaremba">
Zbigniew Zaremba

Zbigniew Zaremba (ur. 3 lutego 1926 w Libuszy, zm. 11 stycznia 2009 w Rzeszowie) – polski aktor.
Życiorys.
Od 1962 związany był z Teatrem im. Wandy Siemaszkowej w Rzeszowie, po przejściu na emeryturę w 1991, dalej występował, ostatni raz pojawiając się na scenie w 2002. Był autorem kilkudziesięciu kreacji scenicznych. Poza występami w teatrze pojawił się także filmach: „Przeklęte oko proroka” w reż. Pawła Komorowskiego z 1984, i „Kino objazdowe” w reż. Stanisława Jędryki z 1986. W 1979 został wyróżniony tytułem Zasłużonego dla Województwa Rzeszowskiego.
Odznaczony Krzyżem Kawalerskim Orderu Odrodzenia Polski.
Został pochowany na cmentarzu Wilkowyja w Rzeszowie.
Ojciec aktorki Beaty Zarembianki.

</doc>
<doc id="1583434" url="https://pl.wikipedia.org/wiki?curid=1583434" title="Thomomyini">
Thomomyini

Thomomyini – plemię ssaków z podrodziny Geomyinae w obrębie rodziny gofferowatych (Geomyidae).
Zasięg występowania.
Plemię obejmuje gatunki występujące w Stanach Zjednoczonych i Meksyku.
Podział systematyczny.
Do plemienia należy jeden występujący współcześnie rodzaj:
Opisano również rodzaj wymarły:

</doc>
<doc id="1583435" url="https://pl.wikipedia.org/wiki?curid=1583435" title="Hyundai Scoupe">
Hyundai Scoupe

Hyundai Scoupe – samochód sportowy klasy kompaktowej produkowany pod południowokoreańską marką Hyundai w latach 1988 – 1995.
Historia i opis modelu.
Model Scoupe pojawił się w ofercie Hyundaia jako 2-drzwiowe coupé, które powstało w oparciu o model Excel. Nazwa pojazdu powstała jako połączenie dwóch słów - "sport" i "coupé". 
Hyundai Scoupe wyróżniał się trójbryłową sylwetką z dużą powierzchnią szyb, która pokrywała również słupek C, a także kanciastymi lampami tylnymi czy wąskim wlotem powietrza w przedniej części nadwozia.
Samochód był początkowo napędzany przez 84-konny, półtoralitrowy silnik Mitsubishi z napędem na przednie koła oraz manualną 5-biegową lub automatyczną 4-biegową skrzynią, oferując 4-miejscowe nadwozie.
Lifting.
W 1993 roku Hyundai Scoupé przeszedł obszerną restylizację nadwozia. Obejmowała ona nowe logo producenta, nowe reflektory przednie, bardziej aerodynamicznie ukształtowane nadwozie, nowe światła tylne i tylny zderzak.
Modele Base i LS otrzymały nowy i poprawiony półtoralitrowy 12-zaworowy silnik Hyundaia nazwany "Alfa". Od roku 1993 montowano również turbinę która zwiększała moc do 115 koni mechanicznych.
Sprzedaż.
Hyundai Scoupe poza rodzimym rynkiem Koreą Południową był także eksportowany na liczne rynki globalne. Dostępny był on także w sprzedaży na obszarze Japonii, Ameryki Południowej, Stanów Zjednoczonych, Kanady, Australii i Nowej Zelandii.
Ponadto, samochód w pierwszej połowie lat 90. dostępny był także w sprzedaży wybranych regionach Europy, m.in. Skandynawii, Hiszpanii, Francji, Wielkiej Brytanii czy Niemczech.
W 1995 roku Hyundai przedstawił zbudowanego od podstaw następcę znanego pod nazwami Tiburon i Coupé.

</doc>
<doc id="1583440" url="https://pl.wikipedia.org/wiki?curid=1583440" title="Ram Janmabhoomi">
Ram Janmabhoomi

Ram Janmabhoomi () – legendarna świątynia hinduistyczna znajdująca się w Ajodhji w stanie Uttar Pradesh (Indie) poświęcona bogowi Ramie, wcieleniu Wisznu, wzniesiona w miejscu jego narodzin w X–XII wieku. W XVI wieku miała zostać zniszczona przez muzułmanów, a na jej miejscu wzniesiony został przez Babura, pierwszego władcę Wielkich Mogołów meczet Babri Masdżid.
6 grudnia 1992 roku meczet został zburzony przez fanatycznych działaczy hinduistycznych z ruchu Kar Sevaks co doprowadziło do wielotygodniowych zamieszek i pogromów ludności muzułmańskiej w całych Indiach, w tym w Ajodhja i Bombaju. W 2003 roku sąd stanowy Uttar Pradesh nakazał przeprowadzenie badań radarowych na miejscu zniszczonego meczetu, a następnie wykonanie badań wykopaliskowych w miejscu wykrycia ewentualnych anomalii geofizycznych w celu ostatecznego wyjaśnienia, czy meczet Babri wzniesiony został na ruinach świątyni Ram Janmabhoomi. Pobieżne badania potwierdziły fakt wzniesienia meczetu na ruinach wcześniejszej budowli sakralnej, jednak nie opracowano żadnego raportu jednoznacznie wskazującego czy rzeczywiście chodzi tu o legendarną świątynię boga Ramy.

</doc>
<doc id="1583441" url="https://pl.wikipedia.org/wiki?curid=1583441" title="Arnold Eucken">
Arnold Eucken

Arnold Eucken (ur. 3 lipca 1884 w Jenie, zm. 16 czerwca 1950 w Seebruck nad jeziorem Chiemsee) – niemiecki fizykochemik.
Był synem pisarza Rudolfa Euckena oraz bratem ekonomisty Waltera Euckena. Studia odbywał w Kilonii, Jenie i Berlinie. W 1906 r. uzyskał stopień doktora na podstawie rozprawy pt. "Der stationäre Zustand zwischen polarisierten Wasserstoffelektroden", przygotowanej pod kierunkiem Walthera Nernsta. Habilitował się w 1911 r. na podstawie pracy pt. "Über die Temperaturabhängigkeit der Wärmeleitfähigkeit fester Nichtmetalle". W 1915 r. otrzymał stanowisko profesora zwyczajnego na wrocławskiej Königliche Technische Hochschule, zaś w 1930 r. został profesorem na Uniwersytecie w Getyndze jako następca Gustawa Tammanna. . Jednym z jego ostatnich doktorantów był Manfred Eigen, późniejszy laureat Nagrody Nobla w dziedzinie chemii.
Zajmował się chemią fizyczną i techniczną. Koncentrował się na cieple właściwym (pojemności cieplnej właściwej) przy niskich temperaturach, strukturą cieczy, elektrolitami, fizyce molekularnej, deuterze (wodorze ciężkim) i ciężkiej wodzie, kinetyką chemiczną, katalizą, inżynierią chemiczną oraz technologiami chemicznymi.
W 1929 r. został członkiem Akademii Nauk w Getyndze, a w 1932 r. członkiem Leopoldiny.
Dzieła:
W 1931 r. ożenił się z Fritzi Brausewetter; mieli 4 dzieci.

</doc>
<doc id="1583451" url="https://pl.wikipedia.org/wiki?curid=1583451" title="Paweł Franciszek Parisius">
Paweł Franciszek Parisius

Paweł Franciszek Parisius, "Petrus Franciscus Parisius" (ur. 25 stycznia 1596 w Prusach – zm. 1 kwietnia 1667 w Rawie) – ks. katolicki, następnie przełożony klasztorów jezuickich, heraldyk. Wstąpił do zakonu 13 sierpnia 1615 w Krakowie. 
Życiorys.
Heraldyk ten, jak wynika z powołującego się później na niego Kaspra Niesieckiego, początki herbów polskich wywodził (często wbrew przekazom i faktom), konsekwentnie ze starożytnej Sarmacji.

</doc>
<doc id="1583452" url="https://pl.wikipedia.org/wiki?curid=1583452" title="Miejski Stadion Lekkoatletyczny w Częstochowie">
Miejski Stadion Lekkoatletyczny w Częstochowie

Miejski stadion lekkoatletyczny w Częstochowie – stadion lekkoatletyczny w Częstochowie, w dzielnicy Tysiąclecie. Administrowany jest przez Miejski Ośrodek Sportu i Rekreacji w Częstochowie. Obiekt został wybudowany w 1965 roku, z funduszu Totalizatora Sportowego.
Historia.
Teren na którym znajduje się stadion od 1907 r. przylegał do budynków zwanych koszarami Zawady, wzniesionymi przez właściciela zakładu ogrodniczego Karola Zawadę. W okresie od 1914 do 1916 r. koszary były opuszczone, a plac apelowy wykorzystywano do rozgrywania meczów piłkarskich. We wrześniu 1915 r. rozegrano mecz pomiędzy drużyną Czenstochovia i zespołem złożonym z pracowników fabryki Peltzerów. Na początku lat 20. na boisku trenowały sekcje piłkarska i lekkoatletyczna CKS Orlęta. Dopiero działalność Wojskowego Klubu Sportowego 27 pp nadała boisku charakter obiektu sportowego. 24 czerwca 1923 r. na obiekcie odbył się miting lekkoatletyczny, w którym w dwunastu konkurencjach rywalizowało siedem częstochowskich klubów. Klub był gospodarzem rozgrywanych co roku mistrzostw lekkoatletycznych 7 Dywizji Piechoty. W rozgrywkach w 1925 r. brały udział drużyny: 7 pap, 27 pp oraz 74 pp.
Podczas okupacji niemieckiej, w latach 1941–1945, koszary Zawady wraz z przylegającym do nich placem apelowym i stadionem sportowym były ogrodzone drutem kolczastym. Niemcy urządzili tu → Stalag 367 Nordkaserne – obóz jeniecki, w którym od 1941 przetrzymywano żołnierzy sowieckich, a od 1943 włoskich. W październiku 1946 r. Zarząd miasta Częstochowy przekazał teren w długoletnią bezpłatną dzierżawę Międzyszkolnemu Klubowi Sportowemu Legion. Od tej pory, głównie siłami młodzieży tego klubu, a od 1948 (po połączeniu Legionu z Częstochowskim Klubem Sportowym) Koła Sportowego Brygada starano się doprowadzić do użytku zdewastowany przez wojnę obiekt. W 1949 i 1950 młodzież organizowała na bieżni stadionu wyścigi motocyklowe. W 1956 gospodarzem obiektu stał się Częstochowski Klub Sportowy Budowlani. Klub był wielosekcyjny, dopiero u progu lat 60. zaczęła dominować w nim lekkoatletyka. 
W 1962–66 doszło do gruntownego remontu stadionu, przebudowa została wykonana według projektu i pod nadzorem inż. Henryka Sącińskiego, lekkoatlety, później działacza klubu. Wykonano bieżnię szutrowo-żwirową, skocznie i rzutnie, a także boiska do gier zespołowych – siatkówki i koszykówki, wybudowano trybuny dla 3 tysięcy osób.
Obecnie.
W październiku 2000, po 12 miesięcznej modernizacji został przekazany w administrację MOSiR w Częstochowie. Nawierzchnia szutrowa została zastąpiona nowoczesną nawierzchnią tartanową spełniającą wymagania przepisów IAAF i PZLA dotyczących przeprowadzania zawodów krajowych i zagranicznych.
Obecnie obiekt posiada 6 torową 400 metrową bieżnię oraz 8 torów sprinterskich. Zadaszona trybuna stadionu składa się z 11 sektorów z 894 miejscami siedzącymi. Obiekt przystosowany jest dla osób niepełnosprawnych.
Odbywa się tu szereg imprez sportowych i rekreacyjnych, począwszy od zawodów szkolnych, aż do mitingów, w których biorą udział gwiazdy światowej lekkoatletyki.
Kierownikiem obiektu jest lekkoatletka, Małgorzata Rydz.
Dojazd autobusami komunikacji miejskiej (13, 15, 16, 26) oraz tramwajem (przystanek znajduje się ok. 500m od stadionu).

</doc>
<doc id="1583453" url="https://pl.wikipedia.org/wiki?curid=1583453" title="VII Liceum Ogólnokształcące im. Juliusza Słowackiego w Warszawie">
VII Liceum Ogólnokształcące im. Juliusza Słowackiego w Warszawie

VII Liceum Ogólnokształcące im. Juliusza Słowackiego w Warszawie – publiczna szkoła średnia o ponadstuletniej tradycji. Juliusz Słowacki patronuje szkole (niegdyś żeńskiemu gimnazjum) od 1922 roku. Od 1933 roku uczniowie uczą się w gmachu przy ul. Wawelskiej w warszawskiej dzielnicy Ochota.
W szkole prowadzone są obecnie klasy o następujących profilach:
Historia.
Kalendarium:
Absolwenci.
Do grona absolwentów należą m.in.:
Słowacki Film Fest.
Słowacki Film Fest to festiwal filmów amatorskich tworzony przez uczniów klasy medialnej liceum. Jego celem jest promowanie młodych twórców w wieku licealnym, przyszłych twórców filmowych. Swoje dzieło może zgłaszać każdy licealista. Dotychczasowe edycje festiwalu odbyły się: w 2009, 22 czerwca 2010, w 2011, 22 czerwca 2012, 14 czerwca 2013, 30 maja 2014, 29 maja 2015, 3 czerwca 2016, 2 czerwca 2017 roku.
Festiwal otrzymał nagrodę w ramach VI edycji Warszawskiej Nagrody Edukacji Kulturalnej.
Projekt „Klasa BGŻ”.
Projekt Klasa BGŻ to autorski program stypendialny, zainicjowany w 2002 roku przez Bank BGŻ. Z uwagi na swoją jakość i rzetelność, trafił on pod patronat Ministra Edukacji Narodowej. Projekt polega na wspieraniu uzdolnionych absolwentów gimnazjum pochodzących ze środowisk wiejskich i małomiasteczkowych, których rodzin nie byłoby stać na kształcenie dzieci w większych miastach. Tymczasem dzięki projektowi uczniowie mają szansę na naukę w renomowanych liceach w największych polskich miastach akademickich: Warszawie, Krakowie, Wrocławiu, Gdyni i Szczecinie. Program stypendialny oferuje uczniom bardzo wiele, m.in. opłaty za Internat, wyżywienie i komitet rodzicielski, zakup podręczników, comiesięczne kieszonkowe, różne zajęcia dodatkowe oraz stałą opiekę wychowawczą.
W całej Polsce Fundacja BGŻ pomogła już ponad 550 uczniom.
VII LO im. Słowackiego jako pierwsze dołączyło do projektu. W „Słowaku” uczniowie z projektu pojawili się już we wrześniu 2003. Dotychczas w murach VII LO w ramach projektu przewinęło się koło 300 uczniów, z czego prawie 70 nadal tutaj uczęszcza.

</doc>
<doc id="1583454" url="https://pl.wikipedia.org/wiki?curid=1583454" title="Eric Shinseki">
Eric Shinseki

Eric Ken Shinseki (ur. 28 listopada 1942 w Līhuʻe) – amerykański polityk i emerytowany czterogwiazdkowy generał Armii Stanów Zjednoczonych. Od 21 stycznia 2009 do 30 maja 2014 sekretarz spraw weteranów USA.
W czasie czynnej służby wojskowej służył jako generał w Armii Stanów Zjednoczonych oraz pełnił funkcję 34. z kolei szefa Sztabu Armii USA (1999-2003). Był pierwszym w historii amerykańskich sił zbrojnych czterogwiazdkowym generałem i jedynym szefem sztabu armii o korzeniach azjatyckich (przodkowie pochodzili z Japonii). Jest weteranem wojny w Wietnamie, gdzie dwukrotnie został raniony, w tym przez minę, która urwała mu część stopy.
7 grudnia 2008 prezydent elekt Barack Obama mianował Erica Shinsekiego na nowego sekretarza spraw weteranów Stanów Zjednoczonych. 20 stycznia 2009 Senat Stanów Zjednoczonych zatwierdził jego nominację i dzień później został powołany na te stanowisko.
Związku z aferą 30 maja 2014 prezydent Barack Obama odwołał Ericka Shinsekiego z funkcji sekretarza spraw weteranów Stanów Zjednoczonych.

</doc>
<doc id="1583458" url="https://pl.wikipedia.org/wiki?curid=1583458" title="Herb Piastów górnośląskich">
Herb Piastów górnośląskich

Herb Piastów górnośląskich – herb dynastii Piastów śląskich z linii opolskiej, cieszyńskiej i bytomsko-kozielskiej, mających swoje księstwa na Górnym Śląsku. Tworzyła go tarcza herbowa o błękitnym polu ze złotym orłem. 
Piastowie górnośląscy posiadali godło w dwóch wariantach: orzeł z koroną lub jej pozbawiony. Korona została dodana w późniejszym okresie, przy czym tylko książęta opolscy i następnie książęta cieszyńscy mieli w herbie orła ukoronowanego.
Złotego orła w polu błękitnym dziedziczyli książęta takich księstw śląskich jak: księstwo opolskie, księstwo niemodlińskie, księstwo strzeleckie, księstwo kozielsko-bytomskie, księstwo bytomskie, księstwo raciborskie, księstwo cieszyńskie, księstwo prudnickie, a przed zakupem przez króla polskiego także władcy księstwa oświęcimskiego.
Historia.
Jako pierwszy z przedstawicieli dynastii Piastów używał wizerunku orła jako godła książę opolsko-raciborski Kazimierz I opolski, co potwierdza zachowana pieczęć konna na dokumencie z 1222 r. Na pieczęci znajdował się wizerunek księcia trzymającego tarczę z gotyckim orłem. Nie wiadomo czy herb ten posiadał odmienne barwy od herbów z orłami pozostałych Piastów, ponieważ barwne przekazy ikonograficzne pochodzą dopiero z XIV wieku. Na podstawie pieczęci na dokumentach z lat 1257 i 1260 stwierdza się, że od księcia opolsko-raciborskiego Władysława złoty orzeł był dziedziczony przez przedstawicieli wszystkich linii Piastów na Górnym Śląsku. Najstarszy barwny wizerunek herbu księstwa opolskiego zachował się na zamku w Lauf pod Norymbergą, gdzie w 1353 roku wyryto w kamieniu 114 herbów księstw, biskupstw i miast. Na znajdującym się tam do dzisiaj herbie zachował się ślad koloru żółtego na orle i błękitnego na tarczy. Tę kolorystykę potwierdza Herbarz Geldrii z lat 1370-1395.
Herb ulegał pewnym zmianom stylistycznym i modyfikacjom, z których największą jest korona na głowie orła. Koronę wprowadził epizodycznie książę bytomski Kazimierz (2. połowa XIII wieku), a następnie posługiwali się nią na pieczęciach i w herbach nieprzerwanie książęta opolscy od czasów Bolka IV (2. połowa XIV wieku) do śmierci ostatniego z linii Piastów opolskich Jana II Dobrego w 1532 r. Ostatni książę opolski zapisał testamentem swój herb stanom księstwa opolsko-raciborskiego, co przyjmuje się za przekazanie go całemu społeczeństwu tej ziemi.
Motyw w herbach regionalnych.
Godło Piastów górnośląskich przyjęły do swoich herbów oraz flag miasta, wsie, gminy, a także powiaty Górnego Śląska podkreślając swą przynależność do regionu lub związki z panującymi książętami. 
Utworzona w 1919 roku pruska prowincja Górny Śląsk przyjęła do swego herbu połowę złotego orła. 
W latach międzywojennych przyjęto do herbu wielkiego Czechosłowacji, herb książąt cieszyńskich oraz herb książąt opawsko-raciborskich (dwa pola ze złotym orłem). 
W 2000 r. w Polsce władze dwóch województw nawiązały do herbów Piastów górnośląskich, ustanawiając dwie różne odmiany dla herbu województwa śląskiego i herbu województwa opolskiego.
Należy także zwrócić uwagę, że obecność godła Piastów górnośląskich nie oznacza obecnie bezpośredniej przynależności do historycznego Górnego Śląska, co poświadcza stary herb Częstochowy, a także herb Oświęcimia, herb Żywca, których to przynależność do regionu zależna jest od ram czasowych.
Średniowieczne nawiązanie do herbu.
W 1336 bezpotomnie umarł książę raciborski Leszek i testamentem zapisał księstwo raciborskie Mikołajowi II z dynastii Przemyślidów. W 1337 król czeski Jan Luksemburski połączył księstwo raciborskie z księstwem opawskim w jedno. Z tego czasu pochodzi herb księstwa raciborsko-opawskiego dzielony w słup na dwa pola. Pole prawe zawiera w polu błękitnym wizerunek złotego orła Piastów górnośląskich. Pole lewe nawiązuje do herbu księstwa opawskiego i zawiera dzielone w słup na dwa pola – jedno w kolorze czerwonym a drugie białym. Księstwo raciborsko-opawskie istniało do 1377.

</doc>
<doc id="1583459" url="https://pl.wikipedia.org/wiki?curid=1583459" title="Miejski stadion lekkoatletyczny w Częstochowie">
Miejski stadion lekkoatletyczny w Częstochowie



</doc>
<doc id="1583460" url="https://pl.wikipedia.org/wiki?curid=1583460" title="VII Liceum Ogólnokształcące im. Juliusza Słowackiego">
VII Liceum Ogólnokształcące im. Juliusza Słowackiego



</doc>
<doc id="1583463" url="https://pl.wikipedia.org/wiki?curid=1583463" title="The Crucible of Man (Something Wicked Part 2)">
The Crucible of Man (Something Wicked Part 2)

The Crucible of Man (Something Wicked Part 2) – 9. studyjny album amerykańskiego power/thrash metalowego zespołu dowodzonego przez Jona Schaffera. Jest to druga część albumu koncepcyjnego Something Wicked. Do składu Iced Earth powrócił Matt Barlow.
Lista utworów.
Utwory podstawowe.
muzykę do wszystkich utworów napisał Jon Schaffer oprócz "A Gift or a Curse?" (Schaffer/Morris) i "I Walk Alone" (Schaffer/Mills)
słowa do utworów "Minions of the Watch", "The Revealing", "Crucify the King", "Sacrificial Kingdom" i "Something Wicked (Part 3)" napisał Matt Barlow, do pozostałych Jon Schaffer
Utwory dodatkowe.
Japońska wersja albumu zawiera dwa bonusowe utwory:
Wykonawcy.
Muzycy dodatkowi.
Corinne Bach, Tom Morris, Howard Helm, Kathy Helm, Jeff Brant, Debra Brent, Marshall Gillon, Tori Fuson, Heather Krueger, Jeremy Silverman, Todd Plant, Jesse Morris, Erin Conley, Marjorie Bates, Jason Blackerby

</doc>
<doc id="1583468" url="https://pl.wikipedia.org/wiki?curid=1583468" title="Wiązanie podwójne">
Wiązanie podwójne



</doc>
<doc id="1583469" url="https://pl.wikipedia.org/wiki?curid=1583469" title="Wiązanie potrójne">
Wiązanie potrójne



</doc>
<doc id="1583482" url="https://pl.wikipedia.org/wiki?curid=1583482" title="Leonid Artomonow">
Leonid Artomonow



</doc>
<doc id="1583483" url="https://pl.wikipedia.org/wiki?curid=1583483" title="Daniel F. Malan">
Daniel F. Malan

Daniel François Malan (ur. 22 maja 1874 w Riebeeck West, zm. 7 lutego 1959 w Stellenbosch) – południowoafrykański polityk, duchowny kalwiński, premier Związku Południowej Afryki w latach 1948–1954.
Życiorys.
Malan studiował matematykę i nauki eksperymentalne (uzyskał stopień licencjata) oraz teologię (uzyskał stopień doktora) w Victoria College oraz na uniwersytecie w Utrechcie. Później został ministrem w zborze kalwińskim w Transwalu. Był uczestnikiem kampanii na rzecz zrównania rangą afrikaans i języka angielskiego oraz holenderskiego. Następnie został redaktorem naczelnym afrykanerskiego pisma Die Burger. Wtedy to zaczęły się jego ożywione związki z nowo utworzoną Partią Narodową. W 1918 został wybrany do parlamentu z ramienia tego właśnie ugrupowania. Po wygranych przez nie wyborach w 1924 został ministrem spraw wewnętrznych, edukacji i zdrowia. W latach 30. Malan zbliżył się do konserwatywnego i nacjonalistycznego skrzydła partii. Nie poparł on przystąpienia Związku Południowej Afryki do II wojny światowej, co przysporzyło mu popularności.
W 1948 Partia Narodowa wygrała wybory, a Malan został premierem. Za jego kadencji wprowadzono wiele aktów prawnych tworzących i sankcjonujących politykę apartheidu. Zakazano małżeństw pomiędzy osobami dwóch różnych ras, wprowadzono utrudnienia w przemieszczaniu się osób czarnoskórych po kraju oraz podział ludności na cztery podstawowe grupy według klucza rasowego: białych, czarnych, kolorowych i Azjatów. W 1954 złożył urząd, który objął po nim Johannes Gerhardus Strijdom.

</doc>
<doc id="1583484" url="https://pl.wikipedia.org/wiki?curid=1583484" title="Leonid Aramonow">
Leonid Aramonow



</doc>
<doc id="1583487" url="https://pl.wikipedia.org/wiki?curid=1583487" title="Elektrownia jądrowa Obninsk">
Elektrownia jądrowa Obninsk

Elektrownia jądrowa Obninsk (ros. Обнинская АЭС, "Obninskaja AES") – elektrownia jądrowa położona na terenie miasta Obninsk, około 100 km od Moskwy. Jest to pierwsza cywilna elektrownia atomowa na świecie. Elektrownia ta jest znana pod nazwą APS-1 Obninsk (Atomic Power Station 1 Obninsk).
Wyposażona została w reaktor AM-1 Атом Мирный (tłum. pokojowy atom) mający moc energetyczną szacowaną na 36 MW, z czego 5 MW przetwarzane było na energię elektryczną, a reszta dostępna była w formie energii cieplnej. Reaktor był prototypową konstrukcją chłodzoną wodą oraz mającą grafitowy moderator. Następcami tej konstrukcji były reaktory zaliczane do grupy RBMK.
Budowę rozpoczęto 1 stycznia 1951 roku. Osiągnięcie stanu krytycznego reaktora nastąpiło 1 czerwca 1954 roku, a pierwsze przekazanie energii do sieci nastąpiło 26 czerwca 1954 roku. Przez 10 lat była to jedyna elektrownia atomowa w Związku Radzieckim.
Została wyłączona 29 kwietnia 2002 roku, czyli po prawie pół wieku nieprzerwanej pracy.
W dzisiejszych czasach elektrownia ta wystarczyłaby do zapewnienia energii około 2 tysiącom współczesnych gospodarstw domowych (w latach 50. zapotrzebowanie na energię elektryczną było mniejsze).

</doc>
<doc id="1583488" url="https://pl.wikipedia.org/wiki?curid=1583488" title="Szczuroskoczek">
Szczuroskoczek

Szczuroskoczek ("Dipodomys") – rodzaj ssaka z podrodziny szczuroskoczków (Dipodomyinae) w obrębie rodziny karłomyszowatych (Heteromyidae).
Zasięg występowania.
Rodzaj obejmuje gatunki występujące w Ameryce Północnej.
Morfologia.
Długość ciała (bez ogona) 74–155 mm, długość ogona 104–208 mm, długość ucha 11–19 mm, długość tylnej stopy 36–58 mm; masa ciała 32–195 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1583489" url="https://pl.wikipedia.org/wiki?curid=1583489" title="Willi Pürstl">
Willi Pürstl

Willi Pürstl (ur. 10 stycznia 1955 w Schöder, Styria) – austriacki skoczek narciarski i trener, zwycięzca 23. Turnieju Czterech Skoczni, medalista mistrzostw Austrii.
Życiorys.
W sezonie 1974/1975 wygrał klasyfikację generalną 23. Turnieju Czterech Skoczni. W trakcie turnieju odniósł jedno zwycięstwo konkursowe – 29 grudnia 1974 w Oberstdorfie. Był to pierwszy triumf Austriaka w tym turnieju od 1. edycji w 1953, gdy zwyciężył Josef Bradl. W 1980 Pürstl wygrał także Turniej Schwarzwaldzki, a w 1975 Turniej Norweski. 
W 1981 zakończył karierę skoczka i rozpoczął pracę trenerską. Pracował z kadrą kanadyjską, gdzie trenował m.in. Horsta Bulaua i Steve’a Collinsa.
W 1988 przeprowadził się do Kanady. Po osiedleniu się został zatrudniony jako producent dziennika w kanadyjskiej telewizji (CHUM News Service) w Ottawie w Ontario. Ponadto jest właścicielem firmy związanej z branżą filmową, w której jego starszy syn pracuje jako edytor.

</doc>
<doc id="1583490" url="https://pl.wikipedia.org/wiki?curid=1583490" title="Jeleniogórski Klub Literacki">
Jeleniogórski Klub Literacki

Jeleniogórski Klub Literacki założony w grudniu 1945 roku przez Edwarda Kozikowskiego. 
W latach powojennych powstały na Dolnym Śląsku dwa ośrodki życia literackiego. Ośrodek wrocławski tworzyło środowisko uniwersyteckie: Anna Kowalska i Tadeusz Mikulski. Natomiast do środowiska jeleniogórskiego należeli pisarze pochodzący z kilku miejscowości Kotliny Jeleniogórskiej. 
Klub Literacki rozpoczął szeroką działalność na rzecz upowszechnienia kultury i nauki. Pisarze powołali Oddział Dolnośląski Związku Zawodowego Literatów Polskich, aby uzyskać całkowitą samodzielność. Siedziba zarządu znalazła się w Przesiece, w której mieszkał E. Kozikowski i pierwszy prezes Oddziału ZZLP Wacław Rogowski. Do kręgu pisarzy dołączyli, m.in. Jan Nepomucen Miller, Czesław Centkiewicz, Jan Sztaudynger.
Pierwsze książki napisane i wydane na Dolnym Śląsku to zbiór szkiców "Topór faszyzmu nad Europą" Wacława Rogowicza i tomik wierszy "Strofy wrocławskie" Jana Sztaudyngera.
Konflikt między środowiskiem jeleniogórskim a wrocławskim pogłębił się w 1947 roku, ponieważ pisarze wrocławscy chcieli powołać Oddział ZZLP we Wrocławiu. 14 kwietnia 1947 roku Zarząd Główny ZZLP rozwiązał Oddział ZZLP w Przesiece. Jednak liczne protesty przyczyniły się do uchylenia decyzji w październiku 1947 roku.
Następne dwa lata przyniosły owocną działalność popularyzatorską środowisku jeleniogórskiemu. Uczestniczyli oni w Zjazdach ZZLP we Wrocławiu i Szczecinie. Jednak nadeszły ciężkie czasy dla pisarzy Kotliny Jeleniogórskiej. Nie udało im się powołać wydawnictwa, a o publikacje książek w innych wydawnictwach było coraz trudniej. Pisarze mieli poważne problemy finansowe. Nie mogli znaleźć pracy, która zapewniłaby im źródło utrzymania. Dlatego też wyjeżdżali z Kotliny Jeleniogórskiej do różnych miast.
1 marca 1951 roku Oddział ZZLP w Jeleniej Górze został rozwiązany.

</doc>
<doc id="1583493" url="https://pl.wikipedia.org/wiki?curid=1583493" title="Bój pod Sabbath Day Point">
Bój pod Sabbath Day Point

Bój pod Sabbath Day Point – starcie zbrojne, które miało miejsce 26 lipca 1757 w trakcie wojna o kolonie amerykańskie podczas marszu armii francuskiej na Fort William Henry.
Dowodzący obroną Fort William Henry podpułkownik George Munro wysłał na południowy brzeg jeziora Champlain 22 ciężkie łodzie zwane bateaux z 350 żołnierzami w celu zebrania informacji o przeciwniku. Dodatkowym celem była dywersja mająca przeszkodzić Francuzom w oblężeniu fortu. Jednakże w okolicach miejsca zwanego Sabbath Day Point oddziały pułkownika Parkera zostały zaskoczone przez przeważające siły sprzymierzonych z Francuzami Indian. Indianie korzystając z szybkości i zwrotności swych canoe zdołali odciąć siłom brytyjskim odwrót i rozbić je. Do fortu powróciły jedynie 2 łodzie.

</doc>
<doc id="1583495" url="https://pl.wikipedia.org/wiki?curid=1583495" title="Johannes Volkelt">
Johannes Volkelt

Johannes Volkelt (ur. 21 lipca 1848 w Lipniku, zm. 8 maja 1930 w Lipsku) – niemiecki filozof, przedstawiciel neokantyzmu.
Życie.
Studiował w Wiedniu, Jenie i Lipsku. Doktorat obronił w 1871 w Lipsku, na podstawie pracy "Pantheismus und Individualismus im Systeme Spinoza’s. Ein Beitrag zum Verständnisse des Geistes des Spinozismus". W 1876 uzyskał habilitację w Jenie na podstawie pracy "Der Symbol-Begriff in der neuesten Aesthetik". W 1879 został profesorem w Jenie, a jego zainteresowania przesunęły się od filozofii Hegla ku filozofii Kanta. W latach 1883–1889 pracował w Bazylei, a następnie w Würzburgu (1889–1894) i Lipsku (1894–1921).
Filozofia.
Johannes Volkelt był neokantystą, zajmującym się metafizyką krytyczną, czyli warunkami możliwości uprawiania metafizyki. Filozofia krytyczna bazuje na bezwzględnie pewnych przeżyciach bezpośrednich, które przenosi z subiektywnej świadomości do obiektywnej „transsubiektywności”.
Pozostawił po sobie również istotne prace z zakresu estetyki.

</doc>
<doc id="1583498" url="https://pl.wikipedia.org/wiki?curid=1583498" title="HuffPost">
HuffPost

HuffPost (The Huffington Post do kwietnia 2017, czasami wyczytywane w skrócie jako HuffPo) – amerykańska liberalna witryna newsowa i blog polityczny.
Historia.
„The Huffington Post” wystartował 9 maja 2005 roku – utworzony przez dziennikarkę i felietonistkę Ariannę Huffington i biznesmena Kennetha Lerera. Założyciele na start swojego projektu przeznaczyli milion dolarów. Na stronie początkowo znajdowały się jedynie komentarze do aktualnych wydarzeń, z czasem przerodziła się ona w popularny internetowy dziennik z artykułami newsowymi i blogami. Znajdują się tam informacje m.in. z takich działów jak: polityka, media, biznes, rozrywka, ekologia.
Już po roku działalności „The Huffington Post” chwalił się liczbą 1,3 miliona użytkowników i 700 blogerów. W 2007 roku, dzięki 5 milionom dolarów zainwestowanym przez SoftBank Capital, zatrudnieni zostali etatowi dziennikarze. Witrynę aktualizowano odtąd 24 godziny na dobę. Pojawiły się też blogi wideo i pierwsze wydanie lokalne dla Chicago.
7 lutego 2011 „The Huffington Post” został sprzedany AOL za 315 milionów dolarów. W tym samym roku opublikowany został cykl reportaży Davida Wooda pod tytułem "Beyond the Battlefield", gdzie autor opisywał życie amerykańskich żołnierzy, którzy przez dekadę walk odnieśli rany i wracali z Iraku oraz Afganistanu jako weterani. Za ten cykl The Huffington Post, jako pierwsza witryna internetowa, otrzymała w 2012 roku nagrodę Pulitzera. W sierpniu 2016 roku, po 11 latach, Arianna Huffington oddała stery The Huffington w ręce Lydii Polgreen i odeszła z firmy. Rok później, w kwietniu 2017 roku nowa redaktor naczelna zmieniła oficjalną nazwę witryny na „HuffPost”.
„The Huffington Post” jest też swoistą platformą, na której głos w ważnych sprawach zabierają ludzie polityki i show-biznesu. Swoje opinie publikowali tam m.in. Barack Obama, Hillary Clinton, Diane Keaton, Norman Mailer. W rankingu 50 najbardziej wpływowych blogów świata sporządzonym przez brytyjski tygodnik „The Observer” w 2008 roku „The Huffington Post” znalazł się na 1. miejscu.

</doc>
<doc id="1583500" url="https://pl.wikipedia.org/wiki?curid=1583500" title="Ergasilosa">
Ergasilosa

Ergasilosa – choroba pasożytnicza ryb wywoływana przez widłonogi z rodzaju Ergasilus. Najczęściej spotykanym pasożytem jest raczek skrzelowy "Ergasilus sieboldi", rzadziej występują "Ergasilus briani" i "Ergasilus gibbus". Pasożyty usadawiają się w skrzelach ryb. Uszkadzają nabłonek skrzeli, żywiąc się nim. Na skutek uszkadzania nabłonka dochodzi do wynaczyniania krwi i martwicy. Tak zmienione tkanki łatwo podlegają grzybicom. Chore skrzela są blade, może dochodzić do zrastania się płatków skrzelowych. Zmieniony organ przestaje pełnić funkcje oddechowe. W wyniku upośledzenia funkcji oddechowych może dochodzić do masowego śnięcia ryb. 
Objawy.
Chore ryby wykazują wyraźne osłabienie. Mają objawy wskazujące na duszność - szybkie ruchy wieczek skrzelowych, podpływanie pod powierzchnię wody, połykanie powietrza. Mogą również wystąpić zaburzenia równowagi. Obserwuje się również utratę wagi ryb.

</doc>
<doc id="1583504" url="https://pl.wikipedia.org/wiki?curid=1583504" title="Drabina Jakuba">
Drabina Jakuba

Drabina Jakuba – biblijna drabina oglądana przez Jakuba we śnie. Sięgała nieba, a po niej schodzili i wchodzili aniołowie; na jej szczycie Jakub ujrzał Boga Jahwe. Miejsce, w którym doznał tego widzenia, nazwał Betel („dom Boga”).
Wyobrażenie drabiny łączącej niebo z ziemią znane było Izraelitom z religii Egipcjan, w której posługiwał się nią Ozyrys, bóstwo zmartwychwstania, w wierzeniach sam uważany za symboliczną drabinę.
Drabina Jakuba.
Zobacz: Księga Rodzaju 28, 10-22:
Interpretacja żydowska.
Żydowski filozof Filon z Aleksandrii (10 p.n.e. – 40 n.e.) przedstawia alegoryczną interpretację drabiny w pierwszej z ksiąg "De somniis". Podaje w niej cztery wzajemnie wykluczające się interpretacje: (1) W pierwszej z nich anioły reprezentują dusze, które występują i wstępują do ciał -- – wyraźne odniesienie do doktryny reinkarnacji. (2) W drugiej interpretacji drabina ukazana jest jako dusza ludzka, a aniołowie to Boży Logos (rozum świata), którzy w cierpieniu wstępują razem z duszą, zaś zstępują we współczuciu. (3) Trzecie znaczenie przedstawia wzloty i upadki życia osoby wierzącej. (4) Ostatnia, czwarta interpretacja, to pytanie o stale zmieniające się ludzkie problemy.
Klasyczne objaśnienia znajdujące się w Torze przedstawiają kilka interpretacji drabiny Jakuba.
Literatura apokaliptyczna.
Przypowieść o drabinie Jakuba wkrótce po zniszczeniu Świątyni została użyta jako podstawa pseudoepigrafu hebrajskiej Biblii. "Drabina Jakuba" to nierabiniczne, żydowskie pismo, zachowane przez chrześcijan jako interpretacja doznań patriarchów w kontekście Mistyki Merkawy.
Interpretacja chrześcijańska.
"Ewangelia Jana" (1,51) zawiera wyraźne odniesienie do snu Jakuba ("Księga Rodzaju 28,12"), w którym ukazana jest postać Jezusa Chrystusa nazywanego imieniem Syna Człowieczego:
Łącząca niebo z ziemią drabina ze snu patriarchy stanowić ma dla wiernych widoczny znak, że w istocie nie ma rozdziału pomiędzy siedzibą Boga a ziemią, do której zmierza Jakub. Przetrzymywana w więzieniu męczennica Perpetua miała wizję spiżowej drabiny sięgającej samego nieba. W pismach Ojców Kościoła drabina pojawia się jako szczególny typ krzyża Chrystusowego, który ludziom umożliwia dojście do nieba.
W II wieku n.e. Święty Ireneusz opisał Kościół powszechny jako drabinę wzniesienia się do Boga.
W III w. n.e. Orygenes wyjaśniał, iż w życiu chrześcijanina są dwie drabiny: (1) drabina ascetyczna, po której dusza wspina się, umacniając swoją cnotę, (2) i drabina pojmowana jako podróż, którą po śmierci pokonuje dusza, wspinając się w stronę niebios tak wysoko, aż ujrzy światło Boga.
W IV wieku n.e. święty Grzegorz z Nazjanzu mówił o wspinaniu się na drabinę Jakuba za pomocą następujących po sobie kroków w kierunku doskonałości, interpretując drabinę jako ascetyczną ścieżkę. Inny święty, Grzegorz z Nyssy, opowiadał o tym, że Mojżesz wchodził po drabinie Jakuba po to, aby dosięgnąć niebios. Tam udało mu się wejść do tabernakulum, którego nie wykonały ludzkie ręce, tym samym dając drabinie mistyczne znaczenie. Ascetyczne interpretacje można również znaleźć w słowach świętego Jana Chryzostoma, który pisze:
Jan Klimak w swym traktacie "Drabina do raju" poświęcił wiele miejsca drabinie Jakuba jako analogii ascetycznego życia duchowego. W sztuce chrześcijańskiej występuje częsty motyw „drabiny cnót”, po której stopniowo wstępują cnotliwi zagrożeni wokół przez demony. Z drabinami porównywano również klasztory jako miejsca duchowego doskonalenia, nazwą "Scala Dei" (Drabina Boża) określając skupiające cystersów i kartuzów, które zakonnicy uważali za drogę prowadzącą do Boga. Nawet piętnaście stopni wiodących do świątyni jerozolimskiej interpretowano jako symbol 15 cnót kojarzonych z biblijną drabiną.
Ponadto Jezus może być utożsamiany z drabiną, która zmniejsza dystans między Niebem a Ziemią. Szczeble drabiny prowadzą do Jezusa, który jest cielesny, stanowi łącznik między tym, co ludzkie, a tym, co boskie. Jakub ujrzał we śnie spotkanie Nieba i Ziemi, które to spotkanie w przenośni oznaczało drabinę. XIX-wieczny metodysta i badacz Biblii Adam Clarke twierdzi:
W kulturze masowej.
W znaczeniu żartobliwym mianem drabiny Jakubowej nazywa się wysokie i strome schody; w żargonie marynarskim określano tak stosowaną na okrętach drabinkę linową z drewnianymi szczeblami.
Muzyka.
Krzysztof Penderecki – The Dream of Jacob, 1974

</doc>
<doc id="1583505" url="https://pl.wikipedia.org/wiki?curid=1583505" title="James S. Brady Press Briefing Room">
James S. Brady Press Briefing Room

James S. Brady Press Briefing Room – małe audytorium mieszczące się w Zachodnim Skrzydle Białego Domu w Waszyngtonie. Odbywają się tam konferencje prasowe prezydentów Stanów Zjednoczonych i przynajmniej raz dziennie z dziennikarzami spotyka się tam sekretarz prasowy lub jego zastępca. Dziennikarze siadają w audytorium według ściśle ustalonego porządku, który jest przygotowywany przez Stowarzyszenie Korespondentów Białego Domu.
Historia.
W 2000 pomieszczeniu nadano nową nazwę "James S. Brady Press Briefing Room", ku pamięci Jamesa Brady'ego, rzecznika prezydenta Ronalda Reagana, który został postrzelony w próbie zamachu na głowę państwa w 1981.
W grudniu 2005 Biały Dom ogłosił plany renowacji audytorium. Prezydent George W. Bush otworzył odremontowane pomieszczenie 11 lipca 2007. Następnego dnia odbyła się tam pierwsza oficjalna konferencja prasowa. Dotyczyła ona irackiego rządu.
Obecny Briefing Room ma tylko o jedno miejsce dla prasy więcej niż przed renowacją.

</doc>
<doc id="1583509" url="https://pl.wikipedia.org/wiki?curid=1583509" title="Jim McInally">
Jim McInally

⅘
James Edward McInally (ur. 19 lutego 1964 w Glasgow) – szkocki piłkarz grający na pozycji lewego obrońcy lub pomocnika.
Kariera klubowa.
McInally urodził się w Glasgow, a karierę piłkarską rozpoczął w tamtejszym klubie Celtic F.C. W 1982 roku trafił do pierwszej drużyny z juniorów, a w 1983 roku zadebiutował w Scottish Premier League, jednak już na początku 1984 został wypożyczony do Dundee F.C. Następnie odszedł z Celtiku do angielskiego Nottingham Forest. W klubie tym spędził półtora roku, a w 1986 przeszedł do Coventry City za 80 tysięcy funtów. W barwach Forest rozegrał 36 meczów, a w Coventry – 5.
Latem 1986 roku McInally został sprzedany z Coventry do Dundee United wraz z innym Szkotem, Davidem Bowmanem. Już w 1987 roku dotarł z Dundee do finału Pucharu UEFA, jednak Szkoci przegrali 1:2 w dwumeczu z IFK Göteborg. W latach 1987, 1988, 1991 i 1994 dochodził do finału Pucharu Szkocji, ale trofeum to wygrał tylko za czwartym podejściem. W Dundee Jim grał do 1995 i spędził w nim 9 sezonów. Rozegrał 284 mecze i zdobył 12 goli.
W 1995 roku po spadku Dundee do First Division McInally odszedł do Raith Rovers. W 1996 roku ponownie zmienił barwy klubowe i powrócił do Dundee United. Z kolei w latach 1997-1999 występował w rywalu zza miedzy, Dundee FC. Jeszcze w 1999 roku przeszedł do irlandzkiego Sligo Rovers, a karierę piłkarską kończył w 2000 roku jako zawodnik East Fife F.C.
Kariera reprezentacyjna.
W reprezentacji Szkocji McInally zadebiutował 1 kwietnia 1987 roku w przegranym 1:4 meczu eliminacji do Euro 88 z Belgią. W 1992 roku selekcjoner Andy Roxburgh uwzględnił go w kadrze na Euro 92. Na tym turnieju był rezerwowym i wystąpił jedynie w wygranym 3:0 meczu ze Wspólnotą Niepodległych Państw. Ogółem do 1993 roku w kadrze Szkocji wystąpił 10 razy.
Kariera trenerska.
Po zakończeniu kariery McInally został trenerem. Najpierw był grającym menedżerem Sligo Rovers, a w 2004 roku pracował w szkockim Greenock Morton F.C., występującym w Scottish Second Division. W sezonie 2006/2007 awansował z tym klubem do First Division. W lutym 2008 zrezygnował ze stanowiska menedżera Greenock Morton. Natomiast 13 marca tamtego roku został zatrudniony w East Stirlingshire z Third Division.

</doc>
<doc id="1583510" url="https://pl.wikipedia.org/wiki?curid=1583510" title="Nowik (rodzaj ssaka)">
Nowik (rodzaj ssaka)

Nowik ("Neotoma") – rodzaj ssaka z podrodziny nowików (Neotominae) w obrębie rodziny chomikowatych 
Zasięg występowania.
Rodzaj obejmuje gatunki występujące w Ameryce Północnej.
Morfologia.
Długość ciała (bez ogona) 147–247 mm, długość ogona 76–241 mm, długość ucha 19–38 mm, długość tylnej stopy 21–52 mm; masa ciała 100–600 g.
Systematyka.
Podział systematyczny.
Do rodzaju należą następujące występujące gatunki zgrupowane w trzech podrodzajech:
Opisano również gatunki wymarłe z terenu dzisiejszych Stanów Zjednoczonych:

</doc>
<doc id="1583511" url="https://pl.wikipedia.org/wiki?curid=1583511" title="Medal of Honor">
Medal of Honor



</doc>
<doc id="1583512" url="https://pl.wikipedia.org/wiki?curid=1583512" title="Budynek Poczty Polskiej w Siedlcach">
Budynek Poczty Polskiej w Siedlcach

 
Budynek Poczty Polskiej w Siedlcach – klasycystyczna, dwukondygnacyjna budowla na planie prostokąta, mieszcząca się w Siedlcach przy ul. J. Piłsudskiego 4, zaprojektowana przez architekta Antonia Corazziego. Wzniesiona w latach 1827-1828, zwieńczona reprezentacyjnym frontonem.
Pierwotnie w miejscu budynku mieściła się austeria przy Trakcie Brzeskim, w której za czasów Aleksandry Ogińskiej wydawano posiłki dla biednych. W dawnej oberży młode lata spędził Aleksander Orłowski (malarz, batalista). Obecnie w budynku mieści się Poczta Polska i Bank Pocztowy.

</doc>
<doc id="1583513" url="https://pl.wikipedia.org/wiki?curid=1583513" title="Wajgart">
Wajgart

Wajgart (jezioro Piekło), (niem. Frauen See – Jezioro Panieńskie) – płytkie jezioro linowo-szczupakowe, położone na północny wschód od jeziora Dauby, około 10 km na zachód od Miłomłyna.
Na północnym brzegu jeziora znajduje się osada (leśniczówka) Piekło). W północno-wschodniej części jeziora wpadają dwa małe strumienie, w południowo-zachodniej wypływa strumień, niosący wody do jeziora Dauby.
Według Leydinga powierzchnia jeziora wynosi 45,98 ha, według danych IRS – 36,2 ha (może to wynikać z innych metod pomiaru lub zarastania jeziora i obniżania się poziomu wód). Linia brzegowa o długości 3900 m, dno muliste. Zbiornik silnie zarośnięty oczeretami (trzcina) oraz elodeidami (wywłócznik, osoka aloesowata). Za względu na niewielką głębokość często występują przyduchy zimowe. Wśród ryb występują: szczupak, lin, leszcz.
Dauba (niem. "Wagarthfliess") – strumyk łączący jeziora Wajgart i Dauby.

</doc>
<doc id="1583517" url="https://pl.wikipedia.org/wiki?curid=1583517" title="Muzeum Dobranocek w Rzeszowie">
Muzeum Dobranocek w Rzeszowie

Muzeum Dobranocek w Rzeszowie mieści się w centrum miasta, w pobliżu rzeszowskiego rynku. Muzeum zostało powołane uchwałą Rady Miasta w dniu 29 stycznia 2008 roku. Prezentowane są w nim eksponaty ze zbiorów Wojciecha Jamy. Kolekcja „Muzeum Dobranocek” została przekazana miastu aktem notarialnym 24 stycznia 2008 roku. Muzeum Dobranocek zostało oficjalnie otwarte 22 marca 2009 roku.
Obok lalek z filmów kukiełkowych, w muzeum można zobaczyć różnego rodzaju przedmioty związane z popularnymi dobranockami. Wśród nich znajdują się zabawki, książki, plakaty, walory filatelistyczne, opakowania po artykułach spożywczych, kosmetykach, często jeszcze z oryginalną zawartością. Ozdobą kolekcji są oryginalne lalki z filmów "Przygody Misia Colargola", "Miś Uszatek", "Plastusiowy pamiętnik", "Kolorowy świat Pacyka", "Maurycy i Hawranek".

</doc>
<doc id="1583520" url="https://pl.wikipedia.org/wiki?curid=1583520" title="Kia Magentis">
Kia Magentis



</doc>
<doc id="1583521" url="https://pl.wikipedia.org/wiki?curid=1583521" title="Kia Optima">
Kia Optima

Kia Optima – samochód osobowy klasy średniej produkowany pod południowokoreańską marką Kia w latach 2000 – 2020.
Pierwsza generacja.
Kia Optima I została zaprezentowana po raz pierwszy w 2000 roku.
Po fuzji Hyundaia i Kii w 1999 roku, w ramach nowego koncernu Hyundai Motor Group pomiędzy południowokoreańskimi producentami nawiązała się głęboka współpraca na polu rozwoju wspólnych konstrukcji.
Pierwsza generacja Optimy zastąpiła opracowany jeszcze w czasie kooperacji z Mazdą model Credos/Clarus, będąc bliźniaczą konstrukcją wobec czwartej generacji Hyundaia Sonaty. Na platformie "Y4" zbudowane zostały także inne, średniej wielkości modele Kii i Hyundaia z końca lat 90. XX wieku.
Pierwsza generacja Kii Optimy w początkowym okresie produkcji charakteryzowała się kanciastą, chromowaną atrapą chłodnicy, a także szeroko rozstawionymi reflektorami o podłużnym kształcie. Tylną część nadwozia przyozdobiły z kolei wielobarwne lampy tylne z charakterystycznymi, pasiastymi wytłoczeniami.
Lifting.
W 2003 roku Kia Optima pierwszej generacji przeszła gruntowną restylizację, która objęła głównie stylistykę nadwozia. Przednia część nadwozia otrzymała większą atrapę chłodnicy przedzieloną chromowaną poprzeczką, a także charakterystyczne dwuczęściowe reflektory składające się z okrągłego oraz nieregularnie ukształtowanego klosza. Tylne lampy otrzymały z kolei gładką strukturę i stał się obszerniejsze, zyskując białe wkłady kierunkowskazów.
Na wewnętrznym rynku południowokoreańskim samochód zyskał po restylizacji dodatkowo bardziej chromowaną atrapę chłodnicy pozbawioną logo producenta, a także nową, wydłużoną nazwę Kia Optima Regal.
Sprzedaż.
Pierwsza generacja Kii Optimy trafiła pod inną nazwą Kia Magentis do sprzedaży zarówno w Europie, jak i w Kanadzie. Poza tymi rynkami, nazwę "Optima" pojazd nosił w Korei Południowej, Chinach, a także Stanach Zjednoczonych i Australii.
Druga generacja.
Kia Optima II została zaprezentowana po raz pierwszy w 2005 roku.
Podobnie jak nowe wcielenie bliźniaczego Hyundaia Sonaty, Kia Optima wraz z kolejną generacją zyskała bardziej obłe i zwarte proporcje, z charakterystycznymi zaokrąglonymi krawędziami nadwozia. W konstrukcję pojazdu zaangażowano koreańskie, amerykańskie oraz europejskie ośrodki badawcze Kii.
W zależności od rynku zbytu, pojazd otrzymał inny układ wkładów reflektorów oraz lamp. Wariant oferowany w Korei Południowej, Stanach Zjednoczonych i Kanadzie zyskał m.in. jasne wypełnienie reflektorów, za to sprzedawany w Europie, Azji Wschodniej i Australii – ciemniejsze.
Lifting.
W październiku 2008 roku Kia przedstawiła Optimę drugiej generacji po obszernej restylizacji, która objęła wszystkie globalne rynki. W jej ramach, pojazd otrzymał zupełnie nowy pas przedni utrzymany w nowym języku stylistycznym producenta, z charakterystyczną obszerną atrapą chłodnicym nazywaną "tygrysim nosem", a także agresywnie zarysowanymi, wąskimi reflektorami umieszczonymi w jednym obrysie z wlotem powietrza.
Zmianie uległ także kształt zderzaków oraz tylne lampy, które zyskały nowe wkłady i objęły większą niż dotychczas powierzchnię klapy bagażnika. We wnętrzu pojazdu przemodelowana została deska rozdzielcza.
Sprzedaż.
W przeciwieństwie do poprzednika, Kia Optima drugiej generacji pod tą nazwą oferowana była tylko w Stanach Zjednoczonych i Malezji. W rodzimej Korei Południowej pojazd przyjął nową nazwę Kia Lotze, z kolei w Europie i Kanadzie dalej oferowano go jako Kia Magentis, poszerzając to grono także o Australię.
Wersje wyposażeniowe.
W zależności od wersji, auto wyposażone może być w m.in. komplet poduszek powietrznych, system ABS i EBD, a także ESP, TCS i BAS, elektryczne sterowanie szyb, elektryczne sterowanie lusterek, elektryczną regulację foteli, wielofunkcyjną kierownicę, klimatyzację automatyczną, radioodtwarzacz CD z DVD z ekranem w konsoli środkowej, komputer pokładowy, czujnik zmierzchu, fotochromatyczne lusterko wsteczne, a także system bezpiecznego parkowania (Park Assist), światła przeciwmgłowe oraz aktywne zagłówki i system Isofix oraz skórzaną tapicerkę.
Trzecia generacja.
Kia Optima III została zaprezentowana po raz pierwszy w 2010 roku.
Trzecia generacja Optimy powstała według zupełnie nowej polityki Kia, która zakładała nadanie pojazdowi bardziej awangardowej stylizacji nadwozia przy proporcjach nawiązujących do samochodów typu coupe. Za projekt pojazdu pod kątem stylistycznym odpowiedzialny był ówczesny szef biura projektowego Kii, Peter Schreyer.
Kia Optima trzeciej generacji została zbudowana na wspólnej płycie podłogowej ze średniej wielkości modelami Hyundaia: Sonata oraz i40, tym razem otrzymując jednak całkowicie autorski projekt stylistyczny.
Pas przedni wyróżniły agresywnie ukształtowane reflektory, wąska atrapa chłodnicy oraz masywne wloty powietrza, z kolei tylną część nadwozia przyozdobiła charakterystycznie zadarta ku dachowi tylna szyba oraz biegnąca przez całą długość krawędzi dachu chromowana listwa. Deskę rozdizelczą skierowano ku kierowcy, z masywną konsolą centralną.
Optima Hybrid.
W 2012 roku do oferty wprowadzona została hybrydowa wersja pojazdu napędzana 2 l silnikiem benzynowym o mocy 152 KM oraz silnikiem elektrycznym o mocy 40 KM. Łączna moc układu wynosi 192 KM. Ruszając z miejsca samochód korzysta z napędu elektrycznego w zakresie prędkości do 100 km/h. Wraz ze wzrostem prędkości, hybrydowy rozrusznik uruchamia jednostkę spalinową w celu przejęcia przez nią napędu pojazdu.
W tym samym momencie jednostka elektryczna przełączana jest w tryb hybrydowy pozwalający wspomagać silnik spalinowy podczas przyśpieszania, a także w celu generowania prądu ładując litowo-polimerowe baterie.
Optima T-Hybrid.
W 2014 roku podczas targów motoryzacyjnych w Paryżu zaprezentowano pojazd koncepcyjny wyposażony w napęd hybrydowy pochodzący z połączenia jednostki elektrycznej z silnikiem wysokoprężnym. Pojazd napędzał silnik o pojemności 1.7 l CRDi połączonym z silnikiem elektrycznym, karmiącym się 48-woltową baterią akumulatorów.
Lifting.
W 2013 roku Kia Optima trzeciej generacji przeszła gruntowną restylizację nadwozia. Pas przedni zyskał nowy układ diod LED, a także zmodyfikowany wzór zderzaka. Ponadto, tylne lampy zamiast wcięcia zyskały pełniejszy, bardziej owalny kształt. W kabinie pasażerskiej zamontowano większy ekran systemu multimedialnego, a także nowy wzór koła kierownicy.
Sprzedaż.
Po raz pierwszy od momentu debiutu w 2000 roku, samochód przyjął nazwę Kia Optima także na rynku europejskim, kanadyjskim, a także powrócił z nią po 5 latach przerwy do Australii.
Na nową nazwę producent zdecydował się ponownie wobec rodzimej Korei Południowej, a ponadto także Chin. W obu tych państwach samochód otrzymał emblemat Kia K5.
Wyposażenie.
Auto w zależności od wersji wyposażone może być w m.in. 6 poduszek powietrznych, system ABS, ESP, TCS, a także elektryczne sterowanie szyb, elektryczne sterowanie lusterek, wielofunkcyjną i skórzaną kierownicę, Bluetooth, tempomat, dwustrefową klimatyzację automatyczną, elektrycznie regulowane fotele, radio CD z AUX, MP3 oraz 6-głośnikami, reflektory przednie typu projekcyjnego z funkcją doświetlania zakrętów, światła do jazdy dziennej wykonane w technologii LED, fotochromatyczne lusterko wsteczne, czujnik zmierzchu i deszczu, podgrzewane lusterka zewnętrzne i przednie fotele, skórzaną tapicerkę, wentylowany fotel kierowcy, reflektory ksenonowe, Lane Assist, system multimedialny z 7-calowym ekranem, nawigacją oraz kamerą cofania, a także 12-głośnikowy system audio ze wzmacniaczem 11-kanałowym o mocy 500W, a także panoramiczny szklany dach oraz podgrzewaną tylną kanapę.
Czwarta generacja.
Kia Optima IV została zaprezentowana po raz pierwszy w 2015 roku.
Czwarta generacja Optimy, w stosunku do poprzednika, przeszła ewolucyjny zakres zmian, stanowiąc jego obszerne rozwinięcie. Pojazd przeprojektowano przede wszystkim pod kątem praktyczności i przestronności kabiny pasażerskiej. W efekcie, zwiększony został rozmiar osi, a także wzbogacono listę wyposażenia.
Pod kątem stylistycznym Kia Optima czwartej generacji zyskała charakterystyczne, trzecie okienko za tylnymi drzwiami, a także niżej osadzoną atrapę chłodnicy wraz z reflektorami z łezkowatymi zadarciami u dolnej krawędzi. Tylne lampy utrzymano w formule wąskich, strzelistych pasów zadartych ku krawędziach błotników.
W kabinie pasażerskiej producent zdecydował się wdrożyć bardziej stonowany układ przyrządów podporządkowany ergonomii. Ekran systemu multimedialnego został umieszczony w najwyższym punkcie konsoli centralnej, z kolei tuż pod nim umieszczono pas nawiewów, a potem panel klimatyzacji. Nowością była indukcyjna ładowarka, którą wygospodarowano w najniższym miejscu deski rozdzielczej.
Optima SW.
W lutym 2015 roku Kia po raz pierwszy zapowiedziała plany powrotu do segmentu średniej wielkości kombi, który opuściła w 2000 roku wraz zakończeniem produkcji modelu Parktown/Clarus Kombi. Studyjnym zwiastunem był prototyp Kia Sportspace.
Rok później, podczas targów motoryzacyjnych w Genewie, zaprezentowana została produkcyjna odmiana pojazdu jako wersja kombi czwartej generacji Optimy. Wariant ten powstał wyłącznie dla rynku europejskiego, charakteryzując się zadartą ku górze linią okien i foremnym przedziałem bagażowym.
Optima PHEV.
Równolegle z prezentacją Kii Optimy SW, producent w marcu 2016 roku zaprezentował także wariant modelu o napędzie hybrydowym typu plug-in. Optimę PHEV wyposażono w 2-litrowy silnik benzynowy o mocy 156 KM oraz jednostkę elektryczną, pozwalającą na pokonanie bez benzyny dystansu 54 km z maksymalną prędkością 120 km/h. Łączna moc obu silników wynosi 205 KM.
Pod kątem wizualnym pojazd wyróżniły inne zderzaki oraz charakterystyczna klapa do ładowania baterii z gniazdka, którą umieszczono na lewym przednim błotniku.
Lifting.
Na początku 2018 roku podczas targów motoryzacyjnych w Genewie zaprezentowano wersję po face liftingu. Zmieniony został m.in. zderzak przedni, reflektory oraz atrapa chłodnicy, a także koło kierownicy oraz lista wyposażenia. Przy okazji liftingu wprowadzona została nowa jednostka napędowa - silnik wysokoprężny o pojemności 1.6 CRDi i mocy 136 KM, który zastępuje motor 1.7 CRDi.
Sprzedaż.
Podobnie jak poprzednik, Kia Optima czwartej generacji oferowana była pod tą nazwą na większości globalnych rynków. Inną polityką zastosowano jedynie wobec rodzimej Korei Południowej oraz Chin, gdzie samochód przyjął postać drugiej generacji linii modelowej Kia K5.
Koniec produkcji i następca.
Po tym, jak przedstawiona w Korei Południowej w listopadzie 2019 roku trzecia generacja lokalnej Kii K5 poszerzyła swój zasięg rynkowy w połowie 2020 roku pod tą nazwą po raz pierwszy także o Amerykę Północną i Rosję, nazwa "Kia Optima" została trwale wycofana z użytku.
Samochód nie otrzymał bezpośredniego następcy w Europie, a także w Nowej Zelandii i Australii z powodu stale malejącego popytu na samochody klasy średniej.
Wersje wyposażeniowe.
Podstawowe wyposażenie wersji M obejmuje m.in. 7 poduszek powietrznych (w tym poduszka kolanowa kierowcy), światła mijania typu projekcyjnego, światła przeciwmgłowe oraz do jazdy dziennej wykonane w technologii LED, elektryczne sterowanie szyb, elektryczne sterowanie lusterek z kierunkowskazami LED oraz automatycznym składaniem, automatyczne wycieraczki przedniej szyby z funkcją antyoblodzeniową, tempomat, klimatyzację automatyczną z filtrem przeciwpyłkowym, skórzaną kierownicę i gałkę dźwigni zmiany biegów oraz system nawigacji satelitarnej z kamerą cofania.
Bogatsza wersja L dodatkowo wyposażona została w m.in. reflektory ksenonowe, podgrzewane koło kierownicy i przednie fotele, czujniki parkowania, system bezkluczykowy, system Lane Assist, skórzano-materiałową tapicerkę oraz 17-calowe alufelgi.
Wersja XL dodatkowo obejmuje m.in. reflektory przednie LED z funkcją dynamicznego doświetlania zakrętów, lampy tylne w technologii LED, skórzaną tapicerkę, wentylowane przednie fotele, elektrycznie sterowane fotele przednie, system audio firmy Harman&amp;Kardon oraz 18-calowe alufelgi.
Wersja GT dodatkowo otrzymuje sportową stylistykę zderzaków, sportową kierownicę, dedykowane skórzane fotele oraz sportowe zawieszenie sterowane elektronicznie.

</doc>
<doc id="1583523" url="https://pl.wikipedia.org/wiki?curid=1583523" title="Sigmodon">
Sigmodon



</doc>
<doc id="1583525" url="https://pl.wikipedia.org/wiki?curid=1583525" title="Budynek Narodowego Banku Polskiego w Siedlcach">
Budynek Narodowego Banku Polskiego w Siedlcach

Budynek Narodowego Banku Polskiego w Siedlcach – budowla w stylu klasycyzmu akademickiego (typowego dla budynków użyteczności publicznej budowanych w okresie dwudziestolecia międzywojennego), mieszcząca się przy ul. J. Piłsudskiego 70 (róg ul. Wojskowej), zaprojektowana przez architekta Mariana Lalewicza. Wzniesiona w 1924 roku. Uwagę zwraca zaokrąglony narożnik podkreślony pilastrami, zwieńczony dachem w formie płaskiej kopuły.
Do 2003 r. budynek był siedzibą Narodowego Banku Polskiego. Obecnie w budynku mieści się oddział BZ WBK. 28 czerwca 2010 roku nieruchomość tą kupił siedlecki deweloper Konstanty Strus, wchodzi w skład kompleksu handlowo-rozrywkowego Galeria Siedlce.

</doc>
<doc id="1583535" url="https://pl.wikipedia.org/wiki?curid=1583535" title="Budynek Kurii Biskupiej w Siedlcach">
Budynek Kurii Biskupiej w Siedlcach

Dyrekcja Szczegółowa Towarzystwa Kredytowego Ziemskiego – klasycystyczna dwukondygnacyjna budowla w Siedlcach, mieszcząca się przy ul. J. Piłsudskiego 62, o bardzo bogato zdobionym i charakterystycznym frontonie, zaprojektowana przez architekta Juliana Ankiewicza. Wzniesiona w latach 1872–1873 przez jako siedziba siedleckiego oddziału Towarzystwa Kredytowego Ziemskiego w Warszawie. Przy zachodniej ścianie budynku znajduje się ozdobna brama, przez którą prowadzi wjazd na dziedziniec. 
W budynku mieściła się kuria biskupia diecezji siedleckiej.

</doc>
<doc id="1583536" url="https://pl.wikipedia.org/wiki?curid=1583536" title="Pies pomocnik">
Pies pomocnik

Pies pomocnik (ang. "service dog"), pies opiekun – typ psa towarzyszącego osobie niepełnosprawnej szkolony do wykonywania specyficznej pracy dla swojego opiekuna. Jego praca wymaga koncentracji w opiece nad właścicielem, ignorowania innych ludzi oraz sprawności w różnych niesprzyjających warunkach. Odpowiednio wyszkolony pies stanowi nieocenioną pomoc osobie niepełnosprawnej w pokonywaniu trudności życia codziennego.
Posiada umiejętności:

</doc>
<doc id="1583539" url="https://pl.wikipedia.org/wiki?curid=1583539" title="Kazimierz Kosiniak-Kamysz">
Kazimierz Kosiniak-Kamysz

Kazimierz Kosiniak-Kamysz (ur. 5 marca 1943 w Siedliszowicach) – polski naukowiec, profesor zwyczajny, specjalista w zakresie agroturystyki, biologii rozrodu zwierząt i hipoterapii. Jest kierownikiem Katedry Hodowli koni na Wydziale Hodowli i Biologii Zwierząt Uniwersytetu Rolniczego w Krakowie.
Życiorys.
Urodził się w rodzinie o bogatych tradycjach rolniczych, zarówno ze strony ojca Władysława, jak i matki Marianny (z domu Daneckiej). Ma czterech braci (m.in. Andrzeja i Zenona) oraz siostrę, jest stryjem Władysława.
Do 1962 uczęszczał do Liceum Ogólnokształcącego im. Króla Kazimierza Wielkiego w Olkuszu, by następnie podjąć studia na Wydziale Weterynaryjnym Wyższej Szkoły Rolniczej we Wrocławiu, które ukończył w 1968.
W 1968 rozpoczął pracę w Katedrze Rozrodu Zwierząt pod kierunkiem prof. Władysława Bielańskiego. W 1975 uzyskał stopień naukowy doktora nauk przyrodniczych po przedłożeniu rozprawy pt. "Zjawiska fizjologiczne związane z wydzielaniem poszczególnych frakcji nasienia przez ogiera", która była również prezentowana na I Międzynarodowym Sympozjum Rozrodu Koniowatych w Cambridge i została nagrodzona nagrodą prezesa PAN.
W pierwszych latach pracy odbył szereg staży naukowych m.in. w Brytyjskim Laboratorium Badań nad Rozrodem Zwierząt w Cambridge pod kierunkiem prof. Tadeusza Manna, w Katedrze Anatomii i Histologii Wydziału Weterynaryjnego Uniwersytetu w Mediolanie pod kierunkiem prof. Antonio Lauria, w Instytucie Immunologii i Immunogenetyki na Wydziale Weterynaryjnym Akademii Rolniczej we Wrocławiu pod kierunkiem prof. dr hab. Henryka Balbierza.
W 1982 uzyskał stopień naukowy doktora habilitowanego nauk rolniczych z zakresu biologii rozrodu zwierząt, a w 1990 tytuł naukowy profesora. Na stanowisko profesora zwyczajnego został mianowany w 1997. W latach 1984–1987 pełnił funkcję dziekana Wydziału Zootechnicznego, 1987–1989 oraz 1989–1991 prorektora ds. nauki i współpracy z zagranicą, a w latach 1991–1993 oraz 1993–1999 przez dwie kadencje rektora Akademii Rolniczej w Krakowie.
W 1999 został wiceprzewodniczącym Komisji Rozwoju Rady Głównej Szkolnictwa Wyższego, a w 2002 powołany został w skład Państwowej Komisji Akredytacyjnej w I kadencji jej działalności w Polsce.
Opublikował z zakresu biologii rozrodu zwierząt, a szczególnie seminologii ponad 170 prac naukowych, wydanych w większości w języku angielskim w renomowanych czasopismach naukowych krajowych i zagranicznych oraz ponad 40 prac o charakterze upowszechnieniowym i wdrożeniowym. Wydał też we współautorstwie trzy książki naukowe: "Andrologia", "Kierowany rozród koni" oraz "Rozród koni".
Był także promotorem w trzech przewodach o nadanie tytułu doktora honoris causa Akademii Rolniczej w Krakowie. Szczególnie bogaty dorobek recenzencki pochodzi z okresu pełnienia funkcji w Radzie Głównej Nauki i Szkolnictwa Wyższego oraz w PAK. W okresie tym wykonał 37 recenzji o uruchomienie nowych szkół wyższych oraz 81 super recenzji o uruchomienie nowych kierunków studiów.
W wyborach parlamentarnych w 2001 bez powodzenia kandydował do Sejmu z listy Polskiego Stronnictwa Ludowego.
W 2002 powołany został przez Ministra Rolnictwa i Rozwoju Wsi na przewodniczącego zespołu eksperckiego celem opracowania koncepcji restrukturyzacji hodowli koni w Polsce.
Nagrody i odznaczenia.
Z tytułu szczególnej aktywności organizacyjnej otrzymał 12-krotnie nagrody Ministra Nauki, a 26-krotnie Rektora Uczelni oraz Prezesa Polskiej Akademii Nauk.
Za działalność naukową, dydaktyczną i organizacyjną został odznaczony: Krzyżem Oficerskim, Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Złotą Odznaką za zasługi dla Uczelni, Złotą Odznaką za pracę społeczną dla miasta Krakowa, Odznaką za zasługi dla Województwa Tarnowskiego, Odznaką honorową „Za zasługi dla oświaty”, Odznaką honorową „Zasłużony dla Rolnictwa”, Medalem za zasługi dla Wydziału Zootechnicznego, Medalem za zasługi dla Wydziału Technologii Żywności, Medalem za zasługi dla Wydziału Leśnego.
W związku z szeroko rozwijaną współpracą naukową w 2005 otrzymał tytuł Honorowego Profesora Uniwersytetu Warmińsko-Mazurskiego w Olsztynie a w 2006 został wyróżniony odznaczeniem Zasłużony dla Akademii Rolniczej we Wrocławiu. W kwietniu 2008 otrzymał Order za Zasługi dla Rozwoju Oświaty na Ukrainie nadany przez premiera Ukrainy – Julię Tymoszenko.
6 czerwca 2008 w Auli Lwowskiego Narodowego Uniwersytetu Medycyny Weterynaryjnej i Biotechnologii we Lwowie – został uhonorowany tytułem Doktora Honoris Causa.

</doc>
<doc id="1583546" url="https://pl.wikipedia.org/wiki?curid=1583546" title="Anatolie Doroș">
Anatolie Doroș

Anatolie Doroș (ur. 21 marca 1983 w Vertiujeni) – mołdawski piłkarz grający na pozycji napastnika, reprezentant Mołdawii.
Kariera piłkarska.
Początek kariery.
Karierę piłkarską rozpoczął jako junior w ULIM Kiszyniów. Od sezonu 2001/2002 grał w mołdawskiej ekstraklasie w barwach FC Hînceşti, gdzie rozegrał 25 spotkań i strzelił 4 bramki. Następnie przeszedł do Nistru Otaci. W pierwszym sezonie w tym klubie rozegrał 12 spotkań zdobywając zaledwie 2 bramki. W drugim sezonie (2003/2004) w 19 meczach strzelił 9 bramek.
Gra w Polsce.
Następnie przeszedł do Legii Warszawa, gdzie przebywał zaledwie pół roku i rozegrał 2 spotkania. Odszedł do lokalnego rywala Legii – Polonii, gdzie również spędził pół roku i rozegrał 7 spotkań. W sezonie 2005/2006 przeszedł do Korony Kielce i w debiucie strzelił bramkę, ale więcej nie zagrał.
Dalsza część kariery.
Po pobycie w Polsce piłkarz przeniósł się do ligi azerskiej. Podpisał kontrakt z MKT-Araz İmişli, gdzie był podstawowym zawodnikiem: zagrał łącznie 22 mecze i strzelił 8 bramek. Na początku kolejnego sezonu na pół roku trafił do innego azerskiego klubu – Standard Baku, gdzie zagrał 11 spotkań i strzelił 5 bramek. W 2008 zagrał w rosyjskim klubie Wołga Uljanowsk, gdzie przez kolejne pół roku wystąpił w 15 spotkaniach i strzelił 2 bramki.
W sezonie 2008/2009 występował w FK Karvan Yevlax aby sezon później przenieść się do Olimpik Baku. W lipcu 2010 przeszedł do ukraińskiego Czornomorca Odessa. 20 listopada 2010 klub i piłkarz za obopólną zgodą anulowali kontrakt. Potem występował w klubach Irtysz Pawłodar, FK Astana, Simurq Zaqatala, Rapid Ghidighici, Veris Drăgănești i ponownie Rapid.

</doc>
<doc id="1583549" url="https://pl.wikipedia.org/wiki?curid=1583549" title="Mistrzostwa USA Strongman 1997">
Mistrzostwa USA Strongman 1997

Mistrzostwa USA Strongman 1997 – doroczne, indywidualne zawody
amerykańskich siłaczy.
Data: 26, 27, 28, 29 sierpnia 1997 r.
Miejsce: Primm (stan Nevada) 
WYNIKI ZAWODÓW:

</doc>
<doc id="1583557" url="https://pl.wikipedia.org/wiki?curid=1583557" title="Dynastia Ćolowie">
Dynastia Ćolowie



</doc>
<doc id="1583560" url="https://pl.wikipedia.org/wiki?curid=1583560" title="Carrick Rangers F.C.">
Carrick Rangers F.C.

Carrick Rangers Football Club - północnoirlandzki klub piłkarski z siedzibą w mieście Carrickfergus leżącym w hrabstwie Antrim.
Historia.
"Carrick Rangers" założony został w 1939 roku. Największym sukcesem klubu jest zdobycie Pucharu Irlandii Północnej w 1976 roku, gdy jako drugoligowy zespół klub dotarł do finału i sprawił wielką sensację, pokonując Linfield Belfast.
Niespodziewany sukces pozwolił na występ w Pucharze Zdobywców Pucharów w sezonie 1976/77. W pierwszej rundzie przeciwnikiem był finalista Pucharu Luksemburga, klub Aris Bonnevoie. "Carrick Rangers" wygrał u siebie 3:1 i pomimo wyjazdowej porażki 1:2 awansował do kolejnej rundy. Kolejnym przeciwnikiem był zdobywca Pucharu Anglii, klub Southampton. Drużyna północnoirlandzka, choć nie miała wielkich szans, walczyła ambitnie przegrywając dwukrotnie - 2:5 u siebie oraz 1:4 na wyjeździe.
W pierwszej lidze "Carrick Rangers" zadebiutował w sezonie 1983/84, zajmując ostatnie miejsce. Po sezonie 1994/95 pierwsza liga została podzielona, a "Carrick Rangers" znalazł się w nowej drugiej lidze. Po rozgrywkach w sezonie 2010/2011 klub awansował do IFA Premiership, najwyższego poziomu rozgrywkowego w Ulsterze.

</doc>
<doc id="1583562" url="https://pl.wikipedia.org/wiki?curid=1583562" title="Titanosauroidea">
Titanosauroidea



</doc>
<doc id="1583563" url="https://pl.wikipedia.org/wiki?curid=1583563" title="Dawny budynek teatru w Siedlcach">
Dawny budynek teatru w Siedlcach

 
Klasycystyczny budynek teatru w Siedlcach – budowla w stylu klasycystycznym, mieszcząca się przy ul. bp. I. Świrskiego 6. Zaprojektowana przez architekta Antonia Corazziego, wzniesiona na początku XIX wieku. Pierwotnie mieściły się tutaj wozownie należące do Aleksandry Ogińskiej. Początki teatru siedleckiego sięgają 1788 roku. Była to filia dworskiego teatru hetmana Ogińskiego.
Wcześniej swoją siedzibę miała tu szkoła muzyczna (I i II stopnia), obecnie w budynku mieści się Urząd stanu cywilnego.
 Budynek wpisany jest do rejestru zabytków pod nr rej.: 17-A z 12.07.2001

</doc>
<doc id="1583564" url="https://pl.wikipedia.org/wiki?curid=1583564" title="Carrick Rangers FC">
Carrick Rangers FC



</doc>
<doc id="1583568" url="https://pl.wikipedia.org/wiki?curid=1583568" title="Na wyspach Bergamutach">
Na wyspach Bergamutach

Na wyspach Bergamutach – wiersz Jana Brzechwy, opublikowany w 1945, opisujący fikcyjny archipelag Bergamuty.
Według wiersza, na Bergamutach występują m.in. "kot w butach", "wieloryb stary, co nosi okulary", "uczone łososie w pomidorowym sosie" oraz "słoń z trąbami dwiema".
Niektórzy sugerują, że utwór Brzechwy należy zaliczyć do utopii.
Wyspy Bergamuty stały się symbolem czegoś cudownego, ale nieosiągalnego.
Nawiązania.
Tekst utworu został wykorzystany w piosence "Na wyspach Bergamutach" z filmu "Akademia pana Kleksa", piosenka była wykonywana przez zespół Fasolki.

</doc>
<doc id="1583572" url="https://pl.wikipedia.org/wiki?curid=1583572" title="Dyskusja naukowa">
Dyskusja naukowa

Dyskusja naukowa (ang. "scientific discussion") – rozpatrywanie zagadnień drogą szeregu pytań i odpowiedzi, wymiany myśli przez pytania i odpowiedzi, stawiania i wykazywania słuszności twierdzeń oraz ich krytykowania. Jest dialogiem dwóch lub więcej osób, czy to w formie ustnej, czy to w formie wypowiedzi pisemnych – listów, publikacji naukowych. Stanowi jedną z odmian dyskusji.
Dyskusja naukowa jest ważnym, ale tylko pomocniczym środkiem w pracy naukowej; nie jest metodą roboczą pracy naukowej.
Odmianą dyskusji naukowej jest spór naukowy, który w odróżnieniu od dyskusji naukowej nie jest ograniczony w czasie ani przestrzeni.
Elementy dyskusji naukowej.
Elementy a zarazem etapy dyskusji naukowej to:
Rola dyskusji naukowych.
Dyskusja, przez starcie sprzecznych stanowisk, a zarazem naświetlenie problemu z różnych stron, mobilizuje jej uczestników, stanowiąc bodziec do refleksji nad własnymi koncepcjami i pracami, a w konsekwencji – do dalszej pracy.
Wartość dyskusji leży w wyjaśnieniu pewnych problemów, ich roli, struktury, powiązań z innymi. Dzięki dyskusji wychodzą także na jaw błędy i braki czyjejś wiedzy. Wychodzi również - co jest szczególnie istotne w przypadku wypowiedzi pisemnych - niejasne lub niedostateczne objaśnienie pewnych spostrzeżeń co do problemu; dyskusja służy wtedy niejako poprawie, redakcji tekstu naukowego.
Choć dyskusja sama przez się nie przynosi nowej wiedzy o faktach to uprzytamnia ową wiedzę uczestnikom dyskusji. Jest to szczególnie cenne w czasach, gdy pojawia się wiele publikacji naukowych, a dostęp do nich jest utrudniony.

</doc>
<doc id="1583573" url="https://pl.wikipedia.org/wiki?curid=1583573" title="Carrick Rangers Football Club">
Carrick Rangers Football Club



</doc>
<doc id="1583574" url="https://pl.wikipedia.org/wiki?curid=1583574" title="Wyspy Bergamuty">
Wyspy Bergamuty



</doc>
<doc id="1583581" url="https://pl.wikipedia.org/wiki?curid=1583581" title="Benedetto da Maiano">
Benedetto da Maiano

Benedetto da Maiano (ur. 1442 w Maiano, aktualnie część Fiesole, zm. 24 maja 1497 we Florencji) – włoski rzeźbiarz, młodszy brat Guiliana da Maiano.
Urodził się w rodzinie kamieniarza, który pochodził z Florencji. W wieku 13 lat rozpoczął naukę rzeźbiarstwa u Antonio Rossellino, szybko jednak prześcignął swego mistrza i został jednym z najbardziej znanych rzeźbiarzy renesansowych XV wieku.
Pierwsze swoje prace wykonywał dla wystroju kaplic w katedrze w Faenza. Później wykonywał popiersia dla zamożnych mieszkańców Florencji. W 1475 razem z bratem Giuliano pracował przy rozbudowie kolegiaty w San Gimignano. W późniejszym okresie wykonał m.in. ambonę w bazylice Santa Croce we Florencji, zdobienie drzwi w Pałacu Vecchio we Florencji oraz nagrobek świętego Sabina w katedrze w Faenzy.

</doc>
<doc id="1583582" url="https://pl.wikipedia.org/wiki?curid=1583582" title="Plebania parafii św. Stanisława w Siedlcach">
Plebania parafii św. Stanisława w Siedlcach

Późnobarokowa plebania z II połowy XVIII wieku w Siedlcach (nr rej.: 420/62 z 22.03.1962 roku) – późnobarokowa, dwukondygnacyjna plebania, wzniesiona planie prostokąta, w latach 1768–1774 według projektu Jana Zygmunta Deybla, zlecenie Aleksandry Ogińskiej, która zamieszkiwała w nim około 1781 roku, podczas przebudowy pałacu 1768–1774 1768–1774 końcu XIX wieku. W okresie Księstwa Warszawskiego plebania przeznaczona została na pewien czas na siedzibę Trybunału, obecnie w budynku mieści się plebania parafii pw. św. Stanisława BM.
 Budynek wpisany jest do rejestru zabytków pod nr rej.: 420/62 z 22.03.1962

</doc>
<doc id="1583583" url="https://pl.wikipedia.org/wiki?curid=1583583" title="Las wilgotny">
Las wilgotny

Las wilgotny (Lw) – typ siedliskowy lasu żyzny i bardzo żyzny, wilgotny. Występuje na glebach brunatnych właściwych oglejonych lub pseudooglejonych, murszowo-glejowych, murszowatych, gruntowo-glejowych, czarnych ziemiach zdegradowanych lub murszowatych, z próchnicą murszowatą. Gleby te wytworzone są z aluwialnych piasków rzecznych, piasków akumulacji lodowcowej lub lessów zalegających na glinach zwałowych, z glin zwałowych, margli i piasków akumulacji jeziornej. Gleby pod umiarkowanym lub dość silnym wpływem wody gruntowej.
Runo jest na ogół dobrze rozwinięte z wyraźnym górnym piętrem tworzonym przez wysokie byliny. 
Gatunki runa różnicujące Lw od Lśw:
Gatunki częste:
Drzewostan:
Gatunki główne: dąb szypułkowy I–II bonitacja, jesion I–II bonitacji (kraina II).
Gatunki domieszkowe: wiąz, klon, lipa, osika, grab.
Gatunki podszytowe: kruszyna, leszczyna, czeremcha, jarząb, bez czarny, bez koralowy, porzeczka czarna, dereń, trzmielina, kalina koralowa.

</doc>
<doc id="1583587" url="https://pl.wikipedia.org/wiki?curid=1583587" title="Powerhouse (album Deep Purple)">
Powerhouse (album Deep Purple)

Powerhouse – album kompilacyjny zespołu Deep Purple wydany w roku 1977, zawiera kolekcję wcześniej niewydanych utworów koncertowych i studyjnych pochodzących z okresu Mark II.
Lista utworów.
Wszystkie, z wyjątkiem opisanych skomponowali Blackmore/Gillan/Glover/Lord/Paice.

</doc>
<doc id="1583588" url="https://pl.wikipedia.org/wiki?curid=1583588" title="Późnobarokowa plebania z II połowy XVIII wieku">
Późnobarokowa plebania z II połowy XVIII wieku



</doc>
<doc id="1583589" url="https://pl.wikipedia.org/wiki?curid=1583589" title="Kamienica przy ul. Floriańskiej 5 w Siedlcach">
Kamienica przy ul. Floriańskiej 5 w Siedlcach

Zabytkowa kamienica przy ul. Floriańskiej 5 w Siedlcach – budowla późnobarokowa wzniesiona prawdopodobnie w końcu XIX wieku. Obecnie kamienica jest własnością parafii św. Stanisława, łączy w sobie elementy renesansu, baroku i klasycyzmu.
 Budynek wpisany jest do rejestru zabytków pod nr rej.: 387 z 25.10.1986

</doc>
<doc id="1583591" url="https://pl.wikipedia.org/wiki?curid=1583591" title="Jednofazowy podatek obrotowy">
Jednofazowy podatek obrotowy

Jednofazowy podatek obrotowy – podatek obejmujący swym zakresem opodatkowanie obrotu towarowego, zwykle na ostatnim szczeblu tego towaru.
Podatek obrotowy dotyczy tylko jednej fazy procesu gospodarczego producenta lub handlowca. U podstaw tej koncepcji leży przekonanie, że wszelkie towary będące przedmiotem konsumpcji zostały „wyprodukowane”. Pobranie podatku w momencie wyprodukowania oznacza, że jest on włączony w cenę i że zostanie zapłacony w chwili, w której konsument dokona wydatku, nabywając towar.

</doc>
<doc id="1583592" url="https://pl.wikipedia.org/wiki?curid=1583592" title="Ong Bak">
Ong Bak

Ong Bak – tajski przygodowy film akcji z elementami walk w stylu Muay Thai z 2003 r., w reżyserii Prachya Pinkaew.

</doc>
<doc id="1583596" url="https://pl.wikipedia.org/wiki?curid=1583596" title="Brandon Sanderson">
Brandon Sanderson

Brandon Sanderson (ur. 19 grudnia 1975 w Lincoln w stanie Nebraska) – amerykański pisarz fantastyki i powieści przygodowych dla młodzieży, wykładowca twórczego pisania. Dwukrotny laureat nagrody Hugo.
Życiorys.
W 1994 roku rozpoczął studia na kierunku biochemii na Uniwersytecie Brighama Younga w Provo w stanie Utah. W latach 1995–1997 prowadził w Seulu działalność misyjną Kościoła Jezusa Chrystusa Świętych w Dniach Ostatnich, którego jest członkiem. Po powrocie wznowił studia na anglistyce i w 2005 roku uzyskał tytuł magistra na kierunku twórczego pisania. Zadebiutował wydaną przez Tor Books w maju 2005 powieścią fantasy "Elantris".
Od 7 lipca 2006 roku jest żonaty z nauczycielką Emily Bushman, która została jego menedżerką. W październiku 2007 roku urodził im się syn Joel.
Po śmierci Roberta Jordana, autora cyklu fantasy "Koło Czasu", Brandon Sanderson został wybrany przez żonę zmarłego, Harriet Rigney, aby dokończył ostatni, 12. tom tej serii. Z uwagi na obszerność materiału przygotowanego przez Jordana został on wydany w trzech częściach.
W 2013 roku otrzymał dwie nagrody Hugo: w kategorii Best Novella ("Nowa dusza cesarza") oraz Best Related Work (za "Writing Excuses Season Seven" wraz z Danem Wellsem, Mary Robinette Kowal, i Jordanem Sandersonem).
Bibliografia.
Uniwersum Cosmere.
Roshar (Cykl "Archiwum Burzowego Światła").
Lumar

</doc>
<doc id="1583598" url="https://pl.wikipedia.org/wiki?curid=1583598" title="Kolumna toskańska w Siedlcach">
Kolumna toskańska w Siedlcach

Kolumna toskańska w Siedlcach – kolumna w stylu barokowym, wzniesiona w 1783 roku, kosztem Aleksandry Ogińskiej, w związku z planowanym przyjazdem króla Stanisława Augusta Poniatowskiego. Zwieńczona krzyżem barokowym kolumna miała wskazywać orszakowi króla drogę do pałacu Ogińskich. Zlokalizowana u wylotu ul. Asłanowicza (dawniej ul. Prospektowej) prowadzącej do kompleksu parkowo-pałacowego.

</doc>
<doc id="1583599" url="https://pl.wikipedia.org/wiki?curid=1583599" title="Nauki empiryczne">
Nauki empiryczne

Nauki empiryczne, inaczej nauki indukcyjne – w klasyfikacji nauk, nauki wyróżnione ze względu na sposób uzasadniania twierdzeń: nauki empiryczne używają głównie rozumowań indukcyjnych, podczas gdy nauki dedukcyjne używają głównie rozumowań dedukcyjnych.
Podstawową metodą uzasadniania twierdzeń w naukach empirycznych jest indukcja enumeracyjna, występują też inne rodzaje rozumowań niededukcyjnych. Ci filozofowie nauki, którzy nie uznają indukcji enumeracyjnej za podstawową metodę nauk empirycznych, preferują termin "nauki empiryczne". Termin "nauki indukcyjne" może też odnosić się do nauk realnych, tj. tych nauk, które w odróżnieniu od nauk formalnych badają przedmioty materialne.

</doc>
<doc id="1583600" url="https://pl.wikipedia.org/wiki?curid=1583600" title="Łyżwiarstwo figurowe na Zimowej Uniwersjadzie 2009">
Łyżwiarstwo figurowe na Zimowej Uniwersjadzie 2009

Łyżwiarstwo figurowe na Zimowej Uniwersjadzie 2009 – jedna z dyscyplin rozgrywanych podczas zimowej uniwersjady w dniach 21–25 lutego 2009 w Harbinie, w Chinach. Zawody odbyły się w pięciu konkurencjach: solistów, solistek, par sportowych, par tanecznych i łyżwiarstwie synchronicznym.

</doc>
<doc id="1583601" url="https://pl.wikipedia.org/wiki?curid=1583601" title="Vera Miles">
Vera Miles

Vera Miles, właśc. Vera June Ralston (ur. 23 sierpnia 1929 w Boise City) – amerykańska aktorka filmowa.
W 1948 zajęła trzecie miejsce w wyborach Miss America.
Jest najbardziej znana z ról w filmach: "Poszukiwacze" ("The Searchers", 1956) w reżyserii Johna Forda, "Niewłaściwy człowiek" (1956) i "Psychoza" ("Psycho", 1960) oba w reżyserii Alfreda Hitchcocka, "Człowiek, który zabił Liberty Valance’a" ("The Man Who Shot Liberty Valance", 1962), za który wspólnie z ekipą filmową odebrała w 1963 nagrodę Bronze Wrangler podczas Western Heritage Awards, "Psychoza 2" ("Psycho II", 1983) Richarda Franklina. Była bliska zagrania głównej roli w arcydziele mistrza suspensu "Zawrót głowy" (1958), do jej wymiarów dostosowano nawet kostiumy, lecz na wieść o ciąży aktorka wymówiła angaż. Do historii przeszła jako jedna ze słynnych blondynek Hitchcocka. Ma swoją gwiazdę w Hollywood Walk of Fame.
W latach 1948–1954 była żoną Boba Milesa. Od 1954 do 1959 jej mężem był Gordon Scott, odtwórca roli Tarzana w pięciu hollywoodzkich filmach o jego przygodach. W 1960 poślubiła aktora, reżysera i producenta filmowego Keitha Larsena, lecz rozwiodła się z nim jedenaście lat później.

</doc>
<doc id="1583602" url="https://pl.wikipedia.org/wiki?curid=1583602" title="Odwach w Siedlcach">
Odwach w Siedlcach

Odwach w Siedlcach – klasycystyczna budowla, mieszcząca się przy ul. J. Piłsudskiego 2, oparta na kształcie litery T, wybudowana w drugiej połowie XVIII wieku., rozbudowana w I połowie XIX wieku. Dawniej służyła jako budynek wag miejskich, później pełniła funkcję pomieszczenia dla straży miejskiej, obecnie jest siedzibą Miejskiej Biblioteki Publicznej.
 Budynek wpisany jest do rejestru zabytków pod nr rej.: A-342 z 31.12.1983

</doc>
<doc id="1583612" url="https://pl.wikipedia.org/wiki?curid=1583612" title="Lapidarium w Siedlcach">
Lapidarium w Siedlcach

Lapidarium w Siedlcach – klasycystyczna budowla, usytuowana na miejscu dawnego cmentarza katolickiego z XVIII wieku, z którego w późniejszym okresie wydzielono część prawosławną. Wraz ze zmianami urbanistycznymi miasta cmentarz zlikwidowano w latach 80. XX wieku. 
Cenniejsze nagrobki zgromadzono wokół kaplicy. 

</doc>
<doc id="1583613" url="https://pl.wikipedia.org/wiki?curid=1583613" title="Mistrzostwa Europy w Łyżwiarstwie Figurowym 2009">
Mistrzostwa Europy w Łyżwiarstwie Figurowym 2009

Mistrzostwa Europy w łyżwiarstwie figurowym 2009 – zawody rangi mistrzowskiej dla łyżwiarzy figurowych z Europy. Mistrzostwa odbywały się od 20 do 25 stycznia 2009 w hali w Hartwall Arena w Helsinkach.
W konkurencji solistów zwyciężył Francuz Brian Joubert, zaś wśród solistek Finka Laura Lepistö. W parach sportowych złoty medal wywalczyli reprezentanci Niemiec Alona Sawczenko i Robin Szolkowy, zaś w parach tanecznych Rosjanie Jana Chochłowa i Siergiej Nowicki.
Kwalifikacje.
W zawodach udział brali zawodnicy, którzy przed dniem 1 lipca 2008 roku ukończyli 15 rok życia (tj. urodzili się do 30 czerwca 1995 roku). Liczba dopuszczonych do startu zawodników z poszczególnych krajów była uzależniona od miejsc, jakie reprezentanci krajów zdobyli na ubiegłorocznych mistrzostwach.
Wyniki.
Pary taneczne.
Tańcem obowiązkowym był "Finnstep".

</doc>
<doc id="1583614" url="https://pl.wikipedia.org/wiki?curid=1583614" title="Arne Duncan">
Arne Duncan

Arne Duncan (ur. 6 listopada 1964 w Chicago, Illinois, USA) – amerykański polityk, od 20 stycznia 2009 do 1 stycznia 2016 sekretarz edukacji Stanów Zjednoczonych w gabinecie Baracka Obamy.

</doc>
<doc id="1583616" url="https://pl.wikipedia.org/wiki?curid=1583616" title="Nauki formalne">
Nauki formalne

Nauki formalne, także: nauki aprioryczne, nauki dedukcyjne – w klasyfikacji nauk grupa nauk wyróżniona ze względu na kryterium przedmiotowe. Przeciwstawiająca się naukom empirycznym (nazywanym też realnymi).
Przedmiotem badań nauk formalnych są pojęcia i ich związki (w tym liczby, zbiory i obiekty geometryczne), zawsze definiowane a priori – konstrukcje abstrakcyjne, świat bytów idealnych. Zaliczają się do nich matematyka, logika, cybernetyka, teoria decyzji, teoria optymalizacji, fizyka matematyczna, teoria obwodów, prakseologia i in. Przedmiotem badań nauk empirycznych są natomiast przedmioty fizyczne, biologiczne i społeczne.

</doc>
<doc id="1583620" url="https://pl.wikipedia.org/wiki?curid=1583620" title="Hugh Gillin">
Hugh Gillin

Hugh Clair Gillin Jr. (ur. 14 lipca 1925 w Galesburg, zm. 4 maja 2004 w San Diego) – amerykański aktor filmowy i telewizyjny. Występował w roli szeryfa Johna Hunta w "Psychozie II" w reżyserii Richarda Franklina oraz jej kontynuacji – "Psychozie III" w reżyserii Anthony’ego Perkinsa.. Wystąpił w blisko siedemdziesięciu pięciu filmach fabularnych i serialach telewizyjnych. Ostatnią rolę odegrał w 1998 w odcinku pt. "Not in My Backyard" serialu "Pensacola: Wings of Gold".
Życiorys.
Urodził się w Galesburg w stanie Illinois, jako syn Marguerite Clare „Clarke” Gillin. Dorastał w Pittsburg w Kansas, gdzie uczęszczał do Pittsburg High School i na Uniwersytet Kansas. Był członkiem drużyny koszykarskiej Kansas Jayhawks w 1947. Gillin otrzymał medal Purpurowe Serce podczas II wojny światowej.
17 czerwca 1947 poślubił Mary Constance Nettels, z którą miał czwórkę dzieci. W 1964 doszło do rozwodu. 12 lutego 1983 ożenił się z Janet R Mackey. 
Zmarł w wieku siedemdziesięciu ośmiu lat w San Diego w Kalifornii.

</doc>
<doc id="1583623" url="https://pl.wikipedia.org/wiki?curid=1583623" title="Rzeka Żółta">
Rzeka Żółta



</doc>
<doc id="1583625" url="https://pl.wikipedia.org/wiki?curid=1583625" title="Isprawnik">
Isprawnik

Isprawnik ziemski (zwany też kapitanem) – urzędnik wybierany przez szlachtę, który stał na czele powiatu (ujezdu) w Rosji za panowania Katarzyny II. Ziemscy isprawnicy razem z dwoma asesorami tworzyli tzw. niższy sąd ziemski (organ administracyjno-policyjny).

</doc>
<doc id="1583626" url="https://pl.wikipedia.org/wiki?curid=1583626" title="Australian Open 2009 (gra mieszana)">
Australian Open 2009 (gra mieszana)



</doc>
<doc id="1583629" url="https://pl.wikipedia.org/wiki?curid=1583629" title="Nagroda Star Screen za Najlepszą Muzykę">
Nagroda Star Screen za Najlepszą Muzykę

'Nagroda Star Screen za Najlepszą Muzykę to indyjska nagroda filmowa przyznawana przez jury składające się z osobistości świata filmowego. Nazwiska zwycięzców są ogłaszane co roku w styczniu.
Lista nagrodzonych:

</doc>
<doc id="1583632" url="https://pl.wikipedia.org/wiki?curid=1583632" title="G-BASIC">
G-BASIC

G-BASIC - dialekt języka BASIC przeznaczony na konsole firmy Nintendo NES. Komplet do G-BASIC składał się z klawiatury, specjalnego kartridża z G-BASIC, instrukcji i magnetofonu (sprzedawanego oddzielnie), dzięki któremu można było nagrywać lub czytać napisane programy.

</doc>
<doc id="1583634" url="https://pl.wikipedia.org/wiki?curid=1583634" title="Evelyn Lau">
Evelyn Lau

Evelyn Lau (ur. 2 lipca 1971 r.) - kanadyjska poetka i pisarka.
Prowadziła burzliwe życie na ulicach Vancouveru. Jako młoda dziewczyna uciekła z domu. Została prostytutką i narkomanką.
W wieku siedemnastu lat napisała swoją pierwszą powieść autobiograficzną "Uciekinierka". 

</doc>
<doc id="1583635" url="https://pl.wikipedia.org/wiki?curid=1583635" title="Kultura unstrucka">
Kultura unstrucka

Kultura unstrucka (zwana także kulturą Waltersleben i kulturą turyńską) – kultura archeologiczna środkowej i młodszej epoki brązu. Jej nazwa pochodzi od rzeki Unstruty. Młodsza faza tej kultury nazywana jest zazwyczaj kulturą turyńską. Jest ona silnie powiązana z kręgiem kultur pól popielnicowych.
Geneza.
Genezę kultury unstruckiej upatruje się w silnym podłożu tradycji kultur kręgu mogiłowego. Jednocześnie na jej rozwój miały wpływ także inne ugrupowania: południowoniemiecka kultura pól popielnicowych, kultura knowiska oraz kultura łużycka.
Chronologia i obszar występowania.
Kultura unstrucka (zwana później turyńską) istniała od okresu brązu D do Hallstatt D, według podziału chronologicznego dokonanego przez Paula Reineckego, czyli w latach 1300–480/450 p.n.e. W jej rozwoju wyróżnia się kilka faz (według K. Peschela):
Swoim zasięgiem kultura unstrucka obejmowała obszar Turyngii, sięgając na północ aż do południowych przedgórzy Harzu, natomiast w stronę wschodnią obejmując dorzecze środkowej Soławy.
Osadnictwo i gospodarka.
Ludność kultury unstruckiej osiedlała się na najżyźniejszych obszarach w Turyngii, a od schyłku epoki brązu, kiedy wyparła osadnictwo łużyckie z obszarów górnej Soławy, zajęła również ziemie przy dorzeczu tej rzeki. Zamieszkiwano zarówno osady otwarte jak i obronne, przy czym te drugie często lokowano na wzgórzach. W gospodarce podstawową rolę pełniły uprawa ziemi i hodowla zwierząt.
Obrządek pogrzebowy.
Wśród pochówków przeważał obrządek szkieletowy, ale przy dużej ilości grobów ciałopalnych, przy czym z biegiem czasu te ostatnie pojawiały się coraz rzadziej. W grobach szkieletowych ciało zmarłego układano na wznak, w pozycji wyprostowanej, skierowane głową na południe, po czym obstawiano grób kamieniami i nakrywano na niego bruk lub nasyp kamienny. Pochówki ciałopalne były typu popielnicowego. Oba rodzaje grobów wyposażano w ceramikę i wyroby metalowe.
Kanibalizm.
Na niektórych osadach kultury unstruckiej odkryto ślady kanibalizmu, w postaci kości ludzkich traktowanych przez prehistorycznych ludzi tak jak kości zwierzęce. Ślady takie znane są ze stanowiska z miasta Erfurt oraz z jaskiń położonych w okolicach miejscowości Bad Frankenhausen, gdzie najprawdopodobniej mieścił się ośrodek kultowy ludności omawianej kultury. Świadczy to o rytualnej roli, jaką musiał pełnić tam kanibalizm. Więcej śladów obecności ludożerstwa odkryto w istniejącej w tym samym czasie kulturze knowiskiej.
Inwentarz.
Dla wyrobów ceramicznych omawianej kultury typowe są naczynia wazowate o charakterystycznie zgrubiałej górnej części brzuśca u nasady szyi, zaopatrzone zazwyczaj w dwa uszka. Ponadto występują także naczynia piętrowe, znane głównie z kultury knowiskiej oraz szerokootworowe naczynia o rozchylonej krawędzi. Poza tym spotyka się również kubki, czerpaki, misy i naczynia dwustożkowate przypominające formy znane z kultury łużyckiej.
W inwentarzu metalowym ze starszych faz spotyka się takie wyroby jak: tarczki spiralne o hakowato odgiętym końcu drutu, naramienniki zdobione trójkątami, zapinki z tarczkami spiralnymi, różne rodzaje tarczek z blachy, bransolety, nagolenniki oraz wśród broni i narzędzi miecze pochodzenia zachodnioeuropejskiego, sierpy i siekierki z piętką. Dla faz późniejszych typowe są natomiast siekierki ze skrzydełkami, naszyjniki zdobione ukośnymi żłobkami, masywne bransolety brązowe w kształcie strzemienia oraz duże, masywne szpile brązowe o profilowanej główce.
Zanik.
W czasie trwania kultury turyńskiej omawiana jednostka poddawana była wpływom ze strony kultury zachodniohalsztackiej. Kres rozwojowi kultury unstruckiej-turyńskiej zadały ludy celtyckie, przybyłe na tereny Turyngii dopiero pod koniec okresu halsztackiego.

</doc>
<doc id="1583637" url="https://pl.wikipedia.org/wiki?curid=1583637" title="Kultura turyńska">
Kultura turyńska



</doc>
<doc id="1583638" url="https://pl.wikipedia.org/wiki?curid=1583638" title="Kultura Waltersleben">
Kultura Waltersleben



</doc>
<doc id="1583639" url="https://pl.wikipedia.org/wiki?curid=1583639" title="Yabuli">
Yabuli

Yabuli (chin. 亚布力滑雪旅游度假区, "Yàbùlì huáxuě lüyóu dùjiàqū") – największy w Chinach ośrodek narciarski. Oddalony 177 kilometrów (110 mil) na południowy wschód od Harbinu. Około dwie i pół godziny pociągiem. Położony w prowincji Heilongjiang. Najwyższy punkt kurortu położony jest na 1345 metrów n.p.m. Renowacja obiektu miała miejsce na przełomie 2008 i 2009 roku.
Najważniejsze imprezy odbywające się w kurorcie:

</doc>
<doc id="1583642" url="https://pl.wikipedia.org/wiki?curid=1583642" title="Paniczny strach przed szkołą">
Paniczny strach przed szkołą



</doc>
<doc id="1583645" url="https://pl.wikipedia.org/wiki?curid=1583645" title="Jerzy Filip Gąssowski">
Jerzy Filip Gąssowski



</doc>
<doc id="1583646" url="https://pl.wikipedia.org/wiki?curid=1583646" title="Olav Basoski">
Olav Basoski

Olav Basoski (ur. 14 października 1968 w Haarlem) - holenderski didżej i remikser.
Basoski, którego rodzinne korzenie sięgają Polski - potomek polskiego żołnierza - od 15 roku życia jest didżejem i od tego czasu zgromadził na koncie swojego dorobku ponad 200 nagrań, które tworzył działając pod różnymi nazwami, oraz wiele remiksów dla różnych artystów takich jak Moby, Mirwais czy Phats &amp; Small.

</doc>
<doc id="1583647" url="https://pl.wikipedia.org/wiki?curid=1583647" title="Sztaluga">
Sztaluga

Sztaluga (z „pozycja, ustawienie, znajdowanie się”) – stojak, najczęściej o trzech nogach, skonstruowany z drewnianych listew, na którym malarz umieszcza na odpowiadającej mu wysokości obraz w czasie malowania.
W dziejach malarstwa występowały różne rodzaje sztalug o zróżnicowanych kształtach; używane obecnie typy, zarówno cięższe pracowniane, jak i lekkie składane, plenerowe, wykształciły się w XIX wieku.

</doc>
<doc id="1583648" url="https://pl.wikipedia.org/wiki?curid=1583648" title="29. rozdanie nagród Złotych Malin">
29. rozdanie nagród Złotych Malin

29. rozdanie nagród Złotych Malin za rok 2008, odbyło się 21 lutego 2009 roku, tradycyjnie na dzień przed Oscarową galą.
Maliny to coroczne przyznawane nagrody dla najgorszych produkcji, ich twórców oraz aktorów.
W tym roku najwięcej nominacji otrzymał film "Guru miłości" z Mikiem Myersem i Jessicą Albą w rolach głównych. Trzykrotnie nominowana została skandalistka Paris Hilton. Trzema nominacjami uzyskał niemiecki reżyser Uwe Boll, który również otrzymał specjalną nagrodę za dno osiągnięte w 2008 roku.
Najwięcej nagród, w tym dla najgorszego filmu roku otrzymał obraz "Guru miłości" z Mikiem Myersem. Trzy nagrody powędrowały dla Paris Hilton, która okazała się najlepszą z najgorszych we wszystkich kategoriach w których była nominowana. Uwe Boll został laureatem dwóch statuetek.
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1583653" url="https://pl.wikipedia.org/wiki?curid=1583653" title="TuBiedronka">
TuBiedronka

tuBiedronka − polska marka usług telefonii komórkowej, świadczonych przez T-Mobile Polska, skierowana do klientów sieci sklepów dyskontowych Biedronka, należącej do portugalskiego konsorcjum Jerónimo Martins. tuBiedronka rozpoczęła świadczenie usług klientom w dniu 19 stycznia 2009 r.
Oferta.
W ramach oferty tuBiedronka dostępne są tylko usługi w systemie pre-paid. Zestawy startowe (z telefonami lub bez) i doładowania dostępne są wyłącznie w dyskontach Biedronka. 
Część T-Mobile.
tuBiedronka nie jest wirtualnym operatorem telefonii komórkowej (MVNO). Przedsiębiorcą telekomunikacyjnym, z którym zawiera się umowę o świadczenie usług telekomunikacyjnych w usłudze tuBiedronka, jest T-Mobile Polska.

</doc>
<doc id="1583655" url="https://pl.wikipedia.org/wiki?curid=1583655" title="Haplocanthosaurus">
Haplocanthosaurus



</doc>
<doc id="1583659" url="https://pl.wikipedia.org/wiki?curid=1583659" title="Daxiatitan">
Daxiatitan

Daxiatitan – rodzaj olbrzymiego zauropoda z grupy tytanozaurów () żyjącego we wczesnej kredzie na terenie dzisiejszej Azji. Jego szczątki odnaleziono w osadach grupy Hekou w południowo-wschodniej części basenu Lanzhou na terenie prowincji Gansu w Chinach.
Został opisany w 2008 przez You i współpracowników w oparciu o niekompletny szkielet (GSLTZP03–001) obejmujący dziesięć kręgów szyjnych, dziesięć grzbietowych i dwa kaudalne, a także prawe: łopatkę, kość kruczą oraz kość udową. Obejmuje jeden gatunek – "Daxiatitan binglingi". Jego nazwa pochodzi od "Dàxià" (dopływ Huang He, w pobliżu którego odnaleziono skamieniałości) i (od tytanów z mitologii greckiej).
Rozmiary kręgów szyjnych "Daxiatitan" pozwalają oszacować długość szyi na około 12 metrów. Długość całego zwierzęcia wynosiła co najmniej 30 metrów. Budowa kości udowych dowodzi, że "Daxiatitan" poruszał się z bardziej niż inne zauropody rozstawionymi na boki kończynami. Analizy kladystyczne wykazały, iż jest bazalnym przedstawicielem tytanozaurów (definiowanych przez Upchurcha i współpracowników (2004) jako przedstawiciele Titanosauriformes bliżej spokrewnieni z saltazaurem niż z brachiozaurem).

</doc>
<doc id="1583660" url="https://pl.wikipedia.org/wiki?curid=1583660" title="Daxiatitan binglingi">
Daxiatitan binglingi



</doc>
<doc id="1583663" url="https://pl.wikipedia.org/wiki?curid=1583663" title="Adolfo Celli">
Adolfo Celli

Adolfo Celli (ur. 31 grudnia 1896, zm. 23 lutego 1968) – argentyński piłkarz, obrońca.
Jako gracz klubu Newell’s Old Boys Rosario wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Celli zagrał we wszystkich trzech meczach – z Brazylią, Paragwajem i Urugwajem. Razem z Florindo Bearzottim tworzył świetną parę obrońców, która była niemal nie do przejścia dla napastników rywali, co znacznie przyczyniło się do końcowego sukcesu.
Nadal jako gracz Newell’s Old Boys wziął udział w turnieju Copa América 1922, gdzie Argentyna zajęła dopiero czwarte miejsce. Celli zagrał we wszystkich czterech meczach – z Chile, Urugwajem, Brazylią i Paragwajem.
W reprezentacji Argentyny Celli rozegrał w latach 1919-1924 15 meczów.

</doc>
<doc id="1583664" url="https://pl.wikipedia.org/wiki?curid=1583664" title="84 Dywizja Piechoty (III Rzesza)">
84 Dywizja Piechoty (III Rzesza)

84 Dywizja Piechoty - niemiecka dywizja z czasów II wojny światowej, sformowana na mocy rozkazu z 2 lutego 1944 roku, w 25. fali mobilizacyjnej w rejonie Dieppe przez VI Okręg Wojskowy.
Struktura organizacyjna.
1051. i 1052. pułk grenadierów, 184. pułk artylerii, 184. kompania przeciwpancerna, 184. oddział łączności, 184. polowy batalion zapasowy;
1051. i 1052. pułk grenadierów, 184. pułk artylerii, 184. oddział przeciwpancerny, 184. oddział łączności, 184. polowy batalion zapasowy;
1051. i 1052. pułk grenadierów, 184. pułk artylerii, 84. dywizyjny batalion fizylierów, 184. oddział przeciwpancerny, 184. oddział łączności, 184. polowy batalion zapasowy;
1051., 1052. i 1062. pułk grenadierów, 184. pułk artylerii, 184. batalion pionierów, 84. dywizyjny batalion fizylierów, 184. kompania przeciwpancerna, 184. oddział łączności, 184. polowy batalion zapasowy;
184. pułk artylerii, 184. oddział łączności;

</doc>
<doc id="1583671" url="https://pl.wikipedia.org/wiki?curid=1583671" title="Klimenti Citaiszwili">
Klimenti Citaiszwili

Klimenti Citaiszwili (ur. 5 stycznia, 1979 w Tbilisi) - gruziński piłkarz, grający na pozycji napastnika. Ojciec Gieorgija Citaiszwilego, który również jest piłkarzem.

</doc>
<doc id="1583673" url="https://pl.wikipedia.org/wiki?curid=1583673" title="85 Dywizja Piechoty (III Rzesza)">
85 Dywizja Piechoty (III Rzesza)

85 Dywizja Piechoty - niemiecka dywizja z czasów II wojny światowej, sformowana na mocy rozkazu z 2 lutego 1944 roku, w 25. fali mobilizacyjnej w Idar – Oberstein w XII. Okręgu Wojskowym.
Struktura organizacyjna.
1053. i 1054. pułk piechoty, 185. pułk artylerii, 185. batalion pionierów, 185. oddział przeciwpancerny, 185. oddział łączności;
1053. i 1054. pułk piechoty, 185. pułk artylerii, 185. batalion pionierów, 85. dywizyjny batalion fizylierów, 185. oddział przeciwpancerny, 185. oddział łączności, 185. polowy batalion zapasowy;
1053., 1054. i 1064., 185. pułk grenadierów, 185. pułk artylerii, 185. batalion pionierów, 85. dywizyjny batalion fizylierów, 185. oddział przeciwpancerny, 185. oddział łączności, 185. polowy batalion zapasowy;

</doc>
<doc id="1583674" url="https://pl.wikipedia.org/wiki?curid=1583674" title="Hard to Die">
Hard to Die

Hard to Die – amerykański film akcji, zrealizowany niskim budżetem w 1990 roku przez Jima Wynorskiego, twórcę kina klasy "B" oraz filmów exploitation. W Stanach Zjednoczonych ukazał się pod wydawnictwem "The Massacre Collection". Film prezentowano jako żeńską odpowiedź na "Szklaną pułapkę" z Bruce'em Willisem, jednak zabieg reklamowy nie przyniósł mu sukcesu. W filmie użyto sceny ze slasherów "Slumber Party Massacre" oraz "Slumber Party Massacre 2", przynależących również do "Massacre Collection". Alternatywne tytuły filmu to "Nighty Nightmare II" i "Tower of Terror".

</doc>
<doc id="1583676" url="https://pl.wikipedia.org/wiki?curid=1583676" title="Malarstwo ścienne">
Malarstwo ścienne

Malarstwo ścienne – malowidła zazwyczaj dużych rozmiarów, malowane na ścianie albo przeznaczone do osadzenia na ścianie jako stały element wystroju budynku.
Klasyczną techniką tej formy sztuki starożytnej uprawianej na Krecie i w Grecji jest fresk; jednak w klimacie bardziej wilgotnym, zwłaszcza w północnej Europie, stosowano także inne techniki. Najbardziej udaną alternatywą było w takim przypadku malowanie obrazu farbami olejnymi na płótnie, a następnie przyklejanie płótna do ściany. Technikę tę – znaną jako "marouflage" – stosował Pierre Puvis de Chavannes, najwybitniejszy twórca malowideł ściennych drugiej połowy XIX wieku. Stłumione barwy jego obrazów znakomicie imitowały wrażenie, jakie wywołuje fresk.
W Azji tradycyjna metoda malarstwa ściennego wykorzystywała klej i wysuszony gips, ale w XI i XII wieku znana tam była również typowa technika fresku, o czym świadczą badania malowideł ściennych w Tańdźawur (Tanjore) w Indiach.

</doc>
<doc id="1583677" url="https://pl.wikipedia.org/wiki?curid=1583677" title="Ziemie">
Ziemie



</doc>
<doc id="1583683" url="https://pl.wikipedia.org/wiki?curid=1583683" title="86 Dywizja Piechoty (III Rzesza)">
86 Dywizja Piechoty (III Rzesza)

86 Dywizja Piechoty - niemiecka dywizja z czasów II wojny światowej, sformowana na mocy rozkazu z 26 sierpnia 1939 roku, w 2. fali mobilizacyjnej w Bielefeld w VI Okręgu Wojskowym. 
Struktura organizacyjna.
167., 184. i 216. pułk piechoty, 186. pułk artylerii, 186. batalion pionierów, 186. oddział rozpoznawczy, 186. oddział przeciwpancerny, 186. oddział łączności, 186. polowy batalion zapasowy;
167., 184., 216. pułk grenadierów, 186. pułk artylerii, 186. batalion pionierów, 86. dywizyjny batalion fizylierów, 186. oddział przeciwpancerny, 186. oddział łączności, 186. polowy batalion zapasowy;

</doc>
<doc id="1583694" url="https://pl.wikipedia.org/wiki?curid=1583694" title="Godzina dla Ziemi">
Godzina dla Ziemi

Godzina dla Ziemi () – akcja związana z zieloną polityką stworzona przez World Wide Fund for Nature odbywająca się w każdą ostatnią sobotę marca, począwszy od 2007 roku.
Ma ona na celu skłonienie do refleksji nad zmianami klimatu oraz uwrażliwienie na problem nadmiernego zużycia energii poprzez nakłonienie zwykłych ludzi, a także korporacji, do symbolicznego wyłączenia na jedną godzinę świateł w domach i biurach.
Akcja bywa krytykowana za swój symboliczny charakter, a więc niewielki wpływ na zużycie energii.

</doc>
<doc id="1583695" url="https://pl.wikipedia.org/wiki?curid=1583695" title="Lee Garlington">
Lee Garlington

Ann Leslie „Lee” Garlington (ur. 20 lipca 1953 w Teaneck) – amerykańska aktorka filmowa i telewizyjna.
Wystąpiła gościnnie w wielu serialach telewizyjnych, między innymi w "Prezydenckim pokerze", "Siódmym niebie", "" i "Orły z Bostonu". Wcieliła się także w postać Kirsten, córki Rose Nylund, w finałowym sezonie sitcomu stacji NBC pt. "The Golden Girls". Występowała w powracającej roli w serialu "Everwood" oraz była jedną z gwiazd serii CBS "Lenny". Wystąpiła jako Myrna w "Psychozie II" oraz jej sequelu – "Psychozie III". Miała otrzymać jedną z głównych ról w serialu NBC "Kroniki Seinfelda", lecz ostatecznie zrezygnowano z idei wprowadzenia żeńskiej głównej bohaterki do serii.

</doc>
<doc id="1583696" url="https://pl.wikipedia.org/wiki?curid=1583696" title="87 Dywizja Piechoty (III Rzesza)">
87 Dywizja Piechoty (III Rzesza)

87 Dywizja Piechoty – niemiecka dywizja z czasów II wojny światowej, sformowana na mocy rozkazu z 26 sierpnia 1939 roku, w 2. fali mobilizacyjnej w Altenburgu w IV. Okręgu Wojskowym.
Struktura organizacyjna.
173., 185. i 187. pułk piechoty, 187. pułk artylerii, 187. batalion pionierów, 187. oddział rozpoznawczy, 187. oddział przeciwpancerny, 187. oddział łączności, 187. polowy batalion zapasowy;
173., 185. i 187. pułk grenadierów, 187. pułk artylerii, 187. batalion pionierów, 87. dywizyjny batalion fizylierów, 187. oddział przeciwpancerny, 187. oddział łączności, 187. polowy batalion zapasowy.

</doc>
<doc id="1583699" url="https://pl.wikipedia.org/wiki?curid=1583699" title="Pergrubrius">
Pergrubrius

Pergrubrius – w mitologii bałtyjskiej bóg wiosny i roślinności. Patron pierwszych prac polowych i bóstwo zwyciężające zimę. Oddawano mu cześć 22 marca. Składano mu wówczas w ofierze cielęta, barany, owce i koguty, śpiewano hymny i pito duże ilości piwa. 

</doc>
<doc id="1583702" url="https://pl.wikipedia.org/wiki?curid=1583702" title="88 Dywizja Piechoty (III Rzesza)">
88 Dywizja Piechoty (III Rzesza)

88 Dywizja Piechoty - niemiecka dywizja z czasów II wojny światowej, sformowana na mocy rozkazu z 1 grudnia 1939 roku, w 6. fali mobilizacyjnej na poligonie Grafenwöhr w VII. Okręgu Wojskowym.
W czasie walk na przyczółku baranowsko sandomierskim broniła wspólnie z 291 Dywizją Piechoty odcinka frontu między Łagowem a Włostowem.

</doc>
<doc id="1583703" url="https://pl.wikipedia.org/wiki?curid=1583703" title="Henry Smith">
Henry Smith

Henry George Smith (ur. 10 marca 1956 w Douglas Water) – piłkarz szkocki grający na pozycji bramkarza.
Kariera klubowa.
Karierę piłkarską Smith rozpoczął w klubie Frickley Athletic. W pierwszej drużynie grał w latach 1976-1977. Następnie odszedł do Winterton Rangers, a w 1978 roku został zawodnikiem angielskiego Leeds United. Jednak przez trzy lata przegrywał rywalizację z innymi golkiperami, m.in. rodakiem Davidem Harveyem i nie rozegrał żadnego spotkania w angielskiej lidze. W 1981 roku przeszedł do Heart of Midlothian F.C. z Edynburga i w jego też barwach zadebiutował w Scottish Premier League. Tam stał się pierwszym bramkarzem i przez 15 sezonów bronił barw "Serc". W tym okresie rozegrał 476 spotkań ligowych, jednak z Hearts nie osiągnął znaczączących sukcesów. W 1996 roku odszedł do Ayr United i przez cztery lata bronił w First Division. W 2000 roku został bramkarzem Clydebank F.C., a w latach 2002-2004 był golkiperem amatorskiego Berwick Rangers, dla którego rozegrał jedno spotkanie. Karierę zakończył w wieku 48 lat.
Kariera reprezentacyjna.
W reprezentacji Szkocji Smith zadebiutował 17 lutego 1988 roku w zremisowanym 2:2 towarzyskim meczu z Arabią Saudyjską, gdy w 46. minucie zmienił Jima Leightona. W 1992 roku selekcjoner Andy Roxburgh uwzględnił go w kadrze na Euro 92. Na tym turnieju był rezerwowym dla Andy'ego Gorama i nie rozegrał żadnego spotkania. Ogółem do 1993 roku w kadrze Szkocji wystąpił 3 razy.

</doc>
<doc id="1583704" url="https://pl.wikipedia.org/wiki?curid=1583704" title="Dicrostonychini">
Dicrostonychini

Dicrostonychini – plemię ssaków z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Plemię obejmuje gatunki występujące w Ameryce Północnej i Azji.
Podział systematyczny.
Do plemienia należy jeden występujący współcześnie rodzaj:
Opisano również rodzaj wymarły:

</doc>
<doc id="1583706" url="https://pl.wikipedia.org/wiki?curid=1583706" title="Leming śnieżny">
Leming śnieżny



</doc>
<doc id="1583707" url="https://pl.wikipedia.org/wiki?curid=1583707" title="Sleaze rock">
Sleaze rock



</doc>
<doc id="1583714" url="https://pl.wikipedia.org/wiki?curid=1583714" title="Hatred Complete">
Hatred Complete

Hatred Complete – split album, polskich grup muzycznych Ethelyn oraz Nemrod, wydany w 2006 roku własnym sumptem, na którym znalazły się cztery utwory zarejestrowane podczas sesji w będzińskim Mamut Studio. Realizacją tego nagrania zajął się Maciej Mularczyk.
Lista utworów.
Ethelyn
Nemrod

</doc>
<doc id="1583715" url="https://pl.wikipedia.org/wiki?curid=1583715" title="Ulica Lisia w Zielonej Górze">
Ulica Lisia w Zielonej Górze

Ulica Lisia (niem. "Obere Fuchsburg") – ulica w Zielonej Górze na osiedlu Winnica. 
Osiedle mieści się blisko centrum miasta. Budynki mieszkalne to kamienice (w starszej części osiedla) i wieżowce wybudowane w latach 80 XX wieku.

</doc>
<doc id="1583716" url="https://pl.wikipedia.org/wiki?curid=1583716" title="Sojusz Satchō">
Sojusz Satchō

 – sojusz militarny między hanami (domenami feudalnymi) Satsuma i Chōshū, zawarty w 1866 w celu połączenia ich wysiłków w obaleniu siogunatu Tokugawów w Japonii. 
Nazwa jest skrótem łączącym nazwy obu hanów: Satsumy (obecnie prefektura Kagoshima) i Chōshū (obecnie prefektura Yamaguchi), należących do najsilniejszych hanów "tozama" w Japonii okresu Edo. Współdziałanie tych dwóch hanów było decydującym czynnikiem, który doprowadził do restauracji Meiji. 
Droga do sojuszu.
Wkrótce po przybyciu do Japonii „czarnych okrętów” komodora Matthew Perry'ego, co zakończyło izolację Japonii, część hanów zaczęła udzielać się na arenie polityki narodowej (przed 1854 było to nie do pomyślenia, szczególnie w przypadku hanów "tozama"). Do najbardziej aktywnych należały Satsuma i Chōshū, konkurujące ze sobą o wpływy na dynamicznie zmieniającej się scenie. W latach 60. XIX wieku han Satsuma skłaniał się ku bardziej umiarkowanej pozycji, będąc jednym z największych orędowników polityki "kōbu-gattai" („zjednoczenie dworu i siogunatu” – polityka współpracy między siogunatem i dworem cesarskim), podczas gdy Chōshū szybko stał się centrum ruchu , który żądał dużo większych ustępstw ze strony sioguna.
Wydarzenia lat 1863 i 1864 (przewrót Satsumy i Aizu w Kioto, nieudana próba kontrprzewrotu oraz bombardowanie Shimonoseki przez mocarstwa zachodnie) doprowadziły do zmiany dominującej polityki w Chōshū z "sonnō-jōi" na "tōbaku" („obalić siogunat”). Z kolei działania podjęte przez siogunat po pozornym sukcesie pierwszej ekspedycji przeciwko Chōshū w 1864, mające na celu przywrócenie mu pełnej kontroli nad krajem, jasno wykazały jałowość polityki "kōbu-gattai" i spowodowały zajęcie przez Satsumę pozycji przeciwnej rządom "bakufu" (siogunatu). Jednakże wrogość między obu hanami stanowiła przeszkodę w ich zbliżeniu. Stało się ono możliwe dzięki wysiłkom dwóch samurajów z Tosy, Shintarō Nakaoki (współpracującego z ekstremistami z Chōshū) oraz Ryōmy Sakamoto (pozostającego w stałym kontakcie z Satsumą). Za namową Sakamoto, han Satsuma potwierdził swoje intencje, pośrednicząc w zakupie nowoczesnej broni przez han Chōshū, który przygotowywał się do odparcia armii sioguna (tzw. druga ekspedycja przeciwko Chōshū). W styczniu 1866 doszło do spotkania przedstawicieli obu hanów w rezydencji Satsumy w Kioto. Najważniejsi przedstawiciele biorący udział w rozmowach to: Toshimichi Ōkubo, Tatewaki Komatsu i Takamori Saigō z Satsumy oraz Kōin Kido i Yajirō Shinagawa z Chōshū. Przy znacznej pomocy Sakamoto, porozumienie zostało ostatecznie zawarte 21 stycznia.
Treść porozumienia.
Porozumienie zawarte 21 stycznia 1866 roku zawierało sześć punktów, mających uwzględnić wszystkie możliwe warianty rozwoju sytuacji:
Konsekwencje.
Sojusz był istotnym czynnikiem umożliwiającym Chōshū powstrzymanie ekspedycji karnej siogunatu, do której ostatecznie doszło latem 1866. Dzięki nowoczesnej broni zakupionej w Nagasaki z pomocą Satsumy, siły Chōshū odniosły wówczas zdecydowane zwycięstwo. W czasie wojny boshin w latach 1867-1868, armia cesarska, która ostatecznie doprowadziła do obalenia siogunatu, składała się głównie z sił sojuszu Satchō. Po przeprowadzeniu restauracji rząd Meiji został zdominowany przez ludzi pochodzących z Chōshū i Satsumy.

</doc>
<doc id="1583718" url="https://pl.wikipedia.org/wiki?curid=1583718" title="China Open 2007">
China Open 2007

China Open był szóstym turniejem rankingowym sezonu snookerowego 2006/2007. W dniach 25 marca – 1 kwietnia 2007 roku miejscem jego rozegrania było audytorium Uniwersytetu Pekińskiego w Pekinie. Obrońcą tytułu mistrzowskiego był Mark J. Williams, który przegrał w I rundzie z późniejszym finalistą Jamie Copem 1:5.
Zwycięzcą turnieju został Graeme Dott, który w finale pokonał Jamie Cope’a 9:5.
W Polsce turniej transmitowała stacja komercyjna Eurosport.
Runda dzikich kart.
Ośmiu chińskich snookerzystów zmierzyło się z rywalami z oficjalnej listy rankingowej. Zwycięzcy meczów awansowali do pierwszej rundy fazy głównej turnieju.

</doc>
<doc id="1583722" url="https://pl.wikipedia.org/wiki?curid=1583722" title="Mistrzostwa Europy w Łyżwiarstwie Figurowym">
Mistrzostwa Europy w Łyżwiarstwie Figurowym



</doc>
<doc id="1583727" url="https://pl.wikipedia.org/wiki?curid=1583727" title="Leming">
Leming

Leming ("Lemmus") – rodzaj gryzonia z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Europie, Azji i Ameryce Północnej.
Morfologia.
Długość ciała (bez ogona) 86–160 mm, długość ogona 8–18 mm; masa ciała 16,2–130 g.
Systematyka.
Taksonomia.
"Lemmus" jest rodzajem nominatywnym plemienia lemingów (Lemini), do którego zalicza się także rodzaje "Myopus" i "Synaptomys". Monofiletyczność rodzaju potwierdzają współczesne badania alloenzymów, powtarzających się sekwencji jądrowego DNA oraz sekwencje DNA mitochondrialnego. Współcześni autorzy wyróżniają od 2 do 5 żyjących obecnie gatunków.
Podział systematyczny.
Do rodzaju należą następujące gatunki:
Ponadto znane są gatunki kopalne, w tym:

</doc>
<doc id="1583729" url="https://pl.wikipedia.org/wiki?curid=1583729" title="Petchtai Wongkamlao">
Petchtai Wongkamlao

Petchtai Wongkamlao (; ur. 1963 w Tajlandii) – tajski komik, scenarzysta, reżyser, producent filmowy i aktor.
Jest najbardziej znanym komikiem w Tajlandii, występuje pod pseudonimem Mum Jokmok (taj. ). Prowadzi autorski program telewizyjny pt. „Mum Show”.

</doc>
<doc id="1583733" url="https://pl.wikipedia.org/wiki?curid=1583733" title="Camulos">
Camulos

Camulos – bóg Remów, celtyckiego plemienia żyjącego na obszarze dzisiejszej Belgii.
Świadectwa mówią też o jego kulcie w północnej Brytanii jako boga wojny i w mieście Camulodunum (Fort Camulosa), obecnie jest to Colchester w hrabstwie Essex. Od nazwy tego miasta wywodzi się zapewne nazwa mitycznego zamku Camelot. Rzymianie identyfikowali Camulosa z Marsem. Miecz boga był ponoć niezwyciężony.

</doc>
<doc id="1583739" url="https://pl.wikipedia.org/wiki?curid=1583739" title="Kult Józefa Piłsudskiego">
Kult Józefa Piłsudskiego

Kult Józefa Piłsudskiego – działania prowadzone w dwudziestoleciu międzywojennym, a także po zakończeniu tego okresu historii Polski, wokół osoby pierwszego marszałka Polski Józefa Piłsudskiego. Polegały na przypisywaniu Piłsudskiemu cech genialnego dowódcy, wybitnego stratega i polityka oraz wizjonera.
Już podczas działalności w PPS i walki w Legionach, w otoczeniu przyszłego marszałka pojawiły się osoby fanatycznie mu oddane, podchodzące bezkrytycznie do jego osoby i poleceń przez niego wydawanych. Z tego środowiska wywodziła się grupa polityków rządząca II Rzecząpospolitą. Po odzyskaniu niepodległości popularność Piłsudskiego rosła, szczególnie w związku ze zwycięską wojną polsko-bolszewicką i nieudolnością kolejnych rządów. Przez swoich zwolenników był wówczas postrzegany jako jedyna osoba w Polsce, która jest w stanie wyprowadzić kraj z kryzysu politycznego i gospodarczego.
Po zamachu majowym w 1926 i wprowadzeniu rządów autorytarnych kult Piłsudskiego stał się oficjalną ideologią państwową, której rozpowszechnianie nasiliło się jeszcze po jego śmierci w 1935. Portrety Piłsudskiego wisiały na ścianach w instytucjach i urzędach państwowych. Marszałek był głównym tematem wielu utworów literackich, widniał na obrazach, był honorowym członkiem wielu organizacji, obywatelem honorowym kilkudziesięciu miast, jego imieniem nazywano instytucje, obiekty, statki, samoloty itd. Kult osoby Piłsudskiego był ważnym elementem wychowania patriotycznego, któremu poddawane były dzieci i młodzież w szkołach. W 1938 Sejm uchwalił specjalną ustawę, która pod karą więzienia zakazywała szkalowania imienia Józefa Piłsudskiego.
Podczas okupacji niemieckiej i okresu PRL kult Piłsudskiego był zwalczany przez władze, przyczyniło się to jednak do jego wzmocnienia. Od czasu transformacji systemowej (1989) Piłsudski uznawany jest za jedną z najwybitniejszych postaci w historii kraju. Jest patronem wielu ulic, placów i szkół. W tym okresie powstało również kilkanaście jego pomników.
Działalność w PPS i okres legionowy.
W bezpośrednim otoczeniu Piłsudskiego grupa fanatycznie oddanych zwolenników jego osoby pojawiła się już ok. 1901. Udało mu się wówczas zbiec z carskiego Szpitala św. Mikołaja Cudotwórcy w Petersburgu, gdzie trafił z więzienia, symulując chorobę psychiczną. Grupa jego zwolenników rosła, wywodzili się z niej późniejsi legioniści. Byli oni pierwszymi twórcami legendy Piłsudskiego jako niestrudzonego bojownika o niepodległość. Pozytywny obraz przywódcy był w późniejszym czasie wzmacniany – po opuszczeniu PPS i utworzeniu Frakcji Rewolucyjnej, której celem była przede wszystkim walka z zaborcami.
Wybuch I wojny światowej i utworzenie Legionów Polskich doprowadziły do specyficznej sytuacji. Polskie oddziały składały się wówczas w większości z ludzi o wyższym wykształceniu – było ich tam ok. 53%. Sam Piłsudski był znacznie starszy od swoich podkomendnych, od niektórych nawet dwukrotnie. Jego dotychczasowe dokonania wywoływały ogromny podziw u młodych żołnierzy. Kult Piłsudskiego przybierał na sile. Powstało wówczas określenie "Dziadek", ponieważ dowódca postrzegany był często jako opiekun legionistów. Przez kolejne dziesięciolecia w stosunku do Piłsudskiego jego dawni podkomendni używali również określenia "Komendant".
Większość legionistów wierzyła nie tylko w niezwykłe zdolności strategiczne Piłsudskiego, ale wręcz w jego nieomylność. Stanisław Thugutt pisał, przedstawiając przebieg bitwy z Rosjanami w 1916, gdy pozycje legionowe były ostrzeliwane: 
Kryzys przysięgowy i uwięzienie Piłsudskiego w Magdeburgu powiększyły tylko jego popularność. Pisano m.in.: Grono zwolenników wciąż rosło, a oddane mu osoby bardzo często podchodziły do postaci swego byłego dowódcy w sposób bezkrytyczny. Dotyczyło to m.in. wykonywania jego poleceń – wszystkie odbierane były jako rozkazy i wykonywane jak w wojsku, nawet przez osoby cywilne. U progu niepodległości Piłsudski cieszył się tak dużą popularnością, że mógł próbować zrealizować swe koncepcje polityczne.
Jak podaje Zbigniew Osiński, w tym czasie mit Piłsudskiego tworzony był i rozwijany przede wszystkim przez osoby skupione początkowo wokół czasopism „Rząd i Wojsko” (wydawanego w latach 1916–1921) i „Droga” (wydawanego od 1922). Stanowiły one prasowe forum ideologii piłsudczykowskiej i ośrodki tworzenia i propagowania swoistego kultu marszałka, który przedkładał ideę działań praktycznych, dystansując się od prac teoretycznych. Dużą rolę w środowisku tym odgrywali Adam Skwarczyński i Janusz Jędrzejewicz. Ich działalność, propagująca kult Piłsudskiego, polegała na (poza redagowaniem wymienionych czasopism) wydawaniu broszur dla legionistów, członków Polskiej Organizacji Wojskowej, a później żołnierzy armii polskiej, działalności w Instytucie Badania Najnowszej Historii Polski oraz Związku Legionistów Polskich. Jędrzejewicz współtworzył także zasady wychowania państwowego opartego na kulcie Piłsudskiego oraz wdrażania go do pracy wychowawczej w szkołach.
W II Rzeczypospolitej.
Oprócz dążeń do gloryfikacji Piłsudskiego, występowały także tendencje przeciwne. Miał on zarówno zdeklarowanych wrogów, jak i fanatycznych przeciwników. Byli to w większości zwolennicy Narodowej Demokracji, wraz ze swym liderem, Romanem Dmowskim. Nie zgadzali się oni z wizją Polski i jej przyszłości, a także wizerunkiem Piłsudskiego rozpowszechnianym przez jego zwolenników. Oba obozy prowadziły ze sobą ostrą i emocjonalną polemikę, nierzadko przybierającą formę odbiegającą od ogólnie przyjętych norm społecznych. Pomimo sprawowania władzy przez ugrupowania w większości sceptyczne wobec osoby Piłsudskiego, jego zasługi dla odzyskania przez Polskę niepodległości były powszechnie uznawane.
Na powstanie i umacnianie się kultu Piłsudskiego, miało niewątpliwie wpływ zwycięstwo dowodzonych przez niego wojsk polskich w wojnie polsko-bolszewickiej. Wśród piłsudczyków powstała legenda genialnego wodza, który dzięki obmyślonemu przez siebie manewrowi taktycznemu w Bitwie Warszawskiej pokonał nieprzyjaciela, chroniąc tym samym Polskę i Europę przed bolszewizmem. Tymczasem kwestią sporną pozostaje autorstwo planu skoncentrowania i kontrofensywy polskiej armii znad rzeki Wieprz. Uznaje się najczęściej, że było to wspólne dzieło Piłsudskiego, Kazimierza Sosnkowskiego, Tadeusza Rozwadowskiego i Maxime’a Weyganda.
Po wycofaniu się z życia politycznego w maju 1923, Piłsudski zamieszkał w dworku w Sulejówku, który zakupili dla niego jego zwolennicy. Co pewien czas udzielał jednak wywiadów prasowych, w których krytykował polską politykę, zwłaszcza działalność Sejmu i partii politycznych. Dworek w Sulejówku, nazywany "Milusinem", stał się celem podróży zwolenników Piłsudskiego, którzy odwiedzali marszałka w celu złożenia mu hołdu. Szczególne znaczenie miały także jego imieniny (19 marca, obchodzone uroczyście już za czasów legionowych). Urządzano wówczas przyjęcia ku jego czci, które z biegiem czasu i stopniowym odsuwaniem od wpływowych stanowisk zwolenników Piłsudskiego, stały się manifestacjami politycznymi. Marszałka odwiedzało coraz więcej osób – np. w 1925, podczas uroczystości jego imienin do godziny 16 na liście życzeń wpisało się 1646 gości. Okazją do przyjazdu do Sulejówka były także obchody rocznic odzyskania przez Polskę niepodległości. Podczas jednej z nich, gen. Gustaw Orlicz-Dreszer wygłosił słynne przemówienie, odczytywane jako deklaracja oddania przed planowanym przewrotem zbrojnym, ale będące także charakterystycznym wyrazem kultu marszałka jako męża opatrznościowego niepodległej Polski: Zwolennicy Piłsudskiego postrzegali go jako osobę, która po przejęciu władzy zmieni całkowicie życie polityczno-społeczne w Polsce. Powstało wówczas pojęcie "sanacji moralnej", które posłużyło jako uzasadnienie przeprowadzenia zamachu majowego, a później stało się także nazwą obozu politycznego, który doszedł w ten sposób do władzy.
Zwolennicy Piłsudskiego uważali, że propaganda partyjna kwestionuje zasługi obozu peowiacko-legionowego i samego marszałka dla odzyskania niepodległości Polski. Chcąc temu przeciwdziałać, w 1923 postanowiono utworzyć Instytut Badania Najnowszej Historii Polski. Jego prezesem został Leon Wasilewski. Za podstawę działalności Instytutu uznano tworzenie archiwum, aby zgromadzić w nim wszystkie materiały źródłowe dotyczące okresu walk o niepodległość. Po śmierci Józefa Piłsudskiego Instytut zdecydował wziąć na siebie prace historyczne i badawcze nad okresem jego życia i działalności. W listopadzie 1935 zapadła decyzja nadania Instytutowi nowej nazwy, który od tej pory funkcjonował jako Instytut Józefa Piłsudskiego Poświęcony Badaniu Najnowszej Historii Polski. Poza zbieraniem materiałów archiwalnych, Instytut wydawał publikacje mające na celu m.in. propagowanie kultu Piłsudskiego.
W 1924 kontrolę nad działalnością Związku Legionistów Polskich przejęli najbliżsi zwolennicy Piłsudskiego – Walery Sławek, Janusz Jędrzejewicz, Adam Skwarczyński, Bogusław Miedziński i Marian Zyndram-Kościałkowski. Od tego czasu widoczne stało się zaangażowanie Związku w walkę polityczną i propagandową po stronie Piłsudskiego.
Po zamachu majowym, kult Piłsudskiego stał się ideologią rozpowszechnianą i utrwalaną przez aparat państwowy. Przedstawiany był jako najwybitniejsza osoba w Polsce. Panowało np. przekonanie, że powinien on podejmować decyzje w niemal wszystkich sprawach, nawet tych najbardziej błahych. Przykładowo Michał Tadeusz Brzęk-Osiński – przedstawiciel Komitetu budowy pomnika Czynu Legionowego odbył podróż z Radomia do Warszawy tylko po to, aby zasięgnąć opinii marszałka na temat nadesłanych projektów monumentu. W szkołach i urzędach państwowych pojawiły się portrety Piłsudskiego, a dzieci w szkołach uczyły się o jego wyjątkowym znaczeniu dla Polski. Przytoczyć tutaj można wiersz Artura Oppmana, który znalazł się w zbiorku "Abecadło wolnych dzieci":
 Często pojawiającymi się motywami w utworach poświęconych Piłsudskiemu były m.in. czapka maciejówka, klacz Kasztanka, "siwy strzelca strój" oraz światło świecące się do późnej nocy w pomieszczeniach zajmowanych przez marszałka (znak że pracuje nad sprawami wagi państwowej). Kult Piłsudskiego był ważnym elementem tzw. wychowania państwowego, będącego częścią reformy oświatowej przeprowadzonej przez ministra Janusza Jędrzejewicza w 1932. Mówił on m.in. W 1930 powstał Legion Młodych – sanacyjna organizacja, której celem było szerzenie kultu Piłsudskiego wśród studentów i tworzenie alternatywy dla endeckiej Młodzieży Wszechpolskiej. W 1932 powołano natomiast Straż Przednią – organizację zrzeszającą młodzież w wieku od 15 do 21 lat. Początkowo miała ona stanowić kuźnię kadr dla wspomnianego wyżej Legionu – z czasem jednak, wraz z postępującą jego radykalizacją stała się w pełni samodzielną organizacją, której głównym zadaniem stało się wpajanie kultu marszałka i propagandy prorządowej.
Władze państwowe inspirowały też m.in. akcje wysyłania Piłsudskiemu kartek z życzeniami z okazji jego imienin. Podczas długiego urlopu w 1931, który marszałek spędził na Maderze, przysłano mu tam 1 mln 40 tys. kartek i listów z Polski.
Po zamachu majowym czynnikiem oddziaływającym na życie społeczne kraju stało się wojsko, w szeregach którego kult Piłsudskiego był wyjątkowo silny. Dzień imienin marszałka został dla żołnierzy ustanowiony oficjalnie wolnym od zajęć. Odbywały się podczas niego msze święte i akademie rocznicowe. Po śmierci Piłsudskiego zintensyfikowano jeszcze krzewienie kultu Piłsudskiego – na terenie wielu jednostek pojawiły się jego pomniki, a osoba marszałka była centralnym motywem wszelkich szkoleń kulturalno-oświatowych, w których brali udział żołnierze. Tuż po zgonie marszałka Roman Górecki pisał (pisownia oryginalna): 
W tym czasie marszałek był nie tylko bohaterem narodowym, ale także bohaterem mitycznym. Jak mówił Janusz Jędrzejewicz: Bezgraniczne uwielbienie łączyło się z obawami o przyszłość kraju, nad którym nie czuwał już marszałek. 12 maja 1935 prezydent Ignacy Mościcki wydał orędzie żałobne, w którym nazwał Piłsudskiego największym człowiekiem w historii Polski: 
W 1937 powstała nowa partia polityczna grupy sanacyjnej – Obóz Zjednoczenia Narodowego. Na jej czele stał Adam Koc, który był jednym z głównych twórców programu OZN. 
Na cześć marszałka nazwano m.in. kanonierkę „Komendant Piłsudski” oraz polski statek pasażerski transatlantyk MS „Piłsudski”.
W latach 1935–1939 Uniwersytet Warszawski funkcjonował pod nazwą Uniwersytet im. Józefa Piłsudskiego.
W 1934 Związek Legionistów Polskich wysunął pomysł usypania kopca-pomnika walki narodu o niepodległość, nazwany imieniem Józefa Piłsudskiego po śmierci marszałka. W Warszawie powstał Komitet Budowy Kopca na czele którego stanął płk Walery Sławek. Kopiec rozpoczęto sypać 6 sierpnia 1934 w XX rocznicę wymarszu z Krakowa I kompanii kadrowej Legionów. Sypanie zakończono 9 lipca 1937. W kopcu złożono ziemię z wszystkich miejsc bitewnych I wojny światowej, gdzie udział brali Polacy, w tym ze szczytu Krzemieniuchy. Podobne, mniejsze kopce ku czci Piłsudskiego, powstały także w Bieżewie na Polesiu, Kępnie w Wielkopolsce oraz Zawadach na Podlasiu.
Kult Józefa Piłsudskiego miał negatywny wpływ na część zwolenników marszałka. Tocząc walkę ze swoimi realnymi, bądź wyimaginowanymi przeciwnikami, posuwali się oni poza granice rywalizacji politycznej. Wymienić tutaj można m.in. brutalne pobicie opozycyjnego posła Jerzego Zdziechowskiego (noc z 30 września na 1 października 1926, dokonali tego mężczyźni w mundurach), zagadkowe okoliczności śmierci gen. Tadeusza Rozwadowskiego (1928, najprawdopodobniej otrucie), tajemnicze zaginięcie gen. Włodzimierza Zagórskiego (został on prawdopodobnie zamordowany przez piłsudczyków) czy uwłaczające, a często sadystyczne traktowanie więźniów osadzonych w obozie w Berezie Kartuskiej. Działo się to w imię Piłsudskiego, za jego przyzwoleniem, choć kwestią sporną pozostaje, czy wiedział on o wszystkich szczegółach poczynań swoich zwolenników.
Wojsko.
26 czerwca 1935 Minister Spraw Wojskowych "W celu uczczenia i utrwalenia pamięci Marszałka Józefa Piłsudskiego w pułkach: 1 szwoleżerów, 41 i 66 piechoty, których Szefem był Zmarły Marszałek oraz dla Korpusu Kadetów Nr 1, który w tytule swoim nosi Nazwisko Marszałka Piłsudskiego – ustanowił stałą oznakę żałobną." Oznakę stanowiła czarna obwódka, średnicy 3 mm, złożona z podwójnego czarnego sznura – jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego.
23 sierpnia 1935 Minister Spraw Wojskowych zarządził 
W 1937 dzień imienin marszałka (19 marca) ustanowiony został jako data ogłoszenia mianowania na wyższe stopnie oficerów służby stałej w czasie pokoju, z wyjątkiem oficerów mianowanych w związku z przeniesieniem w stan spoczynku.
Art. 1 Ustawy z dnia 9 kwietnia 1938 o powszechnym obowiązku wojskowym wskazywał, że: 
W 1938 Redakcja „Na Straży” wydała „Jednodniówkę poświęconą żołnierzom K. O. P. odchodzącym do rezerwy”, której motto brzmiało „Pierwszy Marszałek Polski Józef Piłsudski. Postępuj w myśl Jego wskazań, a będziesz dobrym obywatelem Polski”.
Imieniem marszałka nazwanych zostało kilka instytucji i jednostek oraz obiektów wojskowych.
Sztuka.
Piłsudski i jego legioniści byli również przedstawiani na całym szeregu obrazów i innych form plastycznych tworzonych przez artystów w dwudziestoleciu międzywojennym. Wśród nich znalazł się Wojciech Kossak ("Portret Marszałka Józefa Piłsudskiego" – 1928, "Marszałek Józef Piłsudski na Kasztance" – 1928, "Legioniści przed Marszałkiem Piłsudskim" – 1935), Feliks Paszkowski ("Portret Marszałka Józefa Piłsudskiego" – 1935), Jan Henryk Rosen, Jerzy Kossak, Kazimierz Sichulski, Gustaw Rogalski ("Polski sfinks Piłsudski" – 1928), Stanisław Zawadzki ("Marszałek Józef Piłsudski"), Konrad Krzyżanowski ("Portret Józefa Piłsudskiego" – 1920), Bogdan Nowakowski, Jacek Malczewski, Zygmunt Rozwadowski ("Piłsudski ze sztabem" – 1914), Henryk Barwiński ("Piłsudski nad Nidą"), Władysław Skoczylas ("Józef Piłsudski" – 1920), Józef Świrysz-Ryszkiewicz ("Komendant wśród piechurów"), Ludomir Sleńdziński ("Piłsudski pod Wilnem" – 1927), Józef Mehoffer i Zdzisław Czermański (13 portretów marszałka z 1935). Przy różnych okazjach wybito również wiele medali pamiątkowych z Piłsudskim. Jego podobizna znalazła się na monetach 2-, 5- i 10-złotowych, a także na serii znaczków pocztowych. Marszałkowi poświęcono w 1935 film pełnometrażowy, a także – jeszcze przed zamachem majowym – nagrano płytę gramofonową z dwoma krótkimi przemówieniami Piłsudskiego.
Postać Piłsudskiego, jak również historia Legionów były główną tematyką twórczości Juliusza Kaden-Bandrowskiego. Tomiki poezji poświęcili mu także m.in. Kazimiera Iłłakowiczówna ("Wiersze o Marszałku Piłsudskim 1912-1935", Warszawa 1936), Jan Brzechwa ("Imię wielkości. Wiersze o Józefie Piłsudskim", Warszawa 1938), Kazimierz Wierzyński ("Wolność tragiczna", wyd. II, Lwów 1937) i Roman Kołoniecki ("Ballada o Piłsudskim", 1935). Osoby, mające kontakt z Piłsudskim, często pisały pamiętniki, wydawane później drukiem, w których najczęściej rysowały pełen uwielbienia, wyidealizowany obraz marszałka. Wśród nich wymienić należy Felicjana Sławoja Składkowskiego ("Strzępy meldunków", Warszawa 1936), Kazimierę Iłłakowiczównę ("Ścieżka obok drogi", Warszawa 1939), Władysława Baranowskiego ("Rozmowy z Piłsudskim. 1916-1931", Warszawa 1938; "Z Marszałkiem Piłsudskim w Egipcie", Warszawa 1938) i Leona Wasilewskiego ("Józef Piłsudski jakim Go znałem", Warszawa 1935). Badaniami nad biografią marszałka i historią legionową zajął się m.in. prosanacyjny historyk Władysław Pobóg-Malinowski. W okresie międzywojennym dwukrotnie wydano zbiory pism i przemówień samego Piłsudskiego. Były to "Pisma – Mowy – Rozkazy", osiem tomów (uzupełnionych kolejnymi trzema) wydanych w Warszawie w latach 1930–1936 oraz "Pisma zbiorowe Józefa Piłsudskiego", dziesięć tomów wydanych w Warszawie w latach 1937–1938. Początkowo opracowywaniem pism marszałka zajmował się Leon Wasilewski, a po jego śmierci w 1936 – Wacław Lipiński, Kazimierz Świtalski i Henryk Wereszycki. Ponadto w okresie międzywojennym wydano wiele książek hagiograficznych, których przedmiotem było życie i działalność Józefa Piłsudskiego. Przykładowe pozycje to: praca zbiorowa pod redakcją Wacława Sieroszewskiego i in., "Idea i czyn Józefa Piłsudskiego", Warszawa 1934; Henryk Cepnik, "Józef Piłsudski. Twórca niepodległego państwa polskiego. Zarys życia i działalności", Warszawa 1934 oraz Julian Woyszwiłło (pseudonim Pobóg-Malinowskiego), "Józef Piłsudski. Idee, życie, czyny", Warszawa 1937.
W lipcu 1939 ogłoszono wyniki konkursu na pomnik Józefa Piłsudskiego w Warszawie (nagrodę 100 tys. zł. podzielono pomiędzy Xawerego Dunikowskiego i Henryka Kunę.
Sport.
Postać Piłsudskiego pojawiała się także w sferze życia społecznego, jaką był sport. Od 1923 organizowano marsz szlakiem Kadrówki na 122-kilometrowym odcinku Kraków – Kielce (odbywał się on między 6 a 8 sierpnia), od 19 lutego 1926 zawody marszowe Warszawa – Sulejówek (27 km), od 1936 – bieg narciarski Zułów (miejsce urodzin marszałka) – Wilno, a w 1937 i 1938 zawody kolarskie na trasie Wilno – Zułów – Wilno.
W 1929 lecący samolotem Amiot 123 „Marszałek Piłsudski” Ludwik Idzikowski i Kazimierz Kubala podjęli nieudaną próbę przelotu nad Atlantykiem.
9 sierpnia 1930 – po trzyletniej budowie – uroczyście otwarto w Warszawie przy ulicy Łazienkowskiej piłkarski Stadion Wojska Polskiego im. Marszałka Józefa Piłsudskiego, a podczas jego inauguracji Legia zremisowała w towarzyskiej potyczce z Europą Barcelona 1:1. Budowa stadionu dla Legii odbyła się dzięki samemu Piłsudskiemu, który przekazał w imieniu wojska tereny po dawnych koszarach dla klubu.
Józef Piłsudski jest także patronem stadionu klubu piłkarskiego Cracovia.
Honorowe obywatelstwa.
Jedną z najczęstszych form honorowania Józefa Piłsudskiego było nadawanie mu przez rady miast i gmin oraz inne gremia honorowego obywatelstwa. Szczególnie po zamachu majowym przybrało ono charakter masowy, a sam marszałek z wieloma z nagradzającymi go w ten sposób miejscowościami nie był w jakikolwiek sposób związany.
Poniżej przedstawiono listę miejscowości, które przyznały to wyróżnienie:
Ustawa o ochronie imienia J. Piłsudskiego.
7 kwietnia 1938 Sejm uchwalił jednogłośnie Ustawę o ochronie imienia Józefa Piłsudskiego, Pierwszego Marszałka Polski. Składała się ona z czterech artykułów: 
Ustawa była jedynym w historii Polski aktem prawnym chroniącym cześć i godność jednej osoby, wymienionej z imienia i nazwiska. Formalnie przestała obowiązywać dopiero w 1970, ponieważ wówczas wszedł w życie uchwalony w 1969 Kodeks karny.
Poza granicami Polski.
Rumunia.
Osobowość Piłsudskiego, jak również jego kult, oddziaływały także poza granicami jego kraju. Przykładem może być tutaj opowieść rumuńskiego księcia Mikołaja, który wspominał wizytę Naczelnika Państwa w Rumunii w 1922: 
III Rzesza.
Osobą, która żywiła ogromny szacunek i podziw dla Piłsudskiego był Adolf Hitler. 13 maja 1935 i w dniu pogrzebu flagi państwowe w Rzeszy na znak żałoby opuszczono do połowy masztu. Uroczystości żałobne ku czci zmarłego wykroczyły daleko poza gesty kurtuazyjne. Hitler uczestniczył we mszy świętej na cześć marszałka, jaką odprawiono 18 maja 1935 w Katedrze św. Jadwigi w Berlinie po śmierci Piłsudskiego. Wzięli w niej udział także m.in. Joseph Goebbels, Konstantin von Neurath, oraz wysocy przedstawiciele NSDAP i Wehrmachtu, a także nuncjusz apostolski w Niemczech Cesare Orsenigo. Po mszy dwie kompanie Wehrmachtu oddały honory wojskowe. Był to ostatni odnotowany udział kanclerza Rzeszy w ceremonii religijnej. W telegramie nadesłanym do prezydenta i rządu RP, Hitler pisał: 
Do żony Marszałka, Aleksandry Piłsudskiej, napisał: 
Podczas pogrzebu III Rzeszę reprezentował premier Prus Hermann Göring.
Po zdobyciu przez wojska niemieckie Krakowa we wrześniu 1939, Hitler rozkazał wystawić straże honorowe przed grobem Piłsudskiego.
Stany Zjednoczone.
Postać Piłsudskiego stanowiła wzór dla generała Douglasa MacArthura.
Amerykański wojskowy wielokrotnie podkreślał znaczenie jego dokonań w wykładach w akademii West Point. Zwracał uwagę na dalekowzroczność i wielkie umiejętności strategiczne marszałka, a także determinację w walce z komunizmem.
Pogrzeb.
Manifestacją kultu Piłsudskiego, spotęgowanego jeszcze po jego śmierci, był pogrzeb marszałka. Uroczystości z nim związane trwały sześć dni. 13 i 14 maja 1935 trumna z ciałem Piłsudskiego wystawiona była w Belwederze, a obok niej stała kryształowa urna z sercem marszałka. 15 maja przewieziono ją na lawecie zaprzężonej w sześć koni do katedry św. Jana. Tam Piłsudskiego żegnały tłumy. Następnego dnia miała miejsce msza pontyfikalna celebrowana przez kardynała Aleksandra Kakowskiego. Nieco później kondukt z trumną przemaszerował na Pole Mokotowskie, gdzie odbyła się defilada wojskowa na cześć zmarłego (prowadził ją gen. Orlicz-Dreszer). Potem kilku generałów przeniosło trumnę na platformę kolejową stojącą na specjalnie w tym celu zbudowanym torze. Następnie kilkudziesięciu polskich generałów przeciągnęło platformę sznurami do stojącej w pobliżu lokomotywy. Skład wyruszył w podróż do Krakowa, która trwała całą noc, ponieważ pociąg jechał powoli, a trumna oświetlona była reflektorami. Na stacjach pojawiły się dziesiątki tysięcy ludzi. 18 maja do Krakowa zajechał najpierw pociąg pancerny „Pierwszy Marszałek”, którym przyjechali oficerowie i żołnierze w pełnym uzbrojeniu. Później, o godzinie 8:30 dotarł pociąg żałobny z trumną Piłsudskiego. Generałowie ponownie przenieśli ją na lawetę armatnią ciągniętą przez sześć czarnych koni. W pochodzie, który szedł za nią, brała udział rodzina marszałka, delegacja ziemi wileńskiej z urną zawierającą ziemię z grobu matki Piłsudskiego, prezydent Rzeczypospolitej, rząd, marszałkowie obu izb parlamentu, a także przedstawiciele dyplomatyczni w porządku alfabetycznym. W uroczystości uczestniczyły też poczty sztandarowe, przysłane przez wszystkie pułki Wojska Polskiego, a także rumuński 16 pułk piechoty (Piłsudski był jego honorowym dowódcą). W pochodzie niesiono odznaczenia marszałka, również te zagraniczne. Po nich szedł okryty kirem koń Piłsudskiego, a także weterani powstania styczniowego i 34 byłych żołnierzy Pierwszej Kompanii Kadrowej. Do konduktu dołączali także zwykli mieszkańcy Krakowa. Jego rozmiary ocenia się na 100 tys. ludzi, ciągnął się przez kilka kilometrów.
Kondukt ulicami Basztową, Dunajewskiego, Szczepańską dotarł o godzinie 10 na Rynek Główny, gdzie wówczas rozległ się hejnał mariacki. O 10.40 trumna z ciałem Piłsudskiego znalazła się w Kaplicy Zygmuntowskiej. Na jej przywitanie zabił dzwon Zygmunt, a prezydent Ignacy Mościcki wygłosił przemówienie, w którym stwierdził, że marszałek "dał Polsce wolność, granice, moc i szacunek". Następnie trumnę wniesiono do wnętrza świątyni i ustawiono na wysokim katafalku. Mszę odprawił abp Adam Sapieha (egzekwie żałobne w obrządku greckokatolickim odprawił biskup przemyski Jozafat Kocyłowski), a następnie generałowie złożyli trumnę w krypcie św. Leonarda. Ponownie zadzwonił wówczas dzwon Zygmunt, a działa ustawione na wawelskim wzgórzu oddały 101 strzałów armatnich. W całym kraju zapanowała trzyminutowa cisza. Ogłoszona została żałoba narodowa.
W całym pogrzebie udział wzięło ok. 250 tys. osób. W krakowskim pochodzie uczestniczyli przedstawiciele 16 państw, niesiono w nim 60 wieńców, m.in. z Japonii, Chin, Abisynii, Meksyku i od kawalerów maltańskich. Porządek utrzymywało ok. 5 tys. żołnierzy, a cała uroczystość transmitowana była przez Polskie Radio. Ocenia się, że pogrzeb Piłsudskiego był prawdopodobnie największą tego typu uroczystością, jaka kiedykolwiek odbyła się w Polsce. Stanisław Mackiewicz pisał o atmosferze podczas pogrzebu marszałka: 
12 maja 1936, rok po pogrzebie w Krakowie, serce Piłsudskiego zostało uroczyście złożone do grobu jego matki na cmentarzu Na Rossie w Wilnie. Na czarnej granitowej płycie nagrobnej, zgodnie z wolą Piłsudskiego, wykuto cytaty z poematów "Wacław" (u góry) i "Beniowski" (u dołu) Juliusza Słowackiego:
Specyficznym przejawem kultu Piłsudskiego był fakt, iż z jego ciała wyjęto mózg, który stał się przedmiotem pieczołowitych badań medycznych. Krok taki podyktowany był przekonaniem ówczesnych neuroanatomów, że mózgi osób wybitnych wyróżniają się szczególnymi cechami. W 1938 została wydana monografia, opracowana pod redakcją prof. Maksymiliana Rosego w Polskim Instytucie Badań Mózgu w Wilnie, podsumowująca pierwszy etap prac neuroanatomicznych nad morfologią i cytoarchitektoniką marszałka.
23 czerwca 1937 metropolita Sapieha polecił przeniesienie trumny ze zwłokami Piłsudskiego do krypty pod wieżą Srebrnych Dzwonów. Piłsudski był osobą, która zmieniła wyznanie, aby poślubić Marię Juszkiewiczową; dla Kościoła nie bez znaczenia była również jego socjalistyczna przeszłość. Decyzja ta wywołała ostry konflikt pomiędzy metropolitą a rządem, nazywany konfliktem wawelskim. Gabinet Składkowskiego podał się nawet demonstracyjnie do dymisji (nie została ona przyjęta), ostatecznie jednak sprawę załagodzono, choć Sapieha decyzji nie zmienił.
Do końca II RP w rocznicę śmierci Marszałka była ogłaszana żałoba narodowa, w tym po raz ostatni w 1939 w czwartą rocznicę jego zgonu.
II wojna światowa.
U schyłku II Rzeczypospolitej budowano kult także wokół osoby domniemanego następcy Piłsudskiego, Edwarda Rydza-Śmigłego. Po agresji niemieckiej na Polskę i klęsce wrześniowej, kult marszałka stracił gwałtownie na znaczeniu. Winą za porażkę uznano obóz piłsudczykowski, który tuż przed wybuchem wojny kreślił propagandową wizję Polski mocarstwowej. W emigracyjnym rządzie Władysława Sikorskiego dominowały osoby prowadzące działalność opozycyjną względem sanacji. Kult Piłsudskiego był zwalczany. Anulowano np. rozkaz gen. Kazimierza Sosnkowskiego z 12 marca 1940, nakazujący odprawianie mszy żałobnych we wszystkich obozach stacjonowania żołnierzy polskich w dniu imienin marszałka. Środowisko piłsudczykowskie nie odegrało większej roli podczas II wojny światowej.
3 i 4 lipca 1943 w hotelu „Washington” w Nowym Jorku, podczas drugiego Walnego Zgromadzenia Komitetu Narodowego Amerykanów Polskiego Pochodzenia (KNAPP) powołano do życia Instytut Józefa Piłsudskiego w Ameryce (pełna nazwa: Instytut Józefa Piłsudskiego w Ameryce Poświęcony Badaniom Najnowszej Historii Polski). Wyłoniono ośmioosobowy komitet organizacyjny, w skład którego wchodzili między innymi trzej wybitni współpracownicy marszałka Piłsudskiego w okresie międzywojennym: Wacław Jędrzejewicz – były minister oświaty, Henryk Floyar-Rajchman – były minister przemysłu i handlu, Ignacy Matuszewski – były minister skarbu oraz działacze polonijni, wśród nich Franciszek Januszewski (wydawca „Dziennika Polskiego” z Detroit), Maksymilian Węgrzynek (wydawca wychodzącego w Nowym Jorku dziennika „Nowy Świat”), Lucjusz Kupferwasser i W. Skubikowski z Chicago.
Okres Polski Ludowej.
Przerwana w 1939 działalność Instytutu Józefa Piłsudskiego Poświęconego Badaniu Najnowszej Historii Polski w Warszawie podjęta została po wojnie na emigracji niepodległościowej także w Wielkiej Brytanii. W marcu 1947 powołano do życia Instytut Józefa Piłsudskiego w Londynie. Inicjatorami jego odtworzenia byli: Władysław Bortnowski, Tytus Filipowicz, Kazimierz Iranek-Osmecki, Tadeusz Műnnich, Aleksandra Piłsudska, Wacław Stachiewicz, Tadeusz Schaetzel i inni. Pomimo tego, środowisko piłsudczykowskie było wewnętrznie podzielone i rozbite. Wydawało się, że sytuacja taka oznacza koniec kultu Piłsudskiego. Zmieniło się to po rozpoczęciu ostrych kampanii antysanacyjnych, przeprowadzanych przez władze komunistyczne przede wszystkim w latach 50. XX wieku. Obiektem ataków stał się sam Piłsudski, jak również jego obóz polityczny, nazywany pogardliwie "piłsudczyzną". Porównywano także ideologię sanacji do faszyzmu, a polsko-niemiecką deklarację o niestosowaniu przemocy z 1934 nazywano "Paktem Piłsudski-Hitler". W późniejszych latach zrezygnowano z personalnych ataków wymierzonych w postać Józefa Piłsudskiego. Komunistyczna propaganda antypiłsudczykowska nie przyniosła zamierzonych efektów: 
Pod koniec lat 70. prasa podziemna rozpoczęła drukowanie pozycji poświęconych historii II Rzeczypospolitej, w tym także poświęconych Piłsudskiemu. Organizacje niepodległościowe zaczęły organizować wieczornice i akademie z okazji rocznic z życia marszałka, a coraz większą popularnością cieszyły się pamiątki z nim związane, takie jak popiersia czy orzełki legionowe. Spośród organizacji opozycyjnych powstających w PRL w tym czasie do tradycji piłsudczykowskiej nawiązywał przede wszystkim Leszek Moczulski i Konfederacja Polski Niepodległej, głosząc etos niepodległościowy ("filozofię czynu") i traktując działalność na rzecz niepodległości jako zobowiązanie moralne. Po 1985 zauważalna stała się zmiana stosunku władz do osoby Piłsudskiego, przejawiająca się m.in. oficjalnym publikowaniem poświęconych mu pozycji książkowych (m.in. biografia autorstwa Andrzeja Garlickiego).
III Rzeczpospolita.
Po transformacji ustrojowej w Polsce w 1989 roku Piłsudski „po wielu latach niebytu powrócił jako jeden z najważniejszych symboli niepodległości” do szerokiego dyskursu, co dało możliwość odrodzenia się jego legendy i mitu. Większość osób sprawujących funkcje w życiu publicznym III RP określiła go za jedną z najwybitniejszych postaci w historii Polski. Piłsudski stał się patronem szeregu ulic, placów i szkół. Powstało również kilkanaście jego pomników.
Zajmujący się tematyką pomników dr Kazimierz S. Ożóg zwraca uwagę na fakt, że po upadku systemu komunistycznego w Polsce stawia się tutaj pomniki niemal wyłącznie dwóm osobom – Józefowi Piłsudskiemu i Janowi Pawłowi II. 
Opinię Ożoga potwierdzają badania sondażowe. 12 maja 2005 roku telewizja TVN za pośrednictwem PBS przeprowadziła na 500-osobowej próbie reprezentatywnej dorosłych Polaków badania opinii publicznej, mający pokazać rolę marszałka w historii Polski. Na pytanie „Kto był największym Polakiem XX wieku?” aż 78,5% oddało głos na Jana Pawła II. Józef Piłsudski otrzymał 5% głosów. Znamienne były odpowiedzi na pytanie „Czy pojawienie się obecnie w polskiej polityce postaci takiej jak marszałek Józef Piłsudski byłoby dobre, czy też niedobre dla Polski?” 28,1% respondentów odpowiedziało „zdecydowanie dobre”, a 35,4% – „raczej dobre”. Zdecydowana większość ankietowanych stwierdziła także, że nie ma obecnie żadnego polityka, którego można by porównać do Józefa Piłsudskiego. Podobne były wyniki sondażu GfK Polonia przeprowadzonego w listopadzie 2008 r. na zlecenie „Rzeczpospolitej”. Według tego badania, 50% Polaków uznaje, że Jan Paweł II najbardziej przyczynił się do podtrzymywania tradycji niepodległościowych. Drugi jest marszałek Piłsudski – wskazało go 25% ankietowanych.
Według dr Piotra Okulewicza z Instytutu Historii Uniwersytetu im. Adama Mickiewicza w Poznaniu po 1989 "na stopień zainteresowania postacią Piłsudskiego nie miały już większego wpływu dawne, sięgające korzeniami okresu międzywojennego podziały i sympatie polityczne". Jako przykład podaje sytuację w Poznaniu, mieście w którym tradycyjnie popularnością cieszyła się endecja, opozycyjna wobec Piłsudskiego. Tymczasem w wieżę zamkową znajdującą się w centrum miasta wmurowano tablicę pamiątkową poświęconą marszałkowi. Zawiązał się także komitet budowy jego pomnika, a imię Piłsudskiego nadano jednej z głównych ulic Nowego Miasta. Tymczasem, dla porównania, Roman Dmowski został patronem tylko ulicy na Górczynie. Nie zgadza się z nim dr Marek Rezler, który zauważa w Wielkopolsce nadal silną wrogość wobec osoby Piłsudskiego. Warto również zauważyć, że – wbrew temu co twierdzi Okulewicz – ulica Dmowskiego znajduje się w starszej części miasta i biegnie zarówno przez Łazarz, jak i Górczyn, zaś ul. Piłsudskiego, to jedna z większych, lecz nie główna arteria w peryferyjnej dzielnicy. Co więcej, w 1935 roku, w okresie komisarycznego zarządu sanacyjnego w mieście, aleją Marszałka Piłsudskiego nazwano fragment jednej z głównych i najbardziej reprezentacyjnych ulic – Święty Marcin. Po 1989, gdy zmieniano ponownie nazwę tego traktu, nazywanego po 1945, ul. Czerwonej Armii, powrócono do nazwy przedsanacyjnej.
Obecnie imię Józefa Piłsudskiego noszą 23 szkoły w całej Polsce.
12 maja 1995 r. Sejm wydał oświadczenie w sprawie uczczenia 60. rocznicy śmierci Józefa Piłsudskiego. W dokumencie zapisano m.in.: 
Sejm Rzeczypospolitej Polskiej ustanowił rok 2017 m.in. Rokiem Marszałka Józefa Piłsudskiego.

</doc>
<doc id="1583740" url="https://pl.wikipedia.org/wiki?curid=1583740" title="Caradog ap Bran">
Caradog ap Bran

Caradawc – w walijskiej mitologii syn Brana.
Kiedy Bran wyruszył ze swą armią do Irlandii, by pomścić złe traktowanie siostry Branwen przez najwyższego króla Matholwcha pozostawił Cardwaca jako głównego zarządce swego królestwa. Po śmierci Brana w Irlandii Caradawc został obalony przez Caswallona, syna boga śmierci Beli.

</doc>
<doc id="1583744" url="https://pl.wikipedia.org/wiki?curid=1583744" title="Fränzi Aufdenblatten">
Fränzi Aufdenblatten

Franziska Christine "Fränzi" Aufdenblatten (ur. 10 lutego 1981 w Zermatt) – szwajcarska narciarka alpejska, czterokrotna medalistka mistrzostw świata juniorów.
Kariera.
Na arenie międzynarodowej Fränzi Aufdenblatten po raz pierwszy pojawiła się 7 grudnia 1996 roku w Saas-Fee, gdzie w zawodach FIS Race w gigancie zajęła 37. miejsce. W 1997 roku wystartowała na mistrzostwach świata juniorów w Schladming, zajmując 41. miejsce w gigancie. Na rozgrywanych dwa lata później mistrzostwach świata juniorów w Quebecu, zdobywając złoty medal w zjeździe i srebrny w kombinacji. Podobne wyniki osiągnęła podczas mistrzostw świata juniorów Verbier w 2001 roku, gdzie zwyciężyła w gigancie, a w kombinacji ponownie była druga. W zawodach Pucharu Świata zadebiutowała 11 marca 2000 roku w Sestriere, gdzie nie zakwalifikowała się do pierwszego przejazdu giganta. Pierwsze pucharowe punkty wywalczyła dokładnie rok później w Åre, zajmując 20. miejsce w gigancie. Na podium po raz pierwszy stanęła 31 stycznia 2004 roku w Haus, zajmując trzecie miejsce w zjeździe. W zawodach tych wyprzedziły ją jedynie Włoszka Isolde Kostner i Austriaczka Renate Götschl. W kolejnych latach jeszcze trzykrotnie plasowała się w najlepszej trójce, w tym 20 grudnia 2009 roku w Val d’Isère odniosła swoje jedyne zwycięstwo, wygrywając supergiganta. Najlepsze wyniki osiągała w sezonie 2003/2004, kiedy zajęła 19. miejsce w klasyfikacji generalnej. Była też między innymi piąta w klasyfikacji zjazdu w sezonie 2005/2006.
W 2002 roku wystartowała w gigancie na igrzyskach olimpijskich w Salt Lake City, jednak nie ukończyła rywalizacji. Podczas rozgrywanych cztery lata później igrzysk w Turynie jej najlepszym wynikiem było dwunaste miejsce w zjeździe. Brała także udział w igrzyskach olimpijskich w Soczi w 2014 roku, zajmując szóste miejsce w supergigancie. Kilkukrotnie startowała na mistrzostwach świata, jednak nigdy nie znalazła się w czołowej dziesiątce.
Karierę sportową zakończyła podczas finałów Pucharu Świata w sezonie 2013/2014 w Lenzerheide, gdzie uplasowała się na trzecim miejscu w zjeździe.

</doc>
<doc id="1583745" url="https://pl.wikipedia.org/wiki?curid=1583745" title="Raczek skrzelowy">
Raczek skrzelowy

Raczek skrzelowy ("Ergasilus sieboldi") – gatunek pasożyta z podgromady widłonogów.
Długość ciała: 1–2 mm u samicy, samiec dużo mniejszy: 0,8–0,9 mm, szerokość: 0,4–0,7 mm. Kształt owalny, w tylnej części ciała zwężony. Pasożyt płaski po stronie brzusznej. Worki jajowe samicy długości około 1 mm. W jednym worku znajduje się około 100 jaj. Czułki drugiej pary przekształcone w dwa haki chwytne.
Jest pasożytem ryb i powoduje u nich chorobę ergasilozę. Pasożytuje na wielu gatunkach ryb. Głównym żywicielem jest lin ("Tinca tinca"), jednak może pasożytować także na rybach karpiowatych, łososiowatych, okoniowatych, sumowatych, szczupakowatych, dorszowatych, śledziowatych, jesiotrowatych.
Rozwój.
Z jaja wykluwają się larwy w stadium nauplius. Szybkość dalszego rozwoju zależy od temperatury wody. Po 3–12 dniach i po trzech linkach nauplius przekształca się w kopepodit. Ten po czterech linkach dojrzewa płciowo. Po kopulacji w wodzie samce giną w ciągu dwóch tygodni. Samice atakują ryby i przytwierdzają się do skrzeli. Po sześciu dniach wykształcają się worki jajowe. Całość cyklu rozwojowego trwa od 12 dni do 5–6 tygodni i jest zależna od temperatury wody.

</doc>
<doc id="1583746" url="https://pl.wikipedia.org/wiki?curid=1583746" title="Papier collé">
Papier collé

Papier collé - jest techniką malarską w której malarz nakłada na uprzednio namalowany obraz cienkie papierowe elementy.
Jako jeden z pierwszych używał tej techniki Georges Braque.
Wykorzystywał on materiały różnobarwne i różnofakturowe jak gotowe druki, tapety, gazety.
Papier collé jest rodzajem kolażu, techniki te różnią się od siebie. 
W pierwszej metodzie stosuje się tylko papierowe elementy, które wklejane na obrazie przedstawiają konkretne przedmioty. W drugiej stosuje się także inne materiały jak tkaniny, fotografie, piasek, słomę.
Metodę tę stosowali także futuryści, dadaiści. Nazwa odnosi się jednak głównie do prac kubistycznych z 1912-14 roku. Pierwszą pracą w tej technice był obraz G. Braque „Naczynie owocowe i szkło”.

</doc>
<doc id="1583751" url="https://pl.wikipedia.org/wiki?curid=1583751" title="Wilhelm Friedrich Müller">
Wilhelm Friedrich Müller

Wilhelm Friedrich Müller (ur. 20 sierpnia 1904, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Scharführer.
Członek NSDAP. Do 1944 pełnił służbę w Luftwaffe, po czym został przeniesiony do Waffen-SS. Był kierownikiem komanda więźniarskiego w "Gusen II". Komando to liczyło około 2000 więźniów, którzy pracowali w fabryce Messerschmitta. Nieustannie katował podległych mu więźniów, z których część zmarła. Müller zastrzelił również kilku jeńców radzieckich. Wreszcie wykonywał na więźniach okrutne kary na podstawie regulaminu obozowego.
Wilhelm Friedrich Müller został skazany w procesie załogi Mauthausen-Gusen (US vs. Hans Böhn i inni) na karę śmierci przez powieszenie przez amerykański Trybunał Wojskowy w Dachau. Wyrok zamieniono w akcie łaski na dożywocie.

</doc>
<doc id="1583753" url="https://pl.wikipedia.org/wiki?curid=1583753" title="Medal of Honour">
Medal of Honour



</doc>
<doc id="1583755" url="https://pl.wikipedia.org/wiki?curid=1583755" title="Fraenzi Aufdenblatten">
Fraenzi Aufdenblatten



</doc>
<doc id="1583759" url="https://pl.wikipedia.org/wiki?curid=1583759" title="Suwak (rodzaj)">
Suwak (rodzaj)

Suwak ("Meriones") – rodzaj ssaka z podrodziny myszoskoczków (Gerbillinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w północnej Afryce i południowej Azji.
Morfologia.
Długość ciała (bez ogona) 90–200 mm, długość ogona 85–180 mm, długość ucha 10–23,5 mm, długość tylnej stopy 25–45 mm; masa ciała 24–275 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe z plejstocenu:

</doc>
<doc id="1583768" url="https://pl.wikipedia.org/wiki?curid=1583768" title="Drugi Powszechny Spis Ludności">
Drugi Powszechny Spis Ludności

Drugi Powszechny Spis Ludności – drugi spis powszechny przeprowadzony przez państwo polskie 9 grudnia 1931 roku. Według spisu, populacja Polski wynosiła 32 108 000, z czego 21 835 000 to osoby polskojęzyczne, a reszta – użytkownicy języków mniejszości narodowych (spis nie uwzględniał pytania o narodowość).
Spis przeprowadzono na podstawie ustawy z dnia 14 października 1931 r., która ustaliła datę najbliższego spisu, a także potwierdziła, że kolejne spisy będą przeprowadzane co 10 lat, w terminach ustalanych każdorazowo przez Radę Ministrów. Zakres spisu i organizację określiło rozporządzenie Rady Ministrów z dnia 2 września 1931 r. ().
Nastąpiły zmiany w stosunku do kwestionariusza statystycznego poprzedniego (pierwszego) spisu z 1921. Opuszczono pytanie o narodowość, zrezygnowano także ze spisu gospodarstw rolnych pozostawiając tylko pytanie o ogólną powierzchnię gruntów i użytków rolnych. Dodano pytanie o umiejętność czytania i pisania.
Wyniki ostateczne opublikowano w serii "Statystyka Polski" w 39 tomach w latach 1936–1939 w podziale administracyjnym według stanu w dniu 1 stycznia 1933 r. (dla województw centralnych i wschodnich), bądź w dniu 1 sierpnia 1934 r. (dla województw zachodnich i południowych). Publikację skorowidzu miejscowości przerwał wybuch II wojny światowej, wydano jedynie zeszyt dotyczący województwa wileńskiego i skorowidz gmin z podaniem liczby budynków mieszkalnych i liczby ludności według płci.
Podobnie jak w przypadku poprzedniego spisu, wiarygodność spisu z 1931 r. w odniesieniu do statystyki narodowościowej na terenach wschodnich była kwestionowana przez polskich statystyków i historyków już przed wojną (Alfons Krysiński, 1932, 1937, Eugeniusz Romer 1938), a także po wojnie (Edward Szturm de Sztrem (prezes GUS w latach 30.), 1946; Zbigniew Landau i Jerzy Tomaszewski, 1971; Janusz Żarnowski, 1973; Waldemar Michowicz, 1982).

</doc>
<doc id="1583771" url="https://pl.wikipedia.org/wiki?curid=1583771" title="Leonard Szymański (polityk)">
Leonard Szymański (polityk)

Leonard Józef Jan Szymański (ur. 18 czerwca 1939 w Poznaniu) – polski inżynier, konstruktor i polityk, poseł na Sejm X kadencji.
Życiorys.
Absolwent I Liceum Ogólnokształcącego im. Karola Marcinkowskiego w Poznaniu. Ukończył w 1963 Politechnikę Poznańską, uzyskując tytuł zawodowy magistra inżyniera mechanika. 
Pracę rozpoczął w Zakładach Przemysłu Metalowego „H. Cegielski”, następnie był zatrudniony w Fabryce Obrabiarek Specjalnych „Wiepofama” w Poznaniu jako starszy projektant.
W 1980 wstąpił do Niezależnego Samorządnego Związku Zawodowego „Solidarność”. 8 stycznia 1981 został przewodniczącym komisji zakładowej, od 15 lipca 1984 pełnił funkcję wiceprzewodniczącego zarządu regionu, był delegatem na I Krajowy Zjazd Delegatów w Gdańsku. Po wprowadzeniu stanu wojennego zaangażował się w działalność Prymasowskiej Rady Społecznej, a także Klubu Inteligencji Katolickiej.
W 1989 uzyskał mandat posła na Sejm X kadencji z okręgu Poznań-Stare Miasto jako kandydat bezpartyjny z poparciem Komitetu Obywatelskiego. Pracował w czterech komisjach stałych i dwóch komisjach nadzwyczajnych, należał do Obywatelskiego Klubu Parlamentarnego, a w jego ramach do Koła Chrześcijańskich Demokratów.
W 1991 bez powodzenia ubiegał się o reelekcję z ramienia Partii Chrześcijańskich Demokratów. Działał także w Unii Wielkopolan i Porozumieniu Polskich Chrześcijańskich Demokratów. Pełnił funkcję prezesa Agencji Rozwoju Regionalnego w Kwilczu. Do czasu przejścia na emeryturę był pracownikiem huty szkła w Sierakowie.
W 2012 odznaczony został Krzyżem Kawalerskim Orderu Odrodzenia Polski

</doc>
<doc id="1583774" url="https://pl.wikipedia.org/wiki?curid=1583774" title="Świat bez granic">
Świat bez granic

Świat bez granic – polsko-amerykański film fabularny z 1931 roku.

</doc>
<doc id="1583775" url="https://pl.wikipedia.org/wiki?curid=1583775" title="Pierwszy Powszechny Spis Ludności">
Pierwszy Powszechny Spis Ludności

Pierwszy Powszechny Spis Ludności – pierwszy spis powszechny przeprowadzony przez odrodzone państwo polskie 30 września 1921 roku.
Plan i forma.
Podstawą prawną do przeprowadzenia spisu była Ustawa z 21 października 1919 r. o organizacji statystyki administracyjnej. W art. 6 tej ustawy ustalono, że pierwszy spis ma być dokonany w ciągu roku 1920, kolejny 31 grudnia 1930 r. a następne co 10 lat. Pierwotny termin nie doszedł do skutku, ze względu na niestabilną sytuację Polski w tym okresie (m.in. wojna polsko-bolszewicka, powstania śląskie); dlatego też nowelizacja z dnia 13 maja 1921 roku zmieniła termin pierwszego spisu na dzień 30 września 1921 r.
Spisem objęto cały obszar Rzeczypospolitej, nie objęto natomiast terenów, które włączono w jej granice rok później: czyli części Górnego Śląska objętego powstaniami śląskimi i Wileńszczyzny (Litwa Środkowa), objętej sporem z Litwą (zobacz: konflikt polsko-litewski, bunt Żeligowskiego).
Zakres tematyczny spisu brał pod uwagę specyficzną sytuację demograficzną państwa przystępującego do integracji po okresie rozbiorów, nie posiadającego prawie żadnych informacji o swojej ludności. Spis zawierał pytania o podstawowe cechy demograficzne, takie jak płeć, data urodzenia, stan cywilny, narodowość, język ojczysty i wyznanie, wykształcenie, charakterystykę zawodową ludności, inwalidztwo i sieroctwo, sytuację mieszkaniową i rolnictwo. Pytania dotyczyły także miejsca urodzenia, cech etnicznych (wyznanie, obywatelstwo, język ojczysty, narodowość), umiejętności czytania i poziomu wykształcenia, sieroctwa dzieci do 16 lat oraz ułomności fizycznych (głuchota, niemota, ślepota, brak kończyn). Dalsze pytania dotyczyły zawodu głównego (źródła utrzymania) i pobocznego w chwili spisu i zawodu głównego w chwili wybuchu I wojny światowej, posiadanych zwierząt gospodarskich, obszaru gospodarstwa i struktury użytkowania ziemi. Osobny formularz dotyczył zamieszkiwanych budynków.
Wyniki.
Wyniki Pierwszego Powszechnego Spis Ludności zostały publikowane w serii "Statystyka Polski" w 29 tomach, z których ostatni został wydany w 1932 roku. 
Spis okazał się dużym wyzwaniem dla istniejącego zaledwie od 1918 roku Głównego Urzędu Statystycznego (GUS), który był odpowiedzialny za przygotowanie merytoryczne i organizacyjne tego przedsięwzięcia. W spis było zaangażowanych około 70 000 komisarzy spisowych, kadra referentów spisowych, przedstawiciele lokalnej władzy wojskowej, sołtysi, wójtowie lub ich zastępcy. Spis został poprzedzony kampanią informacyjną. Władze Państwowe wydały ulotkę informacyjną, ukazała się też broszura „Pierwszy spis ludności”. GUS organizował konferencje prasowe, spotkania informacyjne, przygotowywał materiały i artykuły prasowe. Zadbano o to by komisarzami spisowymi zostawały osoby cieszące się poważaniem, obdarzone zaufaniem i mające w swoich środowiskach pewien autorytet. Wprawdzie obowiązek współpracy z komisarzami spisowymi i udzielania prawdziwych informacji wynikał z rozporządzenia Rady Ministrów z 9 czerwca 1921 r. w sprawie przeprowadzania powszechnego spisu ludności, pod groźbą kary finansowej, jednak zdawano sobie sprawę, że powodzenie tego przedsięwzięcia jest uzależnione od przychylnego nastawienia ludności i zaangażowania.

</doc>
<doc id="1583776" url="https://pl.wikipedia.org/wiki?curid=1583776" title="Tadeusz Ścieszko">
Tadeusz Ścieszko

Tadeusz Ścieszko (ur. 22 października 1940 w Rawie Mazowieckiej) – polski inżynier i polityk, poseł na Sejm X kadencji.
Życiorys.
Ukończył w 1963 studia na Wydziale Mechanicznym Politechnice Wrocławskiej. Pracował w Miejskim Przedsiębiorstwie Komunikacji w Płocku, gdzie był głównym mechanikiem.
Należał do komisji zakładowej Niezależnego Samorządnego Związku Zawodowego „Solidarność” i rady pracowniczej w MPK. W wyborach w 1989 uzyskał mandat posła na Sejm X kadencji z okręgu płockiego jako kandydat bezpartyjny z ramienia Komitetu Obywatelskiego. Był członkiem Obywatelskiego Klubu Parlamentarnego, zasiadał w Komisji Handlu i Usług. W 1991 nie ubiegał się o reelekcję, był członkiem Porozumienia Centrum.
W latach 90. został dyrektorem płockiego Zakładu Komunikacji Miejskiej, w 1998 przeszedł na emeryturę. W 1998 z listy Akcji Wyborczej Solidarność został wybrany na radnego płockiej rady miejskiej, w której zasiadał do 2002. Kierował także miejskim oddziałem Ligi Krajowej.

</doc>
<doc id="1583777" url="https://pl.wikipedia.org/wiki?curid=1583777" title="Podmiot opodatkowania">
Podmiot opodatkowania

Podmiot opodatkowania – element konstrukcyjny podatku, każda osoba, na którą normy prawa podatkowego nakładają określone normą obowiązki.
Podmioty opodatkowania dzielą się na:

</doc>
<doc id="1583778" url="https://pl.wikipedia.org/wiki?curid=1583778" title="Mulina">
Mulina

Mulina () – jedwabna lub bawełniana nitka używana do zdobienia materiału, haftowania, wykonywania bransoletek itp. Oferowana jest w przeróżnych kolorach, także cieniowanych (kilku odcieniach przechodzących płynnie z jednego w drugi).
Słowo mulina narodziło się w warsztatach jedwabniczych. To tam do skręcenia kilku nici surowego jedwabiu używano siły małych młynów, poruszanych przez wodę (fr. ). Do dziś termin ten odnosi się do czynności skręcania niezależnie od typu produkowanej nici.
Mulina jako pasemko nici powstała w 1899 roku w Miluzie (obecnie Francja). Pomysł był taki by otrzymać nić podzielną, złożoną z sześciu włókien składowych. Dzięki temu można wyszywać pojedynczym cieniutkim włóknem, podwójnym czy użyć wszystkich sześciu naraz w zależności od potrzeb.
Dzięki procesowi merceryzacji nić bawełniana błyszczy się imitując jedwab. Specjalne złożenie nici i nałożenie papierowej obrączki na pasemko umożliwia wyciąganie poszczególnych nitek bez ryzyka tworzenia supełków. 
Każde pasemko oznaczone jest numerem oznaczającym kolor.

</doc>
<doc id="1583779" url="https://pl.wikipedia.org/wiki?curid=1583779" title="David Blue (aktor)">
David Blue (aktor)

David Blue (ur. 17 stycznia 1982 na Long Island) – amerykański aktor telewizyjny i filmowy.
Życiorys.
Wczesne lata.
Urodził się na Long Island jako najmłodszy z trojga synów państwa Blue. Dorastał w Nowym Jorku i na Florydzie. Uczęszczał do Countryside High School w Clearwater, a następnie podjął studia na University of Central Florida.
Kariera.
Pojawił się w filmie "Winter Follies" w reżyserii Darrena Lynna Bousmana. W 2008 roku zadebiutował na ekranie stacji American Broadcasting Company w roli Cliffa St. Paula, fotografa i homoseksualnego partnera Marca St. Jamesa, w serialu komediowym "Brzydula Betty" ("Ugly Betty", 2007–2008). Występował również jako Eli Wallace w serialu ("Stargate: Universe", 2009–2011).

</doc>
<doc id="1583780" url="https://pl.wikipedia.org/wiki?curid=1583780" title="Peter Pekarík">
Peter Pekarík

Peter Pekarík (ur. 30 października 1986 w Żylinie) – słowacki piłkarz grający na pozycji obrońcy w niemieckim klubie Hertha BSC.
Życiorys.
Kariera klubowa.
Był zawodnikiem słowackich klubów: FK ZTS Dubnica i MŠK Žilina. W latach 2009–2012 występował w niemieckim klubie VfL Wolfsburg, skąd wypożyczony był do tureckiego klubu Kayserispor za 150 tys. euro.
31 sierpnia 2012 podpisał kontrakt z niemieckim klubem Hertha BSC, umowa do 30 czerwca 2020; bez odstępnego. 
Kariera reprezentacyjna.
Był reprezentantem Słowacji w kategorii wiekowej U-21.
W seniorskiej reprezentacji Słowacji zadebiutował 10 grudnia 2006 na stadionie Stad madina Zajid ar-rijadijja (Abu Zabi, Zjednoczone Emiraty Arabskie) w meczu towarzyskim przeciwko reprezentacji Zjednoczonych Emiratów Arabskich. 

</doc>
<doc id="1583781" url="https://pl.wikipedia.org/wiki?curid=1583781" title="Kolonowie">
Kolonowie



</doc>
<doc id="1583782" url="https://pl.wikipedia.org/wiki?curid=1583782" title="Kia Cerato">
Kia Cerato

Kia Cerato – samochód osobowy klasy kompaktowej produkowany pod południowokoreańską marką Kia od 2003 roku. Od 2018 roku produkowana jest czwarta generacja modelu.
Pierwsza generacja.
Kia Cerato I została zaprezentowana po raz pierwszy w 2003 roku.
Pierwsza generacja Cerato została skonstruowana jako nowy kompaktowy model mający być następcą zarówno dla trójbryłowego modelu Spectra, jak i 5-drzwiowego liftbacka Shuma. 
Pojazd zaprojektowano w ośrodkach projektowych Kii w Korei Południowej, Europie oraz Stanach Zjednoczonych jako konstrukcja dostosowana do gustów odbiorców na całym świecie.
Samochód został skonstruowany na platformie współdzielonej z pokrewnym modelem Hyundai Elantra, charakteryzując się bardziej obłą stylizacją nadwozia w stosunku do poprzedników. Przez boczną część nadwozia przebiegła wyraźnie zaakcentowana listwa, z kolei tył przyozdobiły duże, czworokątne lampy. Gamę nadwoziową utworzył 4-drzwiowy sedan oraz 5-drzwiowy hatchback.
W stosunku do japońskiej i europejskiej konkurencji, Kia Cerato pierwszej generacji miała docelowo wyróżniać się przestrzenią w kabinie pasażerskiej oraz pojemnością bagażnika, który w przypadku wariantu 4-drzwiowego wynosił 540 litrów.
Restylizacje.
W 2006 roku przeprowadzono obszerną restylizację pierwszej generacji Kii Cerato, która przyniosła głównie zmiany wizualne. Przednia część pojazdu otrzymała nowe wkłady reflektorów, a także węższą oraz bardziej rozłożystą atrapę chłodnicy z innym układem poprzeczek. W przypadku wariantu sedan, zdecydowano się także na zmianę kształtu lamp tylnych - stały się one wyżej ścięte i mniejsze w stosunku do poprzednika.
Sprzedaż.
Jako samochód globalny, Kia Cerato pierwszej generacji oferowana była pod taką nazwą na większości rynków zbytu obejmujących m.in. Koreę Południową, Europę, Bliski Wschód, Azję Wschodnią, Amerykę Południową czy Australię. Wyjątkiem była Ameryka Północna, gdzie samochód oferowany był jako druga generacja modelu Kia Spectra. Wariant hatchback otrzymał dodatkowy człon Kia Spectra5.
Najszybciej sprzedaż Cerato I zakończyła się po niespełna 3 latach rynkowej obecności w Europie, gdzie pojazd w 2006 roku otrzymał dedykowanego następcę o nazwie cee'd. Na pozostałych rynkach cykl produkcyjny zakończył się dwa lata później, wraz z przedstawieniem kolejnego wcielenia.
Wyjątkiem był rynek chiński, gdzie lokalne joint-venture Dongfeng Yueda Kia zdecydowało się kontynuować produkcję i sprzedaż na tym rynku równolegle z kolejnymi wcieleniami modelu przez 16 lat, kończąc ją w 2020 roku. W międzyczasie, pojazd w 2016 roku przeszedł gruntowną restylizację, w ramach której zyskał nazwę Kia Cerato R oraz zupełnie nowy wygląd przedniej i tylnej części nadwozia, wraz z nowym kołem kierownicy.
Druga generacja.
Kia Cerato II została zaprezentowana po raz pierwszy w 2008 roku.
W czasie, gdy na rynku europejskim pierwszą generację Cerato zastąpił zupełnie nowy model cee'd, na pozostałych globalnych rynkach Kia zdecydowała się kontynuować istnienie tej linii modelowej, konstruując kolejną generację tego kompaktowego modelu. 
Samochód utrzymano w nowym języku stylistycznym Kii, którego zarys opracował ówczesny szef działu projektowego Peter Schreyer. W efekcie, samochód zyskał bardziej dynamiczne proporcje nadwozia z wąskimi, agresywnie ukształtowanymi reflektorami, wąską atrapą chłodnicy z charakterystycznym wzorem "tygrysiego nosa" podobnego do większej Optimy, z kolei tylna część nadwozia została przyozdobiona podwójnymi lampami i wysoko zadartą linią bagażnika.
Początkowo samochód zadebiutował jako 4-drzwiowy sedan. Dopiero dwa lata później producent zdecydował się skompletować gamę nadwoziową o 5-drzwiowego hatchbacka, którego światowy debiut odbył się w kwietniu 2010 roku podczas salonu samochodowego w amerykańskim Nowym Jorku.
Cerato Koup.
W marcu 2009 roku podczas targów motoryzacyjnych w Nowym Jorku gama nadwoziowa pojazdu została poszerzona o 2-drzwiowe coupé, w którego nazwie pojawił się dopisek Koup. Pierwszy człon pochodził od głównej nazwy funkcjonującej w poszczególnym rynku, z wyjątkiem Chin, gdzie samochód zyskał zupełnie inną od sedana nazwę Kia Shuma Koup.
Dla podkreślenia odrębnego, promowanego jako sportowego charakteru modelu, Kia zdecydowała się nadać pojazdowi inne cechy stylizacji - duży, trapezoidalny wlot powietrza w zderzaku, inaczej umieszczone światła przeciwmgielne, zmodyfikowany kształt atrapy chłodnicy, ciemne wkłady reflektorów i wyżej poprowadzoną linię okien.
Sprzedaż.
Kia Cerato drugiej generacji była samochodem globalnym, który pod tą nazwą trafił do sprzedaży m.in. w Australii, Rosji, Ameryki Południowej, RPA oraz Iranu. 
Na pozostałych rynkach Kia zdecydowała się nadać modelowi szereg innych nazw. W Ameryce Północnej, Chinach oraz Korei Południowej pojazd otrzymał nazwę Kia Forte, za to w Singapurze i Kolumbii nadano nazwę łączącą oba człony - Kia Cerato Forte.
Na rynku malezyjskim produkcją zajmowało się lokalne przedsiębiorstwo Naza, które oferowało tam wariant sedan pod nazwą Naza Forte, z kolei w Kolumbii pojazd oferowano w dodatkowym wariancie opracowanym specjalnie dla taksówkarzy, który wyróżniał się żółtym lakierem i inną nazwą, Kia Grand Sephia.
W czasie, gdy po przedstawieniu następcy w 2012 roku, cykl rynkowy Cerato drugiej generacji zakończył się, samochód pozostał w dalszej produkcji w Iranie (do 2020 roku) oraz w Chinach, gdzie pojazd pozostał równolegle ze starszą Kią Cerato R oraz nowszą Kią K3 w sprzedaży do 2017 roku, aż zastąpił ją nowy model opracowany specjalnie dla tego rynku.
W międzyczasie, aby utrzymać zainteresowanie klientów Forte na rynku chińskim, w listopadzie 2013 roku samochód przeszedł obszerną restylizację przedniej oraz tylnej części nadwozia, zyskując nową nazwę - Kia Forte R.
Trzecia generacja.
Kia Cerato III została zaprezentowana po raz pierwszy w 2012 roku.
Konstruując trzecią generację Cerato, Kia gruntownie przeprojektowała dotychczasową formułę pojazdu. Dzięki dłuższemi i szerszemu, a zarazem niższemu nadwoziowi, samochód zyskał masywniejsze proporcje. Zwiększony rozstaw osi pozwolił z kolei wygospodarować przestronniejszą kabiną pasażerską.
Wzorem spokrewionego modelu cee'd, Kia Cerato III zyskała charakterystyczną biegnącą ku górze linię okien, masywne obłe reflektory, a także dużą atrapę chłodnicy i rozłożyste, strzeliste tylne lampy. Projekt nadwozia został opracowany w kalifornijskim centrum Kii.
Pod kątem technicznym, trzecia generacja Kii Cerato zyskała przeprojektowane zawieszenie, a także nowy elektryczny układ kierowniczy oferujący kierowcy prowadzenie pojazdu w trzech różnych trybach jazdy.
W pierwszej kolejności, Kia Cerato III trafiła do sprzedaży jako 4-drwiowy sedan. Pół roku po debiucie, w lutym 2013 roku podczas targów motoryzacyjnych w Chicago zaprezentowano także 5-drzwiowego hatchbacka,
Cerato Koup.
Po raz drugi i zarazem ostatni gama globalnego kompaktowego modelu Kii uzupełniło 2-drzwiowe coupe. Zaprezentowano je w kwietniu 2013 roku podczas targów motoryzacyjnych w Nowym Jorku, ponownie uzupełniając nazwę dopiskiem Koup. 
Pod kątem wizualnym samochód w jeszcze obszerniejszym zakresie, niż poprzednio, został odróżniony od 4 i 5-drzwiowych wariantów nadwoziowych. Pas przedni zyskał wyżej umieszczoną, wąską atrapę chłodnicy, z kolei zderzak zdominował duży, trapezoidalny wlot powietrza oraz duże, okrągłe klosze świateł przeciwmgielnych.
Lifting.
W listopadzie 2015 roku Kia Cerato III, początkowo tylko w Korei Południowej, a od stycznia 2016 roku także na rynkach globalnych, przeszła obszerną restylizację nadwozia. Pas przedni zyskał bardziej agresywnie zarysowane, węższe reflektory i większą atrapę chłodnicy, z kolei tylna część nadwozia zyskała odświeżone wkłady lamp. W kabinie pasażerskiej pojawił się m.in. większy ekran systemu multimedialnego.
Sprzedaż.
Podobnie jak w przypadku poprzedniego wcielenia, Kia Cerato trzeciej generacji pod tą nazwą oferorowana była m.in. w Australii, Rosji, Azji Wschodniej, RPA, Ameryce Południowej czy na Bliskim Wschodzie. 
Na pozostałych rynkach nazewnictwo zostało z kolei znacznie uproszczone w stosunku do drugiej generacji, sprowadzając się już tylko do dwóch różnych emblematów. Nazwa Kia Forte została okrojona tylko do Ameryki Północnej, gdyż na rynku chińskim oraz południowokoreańskim pojazd przyjął nową nazwę według alfanumerycznego porządku jako Kia K3. 
Czwarta generacja.
Kia Cerato IV została zaprezentowana po raz pierwszy w 2018 roku.
Czwarta generacja Cerato w jeszcze głębszym zakresie od poprzednika została upodobniona pod kątem stylistycznym do oferowanej w Europie, równolegle debiutującej trzeciej generacji Kii Ceed. W ten sposób, samochód odszedł od obłych proporcji i ostrych linii drugiego wcielenia na rzecz ostro ukształtowanych reflektorów, dużej atrapy chłodnicy i wysoko poprowadzonej linii okien.
Pod kątem technicznym, Kia Cerato IV ponownie powstała w oparciu o nową platformę koncernu Hyundai Motor Group, która umożliwiła uzyskanie dłuższego i szerszego nadwozia. W efekcie, pojazd wyróżnił się znacznie przestronniejszym bagażnikiem i obszerniejszą kabiną pasażerską. 
Deska rozdzielcza została utrzymana w nowej, bardziej minimalistycznej estetyce Kii. Nad poziomo umieszczonym pasem klimatyzacji i nawiewów umieszczono 8-calowy ekran systemu multimedialnego umożliwiającego łączność z Apple CarPlay i Android Auto. Opcjonalnie znalazł się też panel do indukcyjnego ładowania smartfona.
Wzorem poprzednika, w pierwszej kolejności do sprzedaży trafił 4-drzwiowy sedan, z kolei 5-drzwiowa odmiana tym razem łącząca cechy hatchbacka z bardziej smukłymi liftbackami i zadebiutowała we wrześniu 2018 roku. W ofercie zabrakło tym razem 2-drzwiowego coupe, okrajając gamę nadwoziową tylko do dwóch wariantów.
K3 EV.
W listopadzie 2019 roku, specjalnie z myślą o rynku chińskim, Kia przedstawiła swój pierwszy klasyczny kompaktowy samochód osobowy o napędzie elektrycznym. Kia K3 EV napędzana jest baterią o pojemności 56,5 kWh, która wzorem pokrewnego Hyundaia Lafesty Electric na jednym ładowaniu może przejechać do 430 kilometrów.
Lifting.
W drugiej połowie kwietnia 2021 roku zaprezentowano Kię Cerato czwartej generacji po obszernej modernizacji. Samochód został przeprojektowany wizualnie w myśl nowego wzornictwa południowokoreańskiego producenta, zyskując nie tylko nowe logotypy Kia Corporation i przeprojektowany pas przedni. 
Reflektory zyskały smuklejszy kształt z nowym układem diod LED w formie przerywanych kresek i większy, większe wloty powietrza w zderzaku oraz szerszy, sięgający lamp wlot powietrza w stylu większego modelu K5.
Modernizacja objęła także tylną część nadwozia, gdzie zmodyfikowano kształt zderzaka, a także zaadaptowano zastosowany w reflektorach motyw przerywanych kresek w diodach LED oświetlenia. W kabinie pasażerskiej wprowadzony został z kolei większy wyświetlacz systemu multimedialnego o przekątnej 10,25 cala zamiast dotychczasowych 8 cali.
Sprzedaż.
Kia Cerato czwartej generacji pod taką nazwą ponownie uzupełniła ofertę producenta m.in. w Australii i Nowej Zelandii, Rosji, RPA czy w krajach Ameryki Południowej jak Chile czy Brazylia. 
W Stanach Zjednoczonych, Kanadzie i Meskykh zastosowano po raz trzeci nazwę Kia Forte, z kolei w Korei Południowej i Chinach zdecydowano się kontynuować linię modelową Kia K3.
Na rynku chińskim producent zdecydował się zastosować głęboko zmodyfikowaną stylizację nadwozia, odróżniając wygląd przedniej nadwozia od globalnego projektu. Pas przedni zyskał bardziej agresywnie stylizowane, węższe reflektory, a także znacznie większą chromowaną atrapę chłodnicy dominującą tę część nadwozia.

</doc>
<doc id="1583783" url="https://pl.wikipedia.org/wiki?curid=1583783" title="Bronisław Wilk">
Bronisław Wilk

Bronisław Wilk (ur. 20 kwietnia 1948 we Wronińcu) – polski inżynier i polityk, poseł na Sejm X kadencji.
Życiorys.
Ukończył studia na Wydziale Elektroniki Politechniki Wrocławskiej w 1971, uzyskując tytuł zawodowy magistra inżyniera elektronika. Pracę w zawodzie rozpoczął w 1971 w Zakładach Sprzętu Motoryzacyjnego „Polmo” w Praszce, od 1975 pracował w opolskim „Metalchemie”. W latach 1983–1987 był przewodniczącym rady pracowniczej w tym przedsiębiorstwie.
W 1980 wstąpił do „Solidarności”, był wiceprzewodniczącym Zarządu Głównego Stowarzyszenia Działaczy Samorządów Pracowniczych i prezesem Opolskiego Klubu Samorządowego, należał również do Klubu Inteligencji Katolickiej.
W 1989 uzyskał mandat posła na Sejm X kadencji z okręgu opolskiego jako kandydat bezpartyjny z poparciem Komitetu Obywatelskiego. Był członkiem Obywatelskiego Klubu Parlamentarnego, pełnił funkcję przewodniczącego Komisji Przekształceń Własnościowych, ponadto zasiadał w trzech komisjach stałych i czterech nadzwyczajnych.
Bez powodzenia ubiegał się o reelekcję z ramienia Partii Chrześcijańskich Demokratów. Do 1994 zajmował stanowisko pierwszego po powołaniu prezesa zarządu Fundacji „Polsko-Niemieckie Pojednanie”, później pracował jako agent ubezpieczeniowy Nationale-Nederlanden. Zasiadał w radzie politycznej Porozumienia Polskich Chrześcijańskich Demokratów.
W 1994 był przez około cztery miesiące tymczasowo aresztowany, a także oskarżony m.in. o działanie na szkodę fundacji. W 2006 został prawomocnie uniewinniony od większości zarzutów (w tym korupcyjnych), w zakresie jednego z czynów postępowanie karne umorzono w związku z przedawnieniem karalności. W 2009 Sąd Okręgowy w Opolu przyznał mu odszkodowanie i zadośćuczynienie za niesłuszne aresztowanie, łącznie w kwocie 39 tys. zł, nie uwzględniając jego wniosku o zasądzenie kwoty znacznie wyższej.

</doc>
<doc id="1583784" url="https://pl.wikipedia.org/wiki?curid=1583784" title="Pręgomysz">
Pręgomysz

Pręgomysz ("Lemniscomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 81–161 mm, długość ogona 70–160 mm, długość ucha 7–21 mm, długość tylnej stopy 19–33 mm; masa ciała 22–82 g.
Systematyka.
Etymologia.
"Lemniscomys": "lēmniskos" „wstęga, opaska”; μυς "mus", μυος "muos" „mysz”.
Podział systematyczny.
Do rodzaju należą następujące gatunki:

</doc>
<doc id="1583786" url="https://pl.wikipedia.org/wiki?curid=1583786" title="Bitwa pod Wagabantą">
Bitwa pod Wagabantą

Bitwa pod Wagabantą – starcie zbrojne, które miało miejsce w 371 r. w trakcie wojen rzymsko-perskich (Kampania perska Walensa w Armenii).
W roku 367 w Armenii doszło do wybuchu walk z królem perskim Szapurem II. Po zabiciu króla Armenii Arsakesa II z kraju zbiegł syn zamordowanego - Papa, który otrzymał schronienie u cesarza Walensa w Nowej Cezarei. W roku 369 Walens nakazał mu jednak powrócić do Armenii. W tym samym roku doszło do kolejnego najazdu wojsk Szapura, które zdobyły m.in. twierdzę Artogerassę. W mieście w ręce Persów wpadła wdowa po Arsacesie, królowa Farandżem, którą stracono.
Na wieść o tych wydarzeniach cesarz Walens wysłał do Armenii wojsko pod wodzą komesa Arynteusza. Wojska rzymskie na krótki czas powstrzymały ataki przeciwnika. W roku 371 po następnym najeździe Szapura II na Armenię, doszło do bitwy pod Wagabantą w której połączone wojska rzymsko-armeńskie dowodzone przez komesa Trajana pokonały Persów. Latem 371 r. obie strony zawarły zawieszenie broni. Szapur II powrócił do Ktezyfontu, natomiast Walens udał się do Antiochii. Tron Armenii objął syn Arsakesa Papa.

</doc>
<doc id="1583788" url="https://pl.wikipedia.org/wiki?curid=1583788" title="Ulica Lisia - Osiedle Winnica (Zielona Góra)">
Ulica Lisia - Osiedle Winnica (Zielona Góra)



</doc>
<doc id="1583789" url="https://pl.wikipedia.org/wiki?curid=1583789" title="Lisia - Osiedle Winnica (Zielona Góra)">
Lisia - Osiedle Winnica (Zielona Góra)



</doc>
<doc id="1583791" url="https://pl.wikipedia.org/wiki?curid=1583791" title="Gianni Comandini">
Gianni Comandini

Gianni Comandini (ur. 18 maja 1977 roku w Cesenie) – były włoski piłkarz występujący na pozycji napastnika.
Kariera klubowa.
Gianni Comandini zawodową karierę rozpoczynał w 1994 roku w klubie AC Cesena. W jego barwach zadebiutował w sezonie 1995/1996, natomiast kolejne rozgrywki spędził w grającym w Serie C1 zespole Montevarchi. Latem 1997 roku Comandini powrócił do Ceseny i od razu zaczął grywać w podstawowym składzie. W sezonie 1998/1999 włoski napastnik w 36 meczach Serie B strzelił 14 goli, a następnie przeniósł się do Vicenzy Calcio. W nowej drużynie prezentował jeszcze lepszą skuteczność, bowiem w 34 spotkaniach drugiej ligi zdobył 20 bramek. Razem z Vicenzą Comandini zwyciężył w rozgrywkach Serie B i awansował do pierwszej ligi.
Latem 2000 roku Włoch podpisał kontrakt z Milanem. W jego barwach 1 października zadebiutował w Serie A, a "Rossoneri" pokonali wówczas Vicenzę Calcio 2:0. 11 maja 2001 roku Comandini strzelił dwa gole dla swojego zespołu w zwycięskim 6:0 derbowym pojedynku z Interem Mediolan. Milan w końcowej tabeli Serie A zajął jednak dopiero szóste miejsce, z Ligi Mistrzów odpadł w drugiej rundzie grupowej, a z Pucharu Włoch został wyeliminowany w półfinale. W ataku "Rossonerich" Comandini o miejsce w składzie rywalizował z Andrijem Szewczenko, Oliverem Bierhoffem i José Marim.
Następnie wychowanek Ceseny odszedł do Atalanty BC, w której ligowy debiut zaliczył 25 sierpnia 2001 roku w przegranym 0:1 wyjazdowym meczu z Bologną. W trakcie sezonu 2003/2004 Comandini został wypożyczony do Genoi, a w styczniu 2004 roku powrócił do Bergamo. Podczas rozgrywek 2004/2005 Włoch przebywał na wypożyczeniu w Ternanie Calcio, po czym w 2006 roku zakończył piłkarską karierę. Powodem tej decyzji były problemy zdrowotne, które trapiły Comandiniego od dłuższego czasu.
Kariera reprezentacyjna.
23 maja 1998 roku w wygranym 4:0 pojedynku ze Szkocją Comandini zadebiutował w reprezentacji Włoch do lat 21. 4 września tego samego roku zdobył dla niej swojego pierwszego gola, a "Azzurrini" pokonali 2:1 Walię. Łącznie w barwach reprezentacji U-21 Comandini wystąpił w 19 spotkaniach i 6 razy wpisał się na listę strzelców. Razem z nią w 2000 roku sięgnął po tytuł mistrza Europy juniorów.

</doc>
<doc id="1583793" url="https://pl.wikipedia.org/wiki?curid=1583793" title="Spis sumaryczny w 1946 roku">
Spis sumaryczny w 1946 roku

Powszechny sumaryczny spis ludności cywilnej w 1946 roku był pierwszym spisem ludności przeprowadzonym w Polsce po II wojnie światowej. Został przeprowadzony według stanu o północy z 13 na 14 lutego 1946.
Synteza.
Wojna spowodowała tak wielkie zmiany ludnościowe, że szacunki liczby ludności kraju w nowych granicach wahały się w granicach 18–25 mln. Ustalenie stanu ludności, jej rozmieszczenia i podstawowych cech było niezbędne do przygotowania planów odbudowy, akcji osadniczo-przesiedleńczej i aprowizacji ludności. Główny Urząd Statystyczny podejmował przygotowania do przeprowadzenia spisu w czerwcu 1945, ale ówczesne trudności stanęły temu na przeszkodzie. Decyzja w sprawie przeprowadzenia powszechnego sumarycznego (tj. nie imiennego i z ograniczoną liczbą pytań) spisu ludności cywilnej zapadła na posiedzeniu Rady Ministrów w dniu 10 stycznia 1946.
Spis sumaryczny pozwolił na ustalenie stanu i struktury ludności według trzech grup wieku (poniżej 18 lat, 18–59 lat, 60 lat i więcej), dwóch płci oraz czterech narodowości:
Z uwagi na aktywną działalność ukraińskich ugrupowań terrorystycznych w powiecie leskim (województwo rzeszowskie) spisu nie przeprowadzono w gminach: Cisna, Stuposiany, Tarnawa Niżna, Wołkowyja i Zatwarnica oraz w 14 gromadach gmin Baligród i Łukowe. Wstępne wyniki spisu podano w prasie dnia 26 marca 1946, a w podziale według płci i trzech podstawowych grup wieku, województw (z podaniem liczby Polaków, Niemców i innych), powiatów, miast i gmin wiejskich ukazały się w 1947, nakładem GUS. Zapowiedziana publikacja, zawierająca dane o ludności w podziale według narodowości, nie ukazała się nigdy.
Bardziej dokładne spisy przeprowadzono w Warszawie i Poznaniu.
Według spisu, liczba ludności Polski w 1946 wynosiła 23 929 757.
Wyniki spisu szybko uległy przedawnieniu z powodu masowej repatriacji, wysiedleń i przesiedleń.
Równolegle do spisu sumarycznego przeprowadzono na Ziemiach Odzyskanych spis osób urodzonych w latach 1927–1946 dla potrzeb administracji szkolnej (analogiczny spis na ziemiach dawnych odbył się 24 czerwca 1945).
Ludność według województw.
Źródło: .

</doc>
<doc id="1583795" url="https://pl.wikipedia.org/wiki?curid=1583795" title="Kia Forte (Ameryka Północna)">
Kia Forte (Ameryka Północna)



</doc>
<doc id="1583804" url="https://pl.wikipedia.org/wiki?curid=1583804" title="Jan Prokop (literat)">
Jan Prokop (literat)

Jan Prokop (ur. 16 lipca 1931 w Częstochowie) – polski poeta, prozaik, eseista oraz tłumacz literatury francuskiej, anglosaskiej i niemieckiej.
Ukończył filologię polską i romańską na Uniwersytecie Jagiellońskim. Studiował też na Uniwersytecie Warszawskim, a w 1967 roku uzyskał tytuł doktora za rozprawę pt. "Z przemian ideowo-artystycznych w literaturze polskiej lat 1907–1917". W 1977 roku uzyskał stopień doktora habilitowanego za rozprawę o twórczości Tadeusza Micińskiego. Debiutował w 1951 roku na łamach tygodnika „Dziś i Jutro” jako krytyk literacki. W latach 1960–1987 był pracownikiem naukowym Instytutu Badań Literackich Polskiej Akademii Nauk. W latach 1987–1990 był pracownikiem naukowym w Katolickim Uniwersytecie Lubelskim. Prowadził też wykłady na Uniwersytecie Turyńskim.
Odznaczenia i nagrody.
W roku 2016 Jan Prokop otrzymał Krzyż Oficerski Orderu Odrodzenia Polski (2016).
W 2003 roku został uhonorowany Nagrodą im. Kazimierza Wyki. W styczniu 2007 został odznaczony Złotym Medalem „Zasłużony Kulturze Gloria Artis”.

</doc>
<doc id="1583805" url="https://pl.wikipedia.org/wiki?curid=1583805" title="Półwysep Jukatan">
Półwysep Jukatan



</doc>
<doc id="1583806" url="https://pl.wikipedia.org/wiki?curid=1583806" title="Jukatan (półwysep)">
Jukatan (półwysep)

Jukatan ("Yucatán") – półwysep w Ameryce Środkowej, oblany wodami Morza Karaibskiego i Zatoki Meksykańskiej. 
Pod względem politycznym przynależy do Meksyku, Gwatemali i Belize. Powierzchnia ok. 180 tys. km². Jukatan zbudowany jest z wapieni trzeciorzędowych, z silnie rozwiniętymi zjawiskami krasowymi. Na półwyspie, przynajmniej w części północnej i środkowej, nie ma jezior, rzek i strumieni. Źródłem słodkiej wody są wejścia do podziemnych zalanych jaskiń tworzące oczka wodne tzw. cenotes. Wybrzeże nizinne, akumulacyjne, lokalnie niewysokie klify. Prawie całą powierzchnię zajmują równiny, na południu tylko Góry Maya, z maksymalną wysokością do 1122 m n.p.m. Klimat podrównikowy wilgotny z roczną sumą opadów od 500 mm na północy do 3800 mm na południu. Średnia temperatura w styczniu 20–22 °C, w lipcu 25–29 °C. Naturalną szatę roślinną Jukatanu tworzą lasy równikowe i sawanny, a wzdłuż wybrzeża – namorzyny.
Na półwyspie odnaleziono liczne pozostałości kultury Majów – ruiny miast (np. Chichén Itzá, Tulum, Mayapán, Uxmal, Calakmul), piramidy oraz świątynie. W jednej z jaskini leżącej w meksykańskiej części półwyspu odkryto kolorowe odciski dłoni dzieci.

</doc>
<doc id="1583807" url="https://pl.wikipedia.org/wiki?curid=1583807" title="Quantic Dream">
Quantic Dream

Quantic Dream – francuski producent oraz wydawca gier komputerowych założony w 1997 roku w Paryżu. Przedsiębiorstwo znane jest również z tworzenia animacji techniką „motion capture” do filmów i gier.
Historia.
Pierwsza gra stworzona przez studio, "", ukazała się w 1999 roku na platformy PC oraz Dreamcast. Zawierała oryginalne utwory muzyczne stworzone przez muzyka Davida Bowiego. Quantic Dream zajęło się później tworzeniem gry "Quark", jednak prace nad nią wkrótce zawieszono.
W 2002 roku poinformowano oficjalnie o pracach nad nową grą – "Fahrenheit" (znaną w Północnej Ameryce jako "Indigo Prophecy"). Gra została wydana w 2005 roku i odniosła sukces dzięki innowacyjnemu, filmowemu podejściu do tworzenia.
24 lutego 2010 roku na platformę PlayStation 3 wydana została gra "Heavy Rain" a w październiku 2013 na tej samej platformie miała premierę gra "".
W sierpniu 2022 roku studio zostało przejęte przez NetEase

</doc>
<doc id="1583809" url="https://pl.wikipedia.org/wiki?curid=1583809" title="Henry Blight Halicki">
Henry Blight Halicki

Henry Blight Halicki, znany głównie jako H. B. „Toby” Halicki i Car Crash King (ur. 18 kwietnia 1940 w Dunkirku, Nowy Jork, USA, zm. 20 sierpnia 1989) – amerykański aktor, kaskader, producent, scenarzysta i reżyser. Zginął porażony prądem podczas kręcenia sequelu "Gone in Sixty Seconds" – filmu, który przyczynił się do zdobycia przez Halickiego popularności.

</doc>
<doc id="1583810" url="https://pl.wikipedia.org/wiki?curid=1583810" title="Pancze Kiumbew">
Pancze Kiumbew



</doc>
<doc id="1583811" url="https://pl.wikipedia.org/wiki?curid=1583811" title="Pancze Ḱumbew">
Pancze Ḱumbew

Pancze Ḱumbew (mac. Панче Ќумбев; ur. 25 grudnia 1979 w Wełesie) – macedoński piłkarz grający na pozycji środkowego obrońcy.
23 czerwca 2008 roku podpisał kontrakt z Legią Warszawa, do której trafił z Dyskobolii Grodzisk Wielkopolski. Rozegrał 35 spotkań ligowych, strzelając w nich 2 bramki. Jego debiut w I lidze miał miejsce 21 sierpnia 2004 w meczu pomiędzy Dyskobolią Grodzisk a Wisłą Płock, wygranym przez drużynę grodziszczan 1:0. Ma na koncie również występy w reprezentacji Macedonii.

</doc>
<doc id="1583813" url="https://pl.wikipedia.org/wiki?curid=1583813" title="H. B. Halicki">
H. B. Halicki



</doc>
<doc id="1583815" url="https://pl.wikipedia.org/wiki?curid=1583815" title="Ksylamit">
Ksylamit



</doc>
<doc id="1583816" url="https://pl.wikipedia.org/wiki?curid=1583816" title="Xylamit">
Xylamit

Xylamit (pot. "ksylamit")– nazwa handlowa grupy płynnych środków chemicznych produkowanych w Polsce w latach 60., 70. i 80. XX w. i służących do impregnacji drewna budowlanego (płyty pilśniowe do obijania ścian, podłogi drewniane oraz belki konstrukcji dachowych, legary itp.), zabezpieczających przed rozwojem grzybów oraz larw drewnojadów. "Xylamit" jest środkiem ogólnotrującym, silnie szkodliwym dla ludzi i zwierząt (np. zabezpieczenie drewna "Xylamitem" uniemożliwia rozwój kolonii os przez ok. 30 lat). Producentem był Zakład Chemii Budowlanej ZZG INCO w Warszawie.
Skład chemiczny.
Wszystkie "Xylamity" miały podobne właściwości chemiczne, różniąc się kolorem i odpornością na wymywanie. Najpopularniejszy i zarazem najtańszy, koloru brunatnego miał następujący skład chemiczny:
Zastosowanie i skutki zdrowotne.
"Xylamity" na masową skalę zaczęto stosować od 1965 roku. Ich popularyzację prowadzono także za pomocą etykiet na zapałkach. "Xylamity" są bardzo skutecznymi środkami konserwującymi drewno, lecz wydzielają substancje o nieprzyjemnym zapachu i powodujące ból głowy. Początkowo sprawę lekceważono, licząc na przemijający charakter skutków ubocznych, jednak problemy zdrowotne ulegały nasileniu. U osób przez wiele lat narażonych na wdychanie oparów "Xylamitu" stopniowo występowały: pogorszenie ogólnego stanu zdrowia i samopoczucia, duszności, omdlenia, zaburzenia snu, nudności, wymioty. Niektóre chlorofenole (np. 2,4-dichlorofenol) mają stwierdzone właściwości rakotwórcze. W 1979 r. zaprzestano produkcji "Xylamitów" jasnych, a w 1986 – "Xylamitów" ciemnych. W roku 1987 "Xylamity" straciły atesty Państwowego Zakładu Higieny ("Xylocolor" w 1989), jednak stosowane były (nielegalnie) jeszcze w pierwszej połowie lat 90.
Obecność "Xylamitu" w pomieszczeniu sugerować może unosząca się w powietrzu nieprzyjemna, uciążliwa, dusząca, chemiczna, niekiedy bardzo intensywna woń przypominająca zapach ulatniającego się gazu, ustępująca po wietrzeniu, lecz stale powracająca. Czynnikiem ryzyka jest obecność w pomieszczeniu podłóg, boazerii i innych drewnianych elementów wykończenia wnętrz pochodzących z okresu przed 1993 r.
Sposoby eliminacji "Xylamitu" z otoczenia.
Prace związane z usuwaniem elementów zawierających "Xylamit" należy wykonywać z użyciem środków ochrony osobistej, czyli kombinezonu ochronnego np. polipropylenowy kombinezon malarski, rękawic (kauczukowe, neoprenowe lub nitrylowe) oraz okularów ochronnych i półmaski filtracyjnej (np. MP12/5, M3100) z pochłaniaczem o klasie ochrony co najmniej ABEK1.

</doc>
<doc id="1583821" url="https://pl.wikipedia.org/wiki?curid=1583821" title="David Pegg">
David Pegg

David Pegg (ur. 20 września 1935 w Doncasterze, zm. 6 lutego 1958 w Monachium) – angielski piłkarz występujący na pozycji lewego pomocnika, gracz Manchesteru United. Jeden z tzw. Dzieci Busby’ego, młodego zespołu budowanego przez menedżera Matta Busby’ego w połowie lat 50. Był w gronie ośmiu zawodników, którzy zginęli w katastrofie lotniczej w Monachium.
Po dobrych występach w szkolnej reprezentacji Anglii, 16-latek otrzymał oferty z wielu drużyn, jednak wyszukiwacz talentów w Manchesterze United, Joe Armstrong, zdołał przekonać zawodnika do podpisania kontraktu z klubem z Lancashire. W drużynie zadebiutował w 1952 w spotkaniu z Middlesbrough. Imponował wyszkoleniem technicznym i umiejętnością strzelania z dystansu. Mimo to w zespole był rezerwowym, najczęściej wchodził na zmiany za swojego konkurenta do gry, Alberta Scanlona. Był jednak liderem drużyny młodzieżowej, z którą to w latach 1954 i 1956 zdobył Młodzieżowy Puchar Anglii. Z pierwszym zespołem dwukrotnie zwyciężył w rozgrywkach ligowych. W barwach klubu rozegrał 127 spotkań, zdobywając 24 gole. Zginął 6 lutego 1958 w katastrofie lotniczej w Monachium, wraz z siedmioma kolegami z drużyny. W katastrofie życie straciły łącznie 23 osoby. Został pochowany na Redhouse Cemetery w Doncasterze. Jego pamięci zostało poświęcone krzesło w Kościele Św. Jerzego w Highfields, po zamknięciu którego przeniesiono je do Kościoła Wszystkich Świętych w Woodlands, będącego obecnie wspólnym dla obu miejscowości.

</doc>
<doc id="1583822" url="https://pl.wikipedia.org/wiki?curid=1583822" title="Osiedle Białe Sady">
Osiedle Białe Sady

Osiedle Białe Sady w Legnicy, położone w południowo-zachodniej części miasta, graniczy z Osiedlem Asnyka.
W skład "ulic" osiedla wchodzą następujące ulice:
Osiedle zabudowanie jest domami jednorodzinnymi. Dojazd "Komunikacją miejską" umożliwiają linie 1 ,15, 16, 23, 29 i N2 .

</doc>
<doc id="1583826" url="https://pl.wikipedia.org/wiki?curid=1583826" title="Ong Bak 2">
Ong Bak 2

Ong Bak 2 – tajski przygodowy film akcji z elementami walk w stylu Muay Thai z 2008 r., w reżyserii Tonny'ego Jaa i Panna Rittikrai.

</doc>
<doc id="1583829" url="https://pl.wikipedia.org/wiki?curid=1583829" title="Axel Zitzman">
Axel Zitzman



</doc>
<doc id="1583836" url="https://pl.wikipedia.org/wiki?curid=1583836" title="Eddie Johnson (koszykarz)">
Eddie Johnson (koszykarz)



</doc>
<doc id="1583842" url="https://pl.wikipedia.org/wiki?curid=1583842" title="Drużyna Roku UEFA">
Drużyna Roku UEFA

Nagroda dla Drużyny Roku UEFA (ang. "UEFA Team of the Year") jest nagrodą przyznawaną corocznie dla 11 najlepszych piłkarzy w Europie w głosowaniu na oficjalnej stronie UEFA.
Plebiscyt jest przeprowadzany w kategorii mężczyzn (od 2001).
Lista zwycięzców.
Drużyna Roku UEFA 2001.
"Trener": Gérard Houllier ""
Drużyna Roku UEFA 2002.
"Trener": Şenol Güneş ""
Drużyna Roku UEFA 2003.
"Trener": José Mourinho "FC Porto "
Drużyna Roku UEFA 2004.
"Trener": José Mourinho "FC Porto"
Drużyna Roku UEFA 2005.
"Trener": José Mourinho "Chelsea "
Drużyna Roku UEFA 2006.
"Trener": Frank Rijkaard "FC Barcelona "
Drużyna Roku UEFA 2007.
"Trener": Alex Ferguson "Manchester United "
Drużyna Roku UEFA 2008.
"Trener": Alex Ferguson "Manchester United "
Drużyna Roku UEFA 2009.
"Trener": Josep Guardiola "FC Barcelona "
Drużyna Roku UEFA 2010.
"Trener": José Mourinho "Inter Mediolan"/ "Real Madryt"
Drużyna Roku UEFA 2011.
Od 2011 nie było głosowania na trenera roku.

</doc>
<doc id="1583844" url="https://pl.wikipedia.org/wiki?curid=1583844" title="Stefan Lewiński">
Stefan Lewiński

Stefan Lewiński herbu Lewart (ur. 19 grudnia 1736, Drohomirczany k. Stanisławowa, zm. 23 stycznia 1806) – duchowny greckikatolicki, sekretarz Gabinetu króla i Rady Nieustającej od ok. 1775, unicki biskup pomocniczy 1784-1791 (zrezygnował), nom. koadiutorem i administratorem unickiej diecezji łuckiej i ostrogskiej 13 lutego 1787, prekonizowany koadiutorem 22 stycznia 1788, prekonizowany ordynariuszem łuckim unickim 18 listopada 1798. 
W latach 1757-1763 studiował teologię w Kolegium Papieskim we Lwowie.
Odznaczony Orderem Świętego Stanisława w 1791 roku.

</doc>
<doc id="1583846" url="https://pl.wikipedia.org/wiki?curid=1583846" title="Dyzio">
Dyzio



</doc>
<doc id="1583847" url="https://pl.wikipedia.org/wiki?curid=1583847" title="Zyzio">
Zyzio



</doc>
<doc id="1583849" url="https://pl.wikipedia.org/wiki?curid=1583849" title="Włodzimierz Neneman">
Włodzimierz Neneman

Włodzimierz Neneman (ur. 24 listopada 1936 w Kazimierzu Biskupim) – polski rolnik, hodowca, poseł na Sejm PRL IX kadencji.
Ukończył Technikum Mechanizacji Rolnictwa w Poznaniu, następnie pracował w gospodarstwie rodziców. Samodzielnie prowadził gospodarstwo rolne w Wełnicy od 1963. 
W latach 1985–1989 sprawował mandat posła na Sejm PRL IX kadencji. Reprezentował Zjednoczone Stronnictwo Ludowe w okręgu Poznań-Nowe Miasto. Pracował w Komisji Rolnictwa, Leśnictwa i Gospodarki Żywnościowej. Do ZSL wstąpił w 1964, wchodził w skład władz wojewódzkich partii w Poznaniu i władz lokalnych w Gnieźnie. Przed objęciem mandatu posła był członkiem Rady Społeczno-Gospodarczej przy Sejmie PRL oraz Rady Naukowo-Technicznej przy Ministrze Rolnictwa. Otrzymał Medal 40-lecia Polski Ludowej, a także Złotą Honorową Odznakę Polskiej Federacji Hodowców Bydła i Producentów Mleka.
Na początku lat 90. zreorganizował swoje gospodarstwo hodowlane, był prekursorem jednej z odmian bydła mlecznego w Polsce.
Żonaty, ma dwoje dzieci, w tym syna Roberta, który przejął wymienione wyżej gospodarstwo. Jest wujem Jarosława Nenemana – wiceministra finansów w rządach Marka Belki, Kazimierza Marcinkiewicza, Jarosława Kaczyńskiego i Ewy Kopacz oraz doradcy prezydenta Bronisława Komorowskiego.

</doc>
<doc id="1583850" url="https://pl.wikipedia.org/wiki?curid=1583850" title="Parafia św. Włodzimierza Wielkiego w Krynicy-Zdroju">
Parafia św. Włodzimierza Wielkiego w Krynicy-Zdroju

Parafia św. Włodzimierza Wielkiego – parafia prawosławna znajdująca się w Krynicy-Zdroju. Parafia należy do dekanatu Krynica w diecezji przemysko-gorlickiej.
Na terenie parafii funkcjonuje 1 cerkiew:
Historia.
Parafia prawosławna w Krynicy-Zdroju została erygowana dekretem metropolity Bazylego 1 czerwca 1981. Cerkiew parafialną wzniesiono w latach 1983–1996.
W 2014 parafia liczyła około 60 wiernych.

</doc>
<doc id="1583865" url="https://pl.wikipedia.org/wiki?curid=1583865" title="Simon de Vlieger">
Simon de Vlieger

Simon de Vlieger (ur. ok. 1601 prawdopodobnie w Rotterdamie, pochowany 13 marca 1653 w Weesp) – holenderski malarz barokowy, projektant gobelinów i witraży.
Twórczość.
Artysta związany z Rotterdamem, Delftem i Amsterdamem, znany głównie z obrazów o tematyce marynistycznej. Jego styl stopniowo ewoluował od prawie monochromatycznych i mocno udramatyzowanych kompozycji, do obrazów spokojnych, barwnych i przesyconych jasnym światłem. W dojrzałych pracach Vliegera pierwszoplanową rolę odgrywał nastrój, podkreślany przez malowniczość wybrzeży i sylwetek żaglowców oglądanych zawsze z perspektywy brzegu. Malarz zaznaczył swoją obecność w malarstwie holenderskim, wpływając na takich twórców jak Jacob van Ruisdael i Meindert Hobbema. Jego uczniami byli Willem van de Velde młodszy i Jan van de Cappelle.
Oprócz tradycyjnego malarstwa olejnego Vlieger uprawiał także rytownictwo, wykonywał akwaforty, projektował witraże, tkaniny, a nawet meble. Jego prace są eksponowane w wielu muzeach i galeriach na całym świecie, jeden z obrazów: "Łodzie żaglowe przy brzegu" znajduje się w Muzeum Pałacu Króla Jana III w Wilanowie. Obraz "Wzburzone morze z okrętami", zrabowany przez Niemców podczas II wojny światowej, został odzyskany w 2017. Znajduje się w zbiorach Muzeum Narodowego w Warszawie. Nie jest eksponowany.

</doc>
<doc id="1583867" url="https://pl.wikipedia.org/wiki?curid=1583867" title="Parafia Opieki Matki Bożej w Zdyni">
Parafia Opieki Matki Bożej w Zdyni

 
Parafia Opieki Matki Bożej – parafia prawosławna w Zdyni, w dekanacie Gorlice diecezji przemysko-gorlickiej.
Na terenie parafii funkcjonują 2 cerkwie:
Historia.
Cerkiew Opieki Matki Bożej została zbudowana przez grekokatolików w 1795 r. W 1934 r. parafia weszła w skład nowo utworzonej Apostolskiej Administracji Łemkowszczyzny w dekanacie gorlickim. W 1936 r. parafia miała 1061 wiernych. Po akcji „Wisła” przez pewien czas użytkowali ją rzymscy katolicy. W 1967 r. została erygowana parafia prawosławna. W 1969 r. w parafii było 430 wiernych (w tym: Zdynia – 145, Konieczna – 65, Gładyszów – 147, Regietów – 73).
Zasięg terytorialny.
Zdynia, Konieczna, Uście Gorlickie

</doc>
<doc id="1583878" url="https://pl.wikipedia.org/wiki?curid=1583878" title="Związek Strzelecki „Strzelec” Organizacja Społeczno-Wychowawcza">
Związek Strzelecki „Strzelec” Organizacja Społeczno-Wychowawcza

Związek Strzelecki „Strzelec” Organizacja Społeczno-Wychowawcza ("ZS „Strzelec” OSW") – proobronna organizacja paramilitarna, patriotyczne stowarzyszenie stawiające sobie za cel kontynuację istniejącego w okresie międzywojennym Związku Strzeleckiego. Działa jako stowarzyszenie rejestrowe we współpracy ze Strażą Graniczną, Obroną Cywilną i Związkiem Harcerstwa Polskiego.
Historia.
8 sierpnia 1990 z inspiracji Departamentu Społeczno-Wychowawczego MON zostaje zarejestrowana organizacja „Strzelec” – Organizacja Społeczno Wychowawcza. Organizacja powstała jako alternatywa dla powstałego w roku 1988 Związku Strzeleckiego „Strzelec” i funkcjonującego w oparciu o struktury Konfederacji Polski Niepodległej.
W kilka miesięcy od powstania organizacji rozpoczęto rozmowy zjednoczeniowe z innymi organizacjami strzeleckimi. W ich wyniku 1 marca 1991 roku dochodzi do zjazdu zjednoczeniowego kilku organizacji strzeleckich pod patronatem ówczesnego wiceministra MON d.s. Wychowania Romualda Szeremietiewa. Zjednoczona organizacja otrzymała nazwę Związek Strzelecki „Strzelec” Organizacja Społeczno-Wychowawcza. Pierwszym komendantem organizacji zostaje bryg. ZS Wiesław Gęsicki. Członkami założycielami nowej organizacji byli m.in.: bryg. ZS Michał Wnuk, bryg. ZS Wiesław Gęsicki, st. insp. ZS Danuta Laskus i bryg. ZS Adam Bidas.
W październiku 2011 roku, podczas "Forum Organizacji Pozarządowych Współpracujących z Resortem Obrony Narodowej w Dziedzinie Obronności" Związek Strzelecki „Strzelec” OSW został wyróżniony przez Ministra Obrony Narodowej Tomasza Siemoniaka umieszczaniem na drugim miejscu na liście organizacji pozarządowych najlepiej współpracujących z Wojskiem Polskim.
Za oficjalną datę powstania Związku Strzeleckiego „Strzelec” OSW przyjmuje się datę I Walnego Zjazdu Delegatów, czyli 1 marca 1991 roku.
Cel istnienia.
Zgodnie z art 6 statutu ZS „Strzelec” OSW, celem Związku jest:
W odróżnieniu od innych obecnie funkcjonujących Związków Strzeleckich ZS „Strzelec” OSW kładzie duży nacisk na apolityczność i neutralność światopoglądową, patriotyzm ZS Strzelec OSW nie jest patriotyzmem nacjonalistycznym, lecz pragmatycznym patriotyzmem dnia codziennego.
Organizacja Związku.
Podstawową komórką terenową jest Jednostka Strzelecka. Poszczególne jednostki podlegają pod jeden z czterech Okręgów Strzeleckich (Centralny, Południowo-Wschodni, Śląsko-Małopolski i Pomorski).
Komendanci Główni.
Komendant Główny Organizacji Społeczno-Wychowawczej „Strzelec” (1990–1992):
Komendanci Główni ZS „Strzelec” OSW od 1992 do dnia dzisiejszego:
Szkolenia.
Szkolenia w Związku są podzielone na następujące grupy:
Pierwszy etap obejmuje tematykę zbliżoną do wojskowego szkolenia unitarnego. Drugi etap zawiera szkolenia podnoszące poziom umiejętności taktycznych pojedynczego strzelca oraz umożliwiają zgrywanie się strzelców w większych pododdziałach. Trzeci etap to szkolenia zamknięte przeznaczone dla tworzonego Plutonu Dyspozycyjnego Grup Szybkiego Reagowania pozostające w dyspozycji Komendy Głównej. Szkolenia specjalistyczne to grupa przedsięwzięć obejmujących; szkolenie spadochroniarskie, zjazdy linowe, szkolenia z zakresu medycyny polowej i inne. Kursy metodyczne to zajęcia dla młodszej oraz starszej kadry dowódczej. Zajęcia te mają na celu podniesienie poziomu zajęć prowadzonych w poszczególnych jednostkach.
W latach 1990–2007 Związek w ramach szkolenia przedpoborowych na obozach unitarnych w Wędrzynie i Siedlcach przeszkolił około 3000 młodych ludzi, dodatkowo na bazie 1. Batalionu Szturmowego z Lublińca w latach 1991–1994 przeszkolono ok. 150 osób w zakresie szkolenia zwiadu i dalekiego zwiadu, w zakresie szkolenia specjalistycznego wyszkolił ok. 650 spadochroniarzy (z zaliczeniem 7 skoków), 42 płetwonurków, 50 instruktorów strzelectwa sportowego, 15 instruktorów alpinistyki, 50 strażaków ochotników, 250 wychowawców obozów młodzieżowych i placówek wychowawczych.
Wielu byłych i obecnych członków OSW Strzelec pełni służbę w jednostkach Wojska Polskiego, Policji i Straży Granicznej. Wielu pełni misje w Iraku i Afganistanie.
Uroczystości.
Na podstawie lokalnych porozumień z władzami państwowymi i samorządowymi jednostki strzeleckie biorą udział w uroczystościach państwowych ze szczególnym uwzględnieniem Narodowego Święta Niepodległości oraz Święta Konstytucji 3 maja. Bardzo często jednostki są współorganizatorami lub nawet organizatorami wszelkiego rodzaju obchodów związanych z lokalnym patriotyzmem oraz tradycjami niepodległościowymi i historycznymi.
Rekrutacja.
Rekrutacja do Związek Strzelecki „Strzelec” Organizacja Społeczno-Wychowawcza jest prowadzona na poziomie jednostek strzeleckich, zorganizowane grupy (na przykład klasy o profilu wojskowym) mogą zakładać własne jednostki strzeleckie.
Aby zostać strzelcem należy mieć obywatelstwo polskie, być niekaranym i mieć ukończone 15 lat.
Umundurowanie.
Strzelcy wykorzystują umundurowanie Wojska Polskiego wz.2010 lub wz.2019 w kamuflażu wz. 93 "Pantera Leśna" z oznakami strzeleckimi.
Członkowie Związku noszą:
Stopnie strzeleckie.
Zgodnie z Regulaminem Stopni Strzeleckich ZS „Strzelec” OSW występują następujące stopnie strzeleckie:
• brygadier ZS 
Ponadto istnieje stopień brygadiera ZS, który może być przyznawany wyłącznie osobom, które pełniły lub pełnią funkcję Komendanta Głównego ZS „Strzelec” OSW.

</doc>
<doc id="1583879" url="https://pl.wikipedia.org/wiki?curid=1583879" title="Kościół Baptystyczny Westboro">
Kościół Baptystyczny Westboro

Kościół Baptystyczny Westboro (skrót: WBC, ang. "Westboro Baptist Church") – kontrowersyjna fundamentalistyczna organizacja chrześcijańska, której założycielem i pastorem był Fred Phelps, z siedzibą w Topece w stanie Kansas, w Stanach Zjednoczonych, założona w 1955 roku. Według informacji podawanych przez organizację liczy około 40 członków. Działania organizacji są monitorowane przez Anti-Defamation League.
Kościół Baptystyczny Westboro identyfikuje się z kalwińskim nurtem w baptyzmie, jakkolwiek nie należy on do żadnej organizacji zrzeszającej kościoły baptystyczne. Nie posiada również związku (mimo częściowo zbieżnej doktryny) z reformowanymi baptystami. Kościół jest całkowicie niezależny od innych wyznań; wspólnoty nie utrzymują z nim także ewangelikalne wyznania fundamentalistyczne, które mimo konserwatyzmu w teologii, nie popierają kontrowersyjnych poglądów ani działań baptystów z Westboro.
Organizacja posiada szereg stron internetowych potępiających homoseksualizm, Kościół katolicki, muzułmanów oraz Żydów, a także większość państw świata, rzekomo wspierających wymienione grupy.
Kościół organizuje liczne demonstracje, m.in. podczas pogrzebów żołnierzy amerykańskich poległych podczas wojny w Iraku, a także parad gejowskich.
Działania organizacji bazują na przekonaniu, będącym jednocześnie głównym sloganem WBC, że „Bóg nienawidzi pedałów” (ang. "God hates fags"). Według Kościoła Westboro wszelkie nieszczęścia, do których dochodzi na świecie są związane z homoseksualizmem oraz wzrastającą tolerancją i akceptacją „propagandy homoseksualnej”. Według członków WBC, homoseksualiści są największymi z grzeszników i są nienawidzeni przez Boga. Jednocześnie uważają, że homoseksualizm powinien być karany śmiercią.
W 2007 roku BBC wyemitowało program dokumentalny "The Most Hated Family in America" opowiadający o organizacji, a w 2011 roku jego kontynuację "America's Most Hated Family in Crisis".

</doc>
<doc id="1583880" url="https://pl.wikipedia.org/wiki?curid=1583880" title="Rejon zdzięciołski">
Rejon zdzięciołski



</doc>
<doc id="1583882" url="https://pl.wikipedia.org/wiki?curid=1583882" title="Fabio Testi">
Fabio Testi

Fabio Testi (ur. 2 sierpnia 1941 w Peschiera del Garda w prowincji Werona) – włoski aktor i kaskader.
Kariera.
W 1966 rozpoczął swoją karierę jako kaskader. Rok później zagrał epizodyczną rolę w spaghetti westernie Milesa Deema (Demofilo Fidaniąego) "Cudzoziemiec...Zrób znak krzyża!" ("Straniero... fatti il segno della croce!", 1967). Sergio Leone zatrudnił go w 1968 roku do "Pewnego razu na Dzikim Zachodzie" ("Once Upon a Time in the West"), a Roger Vadim do Barbarelli. Grał potem role wiodące w spaghetti westernach, takich jak "Martwy jeździec" ("Anda muchacho, spara!", 1971). Jednak nie mógł zdobyć popularności na miarę swoich włoskich rówieśników, podczas gdy Terence Hill, Franco Nero czy Giuliano Gemma osiągnęli uznanie. Na planie melodramatu Andrzeja Żuławskiego "Najważniejsze to kochać" ("L'Important c'est d'aimer", 1975) obok Romy Schneider, Klausa Kinskiego i Jacques’a Dutronca zagrał niezależnego fotografa Servaisa Monta.
Pracował na planie gangsterskiej opowieści Sergio Leone "Dawno temu w Ameryce" ("Once Upon a Time in America", 1984) z Robertem De Niro i Jamesem Woodsem, gdzie spadł z dachu i uderzył ramieniem o ziemię. W 1984 nagrał singiel „Palma de Majorca”/„L'artista” (CGD, CGD 10551, 7”). W 1991 grał w kilku odcinkach argentyńsko-włoskiej telenoweli "Manuela".
Życie prywatne.
Ze związku z aktorką Edwige Fenech, ma syna Edwina (ur. 19 czerwca 1971). W latach 1973-1977 był związany z Ursulą Andress, a następnie romansował z Charlotte Rampling. W latach 1979-96 był żonaty z hiszpańską aktorką Lolą Navarro, miał z nią troje dzieci: dwóch synów – Fabia Jr. i Tomasa oraz córkę Trini. Od 2013 Testi skupiał się na rolnictwie i był właścicielem trzeciej co do wielkości farmy kiwi we Włoszech. 3 stycznia 2015 na Capri w wieku 73 lat poślubił 45-letnią Antonellę Liguori, właścicielkę galerii. Jednak doszło do separacji. W 2019 mając 78 lat związał się z 30-letnią skrzypaczką Lisą Angelli.

</doc>
<doc id="1583886" url="https://pl.wikipedia.org/wiki?curid=1583886" title="Dziatława">
Dziatława



</doc>
<doc id="1583889" url="https://pl.wikipedia.org/wiki?curid=1583889" title="Diatłowo">
Diatłowo



</doc>
<doc id="1583891" url="https://pl.wikipedia.org/wiki?curid=1583891" title="Martin Ivičič">
Martin Ivičič

Martin Ivičič (ur. 17 lutego 1976) – słowacki hokeista, reprezentant Słowacji.
Kariera klubowa.
Do 2011 zawodnik Ciarko KH Sanok. Od czerwca 2011 roku zawodnik JKH GKS Jastrzębie. Od sezonu 2012/2013 zawodnik HC Dukla Senica.
W reprezentacji Słowacji rozegrał 5 spotkań.

</doc>
<doc id="1583893" url="https://pl.wikipedia.org/wiki?curid=1583893" title="Rak sromu">
Rak sromu

Rak sromu – nowotwór złośliwy sromu, pierwotny lub przerzutowy. Jest rzadką chorobą nowotworową stanowiącą 3–5% nowotworów ginekologicznych. Występuje najczęściej u kobiet w starszym wieku. Pierwotnego raka sromu poprzedza wystąpienie nieinwazyjnego stanu przedrakowego określanego jako neoplazja wewnątrznabłonkowa sromu (VIN, od ang. "vulvar intraepithelial neoplasia").
Epidemiologia.
Rak sromu jest rzadkim nowotworem, odpowiadającym za około 3–5% nowotworów ginekologicznych. Zazwyczaj dotyczy kobiet w wieku pomenopauzalnym, najczęściej po 60. roku życia, szczyt zachorowań przypada na 65.–70. rok życia.
Patogeneza.
W patogenezie raka sromu bierze się pod uwagę udział przewlekłej infekcji bakteryjnej bądź wirusowej. Głównym czynnikiem jest prawdopodobnie wirus brodawczaka ludzkiego (HPV, serotypy 6, 11, 16, 18).
Rakowi sromu często towarzyszą dystrofie sromu, które nie są jednak uważane za zmiany przedrakowe, o ile nie stwierdza się w ich obrębie zmian dysplastycznych (VIN). Należą do nich dystrofia przerostowa ("squamous hyperplasia") i dystrofia zanikowa (liszaj twardzinowy sromu).
Patomorfologia.
Histologicznie rak sromu dzieli się na typy: płaskonabłonkowy rogowaciejący (65–90% przypadków), brodawczakowaty, jasnokomórkowy, gruczołowy i rak Pageta.
Objawy i przebieg.
Choroba może przebiegać długo bezobjawowo lub objawiać się nieswoiście: świądem sromu, bólem w okolicy łechtaczki, zaburzeniami mikcji, cuchnącą wydzieliną z pochwy. Rak nacieka przez ciągłość struktury miednicy mniejszej i krocza, daje przerzuty drogą chłonną do regionalnych węzłów chłonnych.
Rozpoznanie i diagnostyka różnicowa.
W diagnostyce różnicowej należy uwzględnić inne zmiany nowotworowe, takie jak czerniak. Wśród chorób nienowotworowych sromu należy uwzględnić liszaja twardzinowego i hiperplazję komórek nabłonkowych. Zmiany mogą być wywołane przez choroby zakaźne takie jak opryszczka genitalna, ludzki wirusa brodawczaka (kłykciny kończyste), kiła (kłykciny płaskie), wrzód weneryczny, ziarniniak pachwinowy i ziarnica weneryczna pachwin.
Niespecyficznym markerem raka sromu może być podjednostka β hCG, ale nie określono jej roli w przypadkach tego nowotworu. Wykazano, że w inwazyjnych rakach sromu podwyższony jest poziom SCC-Ag.
Leczenie.
Leczenie zależy od stopnia zaawansowania choroby. Stosowane metody to proste lub miejscowe wycięcie (stopień 0), usunięcie sromu z regionalnymi węzłami (I), radykalne usunięcie sromu z obustronnym usunięciem węzłów pachwinowych (II), z głębokimi węzłami chłonnymi, resekcją części cewki moczowej i odbytnicy (III), z napromienianiem radykalnym lub paliatywnym (IV).
Zastosowanie ma chemioterapia neoadiuwantowa, mająca na celu ograniczenie masy guza (możliwość operacyjnego usunięcia)
Rokowanie.
Rokowanie zależy od stopnia zaawansowania procesu chorobowego w momencie rozpoznania. W stopniu I i II skorygowane pięcioletnie przeżycie wynosi ponad 90% (dla I stopnia 98%), dla stopni I–IV 75%.
Markerami prognostycznymi raka sromu mogą być ekspresja kaspazy-3 (brak ekspresji koreluje ze złym rokowaniem) i ekspresja cyklooksygenazy-2 (nadekspresja koreluje z gorszym rokowaniem).

</doc>
<doc id="1583895" url="https://pl.wikipedia.org/wiki?curid=1583895" title="Martin Ivicic">
Martin Ivicic



</doc>
<doc id="1583903" url="https://pl.wikipedia.org/wiki?curid=1583903" title="Duloksetyna">
Duloksetyna

Duloksetyna – organiczny związek chemiczny, lek z grupy inhibitorów wychwytu zwrotnego serotoniny i noradrenaliny (SNRI), stosowany w leczeniu depresji, zespołu lęku uogólnionego, bólu w neuropatii cukrzycowej i fibromialgii. Została zatwierdzona przez FDA w 2004 r. W niektórych krajach stosowana w terapii wysiłkowego nietrzymania moczu (SUI).
Mechanizm działania.
Duloksetyna hamuje transporter serotoniny (SERT) i transporter noradrenaliny (NET), zwiększając przekaźnictwo serotoninergiczne i noradrenergiczne. Ponieważ pompa wychwytu zwrotnego noradrenaliny działa na dopaminę w korze przedczołowej, prawdopodobnie duloksetyna zwiększa również przekaźnictwo dopaminergiczne w tym obszarze mózgu. Hamuje wychwyt zwrotny serotoniny i noradrenaliny nieproporcjonalnie, w stosunku 10:1, ponadto działa w tych kierunkach w sposób sekwencyjny, a nie równoległy. Dlatego w jej działaniu dominują efekty wpływu na poziom serotoniny, a później i słabiej na poziom noradrenaliny. 
Farmakokinetyka i metabolizm.
Czas półtrwania duloksetyny wynosi około 12 godzin. Lek jest metabolizowany przy udziale izoenzymów cytochromu P450: CYP2D6 i CYP1A2. Prawdopodobnie tylko metabolizm przez CYP2D6 ma znaczenie kliniczne. Jest inhibitorem izoenzymów 1A2, 3A4 oraz 2D6. Stwarza to ryzyko interakcji z innymi lekami metabolizowanymi przez wymienione izoenzymy.
Działania niepożądane.
Większość działań niepożądanych leku występuje na początku kuracji i ustępuje w krótkim czasie. Najczęściej są to nudności, biegunka, nadmierna senność w ciągu dnia, bezsenność, nadmierna potliwość. Mogą występować zaburzenia funkcji seksualnych u kobiet i mężczyzn. Lek obniża próg drgawkowy i rzadko może powodować napady drgawkowe. Wyjątkowo może powodować przyrost masy ciała, stwarza też niewielkie u osób zdrowych i znaczne w przypadku jednoczesnych chorób afektywnych ryzyko wystąpienia manii lub hipomanii.
Preparaty.
Preparaty duloksetyny dopuszczone do obrotu w Polsce: "Depratal", "Duciltia", "Duloxetine", "Duloxgamma", "Dulsevia", "Dulxetenon", "Dutilox", "Strodros".

</doc>
<doc id="1583905" url="https://pl.wikipedia.org/wiki?curid=1583905" title="Cesarskie cięcie (film)">
Cesarskie cięcie (film)

Cesarskie cięcie – polski film fabularny z 1987 r. w reżyserii Stanisława Moszuka.
Opis fabuły.
W pewnym województwie ma przyjść na świat milionowy obywatel. Władze chcą wykorzystać ten fakt do podreperowania interesów regionu. Kandydatek na sławną matkę jest siedem. Każda zdaje sobie sprawę, że jeśli urodzi „milionowego”, może spodziewać się profitów. Rozpoczyna się wyścig kobiet chcących urodzić ważnego obywatela. Władze mają jednak preferencje. Nieoficjalnie powołują więc „pełnomocnika do spraw narodzin”, którego zadaniem jest dopilnowanie, by milionowy obywatel miał odpowiednio reprezentatywny rodowód.

</doc>
<doc id="1583908" url="https://pl.wikipedia.org/wiki?curid=1583908" title="Richard Gough">
Richard Gough

Charles Richard Gough (ur. 5 kwietnia 1962 w Sztokholmie) – szkocki piłkarz grający na pozycji obrońcy.
Kariera klubowa.
Gough urodził się w Sztokholmie. Jego ojciec jest Szkotem, a matka Szwedką. Richard wychowywał się w Południowej Afryce, a pierwsze piłkarskie kroki stawiał w drużynie Wits University. Następnie przebywał na testach w Rangers F.C., a także w Charlton Athletic, ale w 1980 roku podpisał profesjonalny kontrakt z Dundee United. W barwach Dundee zadebiutował w Scottish Premier League. W 1983 roku wywalczył z United pierwsze w historii klubu mistrzostwo Szkocji, a w 1984 roku wystąpił w półfinale Pucharu Mistrzów, jednak Dundee odpadło po dwumeczu z AS Roma (2:0, 0:3). W „The Terrors” Richard występował do końca sezonu 1985/1986 i rozegrał dla tego klubu 165 meczów oraz zdobył 23 gole.
17 sierpnia 1986 roku Gough podpisał kontrakt z Tottenhamem Hotspur, prowadzonym przez menedżera Davida Pleata. Kosztował 750 tysięcy funtów, a w Division One swój debiut zaliczył 23 sierpnia w wygranym 3:0 meczu z Aston Villą. W Tottenhamie grał ponad rok i był podstawowym zawodnikiem. Rozegrał 49 spotkań i zdobył dwie bramki.
W październiku 1987 roku Gough powrócił do Szkocji i został zawodnikiem Rangers F.C., które zapłaciło za niego sumę półtora miliona funtów. Swój debiut w koszulce Rangersów zaliczył 10 października w meczu przeciwko Dundee United (0:1). W 1988 roku wywalczył z Rangersami swoje pierwsze trofeum – Puchar Ligi Szkockiej. Z kolei w latach [1989-1997 aż dziewięciokrotnie z rzędu zostawał mistrzem Szkocji. W latach 1992, [1993 i 1996 zdobył Puchar Szkocji, a w 1989, 1991, 1993, 1994 i 1997 kolejne puchary ligi. Do 1998 roku rozegrał dla Rangersów 318 spotkań i zdobył 26 goli.
Jeszcze w trakcie sezonu 1996/1997 Richard na krótko trafił do amerykańskiej Major League Soccer i grał w niej w barwach Kansas City Wizards. W 1998 roku Szkot ponownie wyjechał do Stanów Zjednoczonych i występował w drużynie San Jose Clash. Na początku 1999 roku został wypożyczony z San Jose do Nottingham Forest, w którym spędził pół roku.
11 czerwca 1999 Gough podpisał kontrakt z Evertonem. 8 sierpnia zadebiutował w jego barwach w Premiership w zremisowanym 1:1 meczu z Manchesterem United. W zespole prowadzonym przez rodaka Waltera Smitha grał w pierwszym składzie u boku innych Szkotów: Davida Weira, Johna Collinsa, Dona Hutchisona i Scota Gemmilla. W sezonie 2000/2001 był rezerwowym, a następnie zakończył karierę w wieku 39 lat.
Kariera reprezentacyjna.
W reprezentacji Szkocji Gough zadebiutował 30 marca 1983 roku w zremisowanym 2:2 meczu eliminacji do Euro 84 ze Szwajcarią. W 1986 roku został powołany przez Alexa Fergusona do kadry na Mistrzostwa Świata w Meksyku. Tam Richard był podstawowym zawodnikiem i zagrał we wszystkich trzech grupowych spotkaniach: z Danią (0:1), z RFN (1:2) i z Urugwajem (0:0). Z kolei w 1990 roku wystąpił na Mundialu we Włoszech, na którym zaliczył jedno spotkanie, przegrane 0:1 z Kostaryką.
W 1992 roku selekcjoner Andy Roxburgh uwzględnił Gougha w kadrze na Euro 92, na którym Richard był kapitanem. Na tym turnieju zagrał w trzech meczach: przegranych 0:1 z Holandią, 0:2 z Niemcami i wygranym 3:0 ze Wspólnotą Niepodległych Państw. Ogółem do 1993 roku w kadrze Szkocji wystąpił 61 razy i zdobył 6 goli.
Kariera trenerska.
Od listopada 2004 do maja 2005 roku Gough był menedżerem klubu Livingston F.C., któremu pomógł w utrzymaniu w Scottish Premier League.

</doc>
<doc id="1583921" url="https://pl.wikipedia.org/wiki?curid=1583921" title="Georgia pomorska">
Georgia pomorska

Georgia pomorska (ur. 28 listopada 1531, zm. na przeł. 1573/1574) – pogrobowa córka Jerzego I, księcia pomorskiego, szczecińskiego i wołogoskiego oraz Małgorzaty brandenburskiej.
Życie.
Postuma, według tradycji, imię otrzymała po ojcu. Wychowała się na dworze ojczyma, Jana, księcia anhalckiego, gdzie powstawały plany jej zamążpójścia, zapewne za Jarosława z Pernštejnu i Eryka, księcia szwedzkiego, syna Gustawa I Wazy, króla szwedzkiego. Następne plany opiewały jej zaręczyny z Ottonem II, księciem brunszwickim na Harburgu. Wszystkie zabiegi i rozmowy w sprawie małżeństwa zakończyły się fiaskiem. 
Dopiero 24 października 1563 w Wołogoszczy poślubiła Stanisława Latalskiego, starostę inowrocławskiego i człuchowskiego; hrabiego na Łabiszynie. Zmarła w czasie połogu pod koniec 1573 lub na początku 1574.
Rodzina.
Ze Stanisławem Latalskim miała córkę Marię Annę (ur. 1566, zm. 21 października 1598), wydaną 29 stycznia 1584 za Andrzeja Czarnkowskiego, wojewodę kaliskiego i kasztelana kamieńskiego, nakielskiego, rogozińskiego i kaliskiego.

</doc>
<doc id="1583925" url="https://pl.wikipedia.org/wiki?curid=1583925" title="Autódromo Internacional do Algarve">
Autódromo Internacional do Algarve

Autódromo Internacional do Algarve – tor wyścigowy położony w mieście Portimão w Portugalii o długości 4,692 km. W skład kompleksu sportowego wchodzi również: tor kartingowy, park technologiczny, pięciogwiazdkowy hotel, centrum sportowe i apartamenty.
Budowa toru, której koszt wyniósł 195 milionów euro została ukończona w 2008 roku. Pierwszym wyścigiem na torze były rozegrane 2 listopada 2008 roku zawody w ramach World Superbike. Później potwierdzono także wyścigi serii A1 Grand Prix, Le Mans Series i FIA GT Championship oraz GP2 Series.
Pierwsze testy Formuły 1 zaplanowano na 15 grudnia 2008. Chęć udziału zgłosiły ekipy McLarena i Hondy. Finalnie japoński koncern nie brał w nich udziału z powodu wycofania zespołu z rywalizacji w F1. Zamiast Hondy do Portugalii przyjechała ekipa Ferrari.
W kwietniu 2020 roku tor otrzymał najwyższą homologację FIA Grade 1 pozwalającą na rozgrywanie wyścigów Formuły 1. W lipcu tego samego roku ogłoszono, że w październiku na torze zagości pierwsze od 1996 roku GP Portugalii. 
Kierowca wyścigowy Filipe Albuquerque, który uczestniczył w pojedynkach serii A1 w barwach Portugalii, w trakcie pierwszej wizyty na torze zwracał uwagę na zmiany wysokości terenu w poszczególnych zakrętach. Podkreślał również znaczną szerokość toru, która może pozwolić na częste wyprzedzanie.
Jeden z zakrętów otrzymał imię Craiga Jonesa, który zginął w wypadku podczas rundy World Supersport na torze Brands Hatch w roku 2008.

</doc>
<doc id="1583930" url="https://pl.wikipedia.org/wiki?curid=1583930" title="Velos (1907)">
Velos (1907)

Velos (pol. "Strzała", "Grot") – grecki niszczyciel służący w Greckiej Marynarce Wojennej w latach 1907-1926.
"Velos", tak jak wszystkie cztery niszczyciele typu "Niki" (pl. ""Nike", "Zwycięstwo""), został zamówiony w Niemczech i zbudowany w 1907 roku w szczecińskiej stoczni AG Vulcan Stettin.
Podczas I wojny światowej, jak większość jednostek pływających greckiej marynarki wojennej, okręt przekazano siłom ententy. W 1916 roku włączony w skład francuskiej marynarki wojennej, gdzie pozostawał do roku 1918. Wraz z przystąpieniem Grecji do wojny, po stronie aliantów, okręt zwrócono marynarce greckiej, w której służył do końca konfliktu, patrolując Morze Egejskie.
W trakcie trwania wojny grecko-tureckiej okręt brał udział w kampanii na Morzu Czarnym, gdzie walczył m.in. z turecką artylerią przybrzeżną, a pod koniec wojny uczestniczył w ewakuacji Greków z Pontu.
Z uwagi na szczupłość budżetu, w 1926 roku podjęto decyzję o sprzedaniu okrętu "Velos" na złom, gdy dwa pozostałe niszczyciele typu "Niki" skierowano do gruntownej modernizacji.
Inne okręty o tej nazwie.
W latach 1959-1991 w służbie czynnej greckiej marynarki wojennej pozostawał niszczyciel "Velos" (D 16), zakupiony od US Navy, gdzie wcześniej służył jak USS "Charrette" (typ "Fletcher"). Aktualnie, wciąż własność marynarki, stanowi pływające muzeum.

</doc>
<doc id="1583932" url="https://pl.wikipedia.org/wiki?curid=1583932" title="Gustducyna">
Gustducyna

Gustducyna – białko, którego funkcja związana jest z odczuwaniem smaku. Należy do białek G i przypomina budową transducynę – białko siatkówki. Odgrywa rolę w odczuwaniu bodźców smakowych: gorzkich, słodkich i smaku umami. U człowieka białko gustducyny kodowane jest przez gen "GNAT3" w locus 7q21.11.

</doc>
<doc id="1583936" url="https://pl.wikipedia.org/wiki?curid=1583936" title="Zespół Pieśni i Tańca „Bielsko”">
Zespół Pieśni i Tańca „Bielsko”

Zespół Pieśni i Tańca „Bielsko” (ZPiT „Bielsko”) – bielski zespół folklorystyczny działający od 1974 r., od 1998 r. pod patronatem Bielskiego Centrum Kultury. Zajęcia zespołu odbywają się w Domu Tańca przy ul. Komorowickiej 53a.
Zespół składa się obecnie (2013) z trzech grup dziecięcych, 40-osobowej grupy reprezentacyjnej, 7-osobowej kapeli i 16-osobowego big bandu. Łącznie jest to około stu osób. Kierownikiem artystycznym i choreografem jest Bożena Bieńczyk, natomiast kierownikiem muzycznym – Marzena Chromiec-Grzybowska.
W swoim repertuarze Zespół Pieśni i Tańca „Bielsko” posiada dwa różne programy:
ZPiT „Bielsko” bierze udział w licznych festiwalach folklorystycznych na całym świecie. Dotychczas zespół odwiedził, poza Polską, Francję, Hiszpanię, Włochy, Portugalię, Niemcy, Belgię, Węgry, Austrię, Bulgarię, Grecję, Serbię, Stany Zjednoczone (Montana, Utah i Idaho), Brazylię, Sardynię, Indonezję, Sycylię, Francję.

</doc>
<doc id="1583945" url="https://pl.wikipedia.org/wiki?curid=1583945" title="Libiąż Mały (gmina)">
Libiąż Mały (gmina)

Libiąż Mały – dawna gmina wiejska istniejąca w latach 1934–1954 w woj. krakowskim (dzisiejsze woj. małopolskie). Siedzibą władz gminy był Libiąż Mały.
Gmina zbiorowa Libiąż Mały została utworzona 1 sierpnia 1934 w powiecie chrzanowskim w woj. krakowskim z dotychczasowych jednostkowych gmin wiejskich: Libiąż Mały, Libiąż Wielki, Moczydło i Żarki.
Podczas okupacji hitlerowskiej włączona do III Rzeszy jako "Amtsbezirk Libiaz-Maly".
Po wojnie przywrócona. Według stanu z dnia 1 lipca 1952 roku gmina składała się z 4 gromad: gromadę Libiąż Mały, Libiąż Wielki, Moczydło i Żarki.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Jej obszar podzielono między gromady Libiąż Mały i Żarki.
1 stycznia 1973 roku reaktywowano gminy, w tym współczesną gminę Libiąż, w porównaniu od gminy Libiąż Mały zwiększoną o wieś Gromiec (należącą przed 1954 do gminy Chełmek).

</doc>
<doc id="1583947" url="https://pl.wikipedia.org/wiki?curid=1583947" title="Zbrodnia w Ihrowicy">
Zbrodnia w Ihrowicy

Zbrodnia w Ihrowicy – zbrodnia popełniona przez członków UPA z pomocą oddziału samoobrony ukraińskiej (SKW) w wigilijną noc 24 grudnia 1944 roku na polskiej ludności Ihrowicy na Podolu w dawnym powiecie tarnopolskim, na terenach zajętych przez Armię Czerwoną.
Tło zbrodni.
Ihrowica była wsią zamieszkiwaną zarówno przez ludność polską, jak i ukraińską. 17 grudnia zabito we wsi dwóch Polaków ochraniających zboże składowane w gmachu Domu Ludowego. W związku z tym w Ihrowicy zorganizowano stały posterunek istriebitielnych batalionów, mających odgrywać rolę samoobrony w razie napaści z lejtnantem Demianenką i sierżantem Siemionowem na czele. Podlegał on dowództwu w Hłuboczku.
24 grudnia czteroosobowy patrol z posterunku natknął się na większą grupę upowców, tylko dwóch żołnierzy uciekło po pomoc do Hłuboczka. Siemionow zginął w potyczce, drugi żołnierz – Kazimierz Litwin – został wzięty do niewoli i ścięty.
Przebieg "Krwawej Wigilii".
W ataku na wieś wzięła udział sotnia z kurenia Burłaki (III WO Łysonia) dowodzona przez Iwana Szemczyszyna ps. „Czornyj”, wspomagana przez miejscowy oddział samoobrony ukraińskiej. W pierwszej kolejności został zaatakowany posterunek IB, w którym znajdowało się tylko sześciu obrońców. Został on ostrzelany z broni maszynowej, obrońcy odpowiedzieli pojedynczymi strzałami, jednak ostatecznie UPA nie zdobyła budynku. Na odgłos wystrzałów zareagował ks. Stanisław Szczepankiewicz, który zaalarmował wieś biciem w dzwon. Dzięki temu części ihrowiczan udało się uciec, ale ksiądz wraz z matką, siostrą i bratem zostali zamordowani siekierami.
Napastnicy podzielili się na grupy i atakowali polskie domy mordując napotkane rodziny. Miejscowi ukraińscy chłopi, którzy przybyli za oddziałem UPA, rabowali mienie Polaków i podpalali domy. Cała akcja była dobrze przygotowana, atakujący wiedzieli, gdzie mieszkają Polacy i w pierwszej kolejności zabijali rodziny, znane z tradycji patriotycznej. Mieszkający na skraju wsi Polacy, którzy nie usłyszeli strzałów, ratowali się ucieczką w ostatniej chwili, odrywając się od wieczerzy wigilijnej. Niektórzy miejscowi Ukraińcy pomagali Polakom, ukrywając ich we własnych domach z narażeniem życia.
Następnego dnia ocaleni Polacy pogrzebali ofiary zbrodni i opuścili wieś. Po napadzie władze sowieckie nie przeprowadziły żadnego dochodzenia, co spowodowało, że miejscowi sprawcy mordu poczuli się bezkarnie. W 1945 roku zostało zabitych jeszcze kilka osób polskiej narodowości z mieszanych małżeństw. W sumie liczba ofiar zbrodni UPA i SKW w Ihrowicy wyniosła 89 osób. Materiały historyczne NKWD podają, że w Ihrowicy miało zginąć 67 Polaków.
Wkrótce po ukazaniu się pierwszego wydania książki Jana Białowąsa "Wspomnienia z Ihrowicy na Podolu", w ukraińskim piśmie „Swoboda” 18 sierpnia 1998 roku ukazał się artykuł pt. Сповідь ката (pol. "Spowiedź kata"). Opisuje on literacko wspomnienia Dmytro Czernyhiwskiego, oficera KGB. W jej trakcie przypisuje on swojemu oddziałowi (NKWD) dokonanie zbrodni w Ihrowicy pod przebraniem banderowskim. Informacja o sprawstwie NKWD na podstawie wspomnienia Dmytro Czernyhiwskiego, znalazła się również w artykule Bogdana Huka w tygodniku „Nasze Słowo” z 8 lutego 2009 roku. Relacji tej nie potwierdzają opracowania historyków.
Upamiętnienie ofiar.
Na postawionym w 2008 roku pomniku w Ihrowicy umieszczona jest inskrypcja w j. polskim i ukraińskim z niewielką różnicą, w języku polskim napisano „zamordowanym”, a w ukraińskim „zginęli śmiercią tragiczną”: „Z dymem pożarów, z kurzem krwi bratniej do Ciebie, Panie, woła ten głos (Kornel Ujejski)”, oraz: „Około 90 Polaków mieszkańców wsi Ihrowica zamordowanych 24 grudnia 1944 r. Niech spoczywają w pokoju. Rząd Rzeczypospolitej Polskiej, Rodziny, 2007 rok”. Na skrzydłach pomnika widnieją imiona, nazwiska oraz wiek ofiar. 
W 1995 r. potomkowie Kresowian ustawili na cmentarzu parafialnym w Korfantowie upamiętniający ks. Stanisława Szczepankiewicza i pomordowanych mieszkańców Ihrowicy.
W Kresowej Księdze Sprawiedliwych w kontekście Ihrowicy pojawiają się trzy nazwiska Ukraińców, którzy pomogli eksterminowanym Polakom:
W 2010 roku powstał film dokumentalny pt. "Zabili nas w Wigilię" opowiadający o zbrodni.

</doc>
<doc id="1583950" url="https://pl.wikipedia.org/wiki?curid=1583950" title="Dan Fogelberg">
Dan Fogelberg

Daniel Grayling Fogelberg (ur. 13 sierpnia 1951 w Peorii, zm. 16 grudnia 2007 w Deer Isle, Maine) – amerykański piosenkarz, kompozytor i multiinstrumentalista.

</doc>
<doc id="1583955" url="https://pl.wikipedia.org/wiki?curid=1583955" title="Góry Maya">
Góry Maya



</doc>
<doc id="1583965" url="https://pl.wikipedia.org/wiki?curid=1583965" title="Historia geografii">
Historia geografii

Historia geografii to historia rozwoju wiedzy geograficznej człowieka od czasów starożytnych do współczesności.
Geografia w czasach starożytnych.
Geografia starożytnego Wschodu (3000–1000 p.n.e.).
W starożytnej geografii hinduskiej mitologiczne wyobrażenie świata przedstawione jest w poematach Ramajana i Mahabharata z IV–I w. p.n.e., z Ziemią wyobrażoną jako kwiat lotosu, kontrastuje z realną znajomością świata i zjawisk przyrodniczych. Hinduscy żeglarze z II tysiąclecia p.n.e. odbywali podróże morskie do ujścia Eufratu, Wietnamu pd.-zach. Arabii i wschodniej Afryki, wykorzystując kierunki wiatrów monsunowych, zimą udawali się na zachód, a latem na wschód. W I w. nawiązywali kontakty handlowe z Egiptem, a za jego pośrednictwem z Rzymem. Również Chińczycy w III w. p.n.e. posiadali obszerne wiadomości geograficzne o pd.-wsch. (Japonia, Tajwan, Korea, Wietnam) i centralnej Azji, Bliskim Wschodzie i Grecji, nabyte podczas wojen oraz wypraw dyplomatycznych i handlowych. W II wieku p.n.e. poprzez Azję Środkową utrzymywali kontakty handlowe z krajami wschodniej części basenu Morza Śródziemnego; w I wieku utrzymywali komunikację morską z Indonezją, Indiami, Sumatrą i Jawą, a z końcem II wieku p.n.e. odbyli trzy wielkie podróże lądowe do Mongolii i Gobii, na Wyżynę Irańską i w Hindukusz, nad Ganges. Chińska ekumena obejmowała 30 mln km² powierzchni. Z I tysiąclecia p.n.e. pochodzą opisy kraju i próby jego regionalizacji. Ziemię wyobrażano sobie jako płaską, okrągłą tarczę, otoczoną górami i kręgiem oceanu z cesarstwem chińskim w środku. Kartografia chińska stała na wysokim poziomie, znany był kompas, zasady niwelacji. Mapy rysowano w siatce kwadratów, ich treść była rysunkowa, ale zawierały informacje o wysokościach i odległościach. Najstarsze znane mapy chińskie pochodzą z VI w. p.n.e. Chiny osiągnęły wysoki stopień wiedzy geograficznej, który jednak nie wywarł wpływu na starożytne kultury europejskie ze względu na słabą łączność, ograniczoną do wymiany dóbr materialnych.
Geografia starożytnych kultur nadrzecznych (3000–1000 p.n.e.).
Najstarsze centra cywilizacyjne w kręgu kultury europejskiej powstały na Bliskim Wschodzie: w Egipcie, Asyrii, Babilonii, na Krecie, w Kartaginie i Fenicji. Choć rozwijały się niezależnie od siebie mają wiele cech wspólnych, takich jak ograniczona znajomość świata, czy mitologiczny charakter ogólnych pojęć i wyobrażeń o Ziemi i Wszechświecie, ukształtowany na podstawie bezpośrednich obserwacji otaczającego świata. Wyobrażenia te znalazły odbicie w prymitywnych mapach Ziemi, przedstawionej w postaci nieruchomej, płaskiej powierzchni, o kształcie prostokąta (Egipt) lub wydłużonej tarczy, w centrum której znajduje się dany kraj (Babilonia). Od około 2500 roku p.n.e. w Egipcie i Babilonii prowadzono pomiary kraju i sporządzano plany miast, kopalń, pól oraz szkice terenowe wzdłuż dróg. Najszerszy horyzont geograficzny, wyznaczony obszarem politycznego panowania i kontaktów handlowych posiadali Fenicjanie – odkrywcy Madery, Wysp Kanaryjskich i Azorskich. Oni także odbyli dwie największe w czasach antycznych wyprawy wokół Afryki (610-594 p.n.e.) i nad Zatokę Gwinejską (525-450 p.n.e.). Wyniki tych wypraw wykraczały poza ówczesne pojęcia, szybko uległy więc zapomnieniu. Dalekie podróże między innymi do krainy Punt, odbywali także Egipcjanie (od 1500 p.n.e.). Na wysokim poziomie stała wiedza astronomiczna zwłaszcza w Egipcie i Babilonii, gdzie na podstawie ruchu ciał niebieskich określano długość roku, doby, wyznaczano dni przesilenia Słońca, daty zaćmień Słońca i Księżyca. W żadnym jednak ośrodku, mimo sporej ilości wiadomości geograficznej (znane pojęcia kierunków, odległości, czasu) nie dokonano uogólnień ani nie podjęto prób stworzenia systemów, obejmujących całokształt wiedzy o Ziemi.
Geografia w okresie starożytnej Grecji (1000–500 p.n.e.).
Najwcześniejsze, religijno-mitologiczne wyobrażenia świata, uformowane na podstawie wiadomości przejętych od cywilizacji Bliskiego Wschodu znalazło odzwierciedlenie w Iliadzie i Odysei Homera (VIII w. p.n.e.). Wyzwolenie od wyobrażeń mitologicznych nastąpiło w okresie wielkiej kolonizacji greckiej w VI w. p.n.e., w jońskiej szkole filozofii przyrody. Filozofowie jońscy, których poglądy opierały się nie na doświadczeniach, ale na przypuszczeniach filozoficzno-przyrodniczych, próbowali wyjaśnić budowę Wszechświata i początek wszechrzeczy przyczynami naturalnymi. Greków pasjonowały zagadnienia Ziemi i Wszechświata, do wielkich osiągnięć wiedzy greckiej zaliczyć należy udowodnienie kulistości Ziemi (Arystoteles), zmierzenie długości południka ziemskiego (Eratostenes, Poseidonios), wyznaczenie położenia geograficznego (Dicearch, Hipparch, Poseidonios). Przystąpiono do rozwiązywania problemów przyrodniczych: charakterystyki, przestrzennego zróżnicowania, przyczynowości i klasyfikacji zjawisk przyrodniczych. Przeprowadzono strefowy podział Ziemi, zwrócono uwagę na wpływ klimatu na życie społeczne, gospodarcze i polityczne. Celem podróży było nie tylko odkrywanie nowych ziem, ale także wzbogacanie wiedzy. Około 280 r. p.n.e. powstało Muzeum Aleksandryjskie ze słynną biblioteką, największa instytucja naukowa starożytności.Choć geografia nie wyodrębniła się jeszcze jako osobna gałąź wiedzy, to ukształtowały się jednak jej dwie podstawowe kierunki: ogólnogeograficzna, jako składowa przyrodniczych koncepcji filozoficznych i regionalny, opisowo-empiryczny, wpływający z potrzeb praktycznych. Rozwój nauk teoretycznych osiągnął tak wysoki stopień, że nie został on przekroczony przez następne 1500 lat.
Geografia w okresie starożytnego Rzymu (1000–500 p.n.e.).
Geografia rzymska przejęła zdobycze nauki podbitych narodów, głównie greckiej, Rzymianie jednak, w przeciwieństwie do Greków, nie wykazywali większego zainteresowania rozważaniami teoretycznymi nad kształtem i wymiarami Ziemi, czy zjawiskami przyrodniczymi, mimo sporego zasobu wiadomości na temat procesów rzeźbotwórczych (Seneka, Pomponiusz Mela, Pliniusz Starszy, Strabon) i stref klimatycznych. Wojny, a następnie zarządzanie imperium wymagały głównie wiedzy praktycznej. Większość opracowań zawierała głównie materiał z zakresu nazewnictwa i ograniczała się do przekazania informacji o ludach i ekonomicznej przydatności krajów (Warron, Cyceron) potrzebnych do zarządzania. Zarzucenie naukowej strony poznania oznaczało zahamowanie i upadek wiedzy geograficznej. Rzymianie nie tylko nie rozwinęli geografii, ale niejednokrotnie zapomnieli o osiągnięciach greckich, kwestionując nawet kulisty kształt Ziemi (Lukrecjusz, Tacyt), naiwnie tłumacząc zjawiska przyrodnicze, wprowadzając fantastyczne wyobrażenia o ludziach zamieszkujących krańce ekumeny. Również osiągnięcia kartografii greckiej zastosowali Rzymianie do celów praktycznych, nie licząc się z odwzorowaniami, położeniem geograficznym, kierunkami świata, poprawnym przedstawieniem powierzchni Ziemi. Przywiązywali wagę tylko do dokładnego przedstawienia odległości. Na tle geografii rzymskiej wybijają się postacie Strabona i Klaudiusza Ptolemeusza, Greków z pochodzenia, reprezentujących różne kierunki geografii: regionalnej opisowej i matematycznej. Ptolemeusz, autor jednego z największych dzieł starożytności na długo ugruntował pogląd o geocentrycznej budowie świata, nieruchomości Ziemi, jej niewielkich rozmiarach i wielkim nieznanym lądzie południowym (Terra Australis Incognita), a jego mapa świata, przedstawiona w nowym, opracowanym przez niego odwzorowaniu, była przedrukowywana jeszcze do połowy XVI wieku.
Geografia w okresie średniowiecza.
Geografia arabska w okresie średniowiecza.
Nauka rozwijająca się szybciej i wszechstronniej niż w chrześcijańskiej Europie. Przyczyniła się do tego ekspansja religijno-polityczna, zarządzanie państwem od Atlantyku po Indie, wędrowny tryb życia Arabów zajmujących się administracją i handlem oraz pielgrzymki do Mekki sprzyjały poznawaniu nowych obszarów. Arabowie rozszerzyli horyzont geografii w trzech kierunkach: na wschód o obszar między Chinami a Indami a Azję Centralną i Persją, na północ: po Kaukaz, Wołgę, Morze Czarne, Kaspijskie i Bałtyk, na południe: do Sudanu i wzdłuż wybrzeży do południowych krańców Afryki. Obszar znany Arabom liczył 90 mln km² powierzchni. Po opanowaniu ośrodków starożytnej nauki i przetłumaczeniu w IX wieku działa Klaudiusza Ptolemeusza "Mathematikee syntaxis", Arabowie przyswoili sobie jego naukę i przekazali ją Europie. Wiedzę o Ziemi określali greckim terminem "gagrafiya", rozumianym za Ptolemeuszem jako naukę o długości i szerokości geograficznej lub cechach klimatów. Dlatego dużo też czasu poświęcali na pomiary długości południka ziemskiego w Mezopotamii i Syrii. W IX wieku wyznaczyli współrzędne geograficzne południowych wybrzeży Morza Śródziemnego i obliczyli jego rozciągłość prawie zgodnie z rzeczywistością poprawiając błąd Ptolemeusza. Wynik nie był jednak znany w Europie. Wyników pomiarów Arabowie nie potrafili zastosować do sporządzania map. Nie wykorzystali też w kartografii ogromnego materiału faktograficznego. Mapy arabskie są podobne do map chrześcijańskich, schematyczne, bez siatki kartograficznej. Szczegółowością wyróżnia się mapa Al-Idrisiego z 1152 roku opatrzona komentarzem (Księgą Rogera). Poza geografią matematyczną rozwijała się także geografia regionalna – opisy podróży. Ponieważ Arabowie zbierali fakty, nie zajmując się obserwacją zjawisk przyrodniczych, opisy te są zbiorem informacji gospodarczych i politycznych, przeplatanych historią kalifatów, wersami Koranu i baśniami.
Geografia w okresie wczesnego średniowiecza (500–800).
Okres w dziejach geografii, który przyniósł zupełny upadek nauki antycznej i podporządkowanie myśli badawczej teologii, nic nowego nie wnosząc w dziedzinie badań naukowych i kształtowania nowych pojęć geograficznych. Zanikła nazwa geografii, zastąpiona terminem „kosmografia”. Działalność naukowa skoncentrowana była na terenie klasztorów, gdzie wszystkie zagadnienia ujmowano ściśle według nauk kościelnych, odrzucając wszystko co się nie zgadzało w sensie dosłownym z Biblią. Myśli starożytnych filozofów zostały albo potępione jako pogańskie, albo na siłę godzone z wyobrażeniami chrześcijańskimi. Przyswojono też tradycyjne błędy z okresu starożytności, pojęcia geograficzne kształtowały się w oparciu o dosłowną interpretację dogmatyki biblijnej i pozostałości nauki starorzymskiej. Nie rozszerzono horyzontu geografii, zaś głównym źródłem wiadomości o krajach były pielgrzymki do Palestyny, misje dyplomatyczne i misyjne do północnej i wschodniej Europy, na wyspy na pn. Atlantyku, w głąb Afryki i Azji. Sprawozdania misyjne nie były rozpowszechniane ani nie zostały wykorzystane do rozwoju wiedzy o Ziemi. Uboga literatura geograficzna to głównie opisy pielgrzymek, dotyczące jedynie miejsc biblijnych, sprawozdania misjonarzy i dzieła teologów teoretyków. Najchętniej roztrząsanymi zagadnieniami była lokalizacja miejsc świętych i biblijnych. Znajomość świata skurczyła się i była ograniczona do zachodniej Europy, Skandynawii, Włoch, Płw. Bałkańskiego, i Azji Mniejszej. Wyobrażenia o kształcie Ziemi były bardzo naiwne, a jej obraz kartograficzny, przedstawiony bez siatki i skali, cechował się maksymalnym uproszczeniem, schematycznością i bogactwem treści symbolicznych.
Geografia w okresie późnego średniowiecza.
Okres w dziejach geografii cechujący się odrodzeniem myśli antycznej i znacznym rozszerzeniem horyzontu przestrzennego. O największy obszar (10 mln km²) rozszerzyli antyczną ekumenę Normanowie, którzy od VIII wieku szlakami wypraw grabieżco-kolonizacyjnych objęli niemal całą Europę, odkrywając wyspy na północnym Atlantyku i Grenlandię, a w początkach XI wieku docierając do Ameryki Północnej. Wiadomości o tych odkryciach nie wyszły poza Skandynawię. Do poznania znacznych obszarów Azji przyczynili się XIII-wieczni posłowie na dwór chanów mongolskich: Jan di Piano Carpini, Benedykt Polak, Wilhelm z Rubruk i Marco Polo. Podróżnicy nie określali położenia geograficznego miejsc do których przybyli, niewiele uwagi zwracali na fakty przyrodnicze, interesując się głównie zwyczajami poznawanych ludów, więc ich podróże mimo rozszerzenia horyzontu przestrzennego niewiele wniosły nowego w dziedzinę pojęć geograficznych. Efektem rozwoju żeglugi na Morzu Śródziemnym i wprowadzenia kompasu do oznaczania stron świata oraz ustalania położenia i kursu statków były mapy rumbowe z siatką linii róży wiatrów, zastępującą siatkę geograficzną, o dokładnym rysunku wybrzeży i odległościach obliczonych na podstawie astronomicznie określonych przez Arabów współrzędnych geograficznych. Liczne podróże handlowe przyspieszyły poznanie świata i przygotowały grunt pod wielkie odkrycia geograficzne. Albert Wielki i Roger Bacon podjęli próby usystematyzowania wiedzy przyrodniczej, lecz zgłoszone przez nich idee nie znalazły szerszego oddźwięku. Duże znaczenie dla przywrócenia i upowszechnienia osiągnięć nauki antycznej miało ukończenie w 1406 r. tłumaczenia dzieła Ptolemeusza "Mathematike syntaxis."
Geografia w okresie nowożytnym.
Geografia w okresie odrodzenia (1450–1650).
To okres wielkich odkryć geograficznych:
odkrycia Ameryki (Krzysztof Kolumb), otwarcia drogi morskiej do Indii (Vasco da Gama) i opłynięcia kuli ziemskiej (Ferdynand Magellan), a w ich następstwie dalszego rozwoju podróży, podejmowanych w ramach rywalizacji portugalsko-hiszpańskiej, z udziałem Francji, Anglii, Holandii (poznanie wnętrza Ameryki, Afryki, Syberii, poszukiwanie Przejścia Północno-Zachodniego i Północno-Wschodniego). W okresie wielkich odkryć nastąpiło czterokrotne rozszerzenie horyzontu przestrzennego oraz całkowita zmiana dotychczasowych wyobrażeń o liczbie, rozmiarach, rozmieszczeniu lądów i oceanów na kuli ziemskiej, także o wymiarach Ziemi – większych od przyjmowanych od czasów Klaudiusza Ptolemeusza, dlatego w ślad za odkryciami nastąpił rozwój kartografii. Całkowitej zmianie uległ kartograficzny obraz Ziemi. W wydanych w XVI w. we Flandrii atlasach (Ortelius, Merkator) zupełnie pominięto mapy Ptolemeusza. Przewrotem w kartografii było wydanie wiernokątnej mapy świata Gerarda Merkatora. W roku 1525 Philipp Apian podał metodę wyznaczania długości geograficznej za pomocą odległości kątowej gwiazd stałych od Księżyca, co uważa się za początek nowożytnych pomiarów geograficznych. Ogłoszenie teorii heliocentrycznej budowy układu planetarnego Mikołaja Kopernika oznaczało zmianę poglądów na miejsce Ziemi w kosmosie i ostateczne zerwanie z nauką Ptolemeusza. Nastąpił początek geografii nowożytnej, oznaczający wzrost empiryzmu, krytycyzmu i wyzwolenie z biblijnych wyobrażeń o Ziemi. Geografii nadal jednak brakowało podstaw teoretycznych, ograniczała się do zbierania faktów, za czym nie nadążał rozwój wiedzy o zjawiskach fizycznych, cele poznawcze schodziły na dalszy plan, wielu okryć dokonywano przypadkowo.
Geografia w okresie pomiarów (1650–1850).
Okres w dziejach geografii po zakończeniu wielkich odkryć, kiedy głównym celem geografii stało się ugruntowanie nowych wiadomości o Ziemi, ustalenie jej dokładnego kształtu, obliczenie rozmiarów kontynentów, badania ukształtowania powierzchni, a więc zastosowanie ściślejszych metod pomiarów. Zostały wówczas wynalezione wszystkie ważniejsze instrumenty pomiarowe: sekstant (Hadley) do ustalania wysokości ciał nad horyzontem i określania szerokości geograficznej, zegar wahadłowy (Huygens), morski zegar sprężynowy do wyznaczania długości geograficznej na morzu (J. Harrison), barometr (Berti), obliczono wzór baryczny do pomiaru wysokości (Laplace), zastosowano metodę triangulacji do pomiarów powierzchni (Snellius), przeprowadzono pomiary południka ziemskiego (Snellius, Picard, Cassini), ustalono elipsoidalny kształt Ziemi i obliczono jej ciężar właściwy, wyznaczono położenie biegunów magnetycznych i stwierdzono zmniejszające siły przyciągania od biegunów ku równikowi (Gilbert) na podstawie czego w 1686 roku Newton obliczył spłaszczenie Ziemi na biegunach. Nowo wynalezione przyrządy zostały sprawdzone podczas wypraw Jamesa Cooka. Z końcem XVIII w. zastosowano metody astronomicznego wyznaczania długości geograficznej; w wyniku zastosowania nowych przyrządów i metod pomiarów nastąpił wyraźny rozwój kartografii. Poprawiono błąd Ptolemeusza, zmniejszając rozciągłość Morza Śródziemnego, przystąpiono do wykonywania map topograficznych, ulepszono metody prezentowania rzeźby terenu: zastosowano metodę kreskową do przedstawienia spadku terenu (Cassini), a następnie poziomicową (P. Ancelin). W miejscach nieznanych pojawiały się na mapach białe plamy zamiast fantastycznych rysunków. Wprowadzono metodę izarytmiczną do przedstawiania zjawisk ciągłych (E. Halley), nastąpił rozwój zakładów kartograficznych (np. Instytut Kartograficzny J. Perhesa w Gocie).
Geografia w latach 1870–1970.
Po usamodzielnieniu się geografii jako nauki nastąpił okres jej rozkwitu, nazywany złotym wiekiem geografii, rozwój poszczególnych kierunków i działów był systematyczny i trwały. W drugiej połowie XIX wieku i na początku XX wieku zarysowały się w badaniach geograficznych główne kierunki, kontynuowane do czasów współczesnych. W ramach tych kierunków rozwijały się poszczególne dyscypliny geograficzne, a rozwój specjalizacji sprzyjał pogłębianiu badań i gromadzeniu szczegółowego materiału, co doprowadziła sformułowania licznych teorii naukowych (np. teoria rozwoju rzeźby, zlodowacenia i inne). Coraz pełniej rozwijały się zorganizowane ośrodki myśli geograficznej: katedry geografii na uniwersytetach i towarzystwa geograficzne. Wysoki stopień rozwoju geografii i jej specjalizacja w niektórych państwach zaowocowały powstaniem narodowych szkół geografii (amerykańska, niemiecka, rosyjska, brytyjska, francuska). Nawiązano również współpracę międzynarodową w zakresie informacji (międzynarodowe kongresy geograficzne) i podejmowania wspólnych badań. W tym celu powołano Międzynarodową Unię Geograficzną i inne organizacje międzynarodowe. Wspólne badania zwłaszcza w obszarach polarnych, przyczyniły się do ostatecznego poznania kuli ziemskiej w 2 połowie XX wieku.
Geografia po roku 1970.
Ten okres w rozwoju geografii nazywany jest okresem wątpliwości i poszukiwań, powrotu do zagadnień metodologicznych, które pojawiły się już u schyłku XIX wieku. Po rozpoznaniu całego obszaru kuli ziemskiej geografia straciła swoją dotychczasową podstawową funkcję poznawczą, polegającą na rozszerzaniu horyzontu geograficznego. Pojawił się problem zdefiniowania nowego przedmiotu badań. Tymczasem zdefiniowanie pojęcia współczesnej geografii i przedmiotu jej badań staje się coraz bardziej trudne wobec postępującej, zwłaszcza po okresie II wojny światowej, coraz węższej specjalizacji, w wyniku której każda subdyscyplina posiada odrębny, cząstkowy przedmiot badań. Badania podejmowane przez geografów mieszczą się co prawda w szeroko rozumianym przedmiocie badań, jakim jest poszukiwanie związków pomiędzy człowiekiem a przyrodą, ale stają się one tak specjalistycznie zróżnicowane, że na ogół nie prowadzą do odkrywania praw i związków. Pojawia się problem istnienia geografii jako jednej nauki, coraz częściej uważa się, że jedność tę można tylko częściowo uzasadnić wspólnym pochodzeniem historycznym, tradycyjną strukturą instytucji geograficznych (towarzystwa, wydawnictwa, jednolity system kształcenia), a obecna geografia obejmuje cały system nauk geograficznych, z których każda ma swój przedmiot badań. Niewielka jest rola geografii związana z wykorzystaniem wyników gałęzi analitycznych do tworzenia syntez, prowadzących do integracji nauki.

</doc>
<doc id="1583967" url="https://pl.wikipedia.org/wiki?curid=1583967" title="Armia Alp (1939)">
Armia Alp (1939)

Armia Alp () – związek operacyjny armii francuskiej stacjonujący na granicy z faszystowskimi Włochami w początkowej fazie II wojny światowej.
Dowódca: gen. René Olry.
Ogółem około 35 tysięcy żołnierzy.
Należy wspomnieć, że tzw. oddziały kategorii B były uzbrojone w broń raczej przestarzałą m.in. Lebel Mle1886 (standardowy karabin armii francuskiej). Dywizje te również posiadały niewielką ilość broni maszynowej (pm MAS 38).
Mimo tych luk Armia Alp wykonała swoje zadanie w wojnie z Włochami nie dopuszczając do zajęcia rejonu Nicei.

</doc>
<doc id="1583969" url="https://pl.wikipedia.org/wiki?curid=1583969" title="Reprezentacja Grecji w piłce ręcznej mężczyzn">
Reprezentacja Grecji w piłce ręcznej mężczyzn

Reprezentacja Grecji w piłce ręcznej mężczyzn – narodowy zespół piłkarzy ręcznych Grecji. Reprezentuje swój kraj w rozgrywkach międzynarodowych.

</doc>
<doc id="1583975" url="https://pl.wikipedia.org/wiki?curid=1583975" title="Ustrój polityczny Serbii">
Ustrój polityczny Serbii

Republika Serbii jest demokracją parlamentarną w której prezydent wybierany jest w wyborach powszechnych. Ustrój polityczny państwa reguluje konstytucja z 2006 roku. Serbia ma dwa regiony autonomiczne: Wojwodinę i Kosowo.
Konstytucja.
Konstytucja Serbii została zaakceptowana przez naród w referendum w dniach 28 października i 29 października 2006 roku, a 8 listopada tego samego roku została, przyjęta przez skupsztinę (parlament). Konstytucja zastąpiła konstytucję z roku 1990. Wprowadziła ona pełną niezależność Narodowego Banku Serbii i przekazała kontrolę nad armią prezydentowi.
Rząd.
Rząd Serbii ("Vlada Republike Srbije") jest kierowana przez premiera ("Predsednik Vlade") który jest wybierany przez Skupsztinę (parlament) i przedstawiany prezydentowi. Prezydent może kandydata zaakceptować lub odrzucić. Ministrowie są wybierani przez premiera i akceptowani przez parlament. Obecnym szefem rządu jest Ana Brnabić.
Rząd w Serbii sprawuje władzę wykonawczą, wydaje rozporządzenia, zarządzenia i inne decyzje w celu realizowania, delegacji zawartych w konstytucji oraz wydanych na jej podstawie ustawach. Posiada także wiele uprawnień nie odbiegających od typowych przepisywanych egzekutywie w innych demokratycznych państwach tj. formułowanie i prowadzenie polityki w zgodzie z ustalonymi zasadami, zgłasza do parlamentu projekty ustaw oraz innych aktów prawnych zgodnie z kompetencjami ministrów, koordynuje pracę ministerstw i nadzoruje ich pracę oraz rozlicza się przed Zgromadzaniem Narodowym za wprowadzone ustawy. Rząd Republiki Serbii przygotowuje projekty planów rozwoju i poszczególnych regionów, projekt budżetu republiki. Ustala wewnętrzną organizację ministerstw i innych organów centralnych państwa. Wobec przedstawicieli serbskiego rządu nie stosuje się zasady "incompatibilitas", zatem członek rządu Republiki Serbii będący jednoczenie deputowanym do Zgromadzenia Narodowego nie musi się więc zrzekać mandatu. Nadzoruje pracę ministrów, innych organów państwa, uchla wydanie przez nie decyzji w razie stwierdzenia ich niezgodności z konstytucją lub ustawami. Przedkłada opinie wobec projektu ustaw i innych aktów prawnych przygotowanych przez Zgromadzenie Narodowe lub innych wnioskodawców. Wykonuje inne zadania przewidziane konstytucją lub ustawami. Interesującym ustaleniem jest również to, że mandat rządu, oprócz typowych sytuacji, wygasa także w razie uchwalenia nowej konstytucji, co nie jest stosowane we wszystkich rozwiązaniach ustrojowych.
Prezydent.
Prezydent ma bardzo szerokie uprawnienia (np. całkowita kontrola nad wojskiem czy możliwość odrzucenia kandydata na premiera). Ostatnia konstytucja dodała do jego gestii również mianowanie administratorów Wojwodiny i Kosowa. Najstarszym prawem prezydenta jest prawo weta. Może być ono odrzucone przez 2/3 głosów. Prawo łaski i nadawanie odznaczeń czy orderów dodano nieco później. W 2017 prezydentem został wybrany Aleksandar Vučić z Serbskiej Partii Postępowej.
Sądownictwo.
Najwyższym organem, do którego można się odwołać w Serbii jest Sąd Najwyższy. Serbia ma też sądy regionalne oraz osobne sądownictwa dla wojskowych i dla przestępstw gospodarczych. Nadzwyczajnym prawem łaski dysponuje prezydent.Najwyższym sądem w Republice Serbii jest Sąd Konstytucyjny, którego uprawnienia w większości nie odbiegają od kompetencji powszechnie przypisywanym temu organowi. Konstytucja określa precyzyjnie, w jakich przypadkach można pozbawić urzędu sędziego Sądu Konstytucyjnego. Należy zaznaczyć, iż orzeczenia Sądu Konstytucyjnego, posiadającego, najwyższą rangę w hierarchii organów sądowniczych w Republice Serbii, są ostateczne i podlegają wykonaniu z mocy prawa, a w razie potrzeby ich wykonanie zapewnia rząd republiki. Do najważniejszych zadań sądownictwa konstytucyjnego należą kwestie; orzekania o zgodności ustaw z konstytucją oraz innych przepisów (aktów prawnych, wykonawczych, aktów prawnych wspólnot lokalnych). W razie stwierdzenie jej niezgodności Sąd Konstytucyjny uchyla ustawę. Kolejnymi kompetencjami sądu są: ochrona konstytucyjnych praw i wolności człowieka i obywatela, orzekanie w sporach kompetencyjnych pomiędzy organami władzy ustawodawczej, wykonawczej i sądowniczej, orzekanie o odpowiedzialności konstytucyjnej Prezydenta Republiki oraz sprawowania nadzoru nad zgodnością z konstytucją programów i działania partii politycznych. Dodatkowo Sąd Konstytucyjny Serbii posiada kompetencje w sprawach zgodności z konstytucją statutów prowincji autonomicznych oraz innych aktów prawnych wydanych przez parlament prowincji autonomicznych. Zasady postępowania przed Sądem Konstytucyjnym określa odrębna ustawa.
Zgodnie z nowymi regulacjami konstytucyjnymi Sąd Konstytucyjny Republiki Serbii liczy 15 sędziów, wybieranych na 9 lat. W ich powoływaniu trzech (po 5 sędziów) ma wspólny udział: parlament, Prezydent Republiki oraz Najwyższy Sąd Kasacyjny

</doc>
<doc id="1583976" url="https://pl.wikipedia.org/wiki?curid=1583976" title="Rozkołys">
Rozkołys



</doc>
<doc id="1583979" url="https://pl.wikipedia.org/wiki?curid=1583979" title="Mario Cantaluppi">
Mario Cantaluppi

Mario Cantaluppi (ur. 11 kwietnia 1974 w Zurychu) – szwajcarski piłkarz, występujący na pozycji obrońcy lub pomocnika, a także trener.
Kariera klubowa.
Cantaluppi profesjonalną karierę rozpoczynał w 1990 roku, w Grasshoppers Zurych. W debiutanckim sezonie rozegrał łącznie osiem spotkań w Nationallidze A i zdobył w nich jedną bramkę. Udało mu się, również wywalczyć z klubem mistrzostwo Szwajcarii. W kolejnych sezonach częściej grywał w pierwszym zespole, jednak jego drużyna nie odniosła już większych sukcesów.
W 1993 roku odszedł do ówczesnego drugoligowca – FC Basel. W pierwszym sezonie rozegrał 31 ligowych pojedynków i awansował z tą drużyną do ekstraklasy. Po powrocie do pierwszej ligi jego ekipa zajęła siódmą pozycję w rozgrywkach ligowych. W 1996 Basel uplasował się na piątym miejscu w tabeli. W tym samym roku Cantaluppi przeniósł się do Servette FC. Spędził tam dwa lata, a po tym czasie powrócił do Baselu. W trakcie drugiego pobytu w Bazylei zaczął odnosić sukcesy z tym klubem. Zdobył dwa mistrzostwa Szwajcarii oraz dwa Puchary Szwajcarii, a w 2002 jego drużyna dotarła do fazy grupowej drugiej rundy Ligi Mistrzów.
W 2004 roku przeszedł do niemieckiego 1. FC Nürnberg. Łącznie zagrał w Bundeslidze 58 razy, ale nie zdobył ani jednej bramki. Dwa lata po przyjściu do Niemiec, postanowił powrócić do ojczyzny, a konkretnie do FC Luzern.
Latem 2008 został zawodnikiem Sint-Truidense VV. Jednak już w swoim pierwszym sezonie, po zajęciu siedemnastej pozycji w lidze, jego drużyna spadła do drugiej ligi. W 2010 roku zakończył karierę.
Kariera reprezentacyjna.
Cantaluppi jest byłym reprezentantem Szwajcarii. W drużynie narodowej rozegrał 24 spotkania i zdobył w nich cztery bramki. Pełnił ważną rolę w kadrze, podczas eliminacji do Mistrzostwa Europy 2004. Ostatecznie na ten turniej nie został powołany. Po tym wydarzeniu, nigdy więcej nie zagrał już w drużynie narodowej.

</doc>
<doc id="1583980" url="https://pl.wikipedia.org/wiki?curid=1583980" title="Andreas Sigismund Marggraf">
Andreas Sigismund Marggraf

Andreas Sigismund Marggraf (ur. 3 marca 1709 w Berlinie, zm. 7 sierpnia 1782 tamże) – chemik niemiecki.
Opracował metodę wydzielania cukru z buraków, która dała podstawy przemysłowego otrzymywania cukru w Europie. Mimo iż Marggraf zdawał sobie sprawę z komercyjnego znaczenia odkrycia, nie udało mu się tego wykorzystać. Dopiero jego uczeń Franz Achard dopracował metodę na tyle, że można było ją zastosować w praktyce.
Marggraf wyizolował także cynk ogrzewając hemimorfit z węglem w warunkach beztlenowych. Dokonał tego odkrycia niezależnie od Williama Championa (1738–1740) i Antona von Swaba (1742). Dokładny, naukowy, opis procesu dokonany przez Marggrafa sprawił, że odkrycie to przypisywane jest najczęściej jemu. Proces ten został wykorzystany w warunkach przemysłowych już w 1752 roku.

</doc>
<doc id="1583981" url="https://pl.wikipedia.org/wiki?curid=1583981" title="Filipe Albuquerque">
Filipe Albuquerque

Filipe Miguel Albuquerque (ur. 13 czerwca 1985 w Coimbrze) – portugalski kierowca wyścigowy, aktualnie startujący w mistrzostwach A1 Grand Prix.
Życiorys.
Filipe Albuquerque rozpoczął karierę kierowcy wyścigowego od startów w kartingu w roku 1993. "Na początku w kartingu ścigałem się tylko dla zabawy, potem stawało się to coraz poważniejsze." - wspomina Albuquerque. "Jest bardzo ciężko znaleźć sponsora i prawdopodobnie gdyby nie Red Bull siedziałbym teraz i uczył się w domu." Młody Portugalczyk wywalczył w kartingu dwa mistrzostwa swojego kraju, a potem z pomocą Red Bulla dołączył do hiszpańskiej F3. Jednak szybko awansował także do Formuły Renault 2.0. "Moją karierę cały czas wspierał Red Bull i pewnego razu powiedziałem tylko, że chce wystartować tam w wyścigu na torze Zolder." Filipe okazał się najszybszym kierowcą zespołu w tym wyścigu i został zatrudniony na stałe, a przy okazji mógł zaliczyć kilka wyścigów w niemieckiej Formule Renault.
Tamten sezon Portugalczyk zakończył na szóstym miejscu w hiszpańskiej F3, piątym w Formule Renault 2.0 i trzecim w niemieckich mistrzostwach, co było najlepszym osiągnięciem debiutanta w trzech sezonach tej serii. W roku 2006 Albuquerque ścigał się w Formule Renault Eurocup i Formule Renault NEC, zostając w obu seriach mistrzem. 
Kolejny sezon to już starty w World Series by Renault z byłym zespołem Roberta Kubicy – Epsilon Euskadi. Zaliczył także kilka występów w GP2, gdzie zastępował Ernesto Viso, który uległ poważnemu wypadkowi na torze Magny-Course. Teraz jest liderem portugalskiego zespołu w A1GP.

</doc>
<doc id="1583982" url="https://pl.wikipedia.org/wiki?curid=1583982" title="Walter (biskup Albano)">
Walter (biskup Albano)

Walter (zm. 1177) – kardynał biskup Albano od grudnia 1158 roku, z nominacji angielskiego papieża Hadriana IV.
Prawdopodobnie także był Anglikiem i – podobnie jak Hadrian IV – kanonikiem regularnym kongregacji St.-Ruf w Awinionie. Podpisywał bulle papieskie między 3 lutego 1159 a 6 sierpnia 1177 roku. Po podwójnej elekcji papieskiej we wrześniu 1159 roku wspierał prawowitego papieża Aleksandra III i przez pewien czas (1167–1168) był jego wikariuszem w Rzymie. W 1175–1176 przebywał na Węgrzech jako legat papieski. Zmarł niedługo po 6 sierpnia 1177 roku.

</doc>
<doc id="1583985" url="https://pl.wikipedia.org/wiki?curid=1583985" title="Kościół nestoriański">
Kościół nestoriański



</doc>
<doc id="1583987" url="https://pl.wikipedia.org/wiki?curid=1583987" title="Astaldo degli Astalli">
Astaldo degli Astalli

Astaldo degli Astalli (zm. 1161) – włoski kardynał. Pochodził z Rzymu, ze szlacheckiej rodziny osiadłej w pobliżu Koloseum. Nominację kardynalską (jako diakon S. Eustachio) otrzymał od Celestyna II w grudniu 1143. W marcu 1151 papież Eugeniusz III promował go do rangi kardynała-prezbitera S. Prisca. W trakcie podwójnej elekcji 1159 udzielił poparcia Aleksandrowi III i podpisał manifesty w jego obronie w październiku 1159 i w kwietniu 1160. Podpisywał bulle papieskie do 10 lipca 1161 i niedługo po tej dacie zapewne zmarł.

</doc>
<doc id="1583991" url="https://pl.wikipedia.org/wiki?curid=1583991" title="Symfonia (oprogramowanie)">
Symfonia (oprogramowanie)

Symfonia (dawniej "Symfonia Premium", "Sage Symfonia") – dostawca oprogramowania do zarządzania mikro, małymi i średnimi przedsiębiorstwami.
Historia.
Program Symfonia w wersji przeznaczonej dla systemu operacyjnego Windows pojawił się na polskim rynku w 1995 roku. System został zaprojektowany i wykonany przez polską firmę informatyczną Matrix.pl S.A., która w 2005 roku sprzedała prawa do oprogramowania za 10,3 mln funtów brytyjskiej Sage Group. Spółka w 2021 roku po ponad 15 latach działalności w ramach Grupy Sage została kupiona przez fundusz Mid Europa Partners – inwestora finansowego w Europie Centralnej i Południowo-Wschodniej za kwotę 66 mln funtów. W związku ze zmianą właścicielską firma znana w Polsce jako Sage Symfonia zmieniła nazwę marki na Symfonia. W 2021 roku Symfonia przejęła innych producentów oprogramowania – firmę Reset2.pl oraz Cloud Planet i powiązaną z nią spółkę Skanuj.to. W 2022 roku wzmocniła grupę kapitałową, kupując spółkę HRtec.
Działalność.
W ofercie Symfonii znajdują się rozwiązania w obszarze automatyzacji finansów i księgowości, kadr i płac, HR, handlu hurtowego i detalicznego kanałami tradycyjnymi i internetowymi, zarządzania magazynem i produkcją, cyfrowym obiegiem dokumentów oraz analizą danych. Najdłużej rozwijanymi programami są Symfonia Finanse i Księgowość oraz Symfonia Kadry i Płace, które istnieją na rynku od ponad 20 lat.
Nagrody i wyróżnienia.
1 miejsce w konkursie Best in Cloud 2021 w kategorii najlepszy produkt ERP/CRM w chmurze za program Symfonia Obieg Dokumentów
Wyróżnienie w konkursie Best in Cloud 2022 dla programu Symfonia HRcloud
Diamenty Forbesa 2020
Nagroda Best Quality Employer 2018

</doc>
<doc id="1583992" url="https://pl.wikipedia.org/wiki?curid=1583992" title="White House Situation Room">
White House Situation Room

White House Situation Room (pol. pokój dowodzenia) – kompleks, w którym mieści się pokój konferencyjny oraz centrum amerykańskiej służby wywiadowczej. Odbywają się tu spotkania i narady prezydenta Stanów Zjednoczonych z przedstawicielami wojska i służb wywiadowczych oraz poufne wideokonferencje krajowe i międzynarodowe. Cały kompleks umieszczony jest w piwnicy zachodniego skrzydła Białego Domu.
Utworzony przez Radę Bezpieczeństwa Narodowego Stanów Zjednoczonych do użytku prezydenta USA oraz jego doradców (również Departamentu Bezpieczeństwa Krajowego Stanów Zjednoczonych i szefa sztabu Białego Domu) obiekt przeszedł gruntowny remont w latach 2006–2007. Obecnie wyposażony jest w nowoczesne urządzenia telekomunikacyjne, pozwalające śledzić oficerom dyżurnym bieżące doniesienia i raporty z kraju i ze świata, umożliwiając prezydentowi łączenie się z rozmówcami w Stanach Zjednoczonych i za granicą oraz zapoznawanie się z tajnymi danymi w maksymalnie bezpieczny sposób.
Historia.
Gabinet dowodzenia w Białym Domu powstał w 1962 roku z inicjatywy Johna F. Kennedy’ego po niepowodzeniu inwazji w kubańskiej Zatoce Świń, spowodowanym po części brakiem centralnego ośrodka dyspozycyjnego z dostępem do bieżących informacji. Pomieszczenie to wyposażono wówczas w system bezpiecznej łączności oraz wbudowano w jego ściany drewniane panele ukrywające sprzęt audiowizualny.
Od tamtej pory kolejni prezydenci podejmowali tam większość decyzji kluczowych dla polityki międzynarodowej i konfliktów zbrojnych z udziałem Stanów Zjednoczonych. Centrum nie było natomiast przystosowane do prowadzenia łączności z innymi instytucjami rządowymi oraz władzami stanowymi i lokalnymi, co utrudniało rozwiązywanie wewnętrznych sytuacji kryzysowych i katastrof w samych Stanach Zjednoczonych. Zastosowane rozwiązania budowlane i techniczne nie ułatwiały ewentualnej rozbudowy systemu.
Renowacja 2006–2007.
Henry Kissinger określił kiedyś "Situation Room" jako "niewygodny, nieestetyczny i przytłaczający". W latach 2006–2007 gabinet dowodzenia przeszedł największy z dotychczasowych remontów, podczas którego wymieniono m.in. jego przestarzałe wyposażenie. Usunięto stare monitory kineskopowe oraz faksy, komputery i telefony z połowy lat osiemdziesiątych i zmodernizowano zaplecze, w którym znajdowała się m.in. mała kuchnia bez umywalki.
Remont rozpoczął się w sierpniu 2006 i trwał cztery i pół miesiąca. "Rozebraliśmy go dosłownie do cegieł i gołej podłogi" – określił później zakres przebudowy zastępca szefa sztabu Joe Hagin. Prace remontowe były dokuczliwe dla szefa sztabu Białego Domu, którego gabinet mieści się piętro wyżej. Jak pisał New York Times: "doradcy szefa sztabu pamiętają docierające wówczas do gabinetu hałaśliwe dźwięki".
Remont objął również pomieszczenie Rady Bezpieczeństwa Narodowego Stanów Zjednoczonych, pomieszczenie Rady Bezpieczeństwa Krajowego oraz gabinet szefa sztabu Białego Domu. W trakcie remontu usunięto mahoniowe panele, wygłuszając ściany miękką kremową tapetą i wstawiając dalekie od niektórych hollywoodzkich wyobrażeń proste wiśniowe meble.
Na suficie zainstalowano czujniki będące w stanie wykryć ewentualną aparaturę podsłuchową oraz ostrzec przed nielegalnym podsłuchem za pomocą telefonów komórkowych, palmtopów lub podobnych urządzeń. Przed remontem funkcjonariusze Secret Service odbierali wchodzącym wszelkie urządzenia elektroniczne. Obecnie w recepcji kompleksu znajduje się wyłożony ołowiem sejf służący do przechowywania tych urządzeń w depozycie. Obok znajdują się dwie szklane kabiny umożliwiające prowadzenie poufnych i prywatnych rozmów telefonicznych.
W gabinecie zmieniono układ stanowisk oficerów dyżurnych tak, by nie siedzieli twarzą do ścian, a mogli widzieć się wzajemnie. Dodano również sześć płaskich monitorów plazmowych, umożliwiających jednoczesne wyświetlanie kilku obrazów z różnych źródeł i prowadzenie bezpiecznych wideokonferencji.
17 maja 2007 roku po raz pierwszy w odnowionym pomieszczeniu odbyło się spotkanie George’a W. Busha z Tonym Blairem.

</doc>
<doc id="1583995" url="https://pl.wikipedia.org/wiki?curid=1583995" title="Multidotyk">
Multidotyk



</doc>
<doc id="1583997" url="https://pl.wikipedia.org/wiki?curid=1583997" title="Wysokość fali znacznej">
Wysokość fali znacznej

Wysokość fali znacznej – w oceanografii fizycznej oznacza średnią wysokość 1/3 największych fal występujących w grupie fal w danym miejscu na oceanie obserwowanych w ciągu określonego okresu. Dla danych z oceanicznych boi obserwacyjnych stosuje się czas 20 minut.
Definicję tę zaproponował w 1944 roku Walter Munk z Instytutu Oceanografii Scrippsów.
Na statku wysokość fali znacznej oblicza się, wybierając trzy największe fale w grupie fal i znajdując ich średnią wysokość. Otrzymaną wartość zaokrągla się do 1/2 metra. Wysokość fali obserwuje się względem linii horyzontu. Oszacowanie wysokości fal ze statku nie jest dokładne i jest obarczone błędem obserwacyjnym zależnym od wysokości obserwatora nad poziomem wody. Aby otrzymać wysokość średniej fal w grupie fal, należy pomnożyć wysokość fali znacznej przez 0,64, by dostać wysokość 10% największych fal w grupie, należy pomnożyć wysokość fali znacznej przez 1,29, natomiast żeby uzyskać wysokość najwyższej fali, należy pomnożyć wysokość fali znacznej przez około 1,85.

</doc>
<doc id="1583999" url="https://pl.wikipedia.org/wiki?curid=1583999" title="Parafia Opieki Matki Bożej w Hańczowej">
Parafia Opieki Matki Bożej w Hańczowej

 
Parafia Opieki Matki Bożej – parafia prawosławna w Hańczowej, w dekanacie Krynica diecezji przemysko-gorlickiej; siedziba dziekana.
Na terenie parafii funkcjonują 2 cerkwie:
Historia.
W 2016 placówka filialna w Kwiatoniu liczyła 8 wiernych.
Zasięg terytorialny.
Hańczowa, Kwiatoń

</doc>
<doc id="1584001" url="https://pl.wikipedia.org/wiki?curid=1584001" title="Can It Be All So Simple">
Can It Be All So Simple

Can It Be All So Simple – trzeci singel amerykańskiej grupy hip-hopowej Wu-Tang Clan z płyty Enter the Wu-Tang (36 Chambers) wydany w 1994 roku. Singel stał się klasykiem rapu.
W 1995 roku utwór został zremiksowany przez Ghostface Killah i Raekwon na płycie Only Built 4 Cuban Linx….
Lista utworów na singlu.
Opracowano na podstawie źródła.

</doc>
<doc id="1584005" url="https://pl.wikipedia.org/wiki?curid=1584005" title="Polskie nazwy miejsc w czeskiej części Śląska Cieszyńskiego">
Polskie nazwy miejsc w czeskiej części Śląska Cieszyńskiego



</doc>
<doc id="1584006" url="https://pl.wikipedia.org/wiki?curid=1584006" title="Baracuda">
Baracuda

Baracuda – niemiecki zespół muzyczny tworzący muzykę dance (ściślej hard dance), założony w 2002 przez Axela Konrada i Ole Wierka związanych z Groove Coverage. Członkowie zespołu to Tobias Lammer (DJ Toby Sky) i wokalistka Sunny.
Historia.
Zadebiutowali piosenką "Damn" (Remember The Time), cover piosenki “Verdammt Ich Lieb Dich” z repertuaru Matthias Reim. Następną piosenka, "I leave the world today", lato 2003 nie była tak popularna jak Damn.
W lipcu 2005 wydany został trzeci singiel "Ass Up", który uplasował się na 70. miejscu niemieckiej listy przebojów. Piosenka była popularna też i w Polsce. Kolejnym singlem jest piosenka zatytułowana "La Di Da", która wyszła w maju 2007. 1 sierpnia 2008 pojawiła się kolejna piosenka (cover) utworu Lary Fabian "I Will Love Again". Utwór ten szybko uzyskał ogromną popularność w Niemczech. Zespół był gościem wielu programów telewizyjnych. Ostatnim singlem zespołu jest piosenka zatytułowana "Where Is The Love".

</doc>
<doc id="1584008" url="https://pl.wikipedia.org/wiki?curid=1584008" title="Niemieckie nazwy miejsc na Śląsku Cieszyńskim">
Niemieckie nazwy miejsc na Śląsku Cieszyńskim



</doc>
<doc id="1584009" url="https://pl.wikipedia.org/wiki?curid=1584009" title="Czeskie nazwy miejsc w polskiej części Śląska Cieszyńskiego">
Czeskie nazwy miejsc w polskiej części Śląska Cieszyńskiego



</doc>
<doc id="1584011" url="https://pl.wikipedia.org/wiki?curid=1584011" title="Czeskie i niemieckie nazwy miejscowości na Śląsku Cieszyńskim">
Czeskie i niemieckie nazwy miejscowości na Śląsku Cieszyńskim

Tablica zestawia czeskie i niemieckie nazwy miejscowości na Śląsku Cieszyńskim (cz. "Těšínské Slezsko", niem. "Teschener Schlesien").
Język czeski jako język urzędowy był używany w Księstwie Cieszyńskim od początku XV w.

</doc>
<doc id="1584017" url="https://pl.wikipedia.org/wiki?curid=1584017" title="Addai II Giwargis">
Addai II Giwargis

Mar Addai II (syr. ܡܪܝ ܐܕܝ, ur. 1 sierpnia 1950 w Mosulu, zm. 11 lutego 2022 w Bagdadzie) – drugi patriarcha Starożytnego Kościoła Wschodu. Rezydencją Mar Addaia II jest Pałac Patriarszy w Bagdadzie, a kościołem patriarszym Katedra Św. Marii tamże.
Patriarcha Mar Thoma Darmo konsekrował go 15 września 1968 na diakona, a 21 września na księdza. Następnego dnia Giwargis został pierwszym biskupem i metropolitą Bagdadu Starożytnego Kościoła Wschodu. Po śmierci patriarchy 7 września 1969, wybrano go w lutym 1970 spośród 5 biskupów na nowego patriarchę. W dniu 20 lutego 1972 przyjął imię Mar Addai II i oficjalnie objął urząd patriarszy. Ponad dwuletnie opóźnienie wynikało z przyczyn politycznych. Rząd iracki w 1970 uznał ponownie Asyryjski Kościół Wschodu, oddał mu jego majątek i świątynie (administrowane w latach 1968 -1970 przez SKW) i przestał popierać w dotychczasowy sposób rozłamowy kościół Mar Addaia. W 1984 roku obaj patriarchowie asyryjscy Mar Dinkha IV i Mar Addai wyrazili wolę ponownego połączenia obu kościołów.

</doc>
<doc id="1584018" url="https://pl.wikipedia.org/wiki?curid=1584018" title="Miłość jak Tequila">
Miłość jak Tequila



</doc>
<doc id="1584021" url="https://pl.wikipedia.org/wiki?curid=1584021" title="Jarosław Brejza">
Jarosław Brejza

Jarosław Brejza (ur. 24 grudnia 1964 w Inowrocławiu, zm. 4 sierpnia 1982 tamże) – polski działacz opozycji w okresie PRL. Brat Ryszarda Brejzy.
Życiorys.
Był uczniem Zespołu Szkół Mechaniczno-Elektrycznych w Inowrocławiu.
W 1980 uczestniczył w strajku w inowrocławskiej Hucie Szkła „Irena”, w tym samym roku wstąpił do „Solidarności”. W 1981 stanął na czele Komitetu Założycielskiego Niezależnego Samorządnego Związku Młodzieży Szkolnej „Solidarność”, organizacji afiliowanej przy regionalnej strukturze NSZZ „S”. Zajmował się w tym okresie organizacją spotkań młodzieży m.in. z kombatantami Armii Krajowej, uczestniczył w strajkach okupacyjnych i marszach na rzecz uwolnienia więźniów politycznych, uczestniczył w strajku okupacyjnym w siedzibie miejskiego komitetu ZSL i w siedzibie „Gazety Pomorskiej” w Inowrocławiu.
Brał udział w odbywającym się w Gdańsku zjeździe opozycyjnych organizacji młodzieżowych, który doprowadził do powołania Niezależnej Federacji Młodzieży Szkolnej. Po wprowadzeniu stanu wojennego rozpoczął działalność w niejawnych strukturach „Solidarności”. Zajmował się kolportażem wydawnictw drugiego obiegu, pełnił funkcję łącznika działaczy podziemia z różnych miast na terenie kraju, był autorem większości symboli „S” umieszczanych na inowrocławskich budynkach. Począwszy od 20 grudnia 1981 kilkakrotnie zatrzymywany przez funkcjonariuszy Milicji Obywatelskiej i Służby Bezpieczeństwa.
Kolejny raz został zatrzymany za udział w demonstracji w rocznicę uchwalenia Konstytucji 3 maja i posiadanie flagi polskiej z symbolami NSZZ „S”. Po brutalnym przesłuchaniu w komendzie MO podjął pierwszą próbę samobójczą.
Zmarł 4 sierpnia 1982, popełniając samobójstwo.
W 2022 prezydent Andrzej Duda odznaczył go pośmiertnie Krzyżem Oficerskim Orderu Odrodzenia Polski. W tym samym roku Jarosław Brejza został patronem skweru u zbiegu alei Niepodległości i ulicy prymasa Józefa Glempa w Inowrocławiu.

</doc>
<doc id="1584022" url="https://pl.wikipedia.org/wiki?curid=1584022" title="Mar Adai II">
Mar Adai II



</doc>
<doc id="1584024" url="https://pl.wikipedia.org/wiki?curid=1584024" title="Julius Falkenhayn">
Julius Falkenhayn

Julius Falkenhayn (ur. 20 lutego 1829 w Wiedniu, zm. 12 stycznia 1899 w Wiedniu) – austriacki polityk, minister rolnictwa Austro-Węgier w latach 1879-1895.

</doc>
<doc id="1584025" url="https://pl.wikipedia.org/wiki?curid=1584025" title="Michalina Isaakowa">
Michalina Isaakowa

Michalina Isaakowa (ur. 1880, zm. 1937?) – polska podróżniczka i entomolog amator, pisarka.
Autorka książki "Polka w puszczach Parany" wydanej w 1936 w Poznaniu. Kontynuowała prace entomologiczne swojego zmarłego męża Juliusza Isaaka. W swoich podróżach przebyła Paranę, dotarła nad rzekę Ivai oraz w okolice Apucarany. W 1928 powróciła do kraju, przywożąc zbiór liczący 15 tysięcy owadów, który prezentowała organizując wystawy i wykłady w całej Polsce. Zaginęła bez wieści, najprawdopodobniej na rzece Ukajali w Peru, podczas kolejnej wyprawy.
Jej postać opisał polski podróżnik, Mieczysław Lepecki w książce "Parana i Polacy" (1962).

</doc>
<doc id="1584035" url="https://pl.wikipedia.org/wiki?curid=1584035" title="Kim Yoo-suk">
Kim Yoo-suk

Kim Yoo-suk (ur. 19 stycznia 1982) – południowokoreański tyczkarz, wielokrotny mistrz i rekordzista kraju.
Wielokrotny mistrz kraju. Podczas letniej uniwersjady w Daegu w roku 2003 zajął 8. miejsce. Wicemistrz NCAA (2004). Dwukrotnie brał udział w igrzyskach olimpijskich - w 2004 i 2008 - nie odnosząc znaczących sukcesów. W 2005 brał udział mistrzostwach świata w lekkoatletyce jednak odpadł w eliminacjach. Srebrny medalista igrzysk azjatyckich (2010). Odpadł w eliminacjach podczas mistrzostw świata w 2011 i igrzysk olimpijskich 2012. 16 września 2007 ustanowił swój rekord życiowy na stadionie skacząc 5,66 m na zawodach w Livermore. W hali jego najlepszy rezultat to 5,61 (Seattle 2005). Wynik z hali jest aktualnym rekordem Korei Południowej.

</doc>
<doc id="1584036" url="https://pl.wikipedia.org/wiki?curid=1584036" title="Stepan Matwijiw">
Stepan Matwijiw

Stepan Ołeksijowycz Matwijiw, ukr. Степан Олексiйович Матвіїв (ur. 10 marca 1968 we wsi Piszczany, w obwodzie lwowskim) – ukraiński piłkarz, grający na pozycji napastnik, trener piłkarski.
Kariera piłkarska.
W 1986 rozpoczął karierę piłkarską w amatorskiej drużynie Maszynobudiwnyk Borodzianka, którą trenował Wiktor Żylin. Potem 3 lata służył w marynarce wojskowej, gdzie bronił barw SKF "Siewieromorsk". Po zakończeniu służby wojskowej 1990 przeszedł do trzecioligowego klubu Dnipro Czerkasy. Był najlepszym strzelcem Drugiej Ligi w sezonie 1992/93 – 20 goli. Kolejny sezon 1993/94 rozpoczął w FK Boryspol, a następny w stworzonym po reorganizacji klubu CSKA-Boryspol Kijów, z którym awansował do Wyższej Ligi. W 1995 przeszedł do innego pierwszoligowego klubu Prykarpattia Iwano-Frankowsk. W latach 1997-1999 bronił barw klubów FK Tyśmienica, Wołyń Łuck, Torpedo Zaporoże oraz Wiktor Zaporoże. W 2000 powrócił do Prykarpattii, w której występował do końca 2001. W 2002 rozegrał jeszcze 5 meczów w amatorskiej drużynie "Europa Pryłuki" oraz 1 mecz w trzecioligowym Borysfen-2 Boryspol, w którym zakończył karierę piłkarską.
Kariera trenerska.
Pracę szkoleniową rozpoczął w 2003 na stanowisku głównego trenera Borysfen-2 Boryspol. Następnie szkolił Boreks-Borysfen Borodianka. Od sezonu 2004/05 trenował najpierw drużynę rezerwową, a potem seniorów w klubie Borysfen Boryspol. W 2006 identyczna sytuacja powtórzyła się z klubem Metałurh Donieck. W 2007 powrócił do Borysfenu Boryspol. Prowadził również kluby Kniaża Szczasływe oraz Prykarpattia Iwano-Frankowsk. Był asystentem selekcjonera juniorskiej reprezentacji Ukrainy. Od czerwca 2010 pomagał trenować FK Lwów. W czerwcu 2011 został zaproszony do sztabu szkoleniowego Czornomorca Odessa. Podczas przerwy zimowej sezonu 2014/15 razem z głównym trenerem Romanem Hryhorczukiem opuścił odeski klub.

</doc>
<doc id="1584040" url="https://pl.wikipedia.org/wiki?curid=1584040" title="Uzdrawiacz">
Uzdrawiacz



</doc>
<doc id="1584042" url="https://pl.wikipedia.org/wiki?curid=1584042" title="Glonowce">
Glonowce

Glonowce, pleśniaki ("Phycomycetes, Mastigomycota") – wyróżniana w dawnych systemach taksonomicznych klasa grzybów. Czasami nazywana również "grzybami niższymi", jednak nazwa ta jest niejednoznaczna, a także "grzybami glonowymi". Obejmowała organizmy zwykle haploidalne o prostej budowie – jednokomórkowej lub komórczakowej, rzadko typowej wielokomórkowej, często pod postacią pleśni. U organizmów tych występują cechy nigdy niespotykane u tzw. grzybów wyższych, np. obecność wici lub celulozy. Wykazują więc pewne cechy i glonów, i grzybów właściwych (saprofagia). Zarówno nazwa polska, jak i międzynarodowa, nawiązują do dawnych koncepcji, według których grzyby powstały z glonów, które utraciły zdolność fotosyntezy, a glonowce miały być ogniwem pośrednim. Współczesna filogenetyka tego nie potwierdza, a całą grupę podzielono na kilka taksonów o różnej pozycji hierarchicznej i włączono do różnych grup w królestwach "Protista" i "Fungi". Pewne grupy glonowców (lęgniowce) w istocie są spokrewnione z pewnymi grupami glonów (złotowiciowce, różnowiciowce, okrzemki, brunatnice), co wiąże się z podobieństwem (obecność celulozy w ścianie komórkowej, budowa syfonalna plechy, liczba i ułożenie wici i in.), podczas gdy pozostałe nie wykazują pokrewieństwa.
Systematyka.
W czasie, gdy glonowce uważano za naturalny takson, dzielono go na następujące kategorie:
W miarę rozwoju filogenetyki niektóre grupy były wyłączane z klasy. W pewnym momencie istniała tendencja do przenoszenia wszystkich glonowców, podzielonych na odrębne klasy, do królestwa "Protista" jako tzw. grzyby rzekome lub protisty grzybopodobne, z zastrzeżeniami co do skoczkowców, których powiązania z tzw. grzybami wyższymi wydają się bezsporne. W systemie sześciu supergrup eukariontów sprzężniaki i skoczkowce (w tym blastokladiowce i jednorzęskowce) są zaliczane do supergrupy "Opisthokonta", razem z właściwymi grzybami (również ze zwierzętami, wiciowcami kołnierzykowymi i kilkoma innymi grupami pierwotniaków), a więc są uznawane za przedstawicieli królestwa grzybów. Supergrupa ta charakteryzowana jest obecnością pojedynczej wici skierowanej ku tyłowi (stąd jej nazwa). Lęgniowce są zaliczane do supergrupy "Chromalveolata" (razem z niektórymi glonami i pierwotniakami). Plazmodioforowe zaś włączono do supergrupy "Rhizaria" (razem z niektórymi ryzopodialnymi pierwotniakami) jako specyficzną grupę śluzowców (przy czym właściwe śluzowce należą obecnie do innej supergrupy).
Ekologia.
Wiele glonowców to organizmy wodne lub wilgociolubne. Wszystkie są cudzożywne – saprofityczne lub pasożytnicze. Pasożyty mogą wywoływać choroby:

</doc>
<doc id="1584044" url="https://pl.wikipedia.org/wiki?curid=1584044" title="Phycomycetes">
Phycomycetes



</doc>
<doc id="1584045" url="https://pl.wikipedia.org/wiki?curid=1584045" title="Mastigomycota">
Mastigomycota



</doc>
<doc id="1584046" url="https://pl.wikipedia.org/wiki?curid=1584046" title="Pleśniaki">
Pleśniaki



</doc>
<doc id="1584048" url="https://pl.wikipedia.org/wiki?curid=1584048" title="Luo (ludy)">
Luo (ludy)

Luo ("Lwo", "Kiluo") – grupa ludów zamieszkujących dorzecze górnego Nilu, a także przyległe tereny Kenii, Tanzanii i Demokratycznej Republiki Konga, odłam Nilotów. Posługują się językami nilotyckimi (zob. języki luo). Dzielą się na dwie główne grupy: północną (m.in. Szyllukowie, Anuak) i południową (m.in. Aczoli, Luo właściwi, Lango, Alur, Zair).
Ludy Luo zachowują tradycyjne wierzenia, częściowo przejęli też chrześcijaństwo i islam sunnicki. Struktura społeczna oparta jest przeważnie na rodach patriarchalnych, praktykowane jest wielożeństwo. Podstawą gospodarki jest rolnictwo i hodowla zwierząt, w mniejszym zakresie również rybołówstwo.

</doc>
<doc id="1584049" url="https://pl.wikipedia.org/wiki?curid=1584049" title="Acta Ornithologica">
Acta Ornithologica

Acta Ornithologica – czasopismo naukowe (półrocznik) wydawane w Polsce przez Muzeum i Instytut Zoologii Polskiej Akademii Nauk. Ukazuje się od 1933 r. pod pierwotnym tytułem Acta Ornithologica Musei Zoologici Polonici. Od roku 1953 ukazuje się pod obecnym tytułem. Czasopismo publikowane jest w języku angielskim z polskimi streszczeniami.

</doc>
<doc id="1584050" url="https://pl.wikipedia.org/wiki?curid=1584050" title="Lwo">
Lwo



</doc>
<doc id="1584051" url="https://pl.wikipedia.org/wiki?curid=1584051" title="Spór naukowy">
Spór naukowy

Spór naukowy – dyskusja naukowa nie ograniczona do jednego miejsca i czasu, a osoby biorące w nim udział mogą nigdy nie spotkać się osobiście. Istotą sporu naukowego jest nawiązywanie do poglądów innych, zajmowanie wobec nich krytycznego stanowiska, po czym podtrzymywanie poglądu własnego lub jego modyfikacja.
Spory naukowe można uznać za dyskusje naukowe w skali historycznej. Są pożyteczne wtedy, gdy przyczyniają się do poszukiwania dostatecznych racji na drodze odpowiednich badań naukowych.

</doc>
<doc id="1584052" url="https://pl.wikipedia.org/wiki?curid=1584052" title="Baktun">
Baktun

Baktun – jednostka czasu w kalendarzu Majów składająca się z 20 katun, co odpowiada 144 000 dni. Według tzw. długiej rachuby, która rozpoczęła odliczanie czasu od 13 sierpnia 3114 roku p.n.e., mamy obecnie 14. baktun, który rozpoczął się 21 grudnia 2012 roku (13.0.0.0.0 według zapisu Majów). Ponieważ liczba 13 była przez Majów uważana za magiczną, szczególnie jeśli chodzi o liczenie czasu (używali oni trzynastkowego i dwudziestkowego systemu liczbowego), powstało wiele opinii, że wraz z tą datą nastąpi koniec świata.

</doc>
<doc id="1584054" url="https://pl.wikipedia.org/wiki?curid=1584054" title="Kiluo">
Kiluo



</doc>
<doc id="1584055" url="https://pl.wikipedia.org/wiki?curid=1584055" title="Jim Wynorski">
Jim Wynorski

James Wnoroski, znany jako Jim Wynorski (ur. 14 sierpnia 1950 w Glen Cove w hrabstwie Nassau w Nowym Jorku) – amerykański reżyser, scenarzysta i producent filmowy. Kreator kina klasy „B” oraz filmów exploitation od wczesnych lat osiemdziesiątych.
Jest twórcą i współtwórcą blisko pięćdziesięciu filmów fabularnych. Pierwotnie jego filmy trafiały do dystrybucji filmowej – film "Roboty śmierci" odnosił nawet nieznaczne sukcesy w notowaniu amerykańskiego box office’u; późniejsze projekty reżysera były już produkowane dla prywatnych telewizji oraz na rynek VHS/DVD.
Wynorski udziela się również w swoich filmach pod pseudonimami artystycznymi: Jay Andrews, Arch Stanton, H.R. Blueberry oraz Noble Henry.

</doc>
<doc id="1584058" url="https://pl.wikipedia.org/wiki?curid=1584058" title="Grupa wsparcia">
Grupa wsparcia

Grupa wsparcia – forma wsparcia psychospołecznego, funkcjonująca również w rzeczywistości wirtualnej, w której członkowie świadczą sobie różnego rodzaju pomoc, informacje, zazwyczaj nieprofesjonalnie. Niekoniecznie jest to pomoc materialna. Członkowie grupy zrzeszają się zazwyczaj ze względu na jakąś wspólną, obciążającą psychicznie lub społecznie cechę (np. własna choroba psychiczna lub choroba występującą w najbliższej rodzinie, problem z uzależnieniem). Mogą jednak istnieć grupy wsparcia dotyczące rodziców i ich lepszego funkcjonowania.
Grupy mogą mieć charakter otwarty, jak i zamknięty. Pomoc może przyjmować formę dostarczania pożytecznych informacji, relacjonowania własnych doświadczeń związanych z danym problemem, słuchania i akceptacji doświadczeń innych, empatycznego zrozumienia i nawiązania kontaktów społecznych z osobami o podobnych trudnościach. Grupa wsparcia może także funkcjonować celem informowania społeczeństwa lub celem obrony danej kwestii.

</doc>
<doc id="1584061" url="https://pl.wikipedia.org/wiki?curid=1584061" title="Téka zenekar">
Téka zenekar



</doc>
<doc id="1584069" url="https://pl.wikipedia.org/wiki?curid=1584069" title="Joachim Ludwig Schultheiß von Unfried">
Joachim Ludwig Schultheiß von Unfried

Joachim Ludwig Schultheiß von Unfried (czasem określany jako Joachim Ludwig Schultheiß von Unfriedt, ur. 1680 w Neuruppinie, zm. 10 czerwca 1753 w Königsbergu) – niemiecki architekt późnobarokowy i inżynier, związany z Królewcem.
Życiorys.
Pochodził z rodziny wywodzącej się ze Śląska. W latach 1698–1700 odbył podróże szkoleniowe do Francji i Włoch. Od 1702 na stanowisku budowniczego do spraw nadzoru budowlanego w Królewcu i okolicach, od 1705 dyrektor budowlany, od 1721 naczelny dyrektor budowlany. Jego głównym dziełem było wschodnie skrzydło zamku królewskiego, które jednak zostało zrealizowane tylko częściowo (niezachowane). 1704–1710 prowadził przebudowę kościoła zamkowego. W latach 1705–1709 uczestniczył w przebudowie pałacu Dohnów w Słobitach oraz kilku myśliwskich pałaców królewskich w okolicach Królewca - Friedrichshof (przebudowany), Friedrichsberg, Grünhof. Ponadto w Królewcu wzniósł sierociniec królewski na Sackheim (1702–1705, przebudowany) i francuski kościół ewangelicko-reformowany na Neue Sorge (niezachowany), kościół w Tragheim (zniszczony), zaprojektował niezrealizowany kościół garnizonowy, wzniósł koszary. Na prowincji m.in. dokonał przebudowy i modernizacji miast: Tapiawa, Ragneta, Stołupiany, Gąbin (tu również kościół reformowany), Darkiejmy, Biała Piska, 1733 prowadził odbudowę Działdowa po pożarze, zbudował arsenał w Piławie. Przypisuje mu się projekt kaplicy rodu Groebbenów przy kościele w Łabędniku (ok. 1730) i rozbudowę niezachowanego kościoła w Ottenhagen (dziś Berezowka, obwód kaliningradzki).

</doc>
<doc id="1584070" url="https://pl.wikipedia.org/wiki?curid=1584070" title="Sailor Moon Classic">
Sailor Moon Classic



</doc>
<doc id="1584081" url="https://pl.wikipedia.org/wiki?curid=1584081" title="Roberto Pirillo">
Roberto Pirillo

Roberto Pirillo (ur. 14 września 1947 w São Paulo, w stanie São Paulo) – brazylijski aktor i reżyser teatralny i telewizyjny, najbardziej znany w Polsce głównie z roli Tobiasa, pierwszej wielkiej miłości tytułowej bohaterki granej przez Lucélię Santos w telenoweli "Niewolnica Isaura" (emisja w TVP1 w 1986 roku) oraz jako Luís Carlos w telenoweli "W kamiennym kręgu".
Kariera.
Swoją karierę sceniczną rozpoczął w wieku 17 lat w Teatro de Alumínio w São Paulo w sztuce Petera Blocka "Ruletka Paulisty" ("Roleta Paulista", 1964) i "Kawa Felisberto" ("Felisberto Café", 1965) z Gastão Tojeiro. Jego największym sukcesem był występ w spektaklu "Tylko twoje prawo i rysunek podstawy" ("Trair e Coçar É Só Começar"), w którym grał przez 14 lat i utrzymał się przez pewien czas w telewizji. Debiutował na kinowym ekranie w komedii "Corintiano" ("O Corintiano", 1967). 
W 1968 zagrał w kontrowersyjnym przedstawieniu Plínio Marcosa "Pozostawieni w dwie brudne noce" ("Dois Perdidos Numa Noite Suja"). Od tamtej pory wystąpił w spektaklach takich jak "Miłość do ośmiu rąk" ("Amor a Oito Mãos"), z PedroBloch "Krimeterapia" ("Crimeterapia"), "Suknia ślubna" ("Vestido de Noiva") i "Kwartet" ("O Quarteto"), a za występ w "Check-up" otrzymał Nagrodę Gubernatora jako objawienie roku. W komediodramacie "W nagiej panterze" ("A Pantera Nua", 1979) był żigolakiem, a w telewizyjnej adaptacji powieści Machado de Assisa "Szklany Pedro Antão" ("Os Óculos de Pedro Antão", 2008) zagrał postać Barão de Albuquerque. W miniserialu "Samson i Dalila" ("Sansão e Dalila", 2011) wystąpił w roli Simasa, bogatego Filistyńczyka, właściciela pola pszenicy i opiekuńczego ojca Iedy i Judi.
W 2016 powrócił na scenę w komedii "5 homens e um segredo".

</doc>
<doc id="1584084" url="https://pl.wikipedia.org/wiki?curid=1584084" title="Tungaru">
Tungaru



</doc>
<doc id="1584085" url="https://pl.wikipedia.org/wiki?curid=1584085" title="Hendrick Cornelisz Vroom">
Hendrick Cornelisz Vroom

Hendrick Cornelisz Vroom (ur. ok. 1563 w Haarlem, pochowany 4 lutego 1640 tamże) – holenderski malarz, grafik, ilustrator i projektant gobelinów. Jest uważany za prekursora europejskiego malarstwa marynistycznego.
Urodził się w Haarlemie w rodzinie o tradycjach artystycznych, pracował początkowo jako malarz ceramiki. Ok. 20. roku życia opuścił Holandię udając się przez Hiszpanię do Włoch. W latach 1585-87 przebywał we Florencji i był protegowanym kardynała Ferdinando de 'Medici późniejszego Wielkiego Księcia Toskanii. Najprawdopodobniej w tym czasie zainteresował się tematyką morską, która dominowała w jego twórczości.
Biografia artysty nie została poznana szczegółowo, prowadził on bardzo aktywny tryb życia, wiele podróżował i często ocierał się o niebezpieczeństwa. Ok. 1590 w czasie powrotu do Haarlemu Vroom podróżował statkiem, który rozbił się u wybrzeży Portugalii. Ujęty przez mieszkańców znalazł się wielkim niebezpieczeństwie, gdyż były to regiony ustawicznie nękane przez piratów angielskich. Gdy rozbitek pokazał tubylcom swoje umiejętności artystyczne, ci uznali, że "nie jest Anglikiem, ale chrześcijaninem".
Obrazy Vrooma przedstawiają najczęściej dynamiczne sceny morskie, bitwy, uroczyste wydarzenia i widoki portów. Obok walorów artystycznych posiadają także wartość dokumentalną i historyczną, z fotograficzną dokładnością ilustrują wygląd jednostek floty holenderskiej, angielskiej i francuskiej.
Uczniem malarza był Simon de Vlieger, który z kolei wykształcił największego holenderskiego marynistę Willema van de Velde młodszego. Stryj artysty Frederick Vroom I (zm. w 1593) był architektem i pracował w Gdańsku, zaprojektował m.in. wystrój rzeźbiarski we fryzach w kamienicy Lwi Zamek oraz był współautorem planu Wrocławia z 1587 roku. Natomiast najstarszy syn artysty Cornelis Vroom był również znanym malarzem.
Karel van Mander podaje w jego biografii ciekawy fakt, mianowicie Vroom podróżował ze swą nowo poślubioną żoną Joosje Cornelisse do Gdańska, zatrzymując się w domu swego wuja, gdzie młoda para przebywała do polowy 1591 roku. W Gdańsku Hendrick miał namalować obraz ołtarzowy dla "jakichś polskich Jezuitów". Niezachowane dzieło przedstawiało zapewne scenę religijną osadzoną w pejzażu morskim.

</doc>
<doc id="1584086" url="https://pl.wikipedia.org/wiki?curid=1584086" title="Język tungaru">
Język tungaru



</doc>
<doc id="1584087" url="https://pl.wikipedia.org/wiki?curid=1584087" title="Wyspy Feniks">
Wyspy Feniks



</doc>
<doc id="1584089" url="https://pl.wikipedia.org/wiki?curid=1584089" title="Afordancje">
Afordancje

Afordancje (ang. "affordances") – sposobności oddziaływania na obiekty środowiska, związane z ich charakterystykami oraz zdolnościami percepcyjnymi, doświadczeniem i ogólnymi umiejętnościami działania danej jednostki. Termin ten jest używany w różnych dyscyplinach naukowych: psychologii poznawczej, psychologii percepcji, psychologii środowiskowej, wzornictwie przemysłowym, teorii interakcji człowieka z komputerem, projektowaniu interakcji, badaniach nad sztuczną inteligencją. W polskim piśmiennictwie słowo "affordances" pojawiło się najpierw jako "dostarczanty" (Dant 2007:175).
Utworzono dwie różne definicje tego pojęcia. Pierwsza definicja uznaje za afordancje wszystkie możliwości działania (interakcji ze środowiskiem), druga – ogranicza definicję do możliwości, których dana osoba jest świadoma. 
Afordancje jako możliwości działania.
Termin został wprowadzony do psychologii przez Jamesa Gibsona w artykule z 1977 r. "The Theory of Affordances" (Teoria afordancji). Gibson przedstawił szczegóły teorii w książce "The Ecological Approach to Visual Perception" (Środowiskowe podejście do percepcji wizualnej) z 1979 r. Afordancje zostały zdefiniowane jako wszystkie możliwości działania obecne w środowisku, obiektywnie mierzalne i niezależne od indywidualnych zdolności danych jednostek do ich rozpoznania, lecz zawsze pozostające w relacji z nimi, a co za tym idzie zależne od ich możliwości. Przykładem mogą być tu schody, które dają możliwość wejścia na górę, takiej afordancji jednak nie ma, jeżeli podmiotem poznającym jest osoba niepełnosprawna lub niemowlę.
Afordancje jako uświadomione możliwości działania.
W 1988 r., Donald Norman dokonał kontekstualizacji terminu afordancji na podstawie teorii interakcji człowieka z komputerem. Nowa perspektywa definiowała je jako możliwości działania (interakcji), "które dana jednostka dostrzega". Norman opisał swoją koncepcję w książce "The Design of Everyday Things", za pomocą której stała się popularna także w projektowaniu interakcji. Zaczęto uważać, że afordancje zależą nie tylko od możliwości fizycznych jednostki, ale także od jej planów, marzeń, wierzeń, wartości, celów, wcześniejszego doświadczenia, itd. Jeżeli dana osoba wejdzie do pokoju, w którym znajduje się piłka i krzesło, to w ramach pierwotnej definicji, jedną z afordancji jest rzucenie krzesłem i siedzenie na piłce (ponieważ takie działanie jest fizycznie możliwe). Poprawiona definicja Normana uwzględnia fakt, że osoba będzie bardziej skłonna do spoczęcia na krześle i bawienia się piłką, ze względu na swoje wcześniejsze doświadczenia.

</doc>
<doc id="1584090" url="https://pl.wikipedia.org/wiki?curid=1584090" title="The Lair">
The Lair

The Lair – amerykański serial telewizyjny o tematyce LGBT, którego bohaterami jest grupa wampirów-gejów. Serial, podzielony na trzy sezony, emitowała od czerwca 2007 do grudnia 2009 roku stacja here!. Jest on spin offem innej serii LGBT: "Hotelu Dantego". Na razie nie jest wiadome, czy here! wyemituje serię czwartą oraz czy takowa powstanie.
Zarys fabularny.
"The Lair" to prywatny klub gejowski, prowadzony przez wampiry, które używają go jako źródło atrakcyjnych i młodych mężczyzn, którymi będą mogli się pożywić. Thom, dziennikarz lokalnej gazety, zaczyna się interesować sprawą tajemniczych ciał znajdywanych w okolicy, całkowicie pozbawionych krwi. Trop śledztwa prowadzi do klubu "The Lair". Tym samym Thom naraża siebie i swego chłopaka Jonathana na wściekłość ze strony Damiana – przywódcy wampirów.

</doc>
<doc id="1584091" url="https://pl.wikipedia.org/wiki?curid=1584091" title="Afordancja">
Afordancja



</doc>
<doc id="1584092" url="https://pl.wikipedia.org/wiki?curid=1584092" title="Affordance">
Affordance



</doc>
<doc id="1584093" url="https://pl.wikipedia.org/wiki?curid=1584093" title="Daniel Erthal">
Daniel Erthal

Daniel Erthal (ur. 22 marca 1982 w Bom Jardim, w stanie Rio de Janeiro) – brazylijski aktor telewizyjny i model. 
Znany w Polsce z telenoweli "Barwy grzechu", emitowanej przez TVN Siedem. Uczestniczył w brazylijskiej edycji programu "Taniec z gwiazdami" ("Dança dos Famosos", 2006), lecz został usunięty w pierwszym etapie konkursu. 

</doc>
<doc id="1584094" url="https://pl.wikipedia.org/wiki?curid=1584094" title="Gasparinisaura">
Gasparinisaura



</doc>
<doc id="1584098" url="https://pl.wikipedia.org/wiki?curid=1584098" title="Geografia Tuvalu">
Geografia Tuvalu



</doc>
<doc id="1584099" url="https://pl.wikipedia.org/wiki?curid=1584099" title="Torpedowce typu 1923">
Torpedowce typu 1923

Torpedowce Typu 1923, określane też jako typ Raubvogel lub Möwe − seria niemieckich okrętów klasy torpedowców z okresu międzywojennego, w służbie do II wojny światowej, składająca się z 6 jednostek. Były to jedne z pierwszych okrętów bojowych zbudowane w Niemczech po I wojnie światowej (po krążowniku "Emden").
Projektowanie.
Po przegranej I wojnie światowej, na niemiecką marynarkę wojenną nałożono dotkliwe ograniczenia traktatu wersalskiego, pozwalając m.in. na posiadanie jedynie po 12 niszczycieli i 12 torpedowców oraz 8 torpedowców w rezerwie. Wszystkie pozostawione Niemcom okręty były w rzeczywistości starymi niszczycielami budowy przedwojennej (warto zauważyć przy tym, że Niemcy nie wyróżniali przed wojną oficjalnie klasy niszczycieli, klasyfikując odpowiadające niszczycielom okręty jako "duże torpedowce"). Zachowane niszczyciele były to stare okręty typu V1 i pochodnych, z których najmłodsze weszły do służby w 1913 roku, a jako torpedowce zaklasyfikowano starsze niszczyciele typu S138 i pochodnych, z których najmłodsze weszły do służby w 1911 (okręty obu grup posiadały wyporność konstrukcyjną 533-700 t w zależności od serii). Nowe jednostki na ich zamianę Niemcy mogły zbudować dopiero po 15 latach od wejścia do służby pozostawionych im okrętów i nie mogły one mieć wyporności większej od 800 ton dla niszczycieli i 200 ton dla torpedowców.
Prace nad konstrukcją nowych okrętów rozpoczęto w 1923. Projekt był rozwinięciem konstrukcji małego niszczyciela H 145, który wszedł do służby w 1918 i został po wojnie samozatopiony w bazie Scapa Flow (pierwsze okręty typu G96, do którego należał podtyp H 145, zaczęto budować w 1915). Z powodu nierealności zbudowania pełnowartościowych jednostek mieszczących się w limicie 200 ton, nowe torpedowce niemieckie mieściły się w limicie 800 ton, przewidzianym dla niszczycieli. Limit ten na etapie projektowania bardzo skrupulatnie zachowano, co było nietypowe dla późniejszych niemieckich okrętów i główny okręt typu "Möwe" miał wyporność standardową 798 ton, normalną 976 t i pełną 1213 t (przekroczenia limitu udało się uniknąć dzięki przyjęciu w traktacie waszyngtońskim do mierzenia wyporności standardowej ton angielskich, mierzących 1016 kg). 
Uzbrojenie pozostało takie samo, jak w typie H145, w postaci trzech dział kalibru 105 mm i sześciu wyrzutni torped 500 mm w dwóch aparatach, lecz nieco inaczej je rozmieszczono, przez co pewnej zmianie uległa sylwetka okrętów - nieco szerzej rozstawiono oba kominy okrętu, pomiędzy którymi znalazł się pierwszy aparat torpedowy. Siłownia okrętu była nieco słabsza (22 100 KM wobec 24 000 KM), przez co nieco spadła prędkość do 32 w. 
Budowa.
Budowę głównego okrętu "Möwe" (mewa) rozpoczęto 5 marca 1925, a po nim do końca roku budowę pięciu dalszych. Wszystkie zbudowano w Stoczni Marynarki (Reichsmarinewerft) w Wilhelmshaven. Otrzymały one nazwy "Seeadler" (orzeł morski), "Greif" (gryf), "Albatros", "Falke" (sokół) i "Kondor", przez co typ ten był określany jako typ "ptaków drapieżnych" ("Raubvogel-Klasse"). Nadawanie nazw dla torpedowców było nowością w historii marynarki niemieckiej. W odróżnieniu od prototypowego "Möwe", wielkość pozostałych okrętów od początku nieco zwiększono i miały one wyporność standardową 924 t, normalną 998 t i pełną 1290 t; mimo to oficjalnie podawano ich wyporność na 800 ton (nie wiązały się z tym żadne problemy dla Niemiec). Miały również nieco zwiększoną moc siłowni i prędkość. Dalszym rozwinięciem było 6 okrętów typu "Wolf" (typ 1924). 
W związku z wejściem do służby okrętów typu 1923, wycofano torpedowce T-175, T-139, T-141, T-143, T-149, T-168 i T-175 (warto zauważyć, że nowe okręty były budowane na zamianę niszczycieli, a zamieniono nimi torpedowce, co jednak nie miało większego znaczenia z uwagi na zbliżone parametry starych niszczycieli i torpedowców. Ułatwiał to fakt, że do lat 30. w Niemczech zarówno niszczyciele, jak i torpedowce oficjalnie klasyfikowano jako torpedowce). 

</doc>
<doc id="1584100" url="https://pl.wikipedia.org/wiki?curid=1584100" title="Dryf Stokesa">
Dryf Stokesa

Dryf Stokesa, dryf stokesowski – średnia prędkość w wodzie (cieczy) obserwowana w ruchu falowym, powodowana na przykład przez zmniejszenie amplitudy (eliptycznych) trajektorii cząstek w wodzie wraz z głębokością.
Różnice między horyzontalnymi amplitudami ruchu na różnych głębokościach powodują, że cząstki na powierzchni wody poruszają się nieco bardziej w kierunku przemieszczającej się fali niż w kierunku przeciwnym na pewnej głębokości w wodzie. Powoduje to przesunięcie tych cząstek, nazywane dryfem Stokesa. Dryf Stokesa istnieje także wtedy, gdy nie ma średniego przepływu wody, a jedynym mechanizmem jest falowanie. Nie zależy on także bezpośrednio od prędkości wiatru: nawet gdy prędkość wiatru jest zerowa, istnienie propagujących się fal oceanicznych powoduje dryf Stokesa. Ocenia się jednak, że w pierwszym przybliżeniu dryf Stokesa na powierzchni oceanu wynosi około 3% prędkości wiatru w obszarze rozbiegu fal. Natomiast prędkość prądów dryfowych (pod powierzchnią oceanu) wynosi około 20–80% prędkości dryfu Stokesa na powierzchni. Z pomiarów prądów oceanicznych, prędkości wiatru i pola falowania można ocenić, jaka część energii prądów oceanicznych jest wywoływana bezpośrednio przez wiatr, a jaka przez dryf Stokesa. W układzie zawierającym obracającą się ciecz (jak Ziemia) przepływ wody związany z dryfem Stokesa jest poddawany efektowi Coriolisa.
Dryf Stokesa jest ważny, między innymi, w opisie transportu zanieczyszczeń na powierzchni wody.

</doc>
<doc id="1584105" url="https://pl.wikipedia.org/wiki?curid=1584105" title="Jeremi Święcki">
Jeremi Święcki

Jeremi Święcki - (ur. 25 października 1913 r. w Paryżu, zm. 23 grudnia 1991 w Gliwicach) – polski lekarz, radiolog, onkolog, dyrektor Centrum Onkologii – Instytutu im. Marii Skłodowskiej-Curie Oddział w Gliwicach.
Życiorys.
W 1932 r. ukończył Gimnazjum Państwowe w Zakopanem. W latach 1932 - 1938 studiował na Wydziale Lekarskim Uniwersytetu Warszawskiego, dyplom lekarski otrzymując 1 stycznia 1940. W latach 1932 - 1939 należał do Koła Medyków w Warszawie.
W 1938 r. odbywał obowiązkową służbę wojskową w Szkole Podchorążych Sanitarnych w Warszawie i w I Pułku Lotniczym. W latach 1940 - 1944 pracował jako asystent w Instytucie Radowym im. Marii Curie-Skłodowskiej w Warszawie, gdzie specjalizował się w zakresie leczenia nowotworów złośliwych radem i promieniami Roentgena.
W 1945 r. rozpoczął pracę na Oddziale Chirurgicznym Szpitala ss. Elżbietanek w Katowicach, a od 1 stycznia 1947 w Państwowym Instytucie Przeciwrakowym w Gliwicach na stanowisku kierownika Działu Promieniolecznictwa oraz w Instytucie Radowym w Warszawie gdzie zajmował się Postępem radioterapii. Tego roku uzyskał specjalizację II st. z radioterapii, a w 1954 r. II st. z onkologii ogólnej.
W 1949 r. współorganizował Wojewódzką Poradnię Onkologiczną w Gliwicach.
W 1950 r. został dyrektorem Centrum Onkologii – Instytutu im. Marii Skłodowskiej-Curie Oddział w Gliwicach. Doktorat z medycyny uzyskał w Śląskiej Akademii Medycznej w 1951 r. na podstawie dysertacji "Ocena metod rozpoznawczych stosowanych przy wykrywaniu wczesnych raków szyjki macicy", przygotowanej pod kierownictwem prof. Stefana Ślopka.
W 1952 r. brał udział w opracowaniu "Drugiego programu walki z rakiem w Polsce", który obejmował: rozwój badań naukowych, podstawowych i klinicznych, epidemiologię i profilaktykę nowotworów. Jednym z punktów tego programu było zorganizowanie krajowej sieci onkologicznej. Głównym założeniem tej sieci było uruchomienie pełnoprofilowych ośrodków onkologicznych we wszystkich - wówczas 17 - województwach. Program realizowany był w latach 1976-1990.
W 1968 r. został powołany na zastępcę przewodniczącego wspólnej komisji dyscyplinarnej dla pracowników instytutów naukowo-badawczych resortu zdrowia i opieki społecznej.
W 1973 r. został powołany na stanowisko docenta Instytutu Onkologii. W latach 1980 - 1986 był kierownikiem Kliniki Radioterapii w Gliwicach.
Przez wiele lat był konsultantem wojewódzkim ds. onkologii na terenie województwa opolskiego. Doc. Święcki zaproponował władzom wojewódzkim plan rozwoju onkologii na Opolszczyźnie. Był również konsultantem onkologii w Szpitalu Śląskim w Cieszynie.
Jest autorem lub współautorem 39 publikacji, zamieszczonych w czasopismach krajowych i zagranicznych. Odegrał inspirującą rolę w tworzeniu systemu badań klinicznych i teoretycznych w Instytucie. Wiedzę zawodową i naukową pogłębiał w czasie służbowych podróży zagranicznych do Meksyku (1952), Bułgarii (1957), na Węgry (1957) i do Francji (1960).
W 1986 roku przeszedł na emeryturę, pracował jednak nadal w niepełnym wymiarze godzin jako konsultant Przychodni Przyklinicznej Instytutu. Zmarł w 1991 roku, pochowany na Cmentarzu Komunalnym w Gliwicach.
Odznaczony m.in. Krzyżem Oficerskim i Kawalerskim Orderu Odrodzenia Polski, Złotym Krzyżem Zasługi, Odznaką „Za wzorową pracę w służbie zdrowia”, Złotą Odznaką Honorową Polskiego Towarzystwa Onkologicznego.

</doc>
<doc id="1584107" url="https://pl.wikipedia.org/wiki?curid=1584107" title="Mięśnie kończyny dolnej">
Mięśnie kończyny dolnej

Mięśnie kończyny dolnej – grupa mięśni działających na stawy kończyny dolnej. Mięśnie te charakteryzują się znacznym przekrojem fizjologicznym, co związane jest z funkcją kończyny dolnej.
Mięśnie kończyny dolnej człowieka topograficznie można podzielić na:
Do grupy pierwszej z wymienionych grup zalicza się również mięśnie, które nie rozpoczynają się na kościach miednicy, jednak działają wyłącznie na staw biodrowy.

</doc>
<doc id="1584111" url="https://pl.wikipedia.org/wiki?curid=1584111" title="Rezolucja Rady Bezpieczeństwa ONZ nr 1850">
Rezolucja Rady Bezpieczeństwa ONZ nr 1850

Rezolucja Rady Bezpieczeństwa ONZ nr 1850 – rezolucja Rady Bezpieczeństwa ONZ przyjęta 16 grudnia 2008. Rezolucja dotyczy sytuacji na Bliskim Wschodzie włącznie z "Palestinian question" (kwestią palestyńską).Rezolucja została przyjęta czternastoma głosami, piętnasty przedstawiciel Libii wstrzymał się od głosu.
Treść rezolucji.
United NationsS/RES/1850 (2008)Distr.: General16 December 2008Security Council
Resolution 1850 (2008) adopted by the Security Council at its 6045th meeting, on 16 December 2008
The Security Council,
Recalling all its previous relevant resolutions, in particular resolutions 242,
338, 1397, and 1515 and the Madrid principles,
Reiterating its vision of a region where two democratic States, Israel and Palestine, live side by side in peace within secure and recognized borders,
Welcoming the 9 November 2008 statement from the Quartet and the Israeli-Palestinian Joint Understanding announced at the November 2007 Annapolis Conference, including in relation to implementation of the Performance-Based Roadmap to a Permanent Two-State Solution to the Israeli-Palestinian Conflict,
Noting also that lasting peace can only be based on an enduring commitment to mutual recognition, freedom from violence, incitement, and terror, and the two-State solution, building upon previous agreements and obligations,
Noting the importance of the 2002 Arab Peace Initiative,
Encouraging the Quartet’s ongoing work to support the parties in their efforts to achieve a comprehensive, just and lasting peace in the Middle East,
1. Declares its support for the negotiations initiated at Annapolis, Maryland on 27 November 2007 and its commitment to the irreversibility of the bilateral negotiations;
2. Supports the parties’ agreed principles for the bilateral negotiating process and their determined efforts to reach their goal of concluding a peace treaty resolving all outstanding issues, including all core issues, without exception, which
confirm the seriousness of the Annapolis process;
3. Calls on both parties to fulfil their obligations under the Performance-Based Roadmap, as stated in their Annapolis Joint Understanding, and refrain from any steps that could undermine confidence or prejudice the outcome of negotiations;
4. Calls on all States and international organizations to contribute to an atmosphere conducive to negotiations and to support the Palestinian government that is committed to the Quartet principles and the Arab Peace Initiative and respects
the commitments of the Palestinian Liberation Organization, to assist in the development of the Palestinian economy, to maximize the resources available to the Palestinian Authority, and to contribute to the Palestinian institution-building
programme in preparation for statehood;
5. Urges an intensification of diplomatic efforts to foster in parallel with progress in the bilateral process mutual recognition and peaceful coexistence between all States in the region in the context of achieving a comprehensive, just
and lasting peace in the Middle East;
6. Welcomes the Quartet’s consideration, in consultation with the parties, of an international meeting in Moscow in 2009;
7. Decides to remain seized of the matter

</doc>
<doc id="1584112" url="https://pl.wikipedia.org/wiki?curid=1584112" title="Peter Stickles">
Peter Stickles

Peter Stickles (ur. 8 października 1976 w Nowym Jorku w stanie Nowy Jork) – amerykański aktor filmowy i telewizyjny. Wystąpił w roli podglądacza Caleba w komediodramacie erotycznym Johna Camerona Mitchella "Shortbus" (2006) i jako Damian Courtenay, lider gejowskiego kultu wampirów w serialu LGBT "The Lair" (2007).
Kariera.
"Shortbus".
W 2003 został wyłoniony spośród blisko czterystu aktorów, którzy brali udział w castingu do filmu Johna Camerona Mitchela pt. "Shortbus" – wówczas znanego jako "projekt o seksie", i otrzymał rolę Caleba, nowojorskiego voyeurysty. Przed castingiem skrypt do filmu właściwie nie istniał, został zbudowany dopiero po skompletowaniu pełnej obsady. Voyeurystyczna osobowość postaci Caleba zainspirowała Sticklesa na poważnie, a wręcz stała się ówczesnym elementem jego życia.
W 2006 wraz z innymi aktorami filmu "Shortbus" – Sook-Yin Lee, Paul Dawson, Lindsay Beamish, PJ DeBoy, Raphael Barker, Jay Brannan i Justin Bond – został nominowany do Gotham Award jako najlepsza obsada filmowa.
"The Lair".
Po sukcesie filmu Johna Camerona Mitchela, Stickles został gwiazdorem serialu LGBT stacji here! "The Lair", który na telewizyjnych ekranach zadebiutował 1 czerwca 2007 jako spin off kultowego "Hotelu Dantego". Wcielił się w postać Damiana, lidera gejowsko-wampirycznego kultu, prowadzącego prywatny klub dla homoseksualistów, których następnie obiera na swoje ofiary. Serial nie przypadł krytykom do gustu, lecz utrzymał się na antenie Here! do 2000, a Peter wystąpił w dwudziestu sześciu jego odcinkach.
Inne role.
Aktor wystąpił w licznych niskobudżetowych i przeznaczonych do dystrybucji domowej filmach grozy, m.in. w "Cmentarnych wrotach", "Meat Weed Madness" oraz jego sequelu "Meat Weed America".
Życie prywatne.
Stickles jest jawnym gejem, a swoją orientację ujawnił podczas burzy medialnej wokół filmu "Shortbus", który de facto był filmem o tematyce LGBT.

</doc>
<doc id="1584114" url="https://pl.wikipedia.org/wiki?curid=1584114" title="Cmentarne wrota">
Cmentarne wrota

Cmentarne wrota (ang. "Cemetery Gates") – film fabularny (horror) produkcji amerykańskiej z 2006 roku.
Zarys fabularny.
Z tajnego laboratorium, w którym przeprowadzane są osnute tajemnicą eksperymenty na zwierzętach, ucieka diabeł tasmański, uprzednio mordując próbujących odratować go i inne przetrzymywane istoty ekologów. Bestia krwawo mści się za swoje krzywdy na każdym, kogo napotka na swojej drodze. Na okolicznym cmentarzu pojawia się grupa studentów, których celem jest nakręcenie filmu o zombie.

</doc>
<doc id="1584115" url="https://pl.wikipedia.org/wiki?curid=1584115" title="Edward Lewiński (historyk)">
Edward Lewiński (historyk)

Edward Henryk Lewiński-Korwin (1885-1953) – polski historyk pracujący w Stanach Zjednoczonych.
Podczas I wojny światowej był sekretarzem American Polish Relief Committe, gdzie lobbował na rzecz Polski. Opublikował w Stanach Zjednoczonych szereg książek i publikacji na temat Polski oraz historii Polonii w USA, na które wielokrotnie powoływali się historycy amerykańscy. Otrzymał doktorat na uniwersytecie Columbia.

</doc>
<doc id="1584116" url="https://pl.wikipedia.org/wiki?curid=1584116" title="Shortbus">
Shortbus

Shortbus – film fabularny produkcji amerykańskiej z 2006 roku, w reżyserii Johna Camerona Mitchella, który napisał także scenariusz do filmu.
Do stworzenia filmu reżysera skłoniły nowojorskie zgromadzenia socjalne, artystyczne i seksualne. Tworzenie scenariusza oraz zawartych w nim postaci zajęło blisko dwa i pół roku; skrypt do filmu tworzono dopiero po skompletowaniu pełnej obsady, wspólnie z jej członkami podczas improwizacyjnych warsztatów.
"Shortbus", pomimo napiętnowania go jako filmu pornograficznego, spotkał się z pozytywnym przyjęciem krytyki i uzyskał wiele prestiżowych laurów, w tym sześć nagród filmowych w latach 2006-2007.
Fabuła projektu.
Bohaterami filmu jest grupa mieszkańców Nowego Jorku, których losy krzyżują się w ekskluzywnym klubie o tytułowej nazwie. Sophia jest terapeutką seksualną, która nigdy dotąd nie przeżyła orgazmu ze swoim jedynym życiowym partnerem i mężem Robem. Zawiera przyjaźń z dominatrix o imieniu Severin. Z kolei były dziecięcy gwiazdor Jamie i była męska prostytutka James to młoda homoseksualna para, która decyduje się na rozszerzenie swojej relacji na inne osoby. Członkiem miłosnego trójkąta zostaje Ceth, eks-model i ambitny piosenkarz. Intymnej egzystencji Jamiego i Jamesa z oddali z uwielbieniem przygląda się młody voyeurysta Caleb, który odczuwa jednak pewien niepokój, gdy w ich życiu pojawia się Ceth, toteż z tego powodu zaczyna odwiedzać tytułowy lokal i ingerować w życie pary.
Wydanie w Polsce.
Film "Shortbus" był wyświetlany w Polsce w ramach specjalnych projekcji, które odbyły się we wrześniu 2010 roku. Jednorazowe pokazy inaugurowały działalność pierwszego dystrybutora kina gejowskiego i lesbijskiego w Polsce − Tongariro Releasing. Od 20 września 2010 film jest dostępny na dyskach DVD.

</doc>
<doc id="1584122" url="https://pl.wikipedia.org/wiki?curid=1584122" title="Mięśnie obręczy kończyny dolnej">
Mięśnie obręczy kończyny dolnej

Mięśnie obręczy kończyny dolnej – grupa mięśni kończyny dolnej położonych w okolicy obręczy kończyny dolnej człowieka.
Do grupy mięśni obręczy kończyny dolnej należą liczne mięśnie działające na staw biodrowy jako:
Podział mięśni obręczy na w/w grupy nie jest łatwy ze względu na to, że otaczają one staw biodrowy ze wszystkich stron, zachodząc nieraz na siebie. Niektóre z nich mają rozległe szerokie przyczepy początkowe, co zmusza do wachlarzowego przebiegu włókien, kierujących się do określonego punktu przyczepu ścięgna końcowego. W ten sposób nieraz w jednym mięśniu spotyka się części działające antagonicznie.
Mięśnie te są przeważnie krótkie, lecz ich przekrój fizjologiczny jest znaczny. Dzięki temu, że rozpoczynają się na kościach miednicy, a przyczepiają się na trzonie lub krętarzach kości udowej, które są odsunięte od miednicy przez szczególne ustawienie szyjki udowej - wszystkie te mięśnie przytrzymują głowę kości w panewce. Ma to duże znaczenie ze względu na znaczne obciążenie stawu biodrowego.
Rozpatrując je topograficznie, dzieli się je na grupy:

</doc>
<doc id="1584123" url="https://pl.wikipedia.org/wiki?curid=1584123" title="Hikari (miasto)">
Hikari (miasto)

 – miasto w Japonii, w prefekturze Yamaguchi, w południowo-zachodniej części wyspy Honsiu, nad Morzem Wewnętrznym.
Położenie.
Miasto leży w zachodniej części prefektury, graniczy z miastami:

</doc>
<doc id="1584128" url="https://pl.wikipedia.org/wiki?curid=1584128" title="Wyspy Line">
Wyspy Line



</doc>
<doc id="1584129" url="https://pl.wikipedia.org/wiki?curid=1584129" title="Wyspy Tuvalu">
Wyspy Tuvalu



</doc>
<doc id="1584130" url="https://pl.wikipedia.org/wiki?curid=1584130" title="Hōfu">
Hōfu

 – miasto w Japonii, w prefekturze Yamaguchi, w zachodniej części wyspy Honsiu ("Honshū"), nad Morzem Wewnętrznym.
Położenie.
Miasto leży w południowej części prefektury i graniczy z miastami:
Gospodarka.
W mieście rozwinął się przemysł maszynowy, samochodowy, włókienniczy, spożywczy oraz chemiczny.
Hōfu Tenman-gū.
W mieście znajduje się chram Tenman-gū założony w 904 roku w celu uczczenia poety, uczonego, polityka, dworzanina Michizane Sugawary, który został wygnany na Kiusiu ("Kyūshū") z dworu cesarskiego w Kioto w 901 roku. Michizane przebywał w Hōfu w drodze na wygnanie, w nadziei na oddalenie postawionych mu zarzutów. Zmarł na Kiusiu w 903 roku, ale w dniu jego śmierci wydarzyło się wiele dziwnych zdarzeń: słup światła wpadł do morza, a tajemnicza chmura osiadła na wzgórzu za miejscem, w którym obecnie stoi świątynia. Zinterpretowano te „cuda” jako oznaczające, że jego dusza powróciła na miejsce ostatniego przystanku. W 904 roku, rok po jego śmierci, zbudowano dla niego ten chram w Hōfu.
Znacznie silniejsze zjawiska zaszły w samym Kioto. Piorun uderzył nie tylko w pałac cesarski, ale także zabił tych arystokratów, którzy doprowadzili do upadku i wygnania Michizane. Odebrano to jako znak, iż stał się on potężnym bóstwem, które trzeba przebłagać. Stał się więc Tenjinem (skrót od Tenman-Daijizai-Tenjin, czyli „niebiański bóg, który może do woli manipulować pogodą”). Po śmierci rywala, Tokihiry Fujiwary w 909 roku i cesarza Daigo w 930, przebłaganie Tenjina stało się sprawą o znaczeniu narodowym.

</doc>
<doc id="1584131" url="https://pl.wikipedia.org/wiki?curid=1584131" title="Puszcza Pruska">
Puszcza Pruska

Puszcza Pruska – dawny kompleks leśny, znajdujący się na obszarze krainy historycznej Prusy Górne (wcześniej Pogezanii), między Starym Dzierzgoniem, Zalewem, jeziorem Jeziorak, Kamieńcem, Suszem (i rzeką Liwą). 
Obecnie fragmenty tego leśnego obszaru znajdują się w granicach Parku Krajobrazowego Pojezierza Iławskiego. 

</doc>
<doc id="1584133" url="https://pl.wikipedia.org/wiki?curid=1584133" title="Babri Masjid">
Babri Masjid



</doc>
<doc id="1584135" url="https://pl.wikipedia.org/wiki?curid=1584135" title="Spis powszechny w 1921">
Spis powszechny w 1921



</doc>
<doc id="1584136" url="https://pl.wikipedia.org/wiki?curid=1584136" title="Spis powszechny w 1931">
Spis powszechny w 1931



</doc>
<doc id="1584137" url="https://pl.wikipedia.org/wiki?curid=1584137" title="Jezioro Piekło">
Jezioro Piekło



</doc>
<doc id="1584139" url="https://pl.wikipedia.org/wiki?curid=1584139" title="Harmandir Sahib">
Harmandir Sahib



</doc>
<doc id="1584140" url="https://pl.wikipedia.org/wiki?curid=1584140" title="Eunomiusz z Kyziku">
Eunomiusz z Kyziku

Eunomiusz z Kyziku (zm. ok. 393) – herezjarcha, jeden z przywódców anomejczyków — radykalnego odłamu arian.
Życiorys.
Urodził się w Dakorze w Kapadocji w początkach IV wieku. Studiował teologię w Aleksandrii u Aecjusza. Następnie związał się z biskupem Eudoksjuszem, który powołał go na diakona. Z polecenia Eudoksjusza w roku 360 został wyznaczony biskupem Kyziku. Jego radykalnie ariańskie wypowiedzi wzbudziły skargi. Na rozkaz cesarza Konstancjusza II (umiarkowanego arianina) został usunięty ze stolicy biskupiej po mniej niż roku od jej objęcia.
Za panowania Juliana i Jowiana mieszkał w Konstantynopolu razem z Aecjuszem konsolidując dysydencką partię i konsekrując biskupów. Następnie przeniósł się do Chalkedonu, skąd został wygnany do Mauretanii za wsparcie rebelii Prokopiusza. Zanim jednak tam dotarł, karę zniesiono.
W 383 roku uczestniczył w pracach synodu w Konstantynopolu. Wkrótce potem został wygnany przez cesarza Teodozjusza do Halmyris w prowincji Scythia Minor. Później rezydował w Chalkedonie i Cezarei Kapadockiej, skąd został wyrzucony przez mieszkańców za pisma krytykujące biskupa Bazylego. Swoje ostatnie dni spędził w rodzinnej Dakorze, gdzie zmarł około 393 roku.
Był autorem wielu pism, ale wskutek licznych cesarskich edyktów nakazujących niszczenie jego pism, do naszych czasów przetrwały jedynie fragmenty jego spuścizny literackiej. W całości zachowała się "Apologia" – pismo, w którym podkreśla Eunomiusz różnicę natur między Ojcem i Synem, oraz fragment drugiej "Apologii". Do pism zaginionych należą: "Wyznanie wiary", "Komentarz do Listu do Rzymian" oraz listy.

</doc>
<doc id="1584141" url="https://pl.wikipedia.org/wiki?curid=1584141" title="Kultura słowiańska">
Kultura słowiańska



</doc>
<doc id="1584142" url="https://pl.wikipedia.org/wiki?curid=1584142" title="Blechnum">
Blechnum



</doc>
<doc id="1584145" url="https://pl.wikipedia.org/wiki?curid=1584145" title="Zundapp KS 750">
Zundapp KS 750



</doc>
<doc id="1584149" url="https://pl.wikipedia.org/wiki?curid=1584149" title="Rada Narodowościowa">
Rada Narodowościowa

Rada Narodowościowa (kryptonimy "Zgoda", "740") - jednostka administracyjna Delegatury Rządu na Kraj, zajmująca się problematyką stosunków pomiędzy państwem polskim a mniejszościami narodowymi (głównie Ukraińcami i Białorusinami).
Została utworzona w drugiej połowie 1943, pod przewodnictwem zastępcy Delegata Rządu na Kraj - Adama Bienia "Bronowskiego". W skład Rady wchodzili również: Jerzy Braun, Stanisław Piotrowski, Stanisław Zieliński, płk Jan Rzepecki, Jan Jacek Nikisch oraz "Glański".
Z powodu sprzeciwów Stronnictwa Narodowego, Rada nie osiągnęła żadnego, realistycznego postępu, co przekreśliło szanse na kompromis z Ukraińcami i Białorusinami (zobacz także deklaracja "O co walczy Naród Polski")?

</doc>
<doc id="1584151" url="https://pl.wikipedia.org/wiki?curid=1584151" title="Okręgowa Delegatura Rządu Kraków">
Okręgowa Delegatura Rządu Kraków

Okręgowa Delegatura Rządu Kraków (kryptonimy "Kopiec", "Sól", "Wisła") – okręgowe (wojewódzkie) przedstawicielstwo Delegatury Rządu na Kraj z siedzibą w Krakowie, utworzone w 1941.
Okręgowym Delegatem Rządu był Jan Jakóbiec "Górny". ODR Kraków obejmowała swoim zasięgiem teren przedwojennego województwa krakowskiego, oraz tereny województwa lwowskiego położone na zachód od rzeki San.
W skład ODR Kraków wchodziły Powiatowe Delegatury Rządu na Kraj: Bochnia, Brzesko, Brzozów, Dębica, Gorlice, Jasło, Kolbuszowa, Kraków, Krosno, Limanowa, Lesko, Łańcut, Miechów, Mielec, Myślenice, Nisko, Nowy Sącz, Nowy Targ, Przemyśl, Przeworsk, Rzeszów, Sanok, Tarnobrzeg, Tarnów, Wadowice, oraz Miejska Delegatura Rządu w Krakowie.

</doc>
<doc id="1584152" url="https://pl.wikipedia.org/wiki?curid=1584152" title="Chromocentr">
Chromocentr

Chromocentr - chromosom lub odcinek chromosomu, który pozostaje silnie upakowany podczas
interfazy, zbudowany jest z heterochromatyny.

</doc>
<doc id="1584154" url="https://pl.wikipedia.org/wiki?curid=1584154" title="Okręgowa Delegatura Rządu Lwów">
Okręgowa Delegatura Rządu Lwów

Okręgowa Delegatura Rządu Lwów (kryptonimy "Lwy", "Orły", "Puchacze", "Wino") – okręgowe (wojewódzkie) przedstawicielstwo Delegatury Rządu na Kraj z siedzibą we Lwowie, utworzone w 1941.
Okręgowym Delegatem Rządu byli kolejno:
ODR Lwów była największą terytorialnie Delegaturą, na jej terenie znajdowało się 41 PDR. Obejmowała ona teren przedwojennych województw: lwowskiego (na wschód od rzeki San), stanisławowskiego i tarnopolskiego.
W skład ODR Lwów wchodziły Powiatowe Delegatury Rządu na Kraj: 

</doc>
<doc id="1584156" url="https://pl.wikipedia.org/wiki?curid=1584156" title="Allen Woodring">
Allen Woodring

Allen Woodring (ur. 15 lutego 1898 w Hellertown w Pensylwanii), zm. 15 listopada 1982 w Clearwater na Florydzie) – amerykański lekkoatleta, sprinter.
Pierwotnie nie zakwalifikował się do amerykańskiej reprezentacji na Igrzyska Olimpijskie w 1920 w Antwerpii zajmując 5. miejsce biegu na 200 metrów w przedolimpijskich eliminacjach. Krótko przed Igrzyskami został jednak wstawiony do ekipy w miejsce innego biegacza, który nie mógł startować. W Antwerpii zgubił buty lekkoatletyczne i nie mógł kupić nowych, więc pożyczył je od innego zawodnika.
Niespodziewanie wygrał finał biegu na 200 metrów przed faworytem Charlie Paddockiem w czasie 22,0 s.

</doc>
<doc id="1584158" url="https://pl.wikipedia.org/wiki?curid=1584158" title="Kartka z podróży">
Kartka z podróży

Kartka z podróży – polski film wojenny z 1983 roku, na podstawie powieści "Pan Teodor Mundstock" Ladislava Fuksa.
Fabuła.
Jakub Rosenberg jest mieszkańcem getta, który zamiata ulice. Czekając na wezwanie do transportu, nie daje się sterroryzować strachowi, tylko pragmatycznie i skrupulatnie przygotowuje się do ostatniej drogi. Szykuje odpowiednie ubranie, daje się pobić w sprowokowanej bójce, śpi na podłodze, ćwiczy z ciężarami. Próbuje zachować godność do samego końca. Swoją filozofią próbuje zarazić małego Dawida, który zostaje mu dany pod opiekę.

</doc>
<doc id="1584161" url="https://pl.wikipedia.org/wiki?curid=1584161" title="Tragedia „Posejdona”">
Tragedia „Posejdona”

Tragedia „Posejdona” – amerykański film katastroficzny z 1972 roku, nakręcony na podstawie powieści Paula Gallico.
Serwis Rotten Tomatoes przyznał mu wynik 80%.
W 1979 roku film doczekał się sequela "Po tragedii Posejdona", wyreżyserowanego przez Irwina Allena.
W 2006 roku powstał remake filmu pt. "Posejdon".
Fabuła.
Transatlantyk „Posejdon” płynie z Nowego Jorku do Grecji. W sylwestra nagłe trzęsienie ziemi wywołuje falę tsunami, która przewraca statek ("licentia poetica": fale tsunami są niszczycielskie na wybrzeżu, ale niegroźne na pełnym morzu). Wybucha panika. Jednym z niewielu, którzy zachowują zimną krew, jest pastor Frank Scott. Razem z resztą ocalałych podejmuje się wydostać ze statku.
Obsada.
i inni
Nagrody i nominacje.
Oscary za rok 1972
Złote Globy 1972
Nagrody BAFTA 1972

</doc>
<doc id="1584166" url="https://pl.wikipedia.org/wiki?curid=1584166" title="Schanzen Einsiedeln">
Schanzen Einsiedeln

 
Schanzen Einsiedeln to kompleks skoczni położonych w miejscowości Einsiedeln. 
Budowa nowego kompleksu skoczni w Einsiedeln rozpoczęła się w 2003 roku. Projekt zawierał budowę obiektów K105/HS-117 (im. Andreasa Küttela), K70/HS-77 (im. Simona Ammanna), K45 (Große KPT-Schanze) i K25 (Kleine KPT-Schanze). Przedtem istniała tu tylko mała, treningowa skocznia K20, która została zbudowana w 2001 roku.
Nowe skocznie powstały w zaledwie dwa lata. W lipcu 2005 nastąpiło oficjale otwarcie kompleksu. Skocznie są bardzo nowoczesne, pokryte igelitem, posiadają wyciąg oraz porcelanowy najazd, a także armatki śnieżne. Bardzo charakterystyczny jest także betonowy zeskok.
Pierwszym sprawdzianem dla skoczni były zawody z cyklu Pucharu Kontynentalnego rozegrane w lipcu 2005 roku. Jeden z konkursów wygrał wówczas Marcin Bachleda. Na skoczni dużej od 2005 roku odbywają się zawody Letniego Grand Prix, a w latach 2006-2010 była ona jedną z czterech, na których rozgrywany był Turniej Czterech Narodów.
12 maja 2009 skoczniom zostało oficjalnie nadane imię Andreasa Küttela i Simona Ammanna.
Oficjalny rekord największego obiektu należy do Gregora Schlierenzauera, który uzyskał tu 1 sierpnia 2008 odległość 121 m. Rekord skoczni średniej należy do Klemensa Murańki, który 1 sierpnia 2008 oddał tu skok na odległość 79,5 m.

</doc>
<doc id="1584167" url="https://pl.wikipedia.org/wiki?curid=1584167" title="Westboro Baptist Church">
Westboro Baptist Church



</doc>
<doc id="1584168" url="https://pl.wikipedia.org/wiki?curid=1584168" title="Samotne serca (film 2006)">
Samotne serca (film 2006)

Samotne serca – amerykańsko-niemiecki kryminał z 2006 roku oparty na faktach.
Fabuła.
Ameryka, lata 50. Pielęgniarka Martha Beck i jej kochanek Ray Fernandez, podróżują po całych Stanach odpowiadając na anonse matrymonialne kobiet. Martha udaje siostrę Raymonda, a kiedy ten zdobywa zaufanie samotnych wdów, oboje je zabijają i okradają. W ślad za nimi ruszają dwaj detektywi z Nowego Jorku: Elmer Robinson i Charles Hilderbrandt. Dla tego pierwszego to sprawa honoru. Zmaga się on bowiem z samobójstwem żony i musi uporządkować swoje relacje z synem...
Obsada.
i inni

</doc>
<doc id="1584170" url="https://pl.wikipedia.org/wiki?curid=1584170" title="Samotne serca">
Samotne serca



</doc>
<doc id="1584172" url="https://pl.wikipedia.org/wiki?curid=1584172" title="Compass">
Compass



</doc>
<doc id="1584173" url="https://pl.wikipedia.org/wiki?curid=1584173" title="Neurologia Polska">
Neurologia Polska



</doc>
<doc id="1584174" url="https://pl.wikipedia.org/wiki?curid=1584174" title="Zakochać się">
Zakochać się

Zakochać się – amerykański melodramat z 1984 roku.
Opis fabuły.
Frank Raftis – inżynier budowlany i Molly Gilmore, żona lekarza, to przedstawiciele klasy średniej. Oboje mają swoje rodziny, prowadzą szczęśliwe życie bez problemów finansowych. Zawsze jadą podmiejską kolejką między Winchesterem a Nowym Jorkiem. Przed świętami podczas zakupów spotykają się przypadkowo w księgarni. Przez pomyłkę biorą nie swoje paczki. Nie wiedzą, jak bardzo to zmieni ich życie.
Obsada.
i inni

</doc>
<doc id="1584175" url="https://pl.wikipedia.org/wiki?curid=1584175" title="Siemion Dwojris">
Siemion Dwojris

Siemion Dwojris, ros. Семён Исаакович Двойрис (ur. 2 listopada 1958 w Czelabińsku) – rosyjski szachista, arcymistrz od 1990 roku.
Kariera szachowa.
Znaczące sukcesy szachowe zaczął odnosić w połowie lat 80. XX wieku. Dwukrotnie (1985, 1988) zwyciężył w półfinałach mistrzostw Związku Radzieckiego, a w latach 1986, 1989, 1990 i 1991 czterokrotnie wystąpił w turniejach finałowych (najlepszy wynik: Leningrad 1990, dz. X-XI miejsce). Był również wielokrotnym finalistą indywidualnych mistrzostw Rosji, w 1996 r. zajmując dz. II miejsce (za Aleksandrem Chalifmanem, wspólnie z Aleksiejem Driejewem). W 1993 r. podzielił I m. w turnieju strefowym w Sankt Petersburgu i zakwalifikował się do rozegranego w Biel/Bienne turnieju międzystrefowego, nie osiągając sukcesu (zajął 62. miejsce).
Do sukcesów Siemiona Dwojrisa na arenie międzynarodowej należą m.in.:
Najwyższy ranking w dotychczasowej karierze osiągnął 1 października 2004 r., z wynikiem 2615 punktów zajmował wówczas 91. miejsce na światowej liście FIDE.

</doc>
<doc id="1584176" url="https://pl.wikipedia.org/wiki?curid=1584176" title="Kolumna kierownicy">
Kolumna kierownicy

Kolumna kierownicy jest elementem układu kierowniczego i służy do przeniesienia momentu obrotowego z koła kierownicy na przekładnię kierowniczą, co zapewnia proporcjonalny skręt kół samochodu.
Kolumna, oprócz przenoszenia momentu obrotowego, spełnia również funkcję pasywnego systemu bezpieczeństwa. Poprzez swoją konstrukcję, w przypadku czołowego wypadku bądź kolizji, pochłania energię kinetyczną, zmniejszając uszkodzenia klatki piersiowej i głowy kierowcy samochodu.
Kierownica umieszczona jest pod kątem w stosunku do osi poziomej samochodu i posiada mechanizmy regulacji jej położenia. Możliwe jest jej podnoszenie i opuszczanie, jak również wsuwanie w kierunku silnika, bądź w stronę pasażera. Układ regulacji może być ręczny bądź wspomagany elektrycznie.
W obecnie stosowanych rozwiązaniach kolumna zapewnia również możliwość stosowania przełączników wielofunkcyjnych, których intuicyjne umieszczenie na kierownicy pozwala kierowcy skupić większą uwagę na prowadzeniu samochodu.

</doc>
<doc id="1584178" url="https://pl.wikipedia.org/wiki?curid=1584178" title="89 Dywizja Piechoty (III Rzesza)">
89 Dywizja Piechoty (III Rzesza)

89 Dywizja Piechoty - niemiecka dywizja z czasów II wojny światowej, sformowana na mocy rozkazu z 2 stycznia 1944 roku, w 25. fali mobilizacyjnej na poligonie Bergen w X. Okręgu Wojskowym. 
Struktura organizacyjna.
1055. i 1056. pułk grenadierów, 189. pułk artylerii, 189. batalion pionierów, 189. oddział przeciwpancerny, 189. oddział łączności;
1055. i 1056. pułk grenadierów, 189. pułk artylerii, 189. batalion pionierów, 189. batalion fizylierów, 189. oddział przeciwpancerny, 189. oddział łączności, 189. polowy batalion zapasowy;
1055., 1056. i 1062. pułk grenadierów, 189. pułk artylerii, 189. batalion pionierów, 89. batalion fizylierów, 189. oddział przeciwpancerny, 189. oddział łączności, 189. polowy batalion zapasowy;
1055. (6. „Oberrhein” pułk grenadierów), 1056. (7. „Oberrhein” pułk grenadierów), 1057. (7. „Oberrhein” pułk grenadierów), sztab 9. „Oberrhein” pułk grenadierów, 189. pułk artylerii, 189. batalion pionierów, 89. oddział przeciwpancerny, 189. oddział łączności. 

</doc>
<doc id="1584181" url="https://pl.wikipedia.org/wiki?curid=1584181" title="91 Dywizja Piechoty">
91 Dywizja Piechoty

91 Dywizja Piechoty - niemiecka dywizja z czasów II wojny światowej, sformowana na mocy rozkazu z 15 stycznia 1944 roku, w 25. fali mobilizacyjnej na poligonie Baumholder w XII Okręgu Wojskowym. Pierwotnie sformowana jako dywizja powietrznodesantowa, służyła jako klasyczna dywizja piechoty. 
Struktura organizacyjna.
1057. i 1058. pułk grenadierów, 191. pułk artylerii, 191. batalion pionierów, 191. kompania przeciwpancerna, 191. oddział łączności, 191. kompania przeciwlotnicza;
Szlak bojowy.
Dywizja stacjonowała na półwyspie Cotentin. W pierwszych dniach po lądowaniu Aliantów w Normandii poniosła tak ciężkie straty, że przyłączono ją do 77 Dywizji Piechoty. Niedobitków wysłano później do rejonu Eifel, gdzie jednostkę odbudowano. Po powrocie na front dywizja walczyła pod Rennes i została ponownie rozbita. 5 listopada 1944 r. jej resztki wchłonęła 344 Dywizja Grenadierów Ludowych.

</doc>
<doc id="1584187" url="https://pl.wikipedia.org/wiki?curid=1584187" title="92 Dywizja Piechoty (III Rzesza)">
92 Dywizja Piechoty (III Rzesza)

92 Dywizja Piechoty - niemiecka dywizja z czasów II wojny światowej, sformowana na mocy rozkazu z 15 stycznia 1944 roku w północnych Włoszech. Krótko walczyła bez większego powodzenia we Włoszech w ramach 14 Armii. Generał Eberhard von Mackensen uznał ją za jednostkę niepełnowartościową i rozwiązał w czerwcu 1944 r. Żołnierzy wcielono do 362 Dywizji Piechoty.
Struktura organizacyjna.
1059. i 1060. pułk grenadierów, 192. pułk artylerii, 192. batalion pionierów, 192. oddział przeciwpancerny, 192. oddział łączności, 192. polowy batalion zapasowy;
1059. i 1060. pułk grenadierów, 192. pułk artylerii, 192. batalion pionierów, 92. dywizyjny batalion fizylierów, 192. oddział przeciwpancerny, 192. oddział łączności, 192. polowy batalion zapasowy;

</doc>
<doc id="1584188" url="https://pl.wikipedia.org/wiki?curid=1584188" title="Przemytnicy">
Przemytnicy

Przemytnicy – polski film sensacyjny z 1984 roku na motywach powieści "Kochanek Wielkiej Niedźwiedzicy" Sergiusza Piaseckiego.
Lokacje: Nieżychowo, okolice Trzebonia, Barczewo.
Fabuła.
Lata 20., pogranicze południowo-wschodnie. Z więzienia wychodzi Józef Trofida. Na wolności czeka na niego kolega z celi – Władek Piasecki. Po hucznym powitaniu, Józek zapoznaje się z nową sytuacją. Okazuje się, że utracił wysoką pozycję w przemytniczym półświatku na rzecz klanu Alińczuków. W tym samym czasie trwają przygotowania do zaręczyn siostry Józka, Feli z Alfredem Alińczukiem, na który Józek się nie zgadza. Wkrótce razem z Władkiem tworzy własną grupę przemytniczą, ale dwie pierwsze wyprawy kończą się fiaskiem. Za trzecim razem, kiedy przemycają kokainę odnoszą sukces. Ale następna wyprawa – wydana przez starego Alińczuka – kończy się śmiercią Józka. Władek planuje zemstę.

</doc>
<doc id="1584189" url="https://pl.wikipedia.org/wiki?curid=1584189" title="Emolienty">
Emolienty



</doc>
<doc id="1584191" url="https://pl.wikipedia.org/wiki?curid=1584191" title="Sumak garbarski">
Sumak garbarski

Sumak garbarski ("Rhus coriaria" L.) – gatunek krzewu z rodziny nanerczowatych ("Anacardiaceae"). Występuje w krajach obszaru śródziemnomorskiego oraz w Azji Południowo-Zachodniej.

</doc>
<doc id="1584192" url="https://pl.wikipedia.org/wiki?curid=1584192" title="Rhus coriaria">
Rhus coriaria



</doc>
<doc id="1584196" url="https://pl.wikipedia.org/wiki?curid=1584196" title="Kompozyt klejowy">
Kompozyt klejowy

Kompozyty klejowe są specjalną grupą tworzyw adhezyjnych (materiałów klejowych) stosowanych do napraw i regeneracji części maszyn i urządzeń. Są one wytwarzane na bazie chemicznie utwardzanych klejów do metali (najczęściej epoksydowych) i zawierają stosunkowo duże ilości wypełniaczy i napełniaczy (najczęściej metalicznych). Materiały te wykazują właściwości tiksotropowe, dzięki temu można nimi kleić i jednocześnie wypełniać szczeliny połączeń oraz uzupełniać ubytki materiałowe części.
Kompozyty klejowe są zatem tworzywem pośrednim między typowym klejem konstrukcyjnym a kitem klejowym. Tak więc z jednej strony można za ich pomocą wykonywać pełnowartościowe połączenia (wykazują one lepszą przyczepność do powierzchni metalowych i większą wytrzymałość niż tradycyjne kity klejowe), 
z drugiej zaś strony można je nakładać grubszymi warstwami niż kleje konstrukcyjne (wypełnianie ubytków, uszczelnianie). 
Kompozyty klejowe występują najczęściej w postaci past (czasami bardzo gęstych), a czasami półpłynnych lub płynnych. Mają one różne nazwy handlowe. Najczęściej spotykane to: Chester Molecular, Belzona, Unirep, Ciba Geigy, Loctite i wiele innych. 
Kompozyty klejowe charakteryzuje szereg zalet, z których najczęściej wymienianymi są: wysoka odporność na temperaturę (do 150 oC), możliwość utwardzania w niskiej temperaturze (ok. 0 oC), bardzo dobra przyczepność do metali (adhezja), wysoka odporność na zużycie mechaniczne i erozję, bardzo wysoka odporność chemiczna, wysoka udarność, tiksotropowość, brak zmiany objętości podczas wiązania, nietoksyczność, niepalność, obojętność biologiczna, duża tolerancja mieszania, niska przewodność cieplna, nieograniczony czas magazynowania. 
Powyższe zalety sprawiły, iż kompozyty klejowe są szeroko stosowane do naprawy i regeneracji maszyn i urządzeń, zwłaszcza wtedy gdy istotny jest krótki czas usunięcia uszkodzenia. Są one również wykorzystywane do doraźnych napraw polowych sprzętu wojskowego. Znajdują się między innymi w specjalnych zestawach naprawczych, które są wykorzystywane przez służby techniczne w wojsku.
Kompozyty klejowe poza licznymi zaletami, charakteryzują specyficzne właściwości, które ograniczają możliwości ich stosowania. Należą do nich między innymi: ograniczona statyczna trwałość czasowa , ograniczona trwałość zmęczeniowa, mała stabilność cieplna i zachodzące w nich procesy starzeniowe.

</doc>
<doc id="1584198" url="https://pl.wikipedia.org/wiki?curid=1584198" title="Przygoda miłosna">
Przygoda miłosna

Przygoda miłosna - amerykański melodramat z 1994 roku. Remake filmu "Ukochany" z 1939 roku.
Opis fabuły.
Mike Gambril, były gwiazdor futbolu, poznaje Terry McKay. Ich samolot, którym lecą do Sydney, ulega awarii i przymusowo ląduje na atolu na Pacyfiku. Dalszą podróż kontynuują wspólnie, poznając się bliżej i postanawiają spotkać się za trzy miesiące na tarasie Empire State Building po uporządkowaniu swoich dotychczasowych zobowiązań. Ale do spotkania nie dochodzi.
Obsada.
i inni
Nagrody i nominacje.
Złota Malina 1994

</doc>
<doc id="1584201" url="https://pl.wikipedia.org/wiki?curid=1584201" title="Thymus pulegioides">
Thymus pulegioides



</doc>
<doc id="1584202" url="https://pl.wikipedia.org/wiki?curid=1584202" title="93 Dywizja Piechoty (III Rzesza)">
93 Dywizja Piechoty (III Rzesza)

93 Dywizja Piechoty - niemiecka dywizja z czasów II wojny światowej, sformowana na mocy rozkazu z 17 września 1939 roku, w 5. fali mobilizacyjnej na poligonie Jütterborg w III. Okręgu Wojskowym.
W sierpniu 1942 roku 271. pułk piechoty otrzymał tytuł „"Feldherrnhalle"”, który był wyróżnieniem za kampanię francuską i rosyjską.
Struktura organizacyjna.
270., 271. i 272. pułk piechoty, 193. pułk artylerii, 193. batalion pionierów, 193. oddział rozpoznawczy, 193. oddział przeciwpancerny, 193. oddział łączności, 193. polowy batalion zapasowy;
270., 272. i 273. pułk grenadierów, 193. pułk artylerii, 193. batalion pionierów, 93. batalion fizylierów, 193. oddział przeciwpancerny, 193. oddział łączności, 193. polowy batalion zapasowy;

</doc>
<doc id="1584203" url="https://pl.wikipedia.org/wiki?curid=1584203" title="Krokodyl Giena">
Krokodyl Giena

Krokodyl Giena (oryg. "Крокодил Гена") – radziecki krótkometrażowy film lalkowy z 1969 roku w reżyserii Romana Kaczanowa. Pierwszy z serii filmów o Kiwaczku.
Fabuła.
Krokodyl Giena pracuje jako krokodyl w miejskim zoo. Co wieczór wraca do swojego mieszkania, w którym żyje samotnie. Gdy Giena ma dość gry w szachy z samym sobą, decyduje się poszukać przyjaciół. W odpowiedzi na jego ogłoszenie w gazecie, zgłasza się dziewczynka o imieniu Gala, a następnie Kiwaczek.

</doc>
<doc id="1584206" url="https://pl.wikipedia.org/wiki?curid=1584206" title="Ślubne wojny">
Ślubne wojny

Ślubne wojny – amerykańska komedia romantyczna z 2009 roku w reżyserii Gary’ego Winicka. Opowiada o dwóch przyjaciółkach, Liv i Emmie, które wychodzą za mąż. W celu urządzenia idealnego wesela udają się do Marion Sancler, najbardziej rozchwytywanej konsultantki ślubnej w Nowym Jorku.
Zdjęcia.
Zdjęcia do filmu realizowane były na terenie amerykańskich stanów Massachusetts i Nowy Jork.
Odbiór filmu.
Film został negatywnie oceniony przez krytykę; serwis Rotten Tomatoes na podstawie opinii ze 140 recenzji przyznał mu wynik 10%.

</doc>
<doc id="1584207" url="https://pl.wikipedia.org/wiki?curid=1584207" title="Wilhelmina Cooper">
Wilhelmina Cooper

Wilhelmina Cooper (ur. 1 maja 1939 w Culemborg, zm. 1 marca 1980, Greenwich, Connecticut) - modelka, która zaczynała karierę w agencji Ford Models, a u szczytu sukcesu założyła w Nowym Jorku własną agencję Wilhelmina Models.
Jej holenderskie nazwisko brzmiało Gertrude Behmenburg, w pracy używała pseudonimu Wilhelmina. Przeniosła się z rodziną do Chicago w 1954 roku, po pierwszych sukcesach w Paryżu. Stała się jedną z najsłynniejszych modelek lat 50. i 60. W czasie swojej kariery była na 255 okładkach czasopism, w tym 27 amerykańskiej edycji "Vogue", co jest rekordem. 
Miała 1,80 m wzrostu, wymiary 96-61-91, sarnie oczy, delikatne kości policzkowe, wysoko upięte ciemne włosy, wygląd klasyczny, arystokratyczny (według tygodnika "Time"). Zarabiała 60-75 dolarów na godzinę, 60 000-70 000 rocznie. Głodziła się, by mieć szczupłą sylwetkę, nie jadła prawie nic, tylko w środy miseczkę zupy pomidorowej, a w niedziele malutki stek i jeden tost.
W 1965 roku wyszła za Bruce'a Coopera ze świata telewizji. W 1967 roku założyli agencję Wilhelmina Models, która wkrótce stała się jedyną poważną konkurencją dla Ford Models. Mózgiem przedsięwzięcia był mąż.
Faye Dunaway zagrała Wilhelminę w filmie "Gia" (1998), który opowiada historię Gii Carangi, modelki odkrytej przez Cooper, ofiary AIDS.
Wilhelmina zmarła w wieku 40 lat na raka płuc. Mąż okazał się alkoholikiem, ona nałogowo paliła papierosy.

</doc>
<doc id="1584212" url="https://pl.wikipedia.org/wiki?curid=1584212" title="V.I.P. (film)">
V.I.P. (film)

V.I.P. - polsko-belgijsko-francuski film sensacyjny z 1991.
Plenery: Warszawa, Wilanów, dworek w Turowej Woli, Paryż, Moskwa.
Fabuła.
Roman Natorski jest kompozytorem. Pewnego dnia dostanie zlecenie szybkiego napisania muzyki dla Preussa. Po drodze poznaje Ramusa, dawnego kolegę ze szkoły. Ten proponuje mu odstawienie samochodu z kobietą w środku do domu na Mazury. Kiedy Roman ją odwozi, zostaje tam, by napisać partyturę i nawiązuje romans z kobietą.
W tym samym czasie Ramus z wiceministrem Delektą przemycają do Paryża diamenty. Obaj pracują dla niejakiego Maleckiego. Kiedy Ramus próbuje je sprzedać na własną rękę, zostaje zamordowany. Następnie z więzienia ucieka Grębosz. Do domu na Mazurach trafia Malecki ze świtą. Tam pojawiają się Grębosz i Delekta. Obaj zostają zamordowani, ale Malecki nie wie, że zabójstwo zostało przypadkowo nagrane kamerą, która trafia do Romka.

</doc>
<doc id="1584215" url="https://pl.wikipedia.org/wiki?curid=1584215" title="Szapoklak (film)">
Szapoklak (film)

Szapoklak (oryg. "Шапокляк") – radziecki film animowany z 1974 roku w reżyserii Romana Kaczanowa. Trzeci z filmów o Kiwaczku.
Fabuła.
Krokodyl Giena i Czeburaszka decydują się wyjechać na wakacje nad morze. W pociągu Szapoklak kradnie im bilety, więc są zmuszeni wysiąść na najbliższej stacji. W drodze do domu z pomocą Szapoklak udaje im się powstrzymać turystów od kłusownictwa i zatrzymać pracę fabryki zanieczyszczającej rzekę.

</doc>
<doc id="1584220" url="https://pl.wikipedia.org/wiki?curid=1584220" title="Kiwaczek idzie do szkoły">
Kiwaczek idzie do szkoły

Kiwaczek idzie do szkoły / Czeburaszka idzie do szkoły (oryg. "Чебурашка идет в школу") – radziecki film animowany z 1983 roku w reżyserii Romana Kaczanowa. Czwarty z filmów o Kiwaczku.
Opis fabuły.
Krokodyl Gienia dowiaduje się, że Czeburaszka nie umie czytać. Na szczęście, następnego dnia jest pierwszy września – kalendarzowy dzień szkoły. Giena postanawia wziąć Czeburaszka na lekcje i kupić mu mundurek szkolny. Po nieudanej próbie zakupu, idą na zajęcia. Tam dowiadują się, że szkoła jest zamknięta z powodu remontu. Szapoklak wykorzystuje Lariska i zmusza robotników do przyśpieszenia prac remontowych. W szkole nie ma wystarczającej liczby nauczycieli, na szczęście Giena i Szapoklak zgłaszają się na ochotników i zostają nauczycielami.
Wersja polska.
Wersja polska: Studio Opracowań Filmów w Łodzi
Reżyseria: Czesław Staszewski
Dialogi: Elżbieta Marusik
Dźwięk: Anatol Łapuchowski
Montaż: Henryka Gniewkowska
Kierownictwo produkcji: Edward Kupsz
Źródło:

</doc>
<doc id="1584222" url="https://pl.wikipedia.org/wiki?curid=1584222" title="94 Dywizja Piechoty (III Rzesza)">
94 Dywizja Piechoty (III Rzesza)

94 Dywizja Piechoty – niemiecka dywizja z czasów II wojny światowej, sformowana na mocy rozkazu z 18 września 1939 roku, w 5. fali mobilizacyjnej na poligonie Zeithein w IV. Okręgu Wojskowym.
Struktura organizacyjna.
267., 274. i 276. pułk piechoty, 194. pułk artylerii, 194. batalion pionierów (saperów), 194. oddział rozpoznawczy, 194. oddział przeciwpancerny, 194. oddział łączności, 194. polowy batalion zapasowy;
267., 274. i 276. pułk grenadierów, 194. pułk artylerii, 194. batalion pionierów, 94. dywizyjny batalion fizylierów, 194. oddział przeciwpancerny, 194. oddział łączności, 194. polowy batalion zapasowy.

</doc>
<doc id="1584231" url="https://pl.wikipedia.org/wiki?curid=1584231" title="Fundacjonalizm">
Fundacjonalizm

Fundamentalizm epistemologiczny, (nieprawidłowo z ang. nazywany też fundacjonalizmem lub fundacjonizmem) – stanowisko epistemologiczne dotyczące sposobów uzasadniania sądów, zdań czy przekonań składających się na wiedzę. Fundamentalizm głosi, że istnieją sądy bazowe, które stanowią fundament poznania i nie wymagają uzasadnienia za pomocą innych sądów. Przeciwstawnym stanowiskiem jest koherencjonizm, zgodnie z którym nie istnieje klasa uprzywilejowanych sądów, będących podstawą całej wiedzy. 
Za fundamentalistów epistemologicznych uznaje się m.in. Arystotelesa, Kartezjusza, Bertranda Russella, Clarence Irvinga Lewisa, czy Rodericka Chisholma. Ich stanowiska różnią się jednak znacznie między sobą. 
Fundamentalizm Kartezjusza.
Jednym z najbardziej znanych stanowisk fundamentalistycznych jest filozofia Kartezjusza. Starając się odeprzeć sceptycyzm, który podważał możliwość uzyskania wiedzy pewnej, poszukiwał on fundamentalnych i niepowątpiewalnych podstaw wiedzy. Rozważając tę Kartezjusz doszedł do wniosku, że można wątpić we wszystko, co myślę, ale nie sposób wątpić w to, że myślę. W "Rozprawie o metodzie" (1637) ujmuje to w znanych słowach "Cogito ergo sum" ("Myślę, więc jestem"). Że myślę, jest ideą "jasną i wyraźną", a tym samym nie wymaga dalszego uzasadnienia. Z niej Kartezjusz wyciąga wniosek, że istnieje jako rzecz myśląca oraz szereg kolejnych wniosków. 
Fundamentalizm Kartezjusza upadł pod wpływem przeprowadzonej przez Davida Hume'a krytyki idei jaźni ("Traktat o naturze ludzkiej" 1739). Według Hume'a wszystkie nasze idee pochodzą z doświadczenia, ale żadna z nich nie jest ideą mojego "ja". Zatem stąd, że myślę, nie wynika logicznie, że istnieje jakieś "ja", które myśli. To, co Kartezjusz uznał za niewątpliwe, jest również wątpliwe. 
Fundamentalizm empirystyczny.
Kartezjusz był racjonalistą: sąd bazowy "cogito ergo sum" jest ideą rozumu. Natomiast z punktu widzenia empiryzmu podstawowym źródłem poznania jest doświadczenie. Stąd fundamentem poznania muszą być zdania bazowe lub zdania protokolarne, czyli raporty z doświadczenia. Te zdania, uzasadnione przez obserwację, służą weryfikacji, potwierdzaniu lub obalaniu hipotez naukowych. Takie stanowisko, zwane neopozytywizmem, pozytywizmem logicznym lub empiryzmem logicznym, zajmowało Koło Wiedeńskie. 
Neopozytywizm upadł na przełomie lat pięćdziesiątych i sześćdziesiątych pod wpływem wewnętrznych trudności oraz odkrycia uteoretyzowania obserwacji, czyli nieuchronnej zależności treści obserwacji od przyjętych teorii, oczekiwań a nawet przesądów. 

</doc>
<doc id="1584234" url="https://pl.wikipedia.org/wiki?curid=1584234" title="Stanisław Markiełow">
Stanisław Markiełow

Stanisław Markiełow, ros. Станисла́в Ю́рьевич Марке́лов (ur. 20 maja 1974 w Moskwie, zm. 19 stycznia 2009 w Moskwie) – rosyjski prawnik i dziennikarz, obrońca praw człowieka.
Stanisław Markiełow był obrońcą Czeczenów, których bliscy zostali zabici przez rosyjskich żołnierzy. Oskarżał płk Jurija Budanowa, osądzonego za gwałt i morderstwo Ełzy Kungajewej – młodej Czeczenki. Na łamach Nowej Gaziety publikował artykuły śledcze o Czeczenii. Doprowadził do skazania Siergieja Łapina ps. Kadet za znęcanie się nad Czeczenami. Był adwokatem osób, których krewni zostali zabici podczas szturmu służb specjalnych na teatr na Dubrowce. Domagał się pełnego wyjaśnienia okoliczności tego tragicznego wydarzenia. Współpracował z Amnesty International.
Został zamordowany podczas powrotu z konferencji prasowej wraz ze swoją współpracowniczką, młodą dziennikarką Anastazją Baburową zaledwie kilkaset metrów od Kremla na ul. Prieczystienka. Był kolejną ofiarą zamachów na obrońców praw człowieka w Rosji rządzonej przez Władimira Putina i Dmitrija Miedwiediewa. Jego śmierć przypomniała zabójstwo dziennikarki Anny Politkowskiej (której również był adwokatem). Według rosyjskiego analityka Pawła Felgenhauera, szczegóły zabójstwa wskazują, że dokonano go na wewnętrzne zlecenie rosyjskiej służby bezpieczeństwa FSB.

</doc>
<doc id="1584242" url="https://pl.wikipedia.org/wiki?curid=1584242" title="Rejon karliwski">
Rejon karliwski

Rejon karliwski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 900 km2 i liczy około 42 tysięcy mieszkańców. Siedzibą władz rejonu jest Karliwka.
W skład rejonu wchodzą 1 miejska rada oraz 12 silskich rad, obejmujących 25 wsi i 11 osad.

</doc>
<doc id="1584243" url="https://pl.wikipedia.org/wiki?curid=1584243" title="Marek Picz">
Marek Picz

Marek Picz (ur. w 1967 w Gostyniu) – śpiewak operowy (bas-baryton), absolwent Uniwersytetu im. Adama Mickiewicza w Poznaniu (na kierunku Wychowanie Muzyczne) oraz Akademii Muzycznej we Wrocławiu (Wydział Wokalny).
Życiorys.
Już w czasie studiów brał udział w wykonaniu wielu dzieł muzyki oratoryjnej w kraju i za granicą, współpracując z takimi dyrygentami jak J.T. Adamus, M. Gawroński, Berhnard Buttmannn i Urlich Grosser. Występował z Filharmonią Wrocławską i Kaliską, Dolnośląską Orkiestrą Barokową, Orkiestrą Symfoniczną Akademii Muzycznej we Wrocławiu oraz Collegio di Musica Sacra.
W przedstawieniu dyplomowym odtwarzał rolę Figara w mozartowskim "Weselu Figara". Od 2004 roku jest solistą Krakowskiej Opery Kameralnej, regularnie występując jako tytułowy "Don Pasquale" w operze Gaetano Donizettigo. W 2005 roku współpracował ze sceną SPAM, śpiewając Tracolla w intermezzo operowym G.B. Pergolesiego "Livietta e Tracollo". W 2006 roku (jako bas solo) brał udział w nagraniu albumu z dziełami Józefa Zeidlera - zapomnianego kompozytora polskiego, związanego z kongregacją księży filipinów na Świętej Górze w Gostyniu. Nagrana pod dyrekcją m.in. Marka Toporowskiego (z zespołem Concerto Polacco oraz Sine Nomine) płyta otrzymała w 2008 roku prestiżową statuetkę Fryderyka.
Od 2006 roku Marek Picz mieszka i pracuje w Niemczech (w berlińskiej Deutsche Oper). Działa w polonijnym stowarzyszeniu Verein fuer Interkulturelle Begegnungen e.V., promującym polską kulturę w Niemczech.
W maju 2010 roku otrzymał od Rady Miejskiej w swoim rodzinnym mieście Gostyń Nagrodę Twórczą "Laur Gostynia" za działalność kulturalną - organizację gostyńskich spektakli operowych i koncertów operetkowych.
Linki zewnętrzne.
https://web.archive.org/web/20090423074740/http://www.kok.art.pl/marek_picz.html

</doc>
<doc id="1584244" url="https://pl.wikipedia.org/wiki?curid=1584244" title="Bernd Martin (historyk)">
Bernd Martin (historyk)

Bernd Martin (ur. 8 sierpnia 1940 w Berlinie) – niemiecki historyk okresu II wojny światowej, wykładowca Uniwersytetu we Fryburgu i różnych uczelni w Europie i Azji (Chinach, Tajwanie, Poznaniu, Oksfordzie, Bernie, Tajlandii i Bazylei). Do 2008 roku uczestnik ośmiu konferencji naukowych w Polsce. Współpracował m.in. z Czesławem Madajczykiem. W 2004 wydano książkę, której był współredaktorem: "Niemcy i Polska w trudnych latach 1933 - 1990. Nowe spojrzenie na dawne konflikty" (Poznań 2004).
W 1959 ukończył gimnazjum humanistyczne "Andreanum" w Hildesheim. Po odbyciu służby wojskowej studiował w latach 1960-1966 historię Europy Wschodniej, anglistykę i politologię na uniwersytetach w Marburgu, Berlinie i Durham w Anglii.
Tytuł doktorski otrzymał na podstawie pracy "Deutschland und Japan im Zweiten Weltkrieg" ("Niemcy i Japonia w czasie II wojny światowej"). Podczas pracy we Fryburgu (w latach 1968-1974) uzyskał habilitację dzięki pracy "Friedensinitiativen und Machtpolitik im Zweiten Weltkrieg" ("Inicjatywy pokojowe i polityka siły w czasie II wojny światowej").

</doc>
<doc id="1584245" url="https://pl.wikipedia.org/wiki?curid=1584245" title="Rejon kobelacki">
Rejon kobelacki

Rejon kobelacki (ukr. Кобеляцький район, "Kobelaćkyj rajon") – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1800 km2 i liczy około 54 tysięcy mieszkańców. Siedzibą władz rejonu są Kobelaky.
W skład rejonu wchodzą 1 miejska rada, 1 osiedlowa rada oraz 26 silskich rad, obejmujących 102 wsie.

</doc>
<doc id="1584246" url="https://pl.wikipedia.org/wiki?curid=1584246" title="Monika Hauser">
Monika Hauser

Monika Hauser (ur. 24 maja 1959 w Szwajcarii) – niemiecka ginekolog, założycielka i dyrektor organizacji "medica mondiale". Laureatka nagrody Right Livelihood.
W 1992 założyła w ogarniętej przez wojnę Bośni "Medica Zenica", centrum medyczne, niosące pomoc kobietom, które padły ofiarą gwałtów. W oparciu o to doświadczenie założyła rok później "medica mondiale" – organizację działającą na rzecz ofiar przemocy seksualnej podczas wojny w krajach takich jak m.in. Bośnia i Hercegowina, Kosowo, Kongo, Liberia i Afganistan. Obok pomocy ofiarom celem organizacji jest również zapobieganie przemocy wobec kobiet i dążenie do ukarania jej sprawców.
W 2008 Monika Hauser otrzymała nagrodę Right Livelihood „za niestrudzoną pomoc ofiarom przemocy seksualnej w krajach ogarniętych przez wojnę”.

</doc>
<doc id="1584247" url="https://pl.wikipedia.org/wiki?curid=1584247" title="Rejon łochwicki">
Rejon łochwicki

Rejon łochwicki – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1300 km2 i liczy około 51 tysięcy mieszkańców. Siedzibą władz rejonu jest Łochwica.
W skład rejonu wchodzą 2 miejskie rady oraz 18 silskich rad, obejmujących 82 wsie.

</doc>
<doc id="1584248" url="https://pl.wikipedia.org/wiki?curid=1584248" title="95 Dywizja Piechoty (III Rzesza)">
95 Dywizja Piechoty (III Rzesza)

95 Dywizja Piechoty – niemiecka dywizja z czasów II wojny światowej, sformowana na mocy rozkazu z 19 września 1939 roku, w 5. fali mobilizacyjnej na poligonie Wildflecken – Hammelburg w IX Okręgu Wojskowym.
Struktura organizacyjna.
278., 279. i 280. pułk piechoty, 195. pułk artylerii, 195. batalion pionierów, 195. oddział rozpoznawczy, 195. oddział przeciwpancerny, 195. oddział łączności, 195. polowy batalion zapasowy.
278., 279. i 280. pułk grenadierów, 195. pułk artylerii, 195. batalion pionierów, 195. dywizyjny batalion fizylierów, 195. oddział przeciwpancerny, 196. oddział łączności, 196. polowy batalion zapasowy.

</doc>
<doc id="1584249" url="https://pl.wikipedia.org/wiki?curid=1584249" title="Mięśnie klatki piersiowej">
Mięśnie klatki piersiowej

Mięśnie klatki piersiowej (łac. "musculi thoracis") – grupa mięśni kręgowców położona w rejonie klatki piersiowej. 
Wyróżnia się mięśnie powierzchniowe klatki piersiowej, mięśnie głębokie klatki piersiowej oraz przeponę, przy czym ta ostatnia nie występuje u ptaków. U ssaków czworonożnych mięśnie powierzchniowe są wykształcone słabiej niż głębokie, natomiast u człowieka jest na odwrót. Mięśnie głębokie i przepona odpowiadają głównie za ruchy oddechowe. U zwierząt czworonożnych mięśnie klatki piersiowej wraz z mięśniami zębatymi dobrzusznymi odpowiadają za unoszenie tułowia na kończynie piersiowej. Ogólnie mięśnie klatki piersiowej cechuje duża zmienność gatunkowa.
Do mięśni powierzchniowych klatki piersiowej zalicza się m.in.: mięsień piersiowy zstępujący, mięsień piersiowy poprzeczny, mięsień piersiowy większy, mięsień piersiowy mniejszy, mięsień zębaty przedni, mięsień podobojczykowy.
Do mięśni głębokich klatki piersiowej należą m.in.: mięsień piersiowy głęboki, mięsień zębaty dobrzuszny klatki piersiowej, mięśnie dźwigacze żeber, mięśnie międzyżebrowe, mięśnie podżebrowe, mięsień cofacz żebra, mięsień poprzeczny klatki piersiowej, mięsień prosty klatki piersiowej.

</doc>
<doc id="1584250" url="https://pl.wikipedia.org/wiki?curid=1584250" title="Rejon łubieński">
Rejon łubieński

Rejon łubieński – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1420 km2 i liczy około 40 tysięcy mieszkańców. Siedzibą władz rejonu są Łubnie.
W skład rejonu wchodzi 26 silskich rad, obejmujących 82 wsie.

</doc>
<doc id="1584253" url="https://pl.wikipedia.org/wiki?curid=1584253" title="Rejon masziwski">
Rejon masziwski

Rejon masziwski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 850 km2 i liczy około 23 tysięcy mieszkańców. Siedzibą władz rejonu jest Masziwka.
W skład rejonu wchodzą 1 osiedlowa rada oraz 14 silskich rad, obejmujących 40 wsi.

</doc>
<doc id="1584254" url="https://pl.wikipedia.org/wiki?curid=1584254" title="Tesem">
Tesem

Tesem – wymarła rasa psa, pochodząca z rejonów Egiptu, wyglądem i użytkowością najbardziej zbliżona do psów z grupy chartów.
Hans Räber podaje, że najstarszym wizerunkiem psa wyglądem przypominającego charta, jest przedstawienie tego zwierzęcia na misie pochodzącej z kultury Amrah, z Górnego Egiptu. Jej wiek jest określany na 3800–3600 rok p.n.e.
Räber przytacza także opis Haucka, który pisze: „Pies, którego najczęściej przedstawiano w niemal groteskowo stylizowanej postaci, był średniej wielkości chartem, z wyjątkiem stojących uszu niezwykle podobnym do afrykańskiego sluki (...) Nazywano go "tesem", zaś żeńską formą było "tesemt"”.
Psy, określane jako staroegipskie charty – tesem, są w literaturze kynologicznej traktowane jako protoplaści współczesnych chartów śródziemnomorskich. Zaliczane do nich są psy, będące w typie zbliżonym do dawnego tesema, takie jak:

</doc>
<doc id="1584257" url="https://pl.wikipedia.org/wiki?curid=1584257" title="96 Dywizja Piechoty (III Rzesza)">
96 Dywizja Piechoty (III Rzesza)

96 Dywizja Piechoty – niemiecka dywizja z czasów II wojny światowej, sformowana na mocy rozkazu z 21 września 1939 roku, w 5. fali mobilizacyjnej na poligonie Bergen w XI Okręgu Wojskowym.
W 1942 r. około 40–45% żołnierzy to Polacy.
Struktura organizacyjna.
283., 284. i 287. pułk piechoty, 196. pułk artylerii, 196. batalion pionierów, 196. oddział przeciwpancerny, 196. oddział łączności, 196. polowy batalion zapasowy;
283., 284. i 287. pułk grenadierów, 196. pułk artylerii, 196. batalion pionierów, 96. dywizyjny batalion fizylierów, 196. oddział przeciwpancerny, 196. oddział łączności, 196. polowy batalion zapasowy;

</doc>
<doc id="1584258" url="https://pl.wikipedia.org/wiki?curid=1584258" title="Rejon mirhorodzki">
Rejon mirhorodzki

Rejon mirhorodzki – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1550 km2 i liczy około 41 tysięcy mieszkańców. Siedzibą władz rejonu jest Mirhorod.
W skład rejonu wchodzą 1 miejska rada, 2 osiedlowe rady oraz 22 silskie rady, obejmujące 101 wsi.

</doc>
<doc id="1584259" url="https://pl.wikipedia.org/wiki?curid=1584259" title="Rejon nowosanżarski">
Rejon nowosanżarski

Rejon nowosanżarski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1300 km2 i liczy około 40 tysięcy mieszkańców. Siedzibą władz rejonu są Nowi Sanżary.
W skład rejonu wchodzą 1 osiedlowa rada oraz 28 silskich rad, obejmujących 78 wsi.

</doc>
<doc id="1584262" url="https://pl.wikipedia.org/wiki?curid=1584262" title="Yelena Slesarenko">
Yelena Slesarenko



</doc>
<doc id="1584263" url="https://pl.wikipedia.org/wiki?curid=1584263" title="Giovanni Rosso">
Giovanni Rosso



</doc>
<doc id="1584265" url="https://pl.wikipedia.org/wiki?curid=1584265" title="Anna Chicherova">
Anna Chicherova



</doc>
<doc id="1584273" url="https://pl.wikipedia.org/wiki?curid=1584273" title="98 Dywizja Piechoty (III Rzesza)">
98 Dywizja Piechoty (III Rzesza)

98 Dywizja Piechoty - niemiecka dywizja z czasów II wojny światowej, sformowana na mocy rozkazu z 18 września 1939 roku, w 5. fali mobilizacyjnej na poligonie Grafenwöhr w XIII. Okręgu Wojskowym.
Struktura organizacyjna.
282., 289. i 290. pułk piechoty, 198. pułk artylerii, 198. batalion pionierów, 198. oddział rozpoznawczy, 198. oddział przeciwpancerny, 198. oddział łączności, 198. polowy batalion zapasowy;
117., 289.i 290. pułk grenadierów, 198. pułk artylerii, 198. batalion pionierów, 98. batalion fizylierów, 198. oddział przeciwpancerny, 198. oddział łączności, 198. polowy batalion zapasowy;

</doc>
<doc id="1584274" url="https://pl.wikipedia.org/wiki?curid=1584274" title="Italianiec">
Italianiec

Italianiec (ros.: "Итальянец") – rosyjski dramat z 2005 roku. Film wyreżyserował Andriej Krawczuk. Film został wyselekcjonowany jako rosyjski kandydat do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.
Obsada.
i inni.

</doc>
<doc id="1584275" url="https://pl.wikipedia.org/wiki?curid=1584275" title="Tadeusz Ruebenbauer">
Tadeusz Ruebenbauer

Tadeusz Ruebenbauer (ur. 12 stycznia 1909 w Bochni, zm. 2 maja 1991 w Krakowie) – polski profesor, genetyk, hodowca roślin, członek korespondent (od 1962), członek rzeczywisty (od 1969) PAN, członek PAU.
Życiorys.
Urodził się w rodzinie prawnika Adama i Barbary z Grzesickich (1871–1954).
Studia wyższe ukończył na Wydziale Rolniczym Uniwersytetu Jagiellońskiego w Krakowie w 1931, uzyskując tytuł zawodowy inżyniera magistra rolnictwa w zakresie hodowli roślin. Stopień naukowy doktora filozofii otrzymał na tej samej Uczelni w 1938 na podstawie rozprawy doktorskiej „Zależności korelacyjne między wynikami badań laboratoryjnych gleb a wynikami doświadczeń polowych”.
W okresie okupacji hitlerowskiej był wykładowcą na tajnym Wydziale Rolniczym Uniwersytetu Jagiellońskiego. W 1945 roku habilitował się na podstawie rozprawy "Opracowanie wyników doświadczeń odmianowych z pszenicą ozimą wykonanych w latach 1922–1936", a w roku 1946 uzyskał tytuł i stanowisko profesora nadzwyczajnego na Wydziale Rolniczym Uniwersytetu i Politechniki we Wrocławiu. We Wrocławiu był organizatorem Katedry Hodowli Roślin i Nasiennictwa.
W roku 1956 profesor Ruebenbauer już jako profesor zwyczajny, zostaje służbowo przeniesiony do Katedry Szczegółowej Uprawy Roślin WSR w Krakowie. W latach 1962–1971 był rektorem Wyższej Szkoły Rolniczej w Krakowie.
W 1980 został uhonorowany tytułem doktora "honoris causa" przez Akademię Rolniczą (dziś Uniwersytet Przyrodniczy) we Wrocławiu. W 1988 otrzymał tytuł doktora "honoris causa" Uniwersytetu Rolniczego w Krakowie.
Odznaczony m.in. Krzyżem Kawalerskim, Oficerskim, Komandorskim i Komandorskim z Gwiazdą Orderu Odrodzenia Polski.
Wypromował 34 doktorów, z których 20 uzyskały tytuł naukowy profesora lub stanowisko docenta.
Pochowany na Cmentarzu Rakowickim w Krakowie (kw. IX, płd.).
Publikacje.
Opublikował 184 prace naukowe z zakresu doświadczalnictwa rolniczego, genetyki i hodowli roślin w krajowych i zagranicznych czasopismach naukowych. Jest także autorem oraz współautorem i redaktorem monografii i podręczników.

</doc>
<doc id="1584286" url="https://pl.wikipedia.org/wiki?curid=1584286" title="Niewidzialny">
Niewidzialny

Filmy:
Seriale telewizyjne

</doc>
<doc id="1584288" url="https://pl.wikipedia.org/wiki?curid=1584288" title="Łusecznica mała">
Łusecznica mała

Łusecznica mała, Łusecznica Fitzingera ("Algyroides fitzingeri") – gad z rodziny jaszczurek właściwych
Wygląd.
Bardzo mała smukła jaszczurka o spłaszczonej głowie i długim ogonie. Grzbiet zazwyczaj szarobrunatny, brzuch pomarańczowy, żółtawy lub szary. 
Długość całkowita 12–13 cm.
Występowanie.
Endemiczny gatunek występujący tylko na Korsyce, Sardynii i małej wysepce La Maddalena koło Sardynii.
Środowisko.
Przebywa w miejscach położonych blisko wody, porośniętych luźną roślinności, między kamieniami.
Tryb życia.
Jaszczurka aktywna w dzień. Unika miejsc silnie nasłonecznionych. Żywi się owadami, pająkami i skąposzczetami.
Ochrona.
W Unii Europejskiej wpisana do załącznika IV dyrektywy siedliskowej, co zobowiązuje państwa UE do zapewnienia systemu jej ścisłej ochrony.

</doc>
<doc id="1584289" url="https://pl.wikipedia.org/wiki?curid=1584289" title="Algyroides fitzingeri">
Algyroides fitzingeri



</doc>
<doc id="1584292" url="https://pl.wikipedia.org/wiki?curid=1584292" title="Cło konwencyjne">
Cło konwencyjne

Cło konwencyjne - inaczej umowne, jako przedmiot umów dwustronnych i wielostronnych, jest elementem stosunków międzynarodowych. Cła konwencyjne mogą mieć formę tzw. ceł skonsolidowanych, czyli takich, w odniesieniu do których państwo zobowiązuje się w umowie międzynarodowej, że ich nie podwyższy, ale zachowuje prawo do ich obniżenia. Cła konwencyjne mogą być również ustalane w ramach unii celnych zawieranych przez dwa lub więcej państw.

</doc>
<doc id="1584295" url="https://pl.wikipedia.org/wiki?curid=1584295" title="Agnes Browne">
Agnes Browne

Agnes Browne - amerykańsko-irlandzka tragikomedia z 1999 roku na podstawie powieści Brendana O’Carrolla.
Fabuła.
Akcja rozgrywa się w Dublinie w 1967 roku. Agnes Browne po śmierci męża sama wychowuje siedmioro dzieci. Pomaga jej w tym przyjaciółka Marion. Spłaca dług zapożyczony u lichwiarza Billy’ego, który wzięła na pogrzeb. Zarabia handlując owocami i warzywami. W końcu udaje się jej spłacić dług. Poświęca się dzieciom, ale ma jedno marzenie: usłyszeć Toma Jonesa na żywo, śpiewającego „It's Not Unusual”. Akurat Tom Jones ma dać koncert w Dublinie...
Obsada.
i inni

</doc>
<doc id="1584296" url="https://pl.wikipedia.org/wiki?curid=1584296" title="Klawiatura muzyczna">
Klawiatura muzyczna

Klawiatura muzyczna – klawiatura występująca w instrumentach muzycznych, m.in. w fortepianach, pianinach, organach (tzw. manuały), klawesynach, akordeonach, melodykach, a także w instrumentach elektronicznych.

</doc>
