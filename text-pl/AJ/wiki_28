<doc id="1584300" url="https://pl.wikipedia.org/wiki?curid=1584300" title="Kia Opirus">
Kia Opirus

Kia Opirus – samochód osobowy klasy wyższej produkowany pod południowokoreańską marką Kia w latach 2003–2010.
Historia i opis modelu.
W przeciwieństwie do dotychczas oferowanych modeli Potentia i Enterprise będących konstrukcjami zapożyczonymi z oferty japońskiej Mazdy, Kia Opirus została opracowana jako samodzielnie jako nowy, sztandarowy model w ofercie południowokoreańskiego producenta. Płyta podłogowa została zapożyczona z pokrewnego Hyundaia Grandeur XG
Kia zdecydowała się wprowadzić model do sprzedaży także poza rodzimą Koreą Południową, przez co na miejsce premiery wybrano europejskie targi motoryzacyjne w Genewie w marcu 2003 roku.
Kia Opirus utrzymana została w awangardowej stylizacji, która powstała w silnej inspiracji luksusowymi limuzynami innych producentów. Określany przez producenta jako „neo-klasyczny” projekt, odznaczał się dużą, wąską, chromowaną atrapą chłodnicy pozbawioną loga producenta, a także charakterystycznymi, podwójnymi okrągłymi reflektorami. W wyglądzie przedniej części nadwozia dopatrywano się inspiracji Mercedesem W210.
Restylizacje.
W 2007 roku Kia Opirus przeszła gruntowną restylizację nadwozia. Przednia część nadwozia zyskała mniejszą i szerszą, bardziej konwencjonalnie ukształtowaną atrapę chłodnicy, a także inny zderzak z szerokimi pasami kierunkowskazów wykonanych w technologii LED.
W jeszcze szerszym zakresie zmodyfikowano tylną część nadwozia, która zyskała podłużne lampy, a przy okazji wydłużyła się i pozwoliła wygospodarować większy bagażnik. Restylizacja przyniosła ponadto zmiany w zestrojeniu zawieszenia i nową deskę rozdzielczą pozbawioną dotychczasowej półki.
W 2009 roku, tym razem już tylko z myślą o wewnętrznym rynku południowokoreańskim, Kia Opirus przeszłą drugą, niewielką restylizację. Zmodernizowano atrapę chłodnicy, listwy ozdobne, przestylizowano tylne oraz przednie zderzaki, zastosowano nowe 18-calowe alufelgi oraz technologię diod LED w tylnych lampach pojazdu. We wnętrzu pojazdu dodano szereg możliwości konfiguracji kolorystycznej oraz 3,5-calowy wyświetlacz LCD.
Sprzedaż.
Kia Opirus była samochodem o globalnym zasięgu rynkowym, oferowanym m.in.: w Korei Południowej, Europie, Ameryce Południowej oraz Ameryce Północnej. W tym ostatnim regionie pojazd nosił nazwę Kia Amanti.
Kia chciała zdobyć zainteresowanie odbiorców stosunkowo niską ceną i bogatym wyposażeniem, jednak kontrowersyjna stylizacja i niewielki prestiż marki utrudniły pojazdowi zdobycie rynkowej popularności.
Wersje wyposażeniowe.
Samochód standardowo był wyposażony m.in.: w 8 poduszek powietrznych, system ABS, ASR, BAS, ECS, EBD, ESP, AQS oczyszczający powietrze, elektryczne sterowanie szyb, elektryczne sterowanie lusterek, elektryczne regulowanie foteli oraz podgrzewanie, elektryczne regulowanie kierownicy oraz klimatyzację automatyczną, elektrycznie dzielona tylna kanapa, tempomat, komputer pokładowy, system nawigacji satelitarnej, reflektory ksenonowe oraz czujniki parkowania.
Opcjonalnie pojazd wyposażyć można było m.in.: w hydrofobową przednią szybę, elektronicznie sterowane zawieszenie, nagłośnienie firmy Infinity oraz wentylowane siedzenia, a także drewniane lub skórzane wykończenie wnętrza.

</doc>
<doc id="1584303" url="https://pl.wikipedia.org/wiki?curid=1584303" title="Percival Schuttenbach (zespół muzyczny)">
Percival Schuttenbach (zespół muzyczny)

Percival Schuttenbach – polski zespół folkmetalowy powstały w Lubinie w maju 1999 roku. Ich muzyka to słowiański folk metal z wpływami folk-rocka i rocka progresywnego, a nawet prog-metalu. Sam zespół określa swoją muzykę jako „Nową Falę Polskiego Heavy Folku” („New Wave of Polish Heavy Folk”). Nazwa zespołu nawiązuje do gnoma Percivala Schuttenbacha, jednej z postaci występujących w sadze o wiedźminie autorstwa Andrzeja Sapkowskiego. Zespół jest także znany dzięki projektowi Percival, który powstał w wyniku fascynacji historią i kulturą dawnych Słowian. Grający folk „zespół” Percival zdobył sławę, w dużej części, dzięki ścieżce do gry .
Muzyka.
Pierwsze demo, Moribuka, ukazało się w roku powstania zespołu. W 2009 roku ukazał się pierwszy album zatytułowany Reakcja pogańska wydany wspólnie przez C.K. Muza w Lubinie i wydawnictwo założone przez zespół. W 2010 podjęli współpracę z producentem o pseudonimie Donatan. Płyta została wydana 26 września 2012 roku.
Muzycy wykorzystują obok instrumentów współczesnych (gitara akustyczna i elektryczna, basowa, perkusja, wiolonczela akustyczna i elektryczna) także instrumenty tradycyjne, ludowe i etniczne (lutnia długoszyjkowa, rebec, davul, bodhrán, darabuka, mandolina, akordeon, sopiłka, gęśle, kemancze oraz rekonstrukcje dawnych instrumentów dętych z rogu i kości).
Muzyka to często tradycyjne pieśni z terenów całej Słowiańszczyzny w nowej, nierzadko metalowej, ciężkiej aranżacji. Teksty w zdecydowanej większości śpiewane są w oryginalnych językach.
Zespół bardzo często współpracuje z innymi muzykami i zespołami, współtworząc wiele projektów (Percival-Ovo z wrocławskim Ovo, Percival-Kniażyc z białoruskim chórem, Troll Schuttenbach z liderem Żywiołaka Robertem "De Lirą" Jaworskim).
Od 2006 roku z zespołu wydzieliło się kilka podprojektów związanych z rekonstrukcją historyczną, takich jak wczesnośredniowieczny historyczno-folkowy "Percival" czy II-wojenny "Percival". Łączy je skład osobowy, natomiast zmienia się repertuar i instrumentarium.
W listopadzie 2013 wydany został LP "Svantevit". Zespół promował album odbywając w okresie 22 lutego-11 maja 2013 wraz ze szczecińskim Quo Vadis ogólnopolską trasę koncertową "Dominus Svantevitus Tour 2013", obejmującą 20 miast.
W latach 2013 – 2014 uczestniczyli w tworzeniu ścieżki dźwiękowej do gry "". Ich utwory pojawiające się w grze to między innymi Lazare oraz Sargon.
W grudniu 2014 ukazał się drugi z cyklu albumów "Slava" (pierwszy – "Slava – Pieśni Słowian Południowych" uzyskał w 2012 roku nieoficjalnie status złotej płyty, dołączony był bowiem do preorderu "Równonocy", która ten status uzyskała jeszcze w przedsprzedaży) – "Slava – Pieśni Słowian Wschodnich".
W 2015 ukazał się album "Mniejsze Zło".
W 2016 ukazał się album "Strzyga", zawierający między innymi wiele utworów ze starszych albumów w odświeżonej wersji, oraz w formie bonusu, cover utworu "Wóda Zryje Banie" duetu Bracia Figo Fagot. Był to pierwszy i zarazem ostatni album zespołu wydany za pośrednictwem wytwórni Sony Music Entertaiment. Umowa została zerwana za porozumieniem stron, lecz z inicjatywy zespołu, ponieważ grupa uważała, że wytwórnia nie daje im wystarczającej wolności, oraz hamuje ich rozwój.
W 2018 wydany został album koncepcyjny "Dzikie Pola", a wraz z nim teledyski do utworów "Rytułał", "Wieczerza", "Chortyca", oraz "Swadźba" (2019), wszystkie wyprodukowane przez Marcina Somerlika.
Również w 2018 ukazał się trzeci album z cyklu "Slava" – "Slava III – Pieśni Słowian Zachodnich".
W 2019 wydany w formie płyty winylowej został album "Wild Hunt Live" nagrany podczas występu grupy na 19. Festiwalu Fantastyki Pyrkon. Album zawiera wybrane utwory nagrane przez zespół na potrzeby gry "".
W październiku 2019 zespół zapowiedział remake albumu "Reakcja pogańska" (2009) z okazji jego dziesięciolecia. Płyta powstała z racji 10-lecia oryginalnego albumu, nagrywana była w 2019 w unIQ Studio oraz RedBaaron Studio.
W 2020 z racji na sytuację związaną z pandemią koronawirusa SARS-CoV-2, zespół poszerzył swoją działalność online. Rozpoczęto transmisje z gier komputerowych w serwisie Twitch, cotygodniową serię transmisji typu Q&amp;A – zarówno po polsku jak i po angielsku. Dodatkowo, odbywały się również koncerty online, na kanale zespołu na platformie YouTube. Podczas jednego z tych koncertów ukazały się również utwory "A Byla Ta" oraz "A tam na hore" z zapowiedzianego albumu "Slava IV".
W maju 2020 zespół osiągnął 50 tysięcy subskrypcji na swoim kanale YouTube.
W maju 2020 wydane zostało w formie e-booka opowiadanie "Svantevit" autorstwa Mikołaja Rybackiego, rozwijające historię przedstawioną na wydanym w 2013 albumie o tym samym tytule.
13 czerwca 2020 wydany został wraz z teledyskiem utwór "Oj Dido" w nowej aranżacji, pochodzący z nie wydanej jeszcze ponownie nagranej "Reakcji pogańskiej". 14 czerwca w poznańskim Klubie U Bazyla odbył się koncert online zawierający między innymi utwory z nadchodzącej płyty. Tego samego dnia w oficjalnym sklepie zespołu pojawiła się przedsprzedaż owego albumu.
Skład.
Percival Schuttenbach
Muzycy sesyjni:
Percival – wczesne średniowiecze:
Muzycy sesyjni:
Dodatkowo w projekcie "Słowiański Mit o Stworzeniu Świata":
Percival WILD HUNT LIVE
Muzycy sesyjni:
Aktorzy i akrobaci:
Percival – zakazane piosenki (II wojna światowa):

</doc>
<doc id="1584305" url="https://pl.wikipedia.org/wiki?curid=1584305" title="Księżniczka z Nebraski">
Księżniczka z Nebraski

Księżniczka z Nebraski – amerykański film obyczajowy z 2007 na podstawie opowiadania Yiyun Li. Jest to historia Chinki mieszkającej w USA, która zachodzi w ciążę.

</doc>
<doc id="1584308" url="https://pl.wikipedia.org/wiki?curid=1584308" title="Andros Kiprianu">
Andros Kiprianu

Andros Kiprianu, gr. Άνδρος Κυπριανού (ur. 26 października 1955 w Nikozji) – cypryjski polityk, działacz partyjny, deputowany, w latach 2009–2021 sekretarz generalny Postępowej Partii Ludzi Pracy (AKEL).
Życiorys.
Z wykształcenia inżynier, ukończył studia z zakresu inżynierii lądowej w wyższym instytucie technicznym ATI w Nikozji (1976), kształcił się następnie również w cypryjskim instytucie pedagogicznym. Od 1978 do 1988 był pracownikiem naukowym w ATI.
Wstąpił do komunistycznej Postępowej Partii Ludzi Pracy oraz do jej organizacji młodzieżowej EDON. Od 1988 był etatowym pracownikiem komitetu centralnego partii, a w 1990 został członkiem komitetu centralnego swojego ugrupowania. Później wybrany do biura politycznego partii, a także powołany na jej sekretarza odpowiadającego za sprawy międzynarodowe. W latach 1996–2001 był radnym miejskim w Strowolos. W 2001 po raz pierwszy wybrany do Izby Reprezentantów, reelekcję uzyskiwał w wyborach w 2006, 2011, 2016 i 2021. Reprezentował krajowy parlament w Zgromadzeniu Parlamentarnym Rady Europy.
21 stycznia 2009 został nowym sekretarzem generalnym partii AKEL, kiedy to z tego stanowiska zrezygnował prezydent Dimitris Christofias. Kierowane przez niego ugrupowanie w wyniku kolejnych porażek wyborczych przeszło w następnych latach do opozycji. 4 lipca 2021, wkrótce po kolejnych przegranych wyborach parlamentarnych, na funkcji sekretarza generalnego ugrupowania zastąpił go Stefanos Stefanu.

</doc>
<doc id="1584312" url="https://pl.wikipedia.org/wiki?curid=1584312" title="Zad wielkiego wieloryba">
Zad wielkiego wieloryba

Zad wielkiego wieloryba – polski film obyczajowy z 1987 roku.
Fabuła.
Rojewicz zwany Royem to chłopak, który wyemigrował z kraju. Wspomina czas kiedy mieszkał w Warszawie w pracowni, gdzie spotykali się ludzie marginesu społecznego. Jednym z nich był Robert, niedoszły malarz. Chciał być malarzem i muzykiem, ale zniszczyły go narkotyki. Przestała się liczyć rodzina i dziewczyna, która zaszła z nim w ciążę. To wszystko wraca do Roya ze zdwojoną siłą na wieść o śmierci Roberta.

</doc>
<doc id="1584315" url="https://pl.wikipedia.org/wiki?curid=1584315" title="Lance Davids">
Lance Davids

Lance Davids (ur. 11 kwietnia 1985 w Kapsztadzie) – południowoafrykański piłkarz grający na pozycji prawego obrońcy lub prawoskrzydłowego.
Kariera klubowa.
Karierę piłkarską Davids rozpoczął w Kapsztadzie, w tamtejszym klubie Hellenic FC. W 2001 roku opuścił Republikę Południowej Afryki i udał się do Niemiec, gdzie podpisał kontrakt z zespołem TSV 1860 Monachium. W 2003 roku był członkiem pierwszego zespołu i 22 listopada zadebiutował w Bundeslidze w przegranych 0:1 derbach z Bayernem Monachium. Występował na przemian w pierwszej i drugiej drużynie, jednak zespół TSV spadł do drugiej ligi. W TSV występował do wiosny 2006 roku, a w pierwszym zespole zaliczył 21 spotkań.
Kolejnym klubem w karierze Lance’a został szwedzki Djurgårdens IF, do którego reprezentant RPA trafił na zasadzie wolnego transferu. Swój pierwszy mecz w lidze szwedzkiej rozegrał on 10 kwietnia 2006, a Djurgårdens zremisowało 0:0 z Hammarby IF. Z kolei w sierpniowym spotkaniu z tą drużyną zaliczył pierwsze trafienie na szwedzkich boiskach. W 2007 roku z klubem ze Sztokholmu zajął 3. miejsce w lidze, co jest jego największym sukcesem za czasów gry w Szwecji.
W 2009 roku Davids został piłkarzem drużyny Supersport United, z którym wywalczył mistrzostwo RPA. Następnie odszedł do Ajaksu Kapsztad. Z kolei w 2010 roku przeszedł do belgijskiego Lierse SK. W 2013 roku wrócił do Ajaksu Kapsztad.
Kariera reprezentacyjna.
W reprezentacji Republiki Południowej Afryki Davids zadebiutował w 2004 roku. Wcześniej w kadrze U-23 rozegrał 22 spotkania. W 2008 roku został powołany przez selekcjonera Carlosa Alberto Parreirę do kadry na Puchar Narodów Afryki 2008, na którym rozegrał jedno spotkanie, zremisowane 1:1 z Senegalem.

</doc>
<doc id="1584320" url="https://pl.wikipedia.org/wiki?curid=1584320" title="Rickover">
Rickover



</doc>
<doc id="1584329" url="https://pl.wikipedia.org/wiki?curid=1584329" title="Kia Sorento">
Kia Sorento

Kia Sorento – samochód osobowy typu SUV klasy średniej produkowany pod południowokoreańską marką Kia od 2002 roku. Od 2020 roku produkowana jest czwarta generacja modelu.
Pierwsza generacja.
Kia Sorento I została zaprezentowana po raz pierwszy w 2002 roku.
Model Sorento pojawił się na rynku jako topowy, największy w ofercie Kii SUV zbudowany na bazie płyty podłogowej konstrukcji bratniego koncernu Hyundai Motor Company, który oparł na niej spokrewniony model Hyundai Santa Fe.
Pierwsza generacja pojazdu charakteryzowała się obłą sylwetką z wysoko osadzonymi reflektorami, trapezoidalnym wlotem powietrza z chromowaną obwódką i umieszczonym na poprzeczce logo, a także charakterystyczną, zaokrągloną tylną częścią nadwozia z łukowato ukształtowaną szybą. Samochód został skonstruowany w oparciu o ramę, oferując rozbudowane właściwości w terenie.
Podobnie jak inne modele w ówczesnej gamie Kii, Sorento pierwszej generacji producent próbował wyróżnić pod kątem bogatego wyposażeni standardowego. Opcjonalnie pojazd umożliwiał z kolei transport do 7 pasażerów, którzy mogli podróżować w trzecim, chowanym rzędzie siedzeń.
Lifting.
W 2007 roku Kia Sorento pierwszej generacji przeszła restylizację nadwozia. Pojazd otrzymał nowe, ciemne wkłady reflektorów z pomarańczowymi kloszami kierunkowskazów, a także przeprojektowaną atrapę chłodnicy oraz zderzak. Przy okazji modernizacji zwiększona została moc wysokoprężnej jednostki o pojemności 2.5 l CRDi, która dotychczas oferowała moc 140 KM, a zwiększona została do 170 KM.
Sprzedaż.
Kia Sorento pierwszej generacji była samochodem o globalnym zasięgu rynkowym, oferowanym m.in. w Ameryce Północnej, Europie, Australii, Ameryce Południowej, Chinach i Azji Wschodniej. Z tego ostatniego regionu, inną nazwę, Naza Sorento, pojazd nosił w Malezji, gdzie jego produkcją zajmowało się lokalne przedsiębiorstwo Naza.
Chińskie kopie.
Pierwsza generacja Kii Sportage zdobyła dużą popularność wśród chińskich producentów samochodów jako wzór, którego stylistykę nadwozia relatywnie często kopiowano. Identyczną replikę pierwsze opracowało w 2008 roku przedsiębiorstwo SG Automotive, które przedstawiło produkowany przez kolejne 4 lata model Huanghai Landscape F1.
W 2010 roku inne przedsiębiorstwo Gonow przedstawiło kolejną kopię Sorento pod nazwą Gonow Saboo, które poza innym pasem przednim również odtworzyło kształt nadwozia i większość detali. Trzecią kopię opracowało w 2014 roku Kawei Auto, które również odtworzyło większość cech wyglądu Kii Sorento przy innym wyglądzie przedniej części nadwozia przy okazji modelu Kawei W1.
Wyposażenie.
W zależności od wybranej wersji wyposażeniowej pojazdu, roku produkcji oraz rynku przeznaczenia pojazd wyposażony mógł być m.in. w system ABS, 6 poduszek powietrznych, elektryczne sterowanie szyb, podgrzewane, składane oraz elektrycznie sterowane lusterka, światła przeciwmgłowe, wielofunkcyjną kierownice, klimatyzację manualną bądź automatyczną, tempomat, zamek centralny, podgrzewane przednie fotele, elektrycznie sterowany fotel kierowcy oraz skórzaną tapicerkę.
Druga generacja.
Kia Sorento II została zaprezentowana po raz pierwszy w 2009 roku.
Zupełnie nowa druga generacja Sorento powstała jako element modernizacji gamy SUV-ów Kii, zyskując masywniejsze i obszerniejsze nadwozie. Samochód zatracił terenowy charakter poprzednika, przy obniżonej masie całkowitej nadwozie stając się lżejszym pojazdem o bardziej drogowym charakterze.
Samochód został zbudowany w oparciu o płytę podłogową koncernu Hyundai Motor Company, którą Kia Sorento drugiej generacji dzieliła z pokrewnymi modelami Hyundai Santa Fe oraz Veracruz. W przeciwieństwie do pierwszej generacji pojazdu, standardowo pojazd oferowany był z napędem na przednią oś, ponownie jednak dostępny był opcjonalnie z napędem AWD.
Kia Sorento drugiej generacji była jednym z pierwszych projektów nowego wówczas szefa działu projektowego Kii Petera Schreyera, zyskując bardziej awangardową stylizację nadwozia. Charakterystycznym elementem wyglądu Sorento drugiej generacji była duża atrapa chłodnicy utrzymana w motywie "tygrysiego nosa" z umieszczonym centralnie logo marki, a także agresywnie stylizowane reflektory stanowiące jeden pas. Ukształtowanie nadwozia przyniosło również niski współczynnik oporu powietrza, cx 0,38.
Lifting.
W sierpniu 2012 roku Kia Sorento drugiej generacji preszła gruntowną restylizację. Pojazd zyskał zmodernizowany pas przedni z jaśniejszymi wkładami reflektorów, przestylizowaną atrapę chłodnicy, a także nowy wzór zderzaka z pionowo umieszczonymi światłami do jazdy dziennej wykonanymi w technologii LED.
Zmieniono też kształt tylnego zderzaka, a także przemodelowano lampy oraz zastosowano lepsze materiały wykończeniowe w kabinie pasażerskiej. Pojazd stał się jeszcze barzdziej aerodynamiczny, a także dłuższy w stosunku do modelu sprzed restylizacji.
Sprzedaż.
Na rynku południowokoreańskim, a także chińskim samochód był oferowany pod nazwą Kia Sorento R. Samochód zdobył dużą popularność na rynku rosyjskim, w odpowiedzi na co zdecydowano się kontynuować jego produkcję także po prezentacji zarówno trzeciej generacji w 2014 roku, jak i jeszcze na rok po debiucie kolejnego modelu – w 2020 roku. Pojazd pozycjonowano w lokalnej ofercie między Sportage, a nowszym Sorento pod nazwą Kia Sorento XM, porządkowo utworzoną od kodu fabrycznego.
Wyposażenie.
W zależności od wybranej wersji wyposażeniowej pojazdu oraz roku produkcji i rynku przeznaczenia, auto wyposażone mogło być m.in. w system ABS, elektryczne sterowanie szyb, elektryczne sterowanie lusterek, wielofunkcyjną kierownicę, dwustrefową klimatyzację automatyczną, skórzaną tapicerkę, fotochromatyczne lusterko wsteczne z kamerą cofania, światło przeciwmgłowe, systemy Start&amp;Stop, ułatwiający podjazd na wzniesieniu oraz ograniczający prędkość podczas stromych zjazdów, a także elektrycznie sterowane fotele i elektrycznie otwierany, panoramiczny szklany dach.
Trzecia generacja.
Kia Sorento III została zaprezentowana po raz pierwszy w 2014 roku.
Trzecia generacja Kii Sorento przeszła gruntowną metamorfozę w stosunku do poprzednika, zyskując znacznie dłuższe i smuklejsze nadwozie, które przy masywniejszych proporjach stało się zarazem niższe. Nowe proporcje przełożyły się na przestronniejszą kabinę pasażerską dla podróżujących na wszystkich fotelach.
Pojazd został zaprojektowany w wyniku współpracy południowokoreańskich projektantów w niemieckim Frankfurcie nad Menem oraz kalifornijskim Irvine, adaptując język stylistyczny od przedstawionych w poprzedzających miesiącach innych modeli Kii.
Kia Sorento trzeciej generacji wyróżniała się masywną, krągłą sylwetką z dużą, chromowaną atrapę chłodnicy dominującą pas przedni, a także agresywnie ukształtowanymi reflektorami. Smukła sylwetka została wzbogacona przez liczne chromowane ozdobniki, a linia szyb ukończyła się na szerokim słupku D.
W kabinie pasażerskiej pojawił się nowy projekt deski rozdzielczej, która zyskała masywny i obły kształt kokpitu z szeroko rozstawionymi nawiewami i umieszczonym pomiędzy nimi dotykowym ekranem systemu multimedialnego.
Lifting.
We wrześniu 2017 roku Kia Sorento trzeciej generacji przeszła gruntowną restylizację nadwozia. Pas przedni zyskał przeprojektowane zderzaki, nowy układ atrapy chłodnicy, a także nowe reflektory wykonane w technologii LED.
Tylna część nadwozia otrzymała jednobarwne wkłady lamp oraz przeprojektowany kształt zderzaka, z kolei w kabinie pasażerskiej pojawiło się nowe koło kierownicy i większy ekran systemu multimedialnego umożliwiający łączość z systemem Apple CarPlay.
Wyposażenie.
Standardowe wyposażenie podstawowej wersji pojazdu M obejmuje m.in. system ABS i ESP, elektryczne sterowanie szyb, elektryczne sterowanie lusterek, system nawigacji satelitarnej 8-calowym ekranem dotykowym, tunerem cyfrowym DAB oraz zestawem głośnomówiącym Bluetooth, kamerę cofania z dynamicznym torem jazdy, czujniki parkowania oraz światła do jazdy dziennej wykonane w technologii LED. Bogatsza wersja M dodatkowo wyposażona jest m.in. w skórzaną tapicerkę, reflektory przednie wykonane w technologii LED z systemem doświetlania zakrętów, system bezkluczykowy, elektryczny hamulec postojowy, system Lane Assist, system rozpoznawania znaków drogowych, system ostrzegania o zmęczeniu kierowcy. Najbogatsza wersja GT Line obejmuje także m.in. funkcję automatycznego otwierania pokrywy, system audio firmy Harman&amp;Kardon, system monitorowania martwego pola oraz ruchu pojazdów z tyłu, wyświetlacz HUD.
Czwarta generacja.
Kia Sorento IV została zaprezentowana po raz pierwszy w 2020 roku.
Pierwotnie zaplanowana na Geneva Motor Show 2020, z powodu odwołania marcowej wystawy samochodowej w wyniku Pandemii COVID-19 oficjalna prezentacja zupełnie nowej, czwartej generacji Kii Sorento odbyła się wcześniej podczas wydarzenia transmitowanego w internecie.
Samochód przeszedł obszerną metamorfozę w stosunku do poprzednika, zyskując bardziej kanciastą stylizację nadwozia obfitującą w ostre linie oraz rozwiązania stylistyczne zaczerpnięte od mniejszych modeli w ofercie Kii, jak m.in. srebrna lotka za tylnymi drzwiami.
Charakterystycznym elementem pasa przedniego pojazdu stała się atrapa chłodnicy w kształcie tygrysiego nosa, która zakończona jest po bokach dużymi reflektorami oraz umieszczonymi pod nimi światłami do jazdy dziennej. Zarówno reflektory, jak i światła do jazdy dziennej wykonane zostały w technologii LED. Z tyłu pojazdu umieszczone zostały pionowe, podwójne lampy zachodzące na boki pojazdu.
Dzięki zastosowaniu nowej platformy skonstruowanej z myślą o różnego typu samochodach klasy średniej koncernu Hyundai Motor Company, Kia Sorento czwartej generacji stała się znacznie większa, zyskując zarówno przestronniejsze nadwozie, jak i zyskując przystosowanie do zelektryfikowanych układów napędowych.
Kabina pasażerska została zdominowana przez awangardowo stylizowaną deskę rozdzielczą, którą utworzyły podwójne m.in. podwójne kolorowe wyświetlacze. Pierwszy, 12,3-calowy pełni funkcję cyfrowych zegarów, z kolei drugi o przekątnej 10,25-cala udostępnia system multimedialny UVO nowej generacji. Charakterystycznym elementem stały się podwójne nawiewy, a także opcjonalne wielokolorowe oświetlenie kabiny pasażerskiej.
Sorento HEV i PHEV.
Po raz pierwszy w historii modelu, Kia Sorento czwartej generacji trafiła do sprzedaży w wariantach hybrydowych. Do wyboru klienci uzyskami zarówno klasyczny spalinowo-elektryczny układ HEV, jak i hybrydę typu plug-in o przydomku PHEV. Hybrydowy układ napędowy składa się z czterocylindrowego, turbodoładowanego silnika benzynowego T-GDI o pojemności 1,6 l, silnika elektrycznego o mocy 44,2 kW oraz akumulatora litowo-jonowego o pojemności 1,48 kWh umieszczonego pod podłogą pojazdu. Maksymalna moc układu wynosi 230 KM oraz 350 Nm maksymalnego momentu obrotowego.
Wyposażenie.
W zależności od wybranej wersji wyposażeniowej auto wyposażone może być m.in. w komplet poduszek powietrznych, system ABS i ESC, elektryczne sterowanie szyb, elektryczne sterowanie lusterek, 12,3-calowy cyfrowy zestaw wskaźników, który optycznie łączy się z 10,25-calowym ekranem dotykowym systemu multimedialnego, który umieszczony został centralnie, a także system audio firmy Bose, wielofunkcyjną kierownicę oraz skórzaną tapicerkę.

</doc>
<doc id="1584330" url="https://pl.wikipedia.org/wiki?curid=1584330" title="Seleukos I">
Seleukos I



</doc>
<doc id="1584332" url="https://pl.wikipedia.org/wiki?curid=1584332" title="Kobieta i kobieta">
Kobieta i kobieta

Kobieta i kobieta – polski film psychologiczny z 1979 roku.
Fabuła.
Po studiach Barbara i Irena pracują w zakładach odzieżowych jako szefowe produkcji. Wybucha konflikt z powodu wprowadzenia nowej technologii. Barbara próbuje łagodzić spór, ale Domagalski, autor technologii jej w tym przeszkadza. Rosnąca atmosfera niechęci wobec Barbary, zmusza ją do rezygnacji. Jej miejsce zajmuje Irena, która ujawnia oszustwo Domagalskiego, mimo że jest jego kochanką. Po latach obie kobiety znów się spotykają. Irena, dyrektorka zakładu, ma problemy z budową ośrodka wczasowego dla pracowników w mieście, gdzie naczelnikiem jest Barbara.

</doc>
<doc id="1584341" url="https://pl.wikipedia.org/wiki?curid=1584341" title="Tours FC">
Tours FC

Tours Football Club – francuski klub piłkarski z siedzibą w mieście Tours.
Historia.
Klub założony został w 1919 pod nazwą AS Dock du Centre, która została zmieniona na AS du Centre 1921. W 1951 roku Docks du Centre wycofało się z klubu, który zmienił nazwę na FC Tours. Drużyna odnosiła sukcesy dzięki Alfredowi Astonowi.
Drużyna uzyskała awans do Ligue 1 w 1980. Po sezonie 1982/83 FC Tours spadło do Ligue 2, zajmując 18. miejsce. Zespół dwa razy dostawał się do półfinałów Coupe de France, w 1982 i 83, dwa razy będąc eliminowanym przez Paris SG. W 1984 drużyna zdobyła tytuł mistrza Ligue 2 i wróciła do Ligue 1 ale po roku została ponownie zdegradowana, zajmując przedostatnie, 19. miejsce.
Od 1985, Tours nie wróciła do Ligue 1.
Klub spadł z Ligue 2 w 1993, kończąc sezon na ostatnim miejscu. W roku 2007 Albert Falette, który trenował FC Tours przez osiem lat został zwolniony. Po sezonie klub sprzedał lub zwolnił prawie wszystkich swoich zawodników, w tym kapitana Davida Fleurival. Klub zatrzymał bramkarza Armanda Raimbaulta i młody talent – Rudy’ego Wendlinga.
Stadion.
Klub gra na Stade de la Vallée du Cher od 1978. W 1979 mógł pomieścić 22000 ludzi, ale teraz jego pojemność wynosi 13500 ludzi. Stadion zbudowano dzięki byłemu burmistrzowi Jeanowi Royerowi. Chciał on zapewnić klubowi przyzwoite warunki. Wcześniej Tours FC rozgrywało spotkania na Stade de Grammont.
Herb.
Herb klubu jest wzorowany na herbie miasta z trzema wieżami i trzema lilijkami. Herb zawiera motto klubu - „Turonorum civitas libera”.
Kibice.
We Francji, Tours nie jest miastem lubianym przez kibiców z powodu braku większych tradycji piłkarskich. Co więcej, kibice byli rozczarowani słabymi wynikami klubu. Awans do Ligue 2 wytworzyło więcej zainteresowania zespołem i frekwencja na meczach stopniowo się powiększa.
Istnieją trzy grupy kibiców:

</doc>
<doc id="1584361" url="https://pl.wikipedia.org/wiki?curid=1584361" title="Kompleks cytochromów b6f">
Kompleks cytochromów b6f

Kompleks cytochromów b6f, plastochinol – plastocyjanina reduktaza [EC 1.10.99.1] – białko obecne w błonach tylakoidów chloroplastów eukariontów i błonach tylakoidów sinic. Kompleks bierze udział w przenoszeniu elektronów z fotoukładu II na fotoukład I. Przenoszeniu elektronów towarzyszy przemieszczenie protonów ze stromy do wnętrza tylakoidów, czyli generowanie gradientu elektrochemicznego, w tak zwanym cyklu Q, niezbędnego do wytworzenia energii użytecznej metabolicznie w postaci ATP.
Kompleks jest homodimerem o masie całkowitej 220 kDa. Każdy z monomerów składa się z czterech podjednostek. Pierwsza z nich to cytochrom b6, będący integralnym białkiem błonowym o masie 24 kDa. Białko składa się z czterech wewnętrznych podjednostek i dwóch cząsteczek hemu typu b. Jedna z cząsteczek hemu znajduje się po stromalnej i jest określana jako hem wysokopotencjałowy, a druga po stronie wnętrza tylakoidu – hem niskopotencjałowy. Podjednostka IV o masie 17 kDa jest integralnym białkiem błonowym, umożliwiającym przyłączenie do każdego z monomerów po jednej cząsteczce chlorofilu i β-karotenu. Funkcja przyłączanych barwników nie jest znana. Przyłączone cząsteczki mogą stabilizować kompleks lub brać udział w regulacji aktywności kinazy LHC. Z cytochromu b elektrony przekazywane są na cytochrom f za pośrednictwem białka Rieskiego o masie 17,5 kDa, zawierającego centra żelazo-siarkowe [2Fe-2S]. Cytochrom f zawierający jedną cząsteczkę hemu ma masę 19 kDa i jest miejscem wiązanie plastocyjaniny odbierającej elektrony z kompleksu cytochromów.
Struktura i funkcje kompleksu cytochromów b6f są zbliżone do kompleksu cytochromów bc1 obecnego w mitochondriach i błonach fotosyntetyzujących bakterii purpurowych.
Jakkolwiek są ważne różnice między dwoma kompleksami:
Kompleks cytochromów b6f jest odpowiedzialny dla niecykliczny (1) i cykliczny (2) transport elektronów w fazie jasnej fotosyntezy. Elektrony na kompleks dostarczane do przez plastochinon, a odbierane przez drugi ruchliwy przenośnik elektronów – plastocyjaninę.

</doc>
<doc id="1584364" url="https://pl.wikipedia.org/wiki?curid=1584364" title="Silver Star">
Silver Star



</doc>
<doc id="1584370" url="https://pl.wikipedia.org/wiki?curid=1584370" title="Mundo de Cristal">
Mundo de Cristal

Mundo de Cristal – drugi studyjny album meksykańskiej wokalistki Thalíi. Album został wydany przez wytwórnię płytową FONOVISA 26 września 1991 roku. Producentem płyty jest Alfredo Diaz Ordaz.

</doc>
<doc id="1584374" url="https://pl.wikipedia.org/wiki?curid=1584374" title="Geografia człowieka">
Geografia człowieka



</doc>
<doc id="1584375" url="https://pl.wikipedia.org/wiki?curid=1584375" title="Choroba Oguchiego">
Choroba Oguchiego

Choroba Oguchiego – rzadka choroba genetyczna o dziedziczeniu autosomalnym recesywnym, objawiająca się upośledzeniem widzenia skotopowego (przedłożeniem adaptacji do widzenia w ciemności). W badaniu fundoskopowym stwierdza się złotawe lub szarawe przebarwienia dna oka. Zabarwienie dna oka znika po 2–3 godzinach przebywania w ciemności (objaw Mizuo-Nakamury); jednocześnie ulega poprawie zdolność widzenia w ciemności. Początek choroby przypada na dzieciństwo; choroba nie postępuje.
Przyczyną choroby są mutacje w genie "SAG" w locus 2q37.1 kodującym arrestynę lub w genie "GRK1" ("RHOK") w locus 13q34 kodującym kinazę rodopsyny.
Choroba Oguchiego jest stosunkowo częsta w Japonii, rzadka w Stanach Zjednoczonych i Europie. Schorzenie opisał w 1907 roku japoński lekarz pracujący w szpitalu wojskowym w Tokio, Chuta Oguchi. Jego pacjentem był żołnierz skarżący się na ślepotę zmierzchową; podejrzewany był o symulowanie. Oguchi opisał zmiany na dnie oka u tego pacjenta, odnotował również fakt pokrewieństwa między rodzicami probanta. W 1910 roku opisał dalsze przypadki i stwierdził, że reprezentują nową, nieznaną wcześniej jednostkę chorobową. Termin „choroby Oguchiego” wprowadził do literatury medycznej Jujiro Komoto.

</doc>
<doc id="1584376" url="https://pl.wikipedia.org/wiki?curid=1584376" title="Objaw Mizuo-Nakamury">
Objaw Mizuo-Nakamury



</doc>
<doc id="1584377" url="https://pl.wikipedia.org/wiki?curid=1584377" title="Sam Goldwyn">
Sam Goldwyn



</doc>
<doc id="1584378" url="https://pl.wikipedia.org/wiki?curid=1584378" title="Jodopowidon">
Jodopowidon

Jodopowidon (ATC S 01 AX 18) – rozpuszczalny w wodzie kompleks jodu z poliwinylopirolidonem (PVP), o stężeniu od 9,0% do 12,0% jodu. Jest używany jako środek dezynfekcyjny i antyseptyczny o szerokim spektrum działania – ma działanie bakteriobójcze (głównie gronkowce, paciorkowce jak również prątki) oraz przeciwpierwotniakowe, przeciwgrzybicze i przeciwwirusowe. 
Jodopowidon jest dobrze rozpuszczalny również w etanolu, izopropanolu i w glicerynie. 
Użycie roztworu etanolowego lub w 2-propanolu potęguje jego działanie odkażające i przeciwbakteryjne. Traci się jednak jedną z zalet roztworu wodnego – roztwór jest znacznie bardziej nieprzyjemny w aplikacji, ponieważ wywołuje pieczenie. 
Stosowany jest w postaci płynu, maści i aerozolu.

</doc>
<doc id="1584381" url="https://pl.wikipedia.org/wiki?curid=1584381" title="Sanktuarium Matki Bożej Łaskawej w Le Grazie">
Sanktuarium Matki Bożej Łaskawej w Le Grazie

Sanktuarium Matki Bożej Łaskawej w Le Grazie (wł. "Il Santuario della Beata Vergine delle Grazie") – kościół zbudowany w stylu gotyku lombardzkiego, poświęcony Matce Bożej, znajdujący się we Włoszech, w miejscowości Le Grazie, należącej do gminy Curtatone, ok. 7 km od Mantui. Do sanktuarium wzniesionego nad wodami rzeki Mincio przylega wielki plac, na którym co roku 14 i 15 sierpnia odbywa się konkurs malowania obrazów kredą na asfalcie. Jest to tzw. "Concorso dei Madonnari" (konkurs rysowników ulicznych, dosłownie - "malujących Madonny").
Historia.
Początki kościoła w Le Grazie sięgają lat 1150–1200. Wówczas miejscowość ta nazywała się Prato Lamberto. Na niewielkim cyplu wyłaniającym się z trzcin, którymi porośnięte były brzegi rzeki, 
rybacy i chłopi z okolic Mantui zbudowali ołtarzyk z wizerunkiem Maryi z Dzieciątkiem. Obraz ten był przez miejscową ludność otaczany szczególną czcią. Maryi obecnej w swoim wizerunku zaczęto też przypisywać cudowną moc, a mieszkańcy okolic Mantui wierzyli, że za wstawiennictwem Matki Bożej otrzymywali różne łaski. Nad ołtarzem została więc zbudowana kaplica, aby chronić obraz przed wpływem warunków atmosferycznych. Wraz z rozbudową struktury architektonicznej zwiększało się też zainteresowanie tym miejscem. W 1399 w. Mantuę nawiedziła epidemia dżumy. Ówczesny władca, Franciszek I Gonzaga, uznał ustąpienie zarazy za łaskę otrzymaną przez wstawiennictwo Madonny i na tę pamiątkę rozkazał zbudować w miejscu dawnej kaplicy kościół poświęcony Maryi. Prace budowlane zostały powierzone architektowi Bartolino z Novary, który w tym samym czasie projektował w Mantui Castello di San Giorgio oraz zamek Estense w Ferrarze. Kościół zbudowano w stylu gotyku lombardzkiego, a jego budowa kosztowała 30000 skudów w złocie. W 1406 kościół został konsekrowany w obecności darczyńcy oraz biskupów Mantui i Cremony.
Od tego czasu liczba pielgrzymów odwiedzających to miejsce ciągle rosła. Już nie byli to tylko mieszkańcy okolicznych miejscowości, ale także przybysze z daleka. Byli wśród nich nawet cesarz Karol V Habsburg i papież Pius II. Sanktuarium otrzymywało też liczne darowizny, które sprawiły, że oryginalna struktura architektoniczna kościoła uległa licznym modyfikacjom. Począwszy od 1412 do końca XV w. zostały zbudowane: konwent, szkoła, oratorium i biblioteka. Niektóre z zamożnych rodzin mantuańskich ufundowały prywatne kaplice przylegające do konwentu lub też znajdujące się wewnątrz kościoła. Były to też miejsca pochówku członków tych rodzin. Nad rozbudową kościoła pracował też Giulio Romano. W 1521 wokół placu został zbudowany portyk z 52 arkadami. Stał się on miejscem handlu dla licznych kupców, ponieważ 11 sierpnia 1525 markiz Fryderyk II Gonzaga przeniósł tu targ z portu w Mantui, zapoczątkowując tradycję targu sierpniowego, zwanego "Fiera di ferragosto delle Grazie". Rozliczne darowizny doprowadziły do rozbudowy bazyliki, która stała się wielkim kompleksem budynków. W 1642 dobudowana została zakrystia oraz nowe skrzydło portyków wzdłuż placu. Ambitny projekt z 1700, którego pomysłodawczynią była księżna Anna Izabela z Guastalli, przewidywał zbudowanie 15 kaplic wzdłuż drogi do Mantui, ale nie został zrealizowany. W 1782 konwent został zamknięty i przekształcony w szpital. Zaczął się okres upadku sanktuarium. W czasie inwazji napoleońskiej zostało ono pozbawione zbiorów darów wotywnych, znacznej części kosztowności, a zbiory biblioteczne zostały zniszczone lub zagrabione. W 1810 władze francuskie rozwiązały konwent i wygnały rezydujących tu franciszkanów. W 1812 zniszczono lub rozebrano częściowo tego budynki kompleksu architektonicznego. Sanktuarium pozostawało w ruinie aż do czasu, kiedy zajęli się nim biskupi Mantui - Corti, Rota i Sarto (późniejszy papież Pius X). Wtedy zaczęła się nowa epoka w jego historii, zostało bowiem odrestaurowane i wzmogła się jego aktywność duszpasterska. W 1886 powrócili tu franciszkanie, a w 1905 ich miejsce zajęli pasjoniści. Od 1935 posługę pełnią tu księża diecezjalni.
Struktura architektoniczna.
Obecnie budowla zachowuje swój oryginalny styl gotyku lombardzkiego, ale widoczne są dodatki w różnych stylach, które zostały dobudowane w ciągu wieków. Na skutek działań wojennych część budowli została zniszczona, a na miejsce jednych pomieszczeń zostały zbudowane inne. Z czterech krużganków, kaplic i innych pomieszczeń oryginalnej budowli do dziś pozostały jedynie: "krużganek Drzwiowy" i skrzydło wschodnie. Portyk poprzedzający fasadę budowli, w skład którego wchodzi 13 arkad, ozdobiony jest dekoracjami ceglanymi, a freski z XVI w. na lunetach przedstawiają sceny z historii Mantui, a ich wspólną cechą jest obraz Madonny lub cudowne wydarzenia, które miały miejsce za Jej przyczyną. Fasada jest zwieńczona trzema pinaklami, a na architrawie renesansowego portalu z czerwonego marmuru znajduje się napis "Sacrum Celesti Reginae Dicatum", a w lunecie fresk "Madonna z Dzieciątkiem".
Jednonawowe wnętrze zachowuje charakter gotycki. Sklepienie krzyżowe jest ozdobione freskami z motywami roślinnymi. Ściany są bogato zdobione, a czymś wyjątkowym są postacie z miazgi papierowej i innych materiałów, przedstawiające 53 postacie osób, które zawdzięczały określone łaski wstawiennictwu Matki Bożej Łaskawej. Są to między innymi papież Pius II, cesarz Karol V i król Filip II, a także inne osoby znane, czy też do dziś niezidentyfikowane. Pod sufitem zawieszona jest inna osobliwość sanktuarium, a mianowicie wypchany krokodyl, umieszczony tu w XV lub XVI w. Środkowa część ścian nawy pokryta jest drewnianą konstrukcją, wykonaną przez franciszkanina Francesco da Acquanegra w 1517. Przed jej skonstruowaniem ściany były surowe, bez żadnych malowideł, co wykazały niedawno prowadzone badania. 
Obraz.
Obraz czczony w sanktuarium przedstawia Madonnę w stylu zwanym przez ikonografię Eleusa, gdyż jej policzek dotyka policzka Dzieciątka, które trzyma na ręku. Dzieciątko Jezus ma twarz owalną. Sprawia wrażenie, że patrzy na widza. Jego odzienie swym kolorem odcina się od dwukolorowych szat Maryi, które z kolei ozdobione są różami i innymi ornamentami. Kolor tła pozwala wyodrębnić aureole i korony, które wieńczą głowy Madonny i Dzieciątka, a także zwraca uwagę na spojrzenie, które te postacie wymieniają między sobą.
W ciągu wieków obraz był odnawiany i poprawiany, co jest dostrzegalne szczególnie w obrębie oczu i dłoni. Pomimo stosowania rozmaitych technik przy poprawkach, można stwierdzić, że dzieło zostało namalowane ok. 1300. Jest więc najstarszym obiektem w świątyni.
Dary wotywne.
Zazwyczaj z każdym sanktuarium związane są podania i świadectwa mówiące o cudach, cudownych uzdrowieniach i otrzymanych łaskach. Z sanktuarium w Le Grazie jest podobnie. Świadectwem wiary ludzi odwiedzających sanktuarium są wielkie ilości darów wotywnych, które pokrywają część ścian w nawie głównej oraz kaplice boczne. Wśród przedmiotów ofiarowanych Matce Bożej, jako świadectwa otrzymanych łask, są protezy, oraz plakietki metalowe z wyobrażeniem oczu, rąk, nóg, serc, piersi, które wskazują na charakter uzdrowienia. Ponadto w świątyni znajduje się różnego rodzaju broń, sztandary, fotografie, listy i produkty rękodzieła.

</doc>
<doc id="1584389" url="https://pl.wikipedia.org/wiki?curid=1584389" title="Malcolm Macdonald">
Malcolm Macdonald

Malcolm Ian Macdonald (ur. 7 stycznia 1950 w Londynie) – były angielski piłkarz i trener piłkarski.
W początkach kariery występował na pozycji obrońcy), by potem przenieść się do ataku. Jego pierwszym profesjonalnym klubem było Fulham. Po roku gry odszedł do Luton Town, gdzie dzięki swojej dobrej grze (49 goli w 88 meczach) zwrócił na siebie uwagę menedżera Newcastle United, Joe Harveya, który w lecie 1971 za sumę 180 tys. funtów pozyskał napastnika. Piłkarz został ulubieńcem kibiców, kiedy to zdobył trzy gole w swoim debiucie na domowym stadionie w spotkaniu z Liverpoolem.
Jako gracz Newcastle zadebiutował w reprezentacji Anglii, a miało to miejsce 16 kwietnia 1975 w spotkaniu z Walią. W 1975 w wygranym 5:0 meczu z Cyprem, Macdonald zdobył wszystkie pięć goli, co jest rekordem w reprezentacji. 
W 1976 za sumę 333 tys. funtów przeniósł się do Arsenalu. Przez dwa kolejne lata był najlepszym strzelcem zespołu. Na początku sezonu 1978/79, w meczu Pucharu Ligi Angielskiej z Rotherham United doznał kontuzji kolana. Sam zawodnik wspominał: "Ból w kolanie był potworny. (...) Po jakimś czasie zorientowałem się, że uśmierza go whiskey. (...) Tak zaczęły się moje problemy z alkoholem.". W sierpniu 1979, jako gracz szwedzkiego Djurgårdens IF, w wieku 29 lat zakończył karierę. Nigdy nie zdobył żadnego trofeum - dwukrotnie (raz w Newcastle, raz w Arsenalu) przegrywał w finale Pucharu Anglii. 
Po zakończeniu kariery był trenerem Fulham i Huddersfield Town. Potem wyjechał do Włoch, gdzie po nieudanych próbach biznesowych popadł w bankructwo. Po powrocie do Anglii pracował w radio, skąd został zwolniony za pijaństwo. Z nałogu wyszedł po udanej operacji kolana w 1997, zaś Macdonald przyznał: "Kolano przestało boleć, a ja przestałem pić". Obecnie pracuje jako dziennikarz radiowy w Newcastle.

</doc>
<doc id="1584390" url="https://pl.wikipedia.org/wiki?curid=1584390" title="Mięsień strzałkowy trzeci">
Mięsień strzałkowy trzeci

Mięsień strzałkowy trzeci () – mięsień człowieka, znajdujący się w kończynie dolnej. Jest on odszczepioną częścią boczną mięśnia prostownika długiego palców, kończącą się na powierzchni grzbietowej podstawy V, a często również IV kości śródstopia. Może się składać z zupełnie samodzielnego brzuśca, lub też od niepodzielonego prostownika wspólnego może odchodzić odrębne ścięgno, przyczepiające się do powyższych punktów. Często pasmo ścięgna dochodzi do rozcięgna grzbietowego piątego palca.
Unerwiony jest przez gałązki nerwu strzałkowego głębokiego (L4-5,S1).
Czynności:

</doc>
<doc id="1584392" url="https://pl.wikipedia.org/wiki?curid=1584392" title="Piotr Wasilik">
Piotr Wasilik

Piotr Wasilik ps. "Kuba" (ur. 1901 w Majdanie Nepryskim, zm. czerwiec 1944 w Lublinie) - starszy sierżant Wojska Polskiego i Armii Krajowej.
W czasie okupacji niemieckiej dowodził oddziałem partyzanckim w Rejonie AK Józefów (Obwód Biłgoraj AK). Stan osobowy jego kompanii wynosił ok. 150 ludzi. Brał udział w wielu bitwach podczas Powstania Zamojskiego w 1942/43 roku. Zamordowany przez Gestapo na zamku w Lublinie. Mieszkał w Pulczynowie.

</doc>
<doc id="1584398" url="https://pl.wikipedia.org/wiki?curid=1584398" title="Morten Ågheim">
Morten Ågheim

Morten Ågheim (ur. 20 lipca 1980, zm. 8 czerwca 2017 w mieście Mo i Rana) – norweski skoczek narciarski. Dwukrotny mistrz Zimowych Igrzysk Dobrej Woli (2000), uczestnik mistrzostw świata, medalista mistrzostw Norwegii, 16. zawodnik Pucharu Świata 1998/1999.
Przebieg kariery.
W Pucharze Kontynentalnym pierwsze punkty zdobył w marcu 1996, zajmując miejsca w trzeciej dziesiątce w zawodach w Voss w Norwegii. W latach 1997–1998 dwukrotnie wystąpił na mistrzostwach świata juniorów. W pierwszym swoim występie był 4. w drużynie, w drugim – 8. w drużynie i 50. indywidualnie. 29 listopada 1997 w Lillehammer w swoim debiucie w Pucharze Świata Ågheim zajął 22. miejsce. W trakcie sezonu 1997/1998 kilkukrotnie stawał na podium Pucharu Kontynentalnego, a w Pucharze Świata najwyżej klasyfikowany był na 16. pozycji.
W drugim konkursie sezonu 1998/1999 Pucharu Świata rozgrywanym w Lillehammer zajął 7. pozycję. W grudniowych zawodach cyklu miejsca w pierwszej dziesiątce zajmował regularnie, najwyżej sklasyfikowanym będąc 20 grudnia w Harrachovie na 4. pozycji. Na początku stycznia w Engelbergu zajął jeszcze 6. miejsce. 17 stycznia, podczas drugiego konkursu PŚ w Zakopanem upadł po skoku na 113 m. W kolejnych tygodniach Ågheim zaczął osiągać gorsze wyniki, kończąc zawody w drugiej i trzeciej dziesiątce. Najlepszym jego występem w drugiej połowie sezonu było 13. miejsce z Falun. Wziął udział w Mistrzostwach Świata w Narciarstwie Klasycznym 1999. Wystartował tam tylko w konkursie drużynowym, w którym reprezentacja Norwegii zajęła 6. miejsce. W klasyfikacji generalnej Pucharu Świata 1998/1999 znalazł się na 16. pozycji z 428 punktami.
W sezonie 1999/2000 regularnie startował w Pucharze Świata, najczęściej zajmując miejsca poza trzydziestką. Najwyżej w cyklu znalazł się na 15. pozycji, na początku sezonu w Val di Fiemme. Wystąpił w zawodach skoków narciarskich na Zimowych Igrzyskach Dobrej Woli 2000 w Lake Placid. Zdobył na nich złote medale, zarówno w zawodach indywidualnych, jak i drużynowych. W sezonie 2000/2001 w Pucharze Świata punktował dwukrotnie, zajmując miejsca pod koniec trzeciej dziesiątki. Stawał też na podium zawodów Pucharu Kontynentalnego, w klasyfikacji generalnej zajmując 12. pozycję.
W oficjalnych zawodach międzynarodowych po raz ostatni wystartował w marcu 2002, odpadając w kwalifikacjach do konkursu Pucharu Świata w Trondheim.
Zdobywał medale mistrzostw Norwegii: w 1999 złoty na skoczni normalnej, a w 2000 srebrne na skoczni normalnej i dużej.
Zmarł 8 czerwca 2017 w wieku niespełna 37 lat. Był żonaty, miał troje dzieci.

</doc>
<doc id="1584399" url="https://pl.wikipedia.org/wiki?curid=1584399" title="Johann Ludwig Wilhelm Thudichum">
Johann Ludwig Wilhelm Thudichum

Johann Ludwig Wilhelm Thudichum (ur. 27 sierpnia 1829 w Büdingen, zm. 7 września 1901 w Londynie) – niemiecko-brytyjski lekarz i biochemik. Studiował medycynę na Uniwersytecie w Giessen, następnie pracował w laboratorium Justusa von Liebiga (1803-1873). Od 1853 roku w Londynie, gdzie praktykował jako lekarz do końca swojej kariery.

</doc>
<doc id="1584401" url="https://pl.wikipedia.org/wiki?curid=1584401" title="Bieniaskie Jezioro">
Bieniaskie Jezioro

Bieniaskie Jezioro (niem. "Banner See") – jezioro położone koło wsi Bieniasze, na zachód od tej wsi. Powierzchnia jeziora - 9,64 ha, lustro wody położone na wysokości 117,2 m n.p.m.

</doc>
<doc id="1584402" url="https://pl.wikipedia.org/wiki?curid=1584402" title="Morten Aagheim">
Morten Aagheim



</doc>
<doc id="1584403" url="https://pl.wikipedia.org/wiki?curid=1584403" title="Kokon (album)">
Kokon (album)

Kokon — trzeci album studyjny polskiego zespołu Pneuma wydany w 2003 roku.

</doc>
<doc id="1584404" url="https://pl.wikipedia.org/wiki?curid=1584404" title="Scott Burns (producent muzyczny)">
Scott Burns (producent muzyczny)

Scott Burns – amerykański producent muzyczny i inżynier dźwięku. Był wieloletnim pracownikiem studia nagraniowego Morrisound Recording w Tampie w stanie Floryda. Wyprodukował szereg albumów z gatunków death i thrash metal zaliczanych dziś do kanonu gatunku.
Współpracował m.in. z takimi grupami muzycznymi jak Death, Deicide, Cannibal Corpse, Sepultura, Obituary, Atheist, Malevolent Creation, Suffocation, Morgoth czy Cynic. Ze stałej pracy producenta muzycznego zrezygnował pod koniec lat 90 XX wieku na rzecz pracy jako programista komputerowy. Fragment oświadczenia Burnsa o rezygnacji z pracy:
Ostatnie produkcje to albumy Gordian Knot "Emergent" (2003) i Obituary "Frozen In Time" (2005). Obecnie mieszka w Hollywood w stanie Kalifornia.

</doc>
<doc id="1584406" url="https://pl.wikipedia.org/wiki?curid=1584406" title="Cytochrom f">
Cytochrom f

Cytochrom f – jest największą podjednostką kompleksu cytochromów b6f (reduktaza plastochinol – plastocyjanina ; [EC 1.10.99.1]) o masie 19 kDa. Cytochrom f znajduje się po wewnętrznej stronie błony tylakoidu a cześć cytochromu wystająca z błony jest miejscem wiązania ruchliwego przenośnika elektronów – plastocyjaniny.
Hem jest związany pomiędzy dwoma krótkimi helisami w N-końcu cytochromu f. Druga helisa posiada sekwencje zbliżona do cytochromu c, Cys-Xaa-Xaa-Cys-His, która jest związana kowalencyjnie z cząsteczką hemu wiązaniem tioestrowym dwóch reszt cysteinowych. Piąty atom żelaza hemu połączony jest przez histydynę a szósty przez grupę α-aminową tyrozyny z N-końca polipeptydu.
Cytochrom f posiada wewnętrzną sieć cząsteczek wody. Przypuszcza się, że sieć ta może służyć do przenoszenia protonów.

</doc>
<doc id="1584407" url="https://pl.wikipedia.org/wiki?curid=1584407" title="Augusta Ada Byron">
Augusta Ada Byron



</doc>
<doc id="1584408" url="https://pl.wikipedia.org/wiki?curid=1584408" title="Marmot">
Marmot

Marmot – amerykańska firma istniejąca od 1974 roku, jeden z przedstawicieli branży outdoor. Producent odzieży wspinaczkowej i narciarskiej, plecaków, śpiworów oraz namiotów. 
Produkcja.
Przy produkcji sprzętu Marmot wykorzystuje nowoczesne technologie, m.in. tkaniny firmy WL Gore and Associates (Gore-Tex performance shell, Gore-tex XCR, Gore-tex PacLite, Gore-tex Pro Shell, Windstopper), Malden Millis (Polartec 100, Polartec 200, Polartec Thermal Pro, Polartec Power Dry, Polartec PowerStretch) oraz własne materiały (PreCip, Membrain, DriClime).

</doc>
<doc id="1584409" url="https://pl.wikipedia.org/wiki?curid=1584409" title="Nostradamus (album)">
Nostradamus (album)

Nostradamus to studyjny album brytyjskiego zespołu heavy metalowego - Judas Priest. Jest to pierwszy w karierze zespołu koncept album, oparty na życiu sławnego jasnowidza Michela de Nostradame znanego również jako Nostradamus. Zespół chciał przedstawić ludzką sferę życia sławnego Francuza, jego przeżycia i towarzyszące jemu uczucia. Utworów dotyczących zaś bezpośrednio jego wizji jest zaledwie 2, są to: "The Four Horsemen" i "Death". Na płycie pojawia się duża liczba, jak na ten zespół, gitar akustycznych. Jest również dużo orkiestracji i chórów.
Twórcy.
Don Airey - gościnnie instrumenty klawiszowe

</doc>
<doc id="1584410" url="https://pl.wikipedia.org/wiki?curid=1584410" title="Surajny">
Surajny

Surajny (niem. "Sorrehnen") – wieś w dawnym powiecie morąskim, gmina i poczta Miłakowo. W roku 1973 przysiółek był niezamieszkany. Na wschód od osady położone jest jezioro Boldajny (niem. "Boldehnen See"). 
Obecnie jest to jedna z grup zabudowań we wsi Warkałki.
Wieś wzmiankowana w dokumentach z roku 1263 jako wieś pruska na 10 włókach. Pierwotna nazwa "Syreyn" najprawdopodobniej wywodzi się z języka pruskiego (w języku litewskim "sóra, sorinis" oznacza proso). W roku 1782 we wsi odnotowano 5 domów (dymów), natomiast w 1858 w czterech gospodarstwach domowych było 30 mieszkańców. W latach 1937–39 było 436 mieszkańców. 

</doc>
<doc id="1584411" url="https://pl.wikipedia.org/wiki?curid=1584411" title="Dla miłości zrobię wszystko">
Dla miłości zrobię wszystko

Dla miłości zrobię wszystko (oryg. "Love Ke Liye Kuchh Bhi Karega") – bollywoodzka komedia z 2001 roku. W rolach głównych Saif Ali Khan, Aftab Shivdasani i Fardeen Khan. Towarzyszą im Sonali Bendre i Twinkle Khanna. Reżyseria E. Nivas, autor Shool, "Dum". Produkcja Ram Gopal Varma, autor "Sarkara". Pomysł z hollywoodzkiego "Fargo". Film opowiada historię trzech młodych, wykształconych, ale bezrobotnych mężczyzn z Mumbaju. Szukając swojego miejsca w życiu, walcząc o szacunek do siebie, prawo do pracy, porwawszy dla okupu żonę jednego z nich, stają się przestępcami. Komizm filmu bazuje na niezaradności bohaterów bezsilnych zarówno w swoich próbach prowadzenia porządnego życia, jak i w rolach przestępców.
Fabuła.
Bombaj. Od niedawnej zmiany na Mumbaj obrósł w kolejne miliony ludzi. Każdy z nich ma swoją historię. Losy trójki z nich: Prakasha i Harila z Rahulem wkrótce się ze sobą skrzyżują.
Wykształconemu, ale bezrobotnemu Prakashowi (Saif Ali Khan) udaje się pochlebstwami pozyskać serce rozkapryszonej córki milionera (Dalip Tahil). Anjali Chopre (Twinkle Khanna) ożywiają co rusz to nowe pasje, cieszą nowe zabawki. A to maluje, a to uczy się tańca klasycznego lub karate. Do domu sprowadza trudne do zaakceptowania stworzenia. Najpierw był to kosmaty psiak, teraz mąż. Ojciec ulega każdej zachciance grożącej odejściem z domu jedynaczce, ale w racy z pogardą daje do zrozumienia, gdzie miejsce wżenionego w pieniądze golca. Upokarza Prakasha na oczach innych pracowników, nie daje mu żadnej szansy na nauczenie się czegoś, wykorzystanie zdobytego wykształcenia. Szantażem wymusza też na nim ukrywanie prawdy o wrogich relacjach przed próbującą ich pogodzić Anjali. Prakash chce odzyskać szacunek do siebie uniezależniając się od teścia, ale na założenie własnej firmy potrzebuje pieniędzy.
Muzyka i piosenki.
Muzykę do filmu skomponował Vishal Bharadwaj, autor muzyki do "Satya", "Maachis", "Chachi 420", "Zakaz palenia", "Cichy", "Maqbool", "Omkara" (dwa ostatnie też reżyserował).

</doc>
<doc id="1584413" url="https://pl.wikipedia.org/wiki?curid=1584413" title="Boldajny">
Boldajny

Jezioro Boldajny (niem. "Boldehnen See") – jezioro położone na wschód od dawnej wsi Surajny w dawnym powiecie morąskim, gmina i poczta Miłakowo. Jezioro o powierzchni 9,64 ha.

</doc>
<doc id="1584414" url="https://pl.wikipedia.org/wiki?curid=1584414" title="Love Ke Liye Kuch Bhi Karega">
Love Ke Liye Kuch Bhi Karega



</doc>
<doc id="1584415" url="https://pl.wikipedia.org/wiki?curid=1584415" title="KSSP">
KSSP



</doc>
<doc id="1584416" url="https://pl.wikipedia.org/wiki?curid=1584416" title="Elektrownia węglowa">
Elektrownia węglowa

Elektrownia węglowa – elektrownia cieplna, w której paliwem jest węgiel brunatny lub węgiel kamienny.
Budowa.
Elektrownia węglowa jest elektrownią parową, w której głównymi podzespołami biorącymi udział w konwersji energii są:
W celu podniesienia sprawności cieplnej obiegu termodynamicznego stosowane są zwykle następujące podzespoły:
Ponieważ spaliny powstałe ze spalania węgla zawierają zwykle szkodliwe związki siarki i azotu oraz pył, więc konieczne jest stosowanie instalacji odsiarczania, odazotowania i odpylania spalin.
W Polsce znaczna większość energii elektrycznej (w 2018 r. ok. 80%) pozyskiwana jest w elektrowniach węglowych.
Wpływ na zdrowie i środowisko.
Spalanie węgla jest jedną z najbardziej zanieczyszczających środowisko metod produkcji energii. Powoduje znaczne pogorszenie jakości powietrza poprzez emisje toksycznych substancji, takich jak między innymi SO2, NOx, drobnych i dużych pyłów (PM10 i PM2,5) oraz metali ciężkich takich jak np. rtęć i kadm. Uwalniany do atmosfery w trakcie spalania węgla dwutlenek węgla powoduje nasilenie efektu cieplarnianego i w konsekwencji ocieplenie klimatu. Wydobywanie i spalanie węgla powoduje poważne niedobory i zanieczyszczenie wody, poprzez ingerencję w przepływ wód gruntowych i podziemnych, a także wylewanie ścieków, które oddziałują na rzeki, roślinność i zwierzęta. Spalanie węgla przyczynia się także do powstawania kwaśnych deszczy.
W 2008 roku Europejska Agencja Środowiska opublikowała raport, w którym udokumentowano emisje zanieczyszczeń wyprodukowanych przez elektrownie konwencjonalne na terenie Unii Europejskiej. Z raportu WWF z 10 maja 2007 wynika, że elektrowniami, które emitują do atmosfery największe ilości zanieczyszczeń w Polsce są: Elektrownia Bełchatów, Elektrownia Turów, Elektrownia Kozienice oraz Elektrownia Rybnik. Do największych emitentów CO2 w Unii Europejskiej należą jednak Niemcy. We wspomnianym rankingu w pierwszej dziesiątce znajduje się 6 niemieckich elektrowni węglowych, dwie greckie oraz po jednej z Polski i Hiszpanii.
Zanieczyszczenie powietrza.
Komisja Europejska 21.11.2011 r. pozwała Polskę do Europejskiego Trybunału Sprawiedliwości, zarzucając brak postępów we wdrażaniu dyrektywy 2008/50/WE Parlamentu Europejskiego i Rady z dnia 21 maja 2008 r. w sprawie jakości powietrza i czystszego powietrza dla Europy (CAFE), która powinna była zostać zaimplementowana przez Polskę do 11.07.2010. Dyrektywa wymaga, by poziom PM10 (większych cząstek) nie przekraczał 50 miligramów/m³ częściej niż 35 razy w roku. Jednakże poziom PM10 w polskich miastach, takich jak Rybnik czy Jaworzno, przekracza dozwolony poziom znacznie częściej. Grupa mieszkańców Rybnika pozwała Polskę z powodu złej jakości powietrza oraz braku planów poprawienia sytuacji. Jak wynika z raportów Światowej Organizacji Zdrowia (WHO), długotrwałe narażenie na działanie pyłu zawieszonego PM2,5 skutkuje skróceniem średniej długości życia (krótkotrwała ekspozycja na wysokie stężenia pyłu PM2,5 powoduje wzrost liczby zgonów z powodu chorób układu oddechowego i krążenia oraz wzrost ryzyka nagłych przypadków wymagających hospitalizacji). Szacuje się, że życie przeciętnego mieszkańca Unii Europejskiej jest z tego powodu krótsze o ponad 8 miesięcy, a życie przeciętnego Polaka – o 10 miesięcy.
Dwutlenek węgla.
W 2015 roku produkcja energii odpowiadała za 42% światowych emisji dwutlenku węgla. 72% emisji w tym sektorze pochodziło ze spalania węgla. Spośród paliw kopalnych, spalanie węgla powoduje największe emisje dwutlenku węgla przypadające na jednostkę wyprodukowanej energii.
Emisje mogą być redukowane poprzez większą efektywność oraz wyższe temperatury spalania, a także poprzez zwiększenie efektywności energetycznej. Kolejną alternatywą jest system sekwestracji dwutlenku węgla, jednakże ta technologia jest wciąż rozwijana i zwiększa koszty produkcji energii z paliw kopalnych. Bez wzrostu cen emisji dwutlenku węgla sekwestracja węgla może okazać się ekonomicznie nieopłacalna.
Kwaśne deszcze.
Emitowane przez elektrownie węglowe tlenek azotu i dwutlenek siarki powodują powstawanie kwaśnych deszczów. Te gazy są słabo kwasowe jednakże w wyniku reakcji z powietrzem przekształcają się w związki kwasowe jak kwas siarkawy, kwas azotowy i kwas siarkowy, które następnie spadają na ziemię w postaci kwaśnego deszczu.
Cząstki stałe.
Problemem związanym ze spalaniem węgla są emisje cząstek stałych, które mają bardzo poważny wpływ na zdrowie ludzi.
Cząstki stałe pochodzące z elektrowni spalających węgiel mogą być szkodliwe i mieć negatywny wpływ na zdrowie. Badania wykazały, że narażenie na cząstki stałe jest powiązane ze zwiększoną śmiertelnością na choroby kardiologiczne i układu oddechowego. Cząstki stałe mogą podrażniać drogi oddechowe i płuca, co prowadzi do wzmożonych problemów z astmą, chronicznego zapalenia oskrzeli, niedrożności układu oddechowego, problemów z oddychaniem.
Istnieją różne rodzaje cząstek stałych, w zależności od składu chemicznego i rozmiarów. Dominującą formą cząstek stałych pochodzących ze spalania węgla jest pył węglowy, kolejnymi są siarczany i azotany. Pył węglowy jest tym co pozostaje po spaleniu węgla, a więc składa się z cząstek węgla, które nie ulegają spaleniu. Rozmiar i skład chemiczny tych cząstek wpływa na zdrowie człowieka. Niestety wciąż nieznane są te rodzaje cząstek stałych, które powodują największe szkody, co sprawia trudność we wprowadzeniu odpowiedniej legislacji w tej sprawie.
Istnieje kilka metod, które pomagają ograniczyć emisję cząstek stałych z elektrowni węglowych. Prawie 80% pyłu opada do zbiornika pyłowego, jednakże reszta pyłu przedostaje się do atmosfery.
Zanieczyszczenie środowiska.
Badania dotyczące zanieczyszczenia w Stanach Zjednoczonych opublikowane w sierpniu 2010 roku przez organizację Earthjustice, Sierra Club oraz Projekt Integracji Środowiska wykazały, że pył węglowy wyprodukowany przez elektrownie spalające węgiel w 21 stanach zanieczyścił glebę i wodę substancjami toksycznymi, które zawierały takie trucizny, jak arszenik i ołów. Zanieczyszczenie pyłem węglowym jest łączone z chorobami układu oddechowego, a także innymi problemami zdrowotnymi.
Elektrownie węglowe na świecie.
Ze względu m.in. na tańsze możliwości podnoszenia efektywności energetycznej oraz rosnącą dostępność taniejących odnawialnych źródeł energii czy krajowe i międzynarodowe regulacje i porozumienia dotyczące ochrony środowiska i klimatu, spadają globalne inwestycje w budowę nowych elektrowni węglowych. Raport „Boom&amp;Bust 2018 – analiza światowej energetyki węglowej” podkreśla, że w latach 2017 i 2016 wszystkie najważniejsze wskaźniki opisujące sytuację energetyki węglowej na świecie znacząco spadły. W 2017 w stosunku do 2015 spadki w liczbie inwestycji w elektrownie węglowe na świecie wyniosły: EW oddane do użytku – 41%, EW w budowie – 38%, rozpoczęcie budów EW – 73% oraz planowane budowy EW – 59%. Największy wpływ na ten megatrend mają ograniczenia węglowych inwestycji wprowadzane przez władze Chin oraz kontynuacja wycofywania się sektora prywatnego z inwestowania w wytwarzanie energii z węgla w Indiach.

</doc>
<doc id="1584418" url="https://pl.wikipedia.org/wiki?curid=1584418" title="Romano Lemm">
Romano Lemm

Romano Lemm (ur. 25 czerwca 1984 w Dielsdorfie) – szwajcarski hokeista występujący na pozycji środkowego w Kloten Flyers, reprezentant Szwajcarii, olimpijczyk z Turynu.

</doc>
<doc id="1584419" url="https://pl.wikipedia.org/wiki?curid=1584419" title="Kruka">
Kruka

Kruka ("Jezioro Bolickie", niem. "Reiβing See") – jezioro w woj. warmińsko-mazurskim, w powiecie ostródzkim, w gminie Miłakowo. Powierzchnia zwierciadła wody według różnych źródeł wynosi od 2,5 ha do 3,5 ha, położone między wsią Stare Bolity, a osadą Nowe Bolity.

</doc>
<doc id="1584423" url="https://pl.wikipedia.org/wiki?curid=1584423" title="Berakha (album)">
Berakha (album)

Berakha – drugi album studyjny polskiego zespołu Pneuma wydany w 2001 roku. Zawiera teksty Psalmów, modlitwę Ojcze nasz oraz utwór nazwany Dajenu, co oznacza żydowską pieśń pochwalną.

</doc>
<doc id="1584426" url="https://pl.wikipedia.org/wiki?curid=1584426" title="Katarzyna Śmiechowicz">
Katarzyna Śmiechowicz

Katarzyna Śmiechowicz (ur. 25 listopada 1969 w Łodzi) – polska aktorka i modelka.
Życiorys.
Mieszkała w Gadce Starej. Karierę rozpoczęła pod koniec lat 80. XX wieku. W 2000 wyjechała do Stanów Zjednoczonych Ameryki. W 2003 roku ukończyła studia na wydziale aktorskim w Beverly Hills Playhouse, a w 2005 roku Margie Haber Studio w Los Angeles. Od najmłodszych lat tańczyła w balecie i grała w teatrze. 
Była żoną modela i Mistera Polski 1990, Dariusza Młynarczyka. Od 2002 jest żoną pochodzącego z Kielc Dominika Leconte, wiceprezesa Sony Pictures Television. W 2010 urodziła bliźniaków: Antoniego i Fabiana.

</doc>
<doc id="1584427" url="https://pl.wikipedia.org/wiki?curid=1584427" title="Kasia A. Leconte">
Kasia A. Leconte



</doc>
<doc id="1584431" url="https://pl.wikipedia.org/wiki?curid=1584431" title="Katharine Laconte">
Katharine Laconte



</doc>
<doc id="1584433" url="https://pl.wikipedia.org/wiki?curid=1584433" title="Corona 83">
Corona 83

Corona 83 – amerykański satelita wywiadowczy do wykonywania zdjęć powierzchni Ziemi. Dziewiąty statek serii Keyhole-4A tajnego programu CORONA. Misja powiodła się. Kapsuły ze zdjęciami powróciły na Ziemię, wodując na Pacyfiku, w połowie sierpnia 1964.

</doc>
<doc id="1584435" url="https://pl.wikipedia.org/wiki?curid=1584435" title="Katarzyna A. Śmiechowicz">
Katarzyna A. Śmiechowicz



</doc>
<doc id="1584436" url="https://pl.wikipedia.org/wiki?curid=1584436" title="Oscary za rok 2008">
Oscary za rok 2008



</doc>
<doc id="1584437" url="https://pl.wikipedia.org/wiki?curid=1584437" title="Andrzej Wójcik (pisarz)">
Andrzej Wójcik (pisarz)

Andrzej Wójcik (ur. 14 października 1952 w Radomiu) – polski pisarz, wydawca, tłumacz, działacz fandomu, współzałożyciel Ogólnopolskiego Klubu Miłośników Fantastyki i Science Fiction.
Życiorys.
W 1976 r. kończył polonistykę na Uniwersytecie Warszawskim. Odbył studia doktoranckie na wydziale filologii polskiej UW oraz studia w zakresie zarządzania kulturą. Był działaczem studenckiego ruchu kulturalnego, czterokrotnym zdobywcą nagrody "Czerwonej Róży", laureatem V Festiwalu Kultury Studentów. W latach 1971-1982 działacz ruchu studenckiego – był m.in. kierownikiem klubu studenckiego "UBAB" w Warszawie, członkiem komisji kultury Rady Okręgowej SZSP w Warszawie, członkiem Komisji Kultury RN SZSP. Za zasługi dla kultury studenckiej odznaczony w 1980 r. srebrną odznaką SZSP, a w kwietniu 2011 r. honorowym medalem za zasługi dla ruchu studenckiego przyznawanym przez Ogólnopolską Komisję Historyczną Zrzeszenia Studentów Polskich. 
Działalność na polu fantastyki.
W 1975 r. wraz z Markiem Englenderem, Otomarem Karwowskim, Andrzejem Pruszyńskim i Markiem Nowowiejskim założył Ogólnopolski Klub Miłośników Fantastyki i Science Fiction – w latach 70. i na początku lat 80. największą tego typu organizację w Europie Wschodniej. W latach 1976-1980 był wiceprezesem, a w latach 1980-1981 prezesem ZG OKMFiSF. W latach 1982-1986 działacz międzynarodowego ruchu SF. Był między innymi Sekretarzem Generalnym Europejskiego Stowarzyszenia SF, członkiem World SF Association, jako jeden z trzech polskich twórców (obok Lema i Fiałkowskiego) należał do Science Fiction Writers of America.
Jest laureatem czterech nagród Europejskiego Stowarzyszenia SF w dziedzinie edytorstwa (1981 Stresa, Włochy, 1982 Mönchengladbach, RFN, 1984 Ljubljana, Jugosławia za serię Fantazja–Przygoda–Rozrywka redagowaną w KAW oraz w 1984 r. w Ljubljanie za „Fantastykę”). W 2007 r., z okazji 25-lecia "Fantastyki" i "Nowej Fantastyki", jako jeden z dawnych redaktorów Fantastyki, otrzymał odznaczenie „Zasłużony dla Kultury Polskiej”.
Wydawca.
Od 1976 r. pracował jako redaktor, a następnie kierownik redakcji SF w Krajowej Agencji Wydawniczej. W 1982 r. wraz z redaktorem naczelnym Adamem Hollankiem, Jackiem Rodkiem, Tadeuszem Markowskim i Andrzejem Krzepkowskim pracował przy zakładaniu miesięcznika "Fantastyka", a następnie w latach 1982-1984 był w nim zastępcą redaktora naczelnego. W 1984 wrócił do KAW. W latach 1986-87 prowadził zajęcia na wydziale Dziennikarstwa i Nauk Politycznych UW. W 1987 przeszedł do pracy w Spółdzielni Pracy Dziennikarzy Presspol. Równolegle w okresie 1988-1989 pełnił obowiązki kierownika działu w tygodniku "Kultura". W latach 1989-1997 był dyrektorem-redaktorem naczelnym Agencji Praw Autorskich i Wydawnictwa INTERART i w latach 1991-1992 prezesem Interart International w Chicago; w latach 1997-2000 koordynatorem programu PHARE-Wydawnictwa i dyrektorem Wydawnictwa Samorządowego Fundacji Rozwoju Demokracji Lokalnej, a także od 1998 do 2000 r. dyrektorem Instytutu Rozwoju Społeczeństwa Obywatelskiego, w latach 2000-2003 zastępcą redaktora naczelnego, a następnie redaktorem naczelnym DW Bellona, w latach 2004-2006 prezesem i redaktorem naczelnym Ludowej Spółdzielni Wydawniczej, w latach 2007-2011 był redaktorem naczelnym wydawnictwa Verbinum. W swoim dorobku edytorskim, liczącym ponad 1500 tytułów, ma między innymi sztandarowe edycje dzieł zebranych Hansa Hellmuta Kirsta (72 tomy), Siegfrieda Lenza, Maxa Frischa, Stanisława Lema, Joanny Chmielewskiej, Alistaira MacLeana, a także dwa tomy Wielkiej Encyklopedii Powstania Warszawskiego.
W 1991 r. wspólnie z Andrzejem Frukaczem zorganizował I Targi Polskiej Książki w Chicago i w Nowym Jorku - największą po II wojnie światowej prezentację dorobku polskiego ruchu edytorskiego na terenie USA.
Twórczość literacka.
Debiutował w 1976. Jest autorem kilkuset artykułów krytycznoliterackich oraz książek krytycznoliterackich: "Okno Kosmosu", "Budowniczowie gwiazd", "Wizjonerzy i szarlatani". Współautor powieści "Obszar nieciągłości" (wspólnie z Andrzejem Krzepkowskim) tłumaczonej na kilka języków obcych oraz kilku antologii SF. Autor pracy krytycznoliterackiej "Okno Kosmosu: wybrane zagadnienia topiki polskiej prozy fantastyczno-naukowej" (KAW, 1979). Autor słuchowisk, scenariuszy filmowych i widowisk telewizyjnych. Spod jego pióra wyszły przedmowy do wznowień wielu klasycznych pozycji polskiej SF. Autor tekstu do albumu Romana Kirilenki "Tunezja". 
W latach osiemdziesiątych przetłumaczył kilka znaczących publikacji z dziedziny SF z niemieckiego i angielskiego obszaru językowego (m.in. , Carlosa Rascha, G.R.R. Martina). W 2017 r. opublikował nakładem DW Bellona zbiór wywiadów z polskimi Sprawiedliwymi wśród Narodów Świata, zatytułowany „Dwunastu Sprawiedliwych”.
Działalność społeczna.
W 1988 r. był współzałożycielem i do 1993 r. członkiem zarządu Fundacji im. gen. Władysława Sikorskiego, której celem było m.in. sprowadzenie prochów generała do ojczyzny. Za opracowania publikacji na temat działań powstańczych podczas Powstania warszawskiego odznaczony honorowym medalem Zgrupowania "Chrobry" (2003). W latach 2001-2004 członek Akademii Newsweeka przyznającej Nagrodę Podporiusza, od 2005 r. członek Kapituły Nagrody Potoka przyznawanej przez Ogólnopolską Komisję Historyczną Ruchu Studenckiego. Od 2006 r. współpracuje ze Spółdzielczym Instytutem Badawczym Krajowej Rady Spółdzielczej. Jest współautorem przedsięwzięć dotyczących spółdzielczości i ruchu spółdzielczego w Polsce, redaktorem „Zeszytów Szkoleniowych” Krajowej Rady Spółdzielczej. Od czerwca 2010 do czerwca 2013 r. był członkiem rady nadzorczej SBM Ruda w Warszawie.
Udziela się na rzecz osób z niepełnosprawnościami i wykluczonych – w latach 2006-2013 był Prezesem Zarządu Fundacji Pomocy Osobom Starszym i Niepełnosprawnym „Zawsze Potrzebni” w Warszawie. We wrześniu 2010 r. był współorganizatorem I Festiwalu „Sztuka Integracji” w Warszawie. Festiwal na stałe wpisał się w kalendarz imprez - kolejne edycje odbyły się: we wrześniu 2012 r. (Warszawa, Łódź), we wrześniu 2012 r. (Warszawa, Konstancin, Sulejówek. W sierpniu 2011 r. kierowana przez niego fundacja powołała do życia Centrum Sztuki Integracji - społeczną instytucję kulturalną realizująca na co dzień idee festiwalu. Pierwszą czynną placówką Centrum jest Galeria Cytadela - zlokalizowana w Bramie Bielańskiej Cytadeli Aleksandrowskiej galeria sztuki.
Od 2010 r. współpracuje stale z Radiem Warszawa. Jest współtwórcą emitowanych co tydzień audycji "Damy radę". 
Z okazji Święta Niepodległości w listopadzie 2011 r. uhonorowany został dyplomem uznania Marszałka Województwa Mazowieckiego za działalność na rzecz upowszechniania wiedzy historycznej.

</doc>
<doc id="1584441" url="https://pl.wikipedia.org/wiki?curid=1584441" title="Karl Wilhelm Ernst Joachim Schönborn">
Karl Wilhelm Ernst Joachim Schönborn

Karl Wilhelm Ernst Joachim Schönborn (ur. 8 maja 1840 we Wrocławiu, zm. 10 grudnia 1906 w Würzburgu) – niemiecki chirurg.
Studiował medycynę we Wrocławiu, Heidelbergu, Getyndze i Berlinie, tytuł doktora medycyny otrzymał w 1863 roku. Następnie był asystentem Roberta Ferdinanda Wilmsa (1824-1880) w berlińskim szpitalu Bethanien, i asystentem Bernharda von Langenbecka (1810-1887) w szpitalu uniwersyteckim. W 1871 roku został profesorem na Uniwersytecie w Królewcu, a od 1886 do śmierci w 1906 roku był profesorem chirurgii na Uniwersytecie w Würzburgu.
Schönborn jest pamiętany za prace dotyczące chirurgicznego leczenia rozszczepów podniebienia. 

</doc>
<doc id="1584446" url="https://pl.wikipedia.org/wiki?curid=1584446" title="Andrzej Marchel">
Andrzej Marchel

Andrzej Marchel (ur. 16 marca 1964 w Wejherowie) – polski piłkarz. Wychowanek Lechii Gdańsk, w której barwach zdobył w sezonie 1982/1983 puchar krajowy, oraz sezon później superpuchar Polski.
Piłkarz rozegrał łącznie w polskiej ekstraklasie 47 spotkań strzelając w nich dwie bramki.

</doc>
<doc id="1584447" url="https://pl.wikipedia.org/wiki?curid=1584447" title="Giacomo Agostini">
Giacomo Agostini

Giacomo „Ago” Agostini (ur. 16 czerwca 1942 w Brescii) – włoski motocyklista. Ośmiokrotny mistrz świata 500 cm³(obecnie MotoGP).
Agostini startował w Motocyklowych Mistrzostwach Świata w latach 1964–1977 w obu klasach: 500 cm³ i 350 cm³.
Włoch jest najbardziej utytułowanym motocyklistą w historii mistrzostw. Oprócz ośmiu tytułów w głównej klasie 500 cm³, zdobył jeszcze siedem w 350 cm³, co łącznie daje aż 15 tytułów mistrzowskich. W latach 1968–1972 triumfował w obu klasach, dzięki czemu pięciokrotnie był podwójnym mistrzem świata. We wszystkich kategoriach wygrał łącznie aż 122 razy, a 159 razy finiszował na podium. Łącznie uzbierał dorobek 1493 punktów. Poza tym zdobył dziewięciokrotnie pole position i wykręcił aż 117 najszybszych okrążeń.
Po zakończeniu kariery motocyklowej, Agostini zaangażował się w wyścigi samochodowe. W latach 1979–1980 brał udział w prestiżowej serii juniorskiej – Brytyjskiej Formule 3. W swoim zespole Giacomo spisał się bardzo dobrze, będąc kilkakrotnie sklasyfikowanym na podium. W klasyfikacji generalnej sezonu 1979 uplasował się na 8. miejscu.
Wyniki w MMŚ.
System punktowy od 1964 do 1968:
System punktowy od 1969:

</doc>
<doc id="1584449" url="https://pl.wikipedia.org/wiki?curid=1584449" title="Kosmos 37">
Kosmos 37

Kosmos 37 – radziecki satelita rozpoznawczy; statek typu Zenit-2 (należący do programu Zenit), którego konstrukcja została oparta na załogowych kapsułach Wostok. Misja częściowo udana. Przerwa w filmie kamery SA-10. Kapsuła z negatywami opadła na terytorium ZSRR po 8 dniach.

</doc>
<doc id="1584450" url="https://pl.wikipedia.org/wiki?curid=1584450" title="Roll-and-keep">
Roll-and-keep

Roll-and-keep albo R&amp;K (ang. "roll" – toczyć się (w domyśle dotyczy to kości do gry), "keep" – zatrzymać. W zgodzie z polską terminologią: „rzuć i zatrzymaj”) to rodzaj mechaniki stosowanej w niektórych grach fabularnych. Głównym jej założeniem jest stworzenie zależności pomiędzy liczbą (rzadziej też rodzajem) rzucanych kości, a umiejętnościami, cechami czy ekwipunkiem testującego. Pewna liczba najlepszych wyników zostaje zsumowana. Suma ta zostaje porównana z wartością przedstawiającą trudność testu. Przy korzystaniu z R&amp;K zazwyczaj stosuje się kostki dziesięciościenne.
Zapis.
Przy testowaniu metodą Roll-and-Keep potrzebne są trzy elementy. Ustala się tak zwany Stopień Trudności (ST), zwany też Poziomem Trudności (PT) lub Trudnością (T) – jest to wartość, jaką testujący musi przekroczyć podczas rzutu. Przykładowy zapis to "ST:30", czyli suma wyników na kościach rzucającego musi być równa lub większa od 30. W większości systemów stosujących R&amp;K do ustalania ST używa się wielokrotności liczby 5.
Zapis wykonania przez stronę testu symbolizuje wyrażenie XzY, przy czym X oznacza liczbę rzucanych kości, czyli "pulę", z – „zachowaj” a Y – liczbę kości zachowanych. Dlatego "7z3" oznacza test przy pomocy siedmiu kości i zachowanie trzech wyników. Wyniki zachowane (albo zatrzymane) to te, które są uwzględniane podczas porównania sumy wyników z ST.
To zawsze strona testująca wybiera, które wyniki zachowuje – może więc celowo przegrać.
Przykłady.
"Przykład pierwszy"
Gracz posiadający cztery punkty "percepcji" i trzy punkty "otwierania zamków" próbuje otworzyć zamek. Mistrz Gry ustala ST 30. Gracz sumuje obie wartości (co daje mu 7) i zachowuje mniejszą z nich (czyli 3). Dlatego wykonuje test 7z3 przeciwko ST 30. By test się powiódł, musi na przynajmniej trzech dziesięciościennych kostkach wypaść wartość 10, co jest możliwe, ale mało prawdopodobne (6,25% szansy).
"Przykład drugi"
Gracz posiadający cztery punkty "zręczności" i dwa punkty "wspinaczki" wykonuje test przeciwko ST 10. Suma wartości to 6, a wartość mniejsza – 2. Wykonuje więc test 6z2. Szansa na to, że na przynajmniej dwóch kościach z sześciu wypadnie wynik 5 lub większy jest bardzo duża (65,71% szansy).
Przerzuty.
W niektórych systemach gracz ma prawo przerzucić każdą kość, na której wypadła wartość 10, a kolejny rzut dodać do swojego wyniku. Przykładowo, jeżeli na jednej kości wypadnie 10, następnie znowu 10, a później 6, to testujący ma prawo potraktować to jako 26.
Testy przeciwstawne.
Zazwyczaj obie strony wykonują zwykłe testy odpowiednich umiejętności, a zwycięża ta ze stron, która otrzymała większy wynik.
Podbicia.
Strona wykonująca test ma prawo zadeklarować przed rzutem tak zwane podbicia. Oznacza to celowe zawyżenie ST w celu osiągnięcia konkretnych korzyści mechanicznych (przykładowo postać strzelająca z kuszy może zadeklarować podbicia, by strzelić w głowę celu) lub fabularnych, przejawiających się w efektowności czynu (wykonanie piruetu podczas przeskakiwania rozpadliny – na obserwatorach robi to wrażenie, choć w praktyce nie wpływa na przebytą odległość skoku).
Zakłada się, że postać deklarująca podbicia czyni trudniejszym cały test. Oznacza to, że jeżeli postać otrzyma wynik, który w normalnych warunkach zapewniłby jej sukces, ale po deklaracji podbić okazał się nie sprostać nowemu ST, uważa się całą czynność za nieudaną.
"Przykład:" Postać strzela z łuku do tarczy strzeleckiej. Zgodnie z mechaniką, ustala się odległość strzału i MG ocenia ST 25. Gracz jednak chce podbić ST, by trafić w sam środek tarczy, nie zaś – zgodnie z mechaniką – losowo ustalać punkt trafienia. MG wymaga zwiększenia ST do 40. Postać osiąga ostatecznie wynik 37. Chociaż normalnie wystarczyłoby to, by trafić w tarczę, to ze względu na podbicia uznaje się cały test za nieudany (czyli strzała minęła cel).
Kość dramy.
W 7th Sea stworzonych przez Johna Wicka pojawiają się specjalne "kości dramy", które gracze otrzymują na początku sesji. Kości te można wykorzystać w dowolnej chwili, zwiększając jednorazowo pulę testu. W niektórych systemach kości te są przyznawane w nagrodę przez prowadzącego za odgrywanie postaci lub ciekawe zachowania.
Roll-and-keep w konkretnych systemach.
Najpopularniejsze systemy korzystające z mechaniki bazującej na R&amp;K to Legenda Pięciu Kręgów oraz 7th Sea. Nie pojawił się żaden polski system z niej korzystający, jednak powstała darmowa, połowicznie dokończona mechanika Q10, która oferuje różne perspektywy i alternatywy tej metody. R&amp;K w wersji Q10 jest wykorzystywane w polskich systemach autorskich.

</doc>
<doc id="1584451" url="https://pl.wikipedia.org/wiki?curid=1584451" title="Boukary Dramé">
Boukary Dramé

Boukary Dramé (ur. 22 lipca 1985 w Villepinte) – senegalski piłkarz występujący na pozycji obrońcy.
Kariera klubowa.
Dramé urodził się we Francji, jako syn senegalskich imigrantów. Zawodową karierę rozpoczynał w sezonie 2005/2006 w pierwszoligowym klubie Paris Saint-Germain. W Ligue 1 zadebiutował 10 września 2005 w wygranym 1:0 spotkaniu z RC Strasbourg. W 2006 roku zdobył z zespołem Puchar Francji, po pokonaniu w jego finale 1:0 FC Metz. W sezonie 2005/2006 rozegrał 4 ligowe spotkania, a w następnym zagrał w 20 ligowych meczach.
Latem 2007 przeszedł do FC Sochaux-Montbéliard, również grającego w Ligue 1. Pierwszy ligowy mecz zaliczył tam 4 sierpnia 2007 przeciwko Paris Saint-Germain (0:0). Sezon 2008/2009 spędził na wypożyczeniu w hiszpańskim drugoligowcu – Realu Sociedad, gdzie rozegrał jedno ligowe spotkanie. Latem 2009 roku powrócił do Sochaux, w którym grał do końca sezonu 2010/2011.
W 2011 roku Dramé przeszedł do Chievo Werona, a w 2014 roku został zawodnikiem Atalanty BC. W 2018 grał w SPAL 2013.
Kariera reprezentacyjna.
W reprezentacji Senegalu Dramé zadebiutował 17 sierpnia 2005 w zremisowanym 0:0 towarzyskim meczu z Ghaną. W 2006 roku został powołany do kadry na Puchar Narodów Afryki. Zagrał na nim jedynie w przegranym 0:1 meczu o 3. miejsce w turnieju z Nigerią.

</doc>
<doc id="1584452" url="https://pl.wikipedia.org/wiki?curid=1584452" title="Boukary Drame">
Boukary Drame



</doc>
<doc id="1584453" url="https://pl.wikipedia.org/wiki?curid=1584453" title="Ekstradycja 2">
Ekstradycja 2



</doc>
<doc id="1584455" url="https://pl.wikipedia.org/wiki?curid=1584455" title="Ekstradycja 3">
Ekstradycja 3



</doc>
<doc id="1584456" url="https://pl.wikipedia.org/wiki?curid=1584456" title="Serhij Ptasznyk">
Serhij Ptasznyk

Serhij Wołodymyrowycz Ptasznyk, ukr. Сергій Володимирович Пташник (ur. 2 października 1964 w Iwano-Frankiwsku) – ukraiński piłkarz, grający na pozycji pomocnika, trener piłkarski.
Kariera piłkarska.
Jest wychowankiem DJuSSz "Spartak Iwano-Frankiwsk". Jego pierwszymi trenerami byli Ju.S.Szajkin i Iwan Krasnecki. W 1982 rozpoczął karierę piłkarską w drużynie Prykarpattia Iwano-Frankiwsk, która występowała w Wtoroj Lidze ZSRR. W latach 1984-1985 "odbywał" służbę wojskową w wojskowym klubie SKA Karpaty Lwów. Po kilku sezonach występów w Zirce Kirowohrad i Prykarpatti Iwano-Frankiwsk bronił barw drużyn amatorskich Naftowyk Dolina i "Jatrań Umań". W 1991 powrócił do Prykarpattia Iwano-Frankiwsk. Potem występował w klubach Podillia Chmielnicki, amatorskim "Zoria Chorostków", Karpaty Mukaczewo, Dnipro Czerkasy, FK Kałusz i Beskyd Nadwórna. W 1999 po raz kolejny powrócił do Prykarpattia Iwano-Frankiwsk. W 2000 bronił barw drugiej drużyny Prykarpattia-2 Iwano-Frankiwsk, w którym zakończył karierę piłkarską.
Kariera trenerska.
Pracę szkoleniową rozpoczął w 2000 na stanowisku asystenta Prykarpattia Iwano-Frankiwsk. Pomagał również szkolić drugą drużynę Prykarpattia-2 Iwano-Frankiwsk. Od sezonu 2004/05 trenował nowo utworzony klub Fakeł Iwano-Frankiwsk z Iwano-Frankiwska, który w 2007 zmienił nazwę na "Prykarpattia Iwano-Frankiwsk". Pracował z nim do końca października 2008. Od lipca 2009 do grudnia 2010 ponownie prowadził Prykarpattia Iwano-Frankiwsk. W grudniu 2010 objął stanowisko głównego trenera Enerhetyka Bursztyn, z którym pracował do 13 kwietnia 2011. W latach 2012-2013 stał na czele klubu Nika-Tepłowyk Iwano-Frankiwsk. Latem 2018 po awansie Prykarpattia Iwano-Frankiwsk do Pierwszej ligi został utworzony zespół U-19, na czele którego stał Ptasznyk. Od maja 2021 trenuje Prykarpattia-Tepłowyk Iwano-Frankiwsk.

</doc>
<doc id="1584459" url="https://pl.wikipedia.org/wiki?curid=1584459" title="Gyoza (Dragon Ball)">
Gyoza (Dragon Ball)



</doc>
<doc id="1584463" url="https://pl.wikipedia.org/wiki?curid=1584463" title="Staszek Soyka">
Staszek Soyka



</doc>
<doc id="1584466" url="https://pl.wikipedia.org/wiki?curid=1584466" title="Staszek Sojka">
Staszek Sojka



</doc>
<doc id="1584470" url="https://pl.wikipedia.org/wiki?curid=1584470" title="Drosed">
Drosed

Drosed (pełna nazwa Drosed Spółka Akcyjna) – polskie przedsiębiorstwo spożywcze z siedzibą w Siedlcach, założone w 1957 roku, sprywatyzowane w 1993 roku, a od kwietnia 2000 roku część francuskiej grupy L.D.C. (potentata na rynku drobiu w Europie), notowana na Giełdzie Papierów Wartościowych w Warszawie od wiosny 1995 roku, jednostka dominująca grupy kapitałowej Drosed.
Spółka jest jednym z największych w kraju (i jednym z większych Europie) producentów w branży drobiarskiej.
Produkcja koncentruje się głównie na produkcji i przetwórstwie mięsa drobiowego (głównie kurzego), obejmuje ona wylęg piskląt, produkcję żywca drobiowego oraz ubój i przetwórstwo drobiu.
Sprzedaż produktów spółki oprócz rynku krajowego gdzie odbiorcami są hurtownie, sieci handlowe oraz sieć restauracji KFC (KFC), jest eksportowana na rynki europejskie, azjatyckie i afrykańskie.
Najbardziej rozpoznawalnym produktem jest pasztet Podlaski dostępny w charakterystycznej żółtej puszce.
Do grupy kapitałowej Drosed należą:

</doc>
<doc id="1584471" url="https://pl.wikipedia.org/wiki?curid=1584471" title="Percival (grupa muzyczna)">
Percival (grupa muzyczna)



</doc>
<doc id="1584474" url="https://pl.wikipedia.org/wiki?curid=1584474" title="Smoke on the Water (album)">
Smoke on the Water (album)

Smoke on the Water – składanka zespołu Deep Purple wydana w roku 1998.

</doc>
<doc id="1584476" url="https://pl.wikipedia.org/wiki?curid=1584476" title="Papier colle">
Papier colle



</doc>
<doc id="1584478" url="https://pl.wikipedia.org/wiki?curid=1584478" title="Alexandre-Charles Renard">
Alexandre-Charles Renard

Alexandre-Charles Renard (ur. 7 czerwca 1906 w Avelin, zm. 8 października 1983 w Paryżu) – francuski duchowny katolicki, kardynał, arcybiskup Lyonu.
Życiorys.
Święcenia kapłańskie przyjął 12 lipca 1931. 19 sierpnia 1953 został wybrany biskupem Wersalu. Sakrę biskupią otrzymał 19 października 1953 z rąk kardynała Achille Liénarta (współkonsekratorami byli biskupi Stanislas Courbe i Alfred Ancel). Uczestniczył w obradach soboru watykańskiego II. 28 maja 1967 objął arcybiskupstwo Lyonu. 26 czerwca 1967 Paweł VI wyniósł go do godności kardynalskiej z tytułem prezbitera San Francesco di Paola ai Monti. 24 maja 1976 zmienił kościół tytularny na Santissima Trinità al Monte Pincio. Wziął udział w konklawe wybierających Jana Pawła I i Jana Pawła II. 29 października 1981 zrezygnował z kierowania archidiecezją. Został pochowany w katedrze w Lyonie.

</doc>
<doc id="1584483" url="https://pl.wikipedia.org/wiki?curid=1584483" title="Divišov">
Divišov

Divišov (niem. "Diwischau" lub "Beneschau") - gmina w Czechach, w powiecie Benešov, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczyła 1 658 mieszkańców.
W pobliżu znajduje się zamek Český Šternberk.
Znany ośrodek żużlowy.

</doc>
<doc id="1584484" url="https://pl.wikipedia.org/wiki?curid=1584484" title="Divisov">
Divisov



</doc>
<doc id="1584486" url="https://pl.wikipedia.org/wiki?curid=1584486" title="Ludwika Nałęcz-Morawska">
Ludwika Nałęcz-Morawska

Ludwika Nałęcz-Morawska (imię zakonne Maria od Krzyża Morawska; ur. 22 sierpnia 1842 w Rokoszu, zm. 26 stycznia 1906 na trasie Wiedeń–Cannes) – polska zakonnica, początkowo felicjanka, a następnie fundatorka polskiej gałęzi franciszkanek Najświętszego Sakramentu (późniejszych Sióstr Klarysek od Wieczystej Adoracji) oraz Służebnica Boża Kościoła katolickiego.
Życiorys.
Urodziła się w rodzinie wielodzietnej jako najmłodsze z sześciorga dzieci rodziców Hieronima Sabina Morawskiego i Tekli Michaliny z domu Lenczewskiej. Trzy dni później (25 sierpnia 1842) została ochrzczona w parafialnym kościele św. Katarzyny Aleksandryjskiej w Cieninie Kościelnym.
Ojciec jej był absolwentem Instytutu Nauczycielskiego w Łowiczu, pracował jako nauczyciel w szkole elementarnej, był kontrolerem magazynu żywności Twierdzy Modlin, a także burmistrzem w Brzezinach koło Łodzi, później również w Białej Rawskiej i Rawie Mazowieckiej. Poślubił Teklę Michalinę Lenczewską, po śmierci pierwszej żony Elżbiety, ale wkrótce zmarł 22 września 1846 w wieku 37 lat. Matka Ludwiki po śmierci męża przeprowadziła się z dziećmi do Warszawy, gdzie była szansa na lepsze wykształcenie dzieci oraz gdzie zamieszkiwali jej bliscy krewni. Zmarła w Warszawie 29 października 1856, kiedy Ludwika miała 14 lat.
W wieku dziewięciu lat Ludwika rozpoczęła naukę w Warszawie na pensji Pani Laury z Brzezińskich Guerin, gdzie obowiązki prefekta, pełnił kapucyn o. Honorat Koźmiński, późniejszy błogosławiony. Po upadku powstania listopadowego na pensjach tych młode dziewczęta zdobywały wiadomości teoretyczno-praktyczne, a przede wszystkim uczyły się języków obcych. Po śmierci starszej siostry Bronisławy, trójką młodszych dzieci zajęła się jej rodzina. Ludwika znalazła schronienie w domu Józefa Mirowskiego, kuzyna matki.
Nie mając już rodziców, na których mogłaby się oprzeć, z całą ufnością zwróciła się ku Bogu i idąc za głosem powołania 8 sierpnia 1857 wstąpiła do Zgromadzenia Sióstr Felicjanek w Warszawie, założonego przez m. Angelę Truszkowską, późniejszą błogosławioną i kierowanego przez o. Honorata Koźmińskiego, gdzie 8 grudnia 1858 złożyła śluby zakonne, przyjmując imię zakonne: Katarzyna. Po kasacie tego Zgromadzenia w 1864 i krótkim pobycie w klasztorze bernardynek w Łowiczu, a następnie u sióstr klarysek w Wersalu, znalazła schronienie w Troyes, we Francji, u Sióstr Franciszkanek Najświętszego Sakramentu, gdzie wraz ze współsiostrą Marianną Ładą, przybyła 25 lipca 1866. W nowym Zgromadzeniu otrzymała nowe imię zakonne: Maria od Krzyża, a następnie 29 kwietnia 1867 złożyła śluby wieczyste, podczas których głoszący kazanie ks. Aleksander Jełowicki wypowiedział w odniesieniu do niej prorocze słowa, że może Bóg chce użyć Polki, jako narzędzia w przeniesieniu kultu Eucharystii do ukochanej, choć cierpiącej pod ciężarem rozbiorów Ojczyzny. Mając na uwadze głębokie znaczenie Najświętszego Sakramentu i jego adoracji, przeniosła za jego radą ten charyzmat do Ojczyzny. 27 października 1873 wraz z siedmioma siostrami na stałe osiadła we Lwowie, na ul. Kurkowej, gdzie za radą polskich władz kościelnych postanowiła przyjąć regułę II Zakonu św. Franciszka, udając się w 1879, w celu aprobaty do Rzymu.
Konstytucje zakonne napisane przez Matkę Marię od Krzyża zostały zatwierdzone przez papieża Leona XII, 20 września 1889. Matka Maria założyła jeszcze klasztory w Mariborze (1893) i w Wiedniu (1898). Wkrótce zachorowała na chorobę płuc i serca. Zmarła nagle 26 stycznia 1906 podczas podróży, a jej doczesne szczątki spoczęły w krypcie chóru zakonnego lwowskiego klasztoru. Przedwczesna śmierć nie pozwoliła jej dokonać reformy zakonu na zasadach franciszkańskiej reguły św. Klary. Starania w tym kierunku podjęła jej następczyni, Matka Maria Izabela Markiewicz, następna po niej przełożona lwowskiego konwentu (reforma ta zakończyła się w 1912).
Proces beatyfikacji.
Z inicjatywy klarysek od wieczystej Adoracji przekonanych o świątobliwości jej życia podjęto próbę wyniesienia jej na ołtarze. 24 września 2002 Stolica Apostolska wydała tzw. Nihil obstat wyrażając zgodę na rozpoczęcie jej procesu beatyfikacyjnego. 25 października 2002 dokonano we Lwowie otwarcia jej procesu beatyfikacyjnego, a na postulatora procesu wyznaczono o. Zbigniewa Sucheckiego OFMConv. Odtąd przysługuje jej tytuł Służebnicy Bożej. 15 czerwca 2005 dokonano zamknięcia procesu beatyfikacyjnego na poziomie diecezjalnym, a następnie akta procesu zostały przekazane Kongregacji Spraw Kanonizacyjnych w Rzymie, po czym 6 czerwca 2008 Kongregacja wydała dekret o ważności procesu beatyfikacyjnego.

</doc>
<doc id="1584487" url="https://pl.wikipedia.org/wiki?curid=1584487" title="Yellowstone (superwulkan)">
Yellowstone (superwulkan)



</doc>
<doc id="1584494" url="https://pl.wikipedia.org/wiki?curid=1584494" title="Kaldera Yellowstone">
Kaldera Yellowstone

Kaldera Yellowstone – kaldera wulkaniczna znajdująca się pod powierzchnią ziemi na terenie Parku Narodowego Yellowstone w USA w stanie Wyoming.
Nazywana także "Yellowstone supervolcano" (superwulkanem Yellowstone).
Kaldera Yellowstone o rozmiarach ok. 55 × 80 km położona jest nad tzw. plamą gorąca i jest pozostałością po gigantycznych eksplozjach superwulkanu, jakie miały miejsce 2,1 mln, 1,3 mln oraz 640 tys. lat temu. Były to erupcje o najwyższym stopniu w 8-stopniowej skali VEI (Indeks Eksplozywności Wulkanicznej). W czasie ostatniej, 640 tys. lat temu, do atmosfery zostało wyrzucone ponad 1000 km³ materiału piroklastycznego. Po erupcji doszło do zapadnięcia się opróżnionej komory i powstania kaldery zapadliskowej. Obszar ten nazywany jest wielką kalderą. Później następowały mniejsze erupcje lawowe, bez wyrzutu piroklastyków. Ostatni wypływ lawy nastąpił lat temu. Badania falami sejsmicznymi wykazały, że komora magmowa znajduje się 5–10 kilometrów pod powierzchnią.
Ze względu na możliwość kolejnego wybuchu, kaldera jest monitorowana za pomocą rozmieszczonych na jej obszarze odbiorników GPS oraz pomiarów radarowych wykonywanych przez satelity. W obserwacje kaldery zaangażowane są zespoły uczonych z University of Utah w Salt Lake City oraz z US Geological Survey. Stwierdzono, że w latach 1987–1995 dno całej kaldery opadło o ok. 11 cm, a potem zaczęło się podnosić w północnej części oraz że w latach 1997–2003 północny skraj kaldery podniósł się o 12 cm, natomiast jej centralna część osiadła. Obserwacje te sugerowały, że magma wypełniająca komorę magmową pod kalderą (na głębokości ok. 10 km) przepłynęła z jej centralnej części w stronę północnego skraju. Ostatnie pomiary, przeprowadzone między połową roku 2004 a końcem 2006, wskazują na gwałtowny zwrot, jaki nastąpił w tym czasie pod kalderą. Północna jej część, która puchła przez szereg ostatnich lat, nagle opadła o 8 cm, podczas gdy centrum, obniżające się od ponad 20 lat, podniosło się aż o 18 cm. Wynika z tego, że centralna część kaldery podnosiła się w tym czasie o 7 cm rocznie. Jest to najszybsze tempo zmian od 1923 r., gdy zaczęto przeprowadzać systematyczne pomiary.
Szacuje się, że kolejna erupcja o skali tej sprzed 640 tys. lat zniszczyłaby znaczną część Stanów Zjednoczonych i doprowadziła do ochłodzenia klimatu z powodu olbrzymich ilości uwolnionych tlenków siarki, które tworzą cienki welon kwasu siarkowego wokół planety odbijający światło słoneczne przez wiele lat. Szacuje się, że około 5 miliardów ludzi umarłoby z głodu.
Według niektórych hipotez podobne skutki przyniósł wybuch superwulkanu Toba na Sumatrze ok. 75 tys. lat temu, stawiając na krawędzi zagłady i ograniczając populację ludzką do zaledwie kilku tysięcy osobników. Scenariusz możliwej katastrofy, wywołanej kolejną erupcją superwulkanu Yellowstone, został przedstawiony w filmie "Superwulkan" zrealizowanym w koprodukcji BBC i Discovery Channel w 2005 r.

</doc>
<doc id="1584501" url="https://pl.wikipedia.org/wiki?curid=1584501" title="Narciarstwo dowolne na Zimowej Uniwersjadzie 2009">
Narciarstwo dowolne na Zimowej Uniwersjadzie 2009

Narciarstwo dowolne na Zimowej Uniwersjadzie 2009 odbyło się w dniach 20-25 lutego na obiekcie w Yabuli koło Harbinu.
Do rozdania było 5 medali.

</doc>
<doc id="1584504" url="https://pl.wikipedia.org/wiki?curid=1584504" title="SNB">
SNB



</doc>
<doc id="1584505" url="https://pl.wikipedia.org/wiki?curid=1584505" title="Christian Institute">
Christian Institute

Christian Institute – brytyjska ponaddenominacyjna organizacja ewangelicka. Zajmuje się promocją Biblii jako najwyższego autorytetu i działalnością charytatywną.
W 2007 roku oskarżyła firmę Google o dyskryminację organizacji chrześcijańskich i zasad wolności światopoglądowej.

</doc>
<doc id="1584506" url="https://pl.wikipedia.org/wiki?curid=1584506" title="Gra epizodyczna">
Gra epizodyczna

Gra epizodyczna – rodzaj gry komputerowej, której cechą jest wydawanie w niewielkich fragmentach, zamiast w całości. Przykładem może być "Dreamfall Chapters", "Life Is Strange", "The Walking Dead" lub seria dodatków do "Half-Life'a 2" (', '). Gry epizodyczne mogą zachowywać ciągłość fabuły lub też nie. Zazwyczaj dla konsumenta nie różnią się zbytnio od dodatku.
"Episodic content" staje się coraz popularniejsza wśród producentów i deweloperów, gdyż podzielenie gier na części zmniejsza ich koszty produkcji, oraz, w związku z nowymi technologiami dostarczania treści (np. Steam), również koszty dystrybucji.
Historia.
Za pierwszą grę, przy której wykorzystano "episodic content", uważa się "Wing Commander: Secret Ops" z roku 1998, wydawaną odcinkami w internecie. Przedsięwzięcie okazało się fiaskiem, głównie z powodu rozmiarów poszczególnych epizodów (ok. 120 MB), które w erze połączeń modemowych wydawały się ogromne. Pierwsza epizodyczna gra na konsole, ".hack", była wydawana w latach 2002–2003.
Dużą rolę w upowszechnianiu epizodycznych FPS-ów odegrała firma Kuma Reality Games wydając m.in. "The DinoHunters" i "Kuma\War". Valve Corporation postanowiło podzielić jedyny planowany dodatek do "Half-Life’a 2" ("Half-Life 2: Aftermatch") na trzy części, z których dwie już wydano.

</doc>
<doc id="1584507" url="https://pl.wikipedia.org/wiki?curid=1584507" title="Sługa Boża">
Sługa Boża



</doc>
<doc id="1584508" url="https://pl.wikipedia.org/wiki?curid=1584508" title="Wiesław Zajączkowski">
Wiesław Zajączkowski

Wiesław Marian Zajączkowski (ur. 11 lutego 1944 w Łomazach) – polski prawnik i polityk, poseł na Sejm X kadencji.
Życiorys.
Ukończył w 1966 studia na Wydziale Prawa Uniwersytetu Warszawskiego. Odbył dwuletnią aplikację sądową w okręgowym Sądzie Wojewódzkim w Warszawie i zdał egzamin sędziowski. Pracę zawodową rozpoczął w Sądzie Powiatowym w Siedlcach w 1968 jako asesor. Był sędzią tego sądu do 1971, później prezesem Sądu Rejonowego w Łosicach. Od 1975 był radcą prawnym m.in. w Wojewódzkim Związku Gminnych Spółdzielni „Samopomoc Chłopska” w Siedlcach.
W 1980 należał do członków Międzyzakładowego Komitetu Założycielskiego „Solidarności” „Ziemia Podlaska”, wszedł również w skład Międzyzakładowego Komitetu Strajkowego oraz delegacji na I Krajowy Zjazd Delegatów „S”. Po wprowadzeniu stanu wojennego internowano go na okres prawie roku. Po zwolnieniu jako publicysta i kolporter współpracował z prasą niezależną. W 1989 został członkiem zarządu regionalnego Komitetu Obywatelskiego w Siedlcach.
W tym samym roku uzyskał mandat posła na Sejm X kadencji w okręgu garwolińskim z poparciem KO. Należał do Obywatelskiego Klubu Parlamentarnego. Był członkiem Komisji Administracji i Spraw Wewnętrznych, Komisji Polityki Gospodarczej, Budżetu i Finansów oraz Komisji Nadzwyczajnej do rozpatrzenia projektów ustaw dotyczących samorządu terytorialnego.
Bez powodzenia ubiegał się o reelekcję z ramienia Partii Chrześcijańskich Demokratów. Później zrezygnował z działalności politycznej, zajął się prowadzeniem prywatnej kancelarii radcowskiej w Siedlcach. W 2005 był jednym z oficjalnych kandydatów na stanowisko prezesa Instytutu Pamięci Narodowej.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Oficerskim Orderu Odrodzenia Polski.

</doc>
<doc id="1584510" url="https://pl.wikipedia.org/wiki?curid=1584510" title="Gone in Sixty Seconds (film 1974)">
Gone in Sixty Seconds (film 1974)

Gone in Sixty Seconds – film z roku 1974, stworzony przez H. B. Halickiego, który również zagrał w nim główną rolę. Film doczekał się w 2000 roku remake'u w reżyserii Dominica Seny.
Fabuła.
Film przedstawia grupę złodziei samochodów kierowaną przez Maindrian Pace’a, którzy muszą ukraść 48 luksusowych aut.
Tytuł.
W jednej ze scen zostało wyjaśnione znaczenie tytułu. Na sterowcu wyświetlane było ostrzeżenie dla posiadaczy samochodów: "Lock your car or it may be gone in 60 seconds – Zamykaj samochód albo może zniknąć w ciągu 60 sekund".
Nawiązania.
Quentin Tarantino nawiązał do "Gone in 60 Seconds" w filmie "Kill Bill" poprzez ułożenie okularów na desce rozdzielczej samochodu szeryfa Earla McGrawa identycznie jak Maindrian Pace oraz w "Death Proof" podczas rozmowy bohaterek.

</doc>
<doc id="1584513" url="https://pl.wikipedia.org/wiki?curid=1584513" title="Stanisław Babiński">
Stanisław Babiński

Stanisław Babiński (ur. 17 września 1937 w Gawlikach, zm. 14 lipca 2021 w Przysusze) – polski polityk, poseł na Sejm X kadencji.
Życiorys.
Ukończył w 1972 studia prawnicze na Uniwersytecie Jagiellońskim. W okresie 1955–1961 pracował w zakładzie energetycznym w Skarżysku-Kamiennej. Następnie zatrudniony w prezydiach powiatowych rad narodowych – w Starachowicach (1962–1968) i Przysusze (1969–1972). W 1973 został naczelnikiem miasta i gminy w Przysusze. W 1982 objął stanowisko kierownika inspektoratu Zakładu Ubezpieczeń Społecznych w Przysusze. W 1968 wstąpił do Polskiej Zjednoczonej Partii Robotniczej, był sekretarzem komitetu miejskiego i gminnego partii.
W 1989 uzyskał mandat posła na Sejm kontraktowy w okręgu białobrzeskim. Pod koniec kadencji należał do Parlamentarnego Klubu Lewicy Demokratycznej. Pełnił funkcję zastępcy przewodniczącego Komisji Sprawiedliwości, zasiadał w Komisji Ustawodawczej, Komisji Polityki Społecznej oraz Komisji Nadzwyczajnej do rozpatrzenia projektów ustaw związanych ze stabilizacją gospodarczą oraz zmianami systemowymi.
W 1986 odznaczony Złotym Krzyżem Zasługi.

</doc>
<doc id="1584516" url="https://pl.wikipedia.org/wiki?curid=1584516" title="Borys Baraneć">
Borys Baraneć

Borys Hryhorowycz Baraneć, ukr. Борис Григорович Баранець (ur. 22 lipca 1986 we Lwowie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Piłkarskiej Karpaty Lwów. Pierwszy trener - Mykoła Dudarenko. Rozpoczął karierę piłkarską najpierw w trzeciej a potem w drugiej drużynie Karpaty Lwów. W sezonie 2005/06 bronił barw Spartaka Iwano-Frankowsk. Z powodu problemów finansowych klub był zmuszony sprzedać utalentowanego piłkarza do Hazowyk-Skały Stryj. Od sezonu 2006/07 jest podstawowym piłkarzem nowo utworzonego klubu FK Lwów. 6 lipca 2010 podpisał kontrakt z Karpatami Lwów. 22 lutego 2011 przeszedł do Obołoni Kijów. 27 lutego 2013 roku zasilił skład Nywy Tarnopol. 13 lutego 2014 przeniósł się z bratem Hryhorijem do Zirki Kropywnycki. W czerwcu 2016 przeszedł do Ruchu Winniki. 28 maja 2019 po zakończeniu ostatniej kolejki sezonu 2018/19 piłkarz ogłosił z bratem o zakończeniu kariery piłkarskiej.
Kariera reprezentacyjna.
W juniorskiej reprezentacji Ukrainy wystąpił 4 razy.

</doc>
<doc id="1584517" url="https://pl.wikipedia.org/wiki?curid=1584517" title="Minitel">
Minitel

Minitel – system wideoteksowy działający w trybie on-line i dostępny za pośrednictwem linii telefonicznych, wprowadzony we Francji w 1982 roku przez France Télécom oraz La Poste. Minitel uznawany jest za najbardziej udaną usługę sieciową, jaka istniała na świecie przed rozpowszechnieniem się Internetu. System został wypracowany w ośrodku badawczym CNET ("Centre national d'études des télécommunications") w Issy-les-Moulineaux pod Paryżem.
Do korzystania z tego systemu potrzebny był specjalny terminal, składający się z klawiatury połączonej z niewielkim monitorem i modemem. W ramach zastosowanego modelu biznesowego terminale te były dystrybuowane za darmo przez France Telecom, a dopiero korzystanie z nich wiązało się z opłatami. Opracowano też komputery zgodne z tym systemem np. Thomson TO7.
Pierwotnym celem wdrożenia systemu Minitel był dostęp do elektronicznej książki telefonicznej. Użytkownicy mogli również wyszukiwać informacje, przeglądać elektroniczne wydania gazet, rezerwować bilety kolejowe. Gdy zdalny dostęp do rachunków poprzez Minitel udostępniło siedem największych banków francuskich, system ten zaczął odgrywać znaczącą rolę także w bankowości elektronicznej.
Ograniczenia techniczne (np. brak graficznego interfejsu i niewielka prędkość transmisji informacji) oraz ograniczony terytorialnie zasięg (obszar Francji) spowodowały, że w XXI wieku został on wyparty przez Internet.
W 2012 roku we Francji wciąż używanych było 810 000 terminali. Obsługa systemu zakończona została 30 czerwca 2012 roku.

</doc>
<doc id="1584519" url="https://pl.wikipedia.org/wiki?curid=1584519" title="Renault Mascott">
Renault Mascott

Renault Mascott – lekki samochód ciężarowy produkowany przez Renault Trucks w latach 1999 - 2010. Pojazd został zastąpiony trzecią generacją modelu Master.
Renault Mascott zaliczany jest do klasy lekkich samochodów ciężarowych o DMC 3,5 - 6,5 t. Mimo zewnętrznych podobieństw z Masterem, pod względem technicznym znacząco się od niego różni. Mascott w przeciwieństwie do Mastera zbudowany jest na solidnej ramie, na której osadzone jest nadwozie i podzespoły. Mascott wyposażony został w lekko zmodyfikowaną kabinę pochodzącą z Mastera (wysunięty do przodu grill, ze względu na inne usytuowanie silnika). Pojazd cechuje się klasycznym układem napędowym z silnikiem zamocowanym wzdłużnie i napędem na tylną oś lub na obie osie. Pierwsze wersje Mascottów napędzane były silnikami Sofim o pojemności 2.8 l.
W 2004 roku przeprowadzono face lifting Mascotta. Zmianie uległ wygląd zewnętrzny kabiny, a także jej wnętrze. Silniki SOFIM zostały zastąpione jednostkami Nissana o pojemności 3.0 l w dwóch wariantach mocy 115 KM i 156 KM.
W 2007 roku zmodernizowano silniki, które od tej pory mają moc 130 KM i 150 KM, modernizacji uległy także skrzynie biegów.
Po przejęciu Renault Trucks przez koncern Volvo AB, Renault Mascott w niektórych krajach trafił do sieci sprzedaży Volvo Trucks.
Renault Mascott sprzedawany przez dealerów samochodów osobowych Renault nosi nazwę "Master Maxi".

</doc>
<doc id="1584520" url="https://pl.wikipedia.org/wiki?curid=1584520" title="Hryhorij Baraneć">
Hryhorij Baraneć

Hryhorij Hryhorowycz Baraneć, ukr. Григорій Григорович Баранець (ur. 22 lipca 1986 we Lwowie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Piłkarskiej Karpaty Lwów. Pierwszy trener - Mykoła Dudarenko. Rozpoczął karierę piłkarską w trzeciej, a potem grał w drugiej drużynie Karpaty Lwów. W sezonie 2005/06 bronił barw Spartaka Iwano-Frankowsk. Z powodu problemów finansowych klub był zmuszony sprzedać piłkarza do Hazowyk-Skały Stryj. Od sezonu 2006/07 jest podstawowym piłkarzem nowo utworzonego klubu FK Lwów. 6 lipca 2010 podpisał kontrakt z Karpatami Lwów. 22 lutego 2011 przeszedł do Obołoni Kijów. 27 lutego 2013 roku zasilił skład Nywy Tarnopol. 13 lutego 2014 przeniósł się z bratem Borysem do Zirki Kirowohrad. W czerwcu 2016 przeszedł do Ruchu Winniki. 28 maja 2019 po zakończeniu ostatniej kolejki sezonu 2018/19 piłkarz ogłosił z bratem o zakończeniu kariery piłkarskiej.
Kariera reprezentacyjna.
W juniorskiej reprezentacji Ukrainy wystąpił 4 razy.

</doc>
<doc id="1584522" url="https://pl.wikipedia.org/wiki?curid=1584522" title="Ludwik Bernacki (przedsiębiorca)">
Ludwik Bernacki (przedsiębiorca)

Ludwik Jan Bernacki (ur. 24 listopada 1937 w Krakowie) – polski inżynier, przedsiębiorca i polityk, poseł na Sejm X kadencji.
Życiorys.
W 1960 ukończył studia na Politechnice Krakowskiej, uzyskując tytuł zawodowy magistra inżyniera budownictwa lądowego. Odbył też studia podyplomowe z organizacji i zarządzania na Akademii Ekonomicznej w Krakowie.
W latach 60. pracował na budowach w Kombinacie Metalurgicznym Huty im. W. Lenina, dochodząc do stanowiska kierownika. Od 1967 do 1972 pełnił funkcję dyrektora technicznego Krakowskiego Przedsiębiorstwa Budownictwa Ogólnego. Następnie od 1972 do 1990 oraz w latach 1998–2000 był dyrektorem naczelnym Przedsiębiorstwa Państwowego „Naftobudowa”.
Członek Polskiej Zjednoczonej Partii Robotniczej w latach 1962–1990. W latach 80. pełnił funkcję radnego Rady Narodowej w Krakowie. W 1989 uzyskał mandat posła na Sejm kontraktowy w okręgu Kraków-Śródmieście. Na koniec kadencji należał do Parlamentarnego Klubu Lewicy Demokratycznej, będąc członkiem jego prezydium. Zasiadał w Komisji Ochrony Środowiska, Zasobów Naturalnych i Leśnictwa, której był zastępcą przewodniczącego, oraz w Komisji Spraw Zagranicznych i Komisji Nadzwyczajnej do Spraw Przeanalizowania i Oceny Działalności Ustępującego Rządu. Nie ubiegał się o reelekcję w kolejnych wyborach.
W III Rzeczypospolitej zajął się działalnością gospodarczą, w tym jako prezes zarządu w ramach spółki z ograniczoną odpowiedzialnością BBM Design oraz utworzonej w 2006 spółki akcyjnej Eko-Konsulting-Projekt „Conseko-Bbm-Design”, w której został prezesem zarządu.
Życie prywatne.
Żonaty z Danutą, lekarką-dentystką.

</doc>
<doc id="1584526" url="https://pl.wikipedia.org/wiki?curid=1584526" title="Jeannette Walls">
Jeannette Walls

Jeannette Walls (ur. 21 kwietnia 1960 w Phoenix) – powieściopisarka, dziennikarka. Znana jako autorka kolumn plotkarskich dla MSNBC.com i autorka powieści "Szklany zamek" (tytuł oryginału: "The Glass Castle"), książki, która pozostawała na liście nowojorskich bestellerów przez 100 tygodni.
Życiorys.
Jeannette Walls była jedną z czworga rodzeństwa, córką Rexa Wallsa, elektryka, wizjonera, alkoholika oraz Rose Mary Walls, malarki. Rodzina Wallsów wiele lat cierpiała z powodu skrajnego ubóstwa, którego przyczyną był zarówno nałóg ojca jak i całkowita nieodpowiedzialność i egoizm matki. Wielokrotne przeprowadzki, od Arizony, poprzez Kalifornię, Battle Mountain w Nevadzie, Welch w Wirginii Zachodniej, uniemożliwiały dzieciom nawiązywanie normalnych stosunków z rówieśnikami i powodowały wielotygodniowe nieobecności w szkole. Niejednokrotnie rodzina pozbawiona była całkowicie dachu nad głową. Wallsowie koczowali w miasteczkach górniczych, na pustyni, u rodziny. W wieku 17 lat Jeannette, dzięki własnej determinacji, przeniosła się do Nowego Jorku, podążając śladem swojej starszej siostry, utalentowanej malarki. Pracowała w gazecie i studiowała w Barnard College, który ukończyła z wyróżnieniem w 1984 roku. W tym samym czasie jej siostra prowadziła już ustabilizowane życie, brat został policjantem, najmłodsza siostra poszła zaś w ślady rodziców, wybierając życie 'niebieskiego ptaka". Rex i Rose Mary Walls z wyboru zostali bezdomnymi. Mieszkali w opuszczonych budynkach, razem z innymi bezdomnymi. Odrzucali pomoc dzieci, tłumacząc swoją biedę filozofią życiową. Jeannette Walls w 1988 roku poślubiła Erica Goldberga, z którym rozwiodła się w 1996 roku. Jej drugim mężem jest pisarz i dziennikarz, John Taylor.
Życie zawodowe.
Jeannette Walls współpracowała z "New York Magazine" w latach 1987–1993, z "Esquire Magazine" w latach 1993–1998 oraz "USA Today". Pojawiała się także w The Today Show, CNN, Primetime i The Colbert Report. Redagowała kolumnę plotkarską Scoop dla MSNBC.com od 1998. Obecnie poświęca się pracy pisarskiej. W 2000 roku Walls opublikowała książkę "Dish: The Inside Story on the World of Gossip". W 2005 roku ukazały się jej bestsellerowe wspomnienia "Szklany zamek", przygotowywany do ekranizacji przez Paramount Pictures. Do końca 2005 roku nakład "Szklanego zamku" wyniósł ponad 1,5 miliona egzemplarzy, został przetłumaczony na 16 języków, otrzymał nagrody: the Christopher Award, the American Library Association's Alex Award (2006) oraz the Books for Better Living Award.

</doc>
<doc id="1584531" url="https://pl.wikipedia.org/wiki?curid=1584531" title="Andrzej Błoch">
Andrzej Błoch

Andrzej Błoch (ur. 23 listopada 1938 w Pabianicach) – polski inżynier i polityk, poseł na Sejm X kadencji.
Życiorys.
Ukończył w 1970 studia na Wydziale Mechanicznym Politechniki Łódzkiej, uzyskując tytuł zawodowy magistra inżyniera mechanika. Pracował w Łódzkich Zakładach Przemysłu Gumowego „Stomil”, dochodząc do stanowiska dyrektora naczelnego tego przedsiębiorstwa, które zajmował do 1990.
W 1989 uzyskał mandat posła na Sejm kontraktowy. Został wybrany w okręgu Łódź-Bałuty z puli Polskiej Zjednoczonej Partii Robotniczej. Na koniec kadencji należał do Parlamentarnego Klubu Lewicy Demokratycznej. Był członkiem Komisji Stosunków Gospodarczych z Zagranicą i Gospodarki Morskiej, Komisji Systemu Gospodarczego i Polityki Przemysłowej, a także Komisji Nadzwyczajnej do rozpatrzenia projektów ustaw dotyczących zmian systemowych w gospodarce. Nie ubiegał się o reelekcję. Po rozwiązaniu partii wstąpił do Socjaldemokracji Rzeczypospolitej Polskiej.
Prezes zarządu dzielnicowego Polskiego Czerwonego Krzyża w Łodzi. Po odejściu ze „Stomilu” znalazł się wśród założycieli prywatnej spółki akcyjnej „BSP”.
Odznaczony Złotym Krzyżem Zasługi i Honorową Odznaką Miasta Łodzi.

</doc>
<doc id="1584532" url="https://pl.wikipedia.org/wiki?curid=1584532" title="Siostra Emmanuella">
Siostra Emmanuella

Siostra Emmanuella, Sœur Emmanuelle, właściwie Madeleine Cinquin (ur. 16 listopada 1908 w Brukseli, zm. 20 października 2008 w Callian we Francji) – zakonnica katolicka zgromadzenia Sióstr Matki Bożej Syjonu. Zasłużona działaczka charytatywna, przede wszystkim w Egipcie, gdzie zajmowała się najuboższymi; często nazywana „małą siostrą gałganiarzy” albo „małą siostrą biednych”. Autorka wielu książek.
Matka jej była Belgijką, a ojciec Francuzem – posiadała oba obywatelstwa. W 1991 prezydent Egiptu Husni Mubarak, w uznaniu jej zasług, przyznał jej również obywatelstwo egipskie.
Wstępując do zakonu Notre-Dame de Sion, przyjęła imię zakonne Emmanuella. Pod tym imieniem stała się znana w mediach; przez wiele lat zajmowała pierwsze miejsce w rankingach popularności we Francji.
Życiorys.
Młodość.
Madeleine Cinquin urodziła się w zamożnej rodzinie zajmującej się przemysłem włókienniczym. Jej ojciec był Francuzem pochodzącym z Calais, a matka Belgijką z Brukseli. Miała korzenie żydowskie poprzez ojca babci, Żyda o nazwisku Dreyfus. Młode lata spędziła na podróżach między Paryżem, Londynem a Brukselą. W 1914, gdy miała 6 lat, była świadkiem śmierci swojego ojca, który utonął w morzu w pobliżu Ostendy. Było to dla niej źródłem głębokiej traumy, a jednocześnie zbliżyło ją do Boga. Wyznała, że właśnie wtedy, w jej podświadomości obudziło się religijne powołanie. Kilka lat później Madeleine Cinquin chciała udać się na Uniwersytet Katolicki do Louvain, ale jej matka sprzeciwiła się temu, uważając, że jest zbyt leniwa i beztroska. Pragnąc ją odwieść od myśli o powołaniu zakonnym, skierowała ją do znajomej przełożonej klasztoru Notre Dame de Sion w Londynie. Madeleine ostatecznie wstąpiła do Notre-Dame de Sion 6 maja 1929. Po studiach filozoficznych i teologicznych, złożyła śluby 10 maja 1931 i wybrała imię zakonne Emmanuelle, które po hebrajsku oznacza „Bóg z nami”.
Nauczanie.
Kariera nauczycielska siostry Emmanuelli zaczęła się w Turcji, w szkole dla młodych dziewcząt w ubogiej dzielnicy Stambułu. Zachorowała tam na tyfus – po wyzdrowieniu, chcąc podziękować siostrom za pielęgnację, siostra Emmanuella wygłosiła wykład o życiu Sulimana Wspaniałego, wywierając duże wrażenie na dyrektorce szkoły, Matce Elwirze, która zdecydowała się zabrać ją na swoją placówkę. Matka Elwira namówiła siostrę Emmanuellę, by nauczała młode zamożne dziewczęta, które będą miały duży wpływ na życie Turcji. Uczyła więc w Liceum Notre Dame de Sion. Po śmierci przełożonej, siostra Emmanuella nie znalazła wspólnego języka z jej następczynią i została wysłana do Tunisu. Od 1954 do 1959 uczyła w Tunezji, zajmując się dziewczętami z Francji mieszkającymi w tym kraju. Trudno było jej jednak odnaleźć się na nowej posadzie, gdyż dziewczęta (którymi się zajmowała w okresie odzyskania przez Tunezję niepodległości), wydawały się jej bardzo powierzchowne. Zaczęła popadać w depresję. Po trzech latach przełożone postanowiły ją przenieść z powrotem do Turcji. Od 1964 do 1971 siostra Emmanuella nauczała w Egipcie, w College de Sion w Aleksandrii. Tu znów trudno jej było zaakceptować zamknięcie uczniów się na problemy społeczne. Zdecydowała więc, by zaprzestać uczenia filozofii i zająć się dziewczętami z ubogiej dzielnicy Bacos. Wtedy właśnie rozpoczyna się jej „zakochanie” w Egipcie.
Praca charytatywna w Kairze.
W 1971, już w wieku emerytalnym, chciała pójść za przykładem XIX-wiecznego belgijskiego misjonarza Ojca Damiana i zająć się trędowatymi w Kairze. Musiała jednak zrezygnować z tego projektu z powodów administracyjnych, ponieważ lazaret znajdował się w strefie wojskowej. Postanowiła więc dzielić swe życie z najbardziej ubogimi i za zgodą władz zakonu, zamieszkała w Ezbet-Al-Nakhl, dzielnicy śmieciarzy, jednej z najbiedniejszych dzielnic Kairu. Współpracując z wieloma lokalnymi kościołami, stworzyła wspólnotę i rozpoczęła liczne projekty dotyczące służby zdrowia, edukacji i ochrony socjalnej, które w efekcie radykalnie poprawiły warunki życiowe śmieciarzy. W 1976 spotkała Sarah Ayoub Ghattas (siostrę Sarę), przełożoną zakonu Ortodoksyjnego Kościoła Koptyjskiego Córek Maryi z Béni-Souef, która za zgodą biskupa Athanasios, założyciela zakonu, postanowiła dołączyć do siostry Emmanuelli w Ezbet-Al-Nakhl i dzielić jej nędzne mieszkanie. W 1977 siostra Emmanuella wydała swoją pierwszą książkę „Chiffonnière avec les chiffonniers” (Gałganiarka z gałganiarzami). W towarzystwie siostry Sary wyjechała w 1978 do Stanów Zjednoczonych w celu zbierania funduszy na swoje dzieła. Po powrocie, w 1980 otworzyły „Centrum Salam”, zainaugurowane przez żonę prezydenta Sadata, tworzyły przychodnie, szkoły, przedszkola, centra kształcenia i kluby socjalne. W 1982, po powierzeniu zarządzania Ezbet-Al-Nakhl młodym zakonnicom ze zgromadzenia siostry Sary, zajmowała się społecznością dzielnicy Mokattam (23 tysiące ludzi, żyjący na śmietnisku w centrum Kairu). W 1984 siostra Emmanuella pomagała pięciu ubogim rodzinom wybudować mieszkania z dala od wysypiska śmieci. Później budowała takie schronienia, z większą ilością pięter, w celu przyjęcia jak największej liczby osób. Korzystając z daru swojej charyzmatycznej osobowości, kontynuowała zbieranie funduszy i doprowadziła do podłączenia w dzielnicach nędzy wody i prądu, a następnie zbudowała jeszcze wiele mieszkań oraz fabrykę kompostu. W 1985 przeniosła się do dzielnicy Meadi Tora, a potem pojechała do Chartumu w Sudanie, by tam tworzyć domy, szkoły, szkółki rolnicze i przychodnie. W 1991, z okazji jej „diamentowych godów” w życiu zakonnym, Prezydent Egiptu Husni Mubarak przyznał jej obywatelstwo egipskie w uznaniu za pracę w Egipcie. W 1993, na prośbę zakonu, siostra Emmanuella definitywnie opuściła Egipt i powróciła do Francji.
Siostra Sara kontynuuje dzieła charytatywne i zarządza rozwojem dzielnicy nędzy Mokattam. Dzięki akcji „Oranges” zostało tam utworzone liceum dla dziewcząt i szkoły techniczne dla chłopców. Przy wsparciu księcia Alberta II Grimaldiego z Monako został wybudowany szpital. 22 lata pracy siostry Emmanuelli pozwoliło objąć skolaryzacją 85 procent dzieci, doprowadzić do zdecydowanego spadku przemocy i zmienić świadomość żyjących tam kobiet.
Emerytura.
Po powrocie do Francji, siostra Emmanuella kontynuowała walkę o rozbudzanie solidarności społecznej. Pisała książki, szczególnie ze swoją siostrzenicą Sofią Strip-River, spotykała się z młodzieżą szkolną, zajmowała się bezdomnymi w ramach działań Stowarzyszenia „Przyjaciele Paoli” we Fréjus oraz organizowała konferencje popularyzujące działalność socjalną. Siostra Emmanuella pozostała też źródłem inspiracji dla założonego przez siebie stowarzyszenia, przekazując mu swoje zasady działania, które przekładane są na codzienną pracę w terenie. „Wykształcić mężczyznę to wykształcić jednostkę, wykształcić kobietę to wykształcić naród”. 1 stycznia 2002 siostra Emmanuella została mianowana przez Jacques’a Chiraca do stopnia Komandora Legii Honorowej, następnie Nicolas Sarkozy 31 stycznia 2008 mianował ją Wielkim Oficerem Legii Honorowej. W Belgii, w 2005, została uhonorowana tytułem Wielkiego Oficera w Orderze Korony.
Od 1993 mieszkała w domu emertalnym zakonu z Notre-Dame de Sion w Callian w departamencie Var. Została pochowana przez niewielkie grono osób, zgodnie z jej wolą, 22 października na cmentarzu Callian. Tego samego dnia w Paryżu w katedrze Notre-Dame miała miejsce uroczysta msza żałobna w jej intencji. Następnego dnia, 23 października, w Brukseli w katedrze Saints Michel et Gudule, została odprawiona msza św. upamiętniająca zmarłą. Teksty i pieśni liturgiczne zostały wybrane przez siostrę Emmanuellę kilka miesięcy wcześniej, na uczczenie jej setnych urodzin. Król Albert II Koburg, jak również książę Laurent i księżniczka Klara asystowali w ceremonii. Pieśni zostały wyśpiewane przez scholę belgijską. Większość jego członków tworzy część Stowarzyszenia belgijskiego „Przyjaciele Siostry Emmanuelli”. Wspomnienia Siostry Emmanuelli zostały wydane w książce „Wyznania zakonnicy” 23 października 2008, redagowane od 20 lat i opublikowane, zgodnie z jej ostatnim życzeniem, po jej śmierci.
Siostra Emmanuella była postacią bardzo lubianą przez opinię publiczną, dzięki zaangażowaniu w sprawy humanitarne, swojej osobowości, żywiołowemu charakterowi i szczerości, często kontrastującym z oficjalnym tonem Kościoła, oraz dzięki prostocie podobnej do tej, którą miał Abbé Pierre czy Matka Teresa z Kalkuty. Ponadto stała się osobą bardzo medialną, stworzyła sobie charakterystyczny wizerunek siostry w bluzie i trampkach, niezmiennie zwracającej się per „ty” do wszystkich polityków i dziennikarzy.
Zrzeszenia i fundacje.
Przyjaciele Siostry Emmanuelli.
W celu wspierania swojej pracy humanitarnej w Egipcie i w innych krajach (Senegal, Liban, Sudan), siostra Emmanuella założyła dwa stowarzyszenia, „Przyjaciele siostry Emmanuelli” w 1980 oraz ASMAE w 1985, które połączyły się w 1987.
Fundacja Siostry Emmanuelli.
Fundacja utworzona w 1993 z inicjatywy „Przyjaciół Siostry Emanueli” i Uniwersytetu Katolickiego w Louvain. Przyznaje co dwa lata nagrodę za pracę prowadzoną w duchu Siostry Emmanuelli na rzecz kobiet, dzieci i ubogich.

</doc>
<doc id="1584536" url="https://pl.wikipedia.org/wiki?curid=1584536" title="Living In America">
Living In America

Living In America - to pierwszy studyjny album szwedzkiej grupy The Sounds wydany 11 listopada 2002 roku przez Warner Sweden. Nagrany w języku angielskim

</doc>
<doc id="1584541" url="https://pl.wikipedia.org/wiki?curid=1584541" title="Irmindo Bocheń">
Irmindo Bocheń

Irmindo Tadeusz Bocheń (ur. 19 maja 1948 w Giżycku) – polski inżynier rolnictwa i polityk, poseł na Sejm X i I kadencji.
Życiorys.
Ukończył w 1972 studia na Akademii Rolniczej w Krakowie, uzyskując tytuł zawodowy magistra inżyniera rolnictwa. Był dyrektorem Państwowego Przedsiębiorstwa Rolniczo-Doświadczalnego w Targoszynie. Wstąpił do Polskiej Zjednoczonej Partii Robotniczej, należał do egzekutywy komitetu gminnego, był również przewodniczącym Gminnej Rady Narodowej w Mściwojowie.
W 1989 uzyskał mandat posła na Sejm kontraktowy, został wybrany w okręgu legnickim. Na koniec kadencji należał do Parlamentarnego Klubu Lewicy Demokratycznej, był członkiem Komisji Rolnictwa i Gospodarki Żywnościowej oraz Komisji Stosunków Gospodarczych z Zagranicą i Gospodarki Morskiej.
W 1991 ponownie został posłem z ramienia Sojuszu Lewicy Demokratycznej (jako przedstawiciel Socjaldemokracji Rzeczypospolitej Polskiej) w okręgu jeleniogórsko-legnickim. W Sejmie I kadencji także zasiadał w Komisji Stosunków Gospodarczych z Zagranicą i Gospodarki Morskiej. W 1992 stał się pierwszym w historii III Rzeczypospolitej posłem, któremu uchylono immunitet w związku z toczącym się postępowaniem karnym o poświadczenie nieprawdy (postępowanie karne zostało później umorzone). W 1993 nie ubiegał się o reelekcję.
W latach 1995–1996 pełnił funkcję wicedyrektora Departamentu Infrastruktury Wsi w Ministerstwie Rolnictwa i Gospodarki Żywnościowej, a od 1997 do 2003 był wicedyrektorem Departamentu Małych i Średnich Przedsiębiorstw w Ministerstwie Gospodarki.
Działał także w biznesie, m.in. zasiadając w radach nadzorczych spółek prawa handlowego. Pod koniec lat 90. wszedł w skład zarządu spółki „Polkar”, założonej z inicjatywy m.in. Janusza Maksymiuka. Pełnił później funkcję szefa doradców Agencji Nieruchomości Rolnych.

</doc>
<doc id="1584543" url="https://pl.wikipedia.org/wiki?curid=1584543" title="Mirosław Olędzki">
Mirosław Olędzki

Mirosław Olędzki (ur. 25 sierpnia 1961 w Bolesławcu) – polski pisarz i teoretyk literatury.
W 1986 roku ukończył filologię polską na Uniwersytecie Wrocławskim, na którym jest obecnie pracownikiem naukowym – zajmuje się teorią literatury. Jego debiutem był tomik wierszy "Bal maturalny" z 1990 roku. Wydał jeszcze: książkę dla dzieci "Baśń o wędrującym drzewie", powieść "Futbolistka", tekst z teorii literatury "Narracja i narrator w "Popiołach" Stefana Żeromskiego" oraz "Wrocławskie debiuty poetyckie lat 90." Od 2010 roku korespondencyjny członek PAN. Autor mieszka we Wrocławiu.

</doc>
<doc id="1584544" url="https://pl.wikipedia.org/wiki?curid=1584544" title="Anna Brusewicz">
Anna Brusewicz

Anna Brusewicz (ur. 20 maja 1980 w Warszawie) – polska statystka, fotomodelka, dublerka i aktorka.

</doc>
<doc id="1584545" url="https://pl.wikipedia.org/wiki?curid=1584545" title="Nasief Morris">
Nasief Morris

Nasief Morris (ur. 16 kwietnia 1981 w Kapsztadzie) – południowoafrykański piłkarz, występujący na pozycji obrońcy. Obecnie jest zawodnikiem cypryjskiego Apollonu Limassol.
Kariera klubowa.
Morris profesjonalną karierę rozpoczynał w Santos FC. W 2001 roku trafił do greckiego Arisu Saloniki. Szybko przebił się tam do wyjściowej jedenastce, w debiutanckim sezonie rozgrywając 21 ligowych pojedynków. Jego drużyna zajęła, wtedy dziewiątą pozycję w Alpha Ethniki. W kolejnym sezonie w lidze zagrał 27 meczów, w których strzelił dwa gole, a także zdobył z klubem Puchar Grecji.
W 2003 roku odszedł do Panathinaikosu. Podobnie jak w Arisie, Morris nie miał tam problemów z wywalczeniem sobie miejsca w pierwszym składzie. Już w pierwszym sezonie po przyjściu został z Panathinaikosem mistrzem Grecji i zdobywcą pucharu tego kraju. W kolejnych latach, jego klub, na koniec sezonu, plasował się w czołowej trójce tabeli. Nie udało mu się, jednak powtórzyć sukcesu z 2004, jakim było zwycięstwo w rozgrywkach Alpha Ethniki. Łącznie w barwach Panathinaikosu rozegrał 119 spotkań, ale nie zdobył żadnej bramki.
Latem 2008 wypożyczono go do hiszpańskiego Recreativo Huelva. W Primera División zadebiutował 31 sierpnia 2008, w wygranym 1-0 spotkaniu przeciwko Realowi Betis. Był podstawowym obrońcą Recreativo i rozegrał w lidze 37 z 38 meczów. Sezon 2009/2010 Morris spędził na wypożyczeniu w Racingu Santander, a latem 2010 sprzedano go do cypryjskiego Apollonu Limassol.
Kariera reprezentacyjna.
Morris jest reprezentantem Republiki Południowej Afryki. Dotychczas rozegrał w drużynie narodowej wystąpił 31 razy i zdobył jedną bramkę. Był uczestnikiem Pucharu Narodów Afryki 2008, który Bafana Bafana zakończyli już na fazie grupowej.

</doc>
<doc id="1584550" url="https://pl.wikipedia.org/wiki?curid=1584550" title="Nassief Morris">
Nassief Morris



</doc>
<doc id="1584553" url="https://pl.wikipedia.org/wiki?curid=1584553" title="Live Letters">
Live Letters

Live Letters – album koncertowy zespołu The Rasmus nagrany na Gampel Open Air w Szwajcarii 21 sierpnia 2004. Album wydany w formie DVD.
Lista utworów.
Koncert na Gampel Open Air
Teledyski
Bonusy

</doc>
<doc id="1584563" url="https://pl.wikipedia.org/wiki?curid=1584563" title="Felix Mitelman">
Felix Mitelman

Felix Mitelman (ur. 26 sierpnia 1940 w Wolbromiu) – szwedzki naukowiec genetyk.
Życiorys.
Jest profesorem genetyki klinicznej w Szpitalu Uniwersyteckim w Lund. Zajmuje się badaniem genetycznych przyczyn powstawania nowotworów u ludzi. Sławę przyniosły mu pionierskie prace z dziedziny cytogenetyki onkologicznej.
Jest członkiem Szwedzkiej Akademii Nauk, Polskiej Akademii Nauk, Amerykańskiej Akademii Nauk oraz Europejskiego Stowarzyszenia Cytogenetyków, Swedish Cancer Society, Swedish Children’s Cancer Foundation i Międzynarodowej Agencji Badań nad Rakiem przy WHO. W 2008 został odznaczony nagrodą Nordic Fernström.
Jest autorem ponad 700 publikacji naukowych. Do najważniejszych tytułów autorstwa profesora Felixa Mitelmana możemy zaliczyć: 

</doc>
<doc id="1584567" url="https://pl.wikipedia.org/wiki?curid=1584567" title="Stefan Augustyn Śliwa">
Stefan Augustyn Śliwa



</doc>
<doc id="1584571" url="https://pl.wikipedia.org/wiki?curid=1584571" title="Księstwo Lippe">
Księstwo Lippe

Hrabstwo Lippe (od 1613 Lippe-Detmold), od 1789 Księstwo Lippe – historyczne państwo w dzisiejszych Niemczech. Kraj Świętego Cesarstwa Rzymskiego. Od 1815 roku państwo Związku Niemieckiego. Od 1871 kraj Cesarstwa Niemieckiego.
Było ono położone pomiędzy Wezerą oraz południowo-wschodnią częścią Lasów Teutoburskich.
Historia.
Pierwszym władcą Lippe był Bernhard I, który, otrzymując w 1123 od cesarza rzymsko-niemieckiego Lotara III, został panem Lippe. Następcy Bernharda odziedziczyli lub zdobyli kilka krajów w Rzeszy. Szymon V był pierwszym władcą tytułującym się hrabią.
Po śmierci hrabiego Szymona VI w 1613, Lippe zostało podzielone na trzy kraje. Lippe-Detmold zostało dane Szymonowi VII, Lippe-Brake hrabiemu Ottonowi, natomiast Lippe-Alverdissen przeszło w ręce hrabiego Filipa. Hrabstwo Lippe-Brake zostało połączone pod władzą głównej linii z Detmold w 1709. Inna gałąź boczna rodziny została utworzona przez hrabię Jana Hermana, syna Szymona VII, który był założycielem linii Lippe-Biesterfeld.
W 1789 hrabiom Lippe-Detmold nadany został tytuł książęcy. Od tamtego momentu nie stosowano już członu Detmold w nazwie księstwa.
Krótko po włączeniu w skład Cesarstwa Niemieckiego w 1871, linia Lippe-Detmold wygasła w 1895. Spowodowało to spór o dziedziczenie Lippe-Detmold pomiędzy sąsiadującym księstwem Schaumburg-Lippe oraz linią Lippe-Biesterfeld. Spór został rozwiązany przez sąd cesarski w Lipsku w 1905, kiedy ziemie dostały się w ręce linii Lippe-Biesterfeld, która wcześniej nie miała żadnej ziemi.
Księstwo Lippe przestało istnieć 12 listopada 1918 roku, wraz z abdykacją księcia Leopolda IV oraz utworzeniem Wolnego Państwa Lippe.
Władcy.
Książęta
Tytularni książęta Lippe

</doc>
<doc id="1584574" url="https://pl.wikipedia.org/wiki?curid=1584574" title="Janusz Hudyka">
Janusz Hudyka

Janusz Hudyka (ur. 16 czerwca 1960, zm. 12 grudnia 2005) – polski łucznik i trener łucznictwa. Medalista Mistrzostw Polski.
Życiorys.
Swą przygodę z łucznictwem rozpoczął w 1971. Jego trenerami byli: Gerard Borsa, Janusz Czub oraz Jerzy Kozak. Należał do krajowej łuczniczej czołówki juniorów. Już w 1974 roku wraz z kolegami z klubu Dąbrovia awansował do łuczniczej ekstraklasy. Stało się to po raz pierwszy w historii klubu. Później w 1976 roku w Białymstoku został mistrzem Polski juniorów. W tym samym roku został też korespondencyjnym wicemistrzem świata juniorów. Ponadto był wielokrotnym medalistą mistrzostw Polski. Po zakończeniu kariery sportowca, zdobył konieczne uprawnienia i wraz z Januszem Czub zajął się szkoleniem dąbrowskiej młodzieży. Jedną z jego wychowanek była Agata Bulwa. 
Zmarł 12 grudnia 2005 roku.

</doc>
<doc id="1584579" url="https://pl.wikipedia.org/wiki?curid=1584579" title="Język chicomuceltec">
Język chicomuceltec

Język chicomuceltec ("chikomuselteko" lub "chicomucelteco"; archaicznie "cotoque") – wymarły język majański używany w regionach Chicomuselo, Mazapa de Madero i Amatenango de la Frontera w Chiapas w Meksyku, a także w niektórych pobliskich terenach Gwatemali. W latach 70. XX w. język wymarł. Według majanistów nie ma już nikogo, kto używałby tego języka jako ojczystego. Społeczność potomków Chicomucelteco, szacowana w przybliżeniu na 1500 osób w Meksyku i 100 w Gwatemali, posługuje się obecnie językiem hiszpańskim.
Język chicomuceltec bywał nazywany cakchiquel mam, jednak jest dość daleko spokrewniony z językami cakchiquel i mam, a jego bliższym krewnym jest język wastek (huastec).
Historia i genealogia.
Język chicomuceltec został po raz pierwszy udokumentowany w nowożytnej literaturze lingwistycznej jako odrębny język w końcu XIX wieku, gdy ukazały się opisy opublikowane przez lingwistę Karla Sappera z jego podróży do północnej Mezoameryki w latach 1888–1895.
Związek chicomuceltec z wastek został ustalony w końcu lat 30. XX w. (Kroeber 1939) poprzez porównywanie słów z innymi językami majańskimi, co doprowadziło do wniosku, że język ten wykazywał wyższy stopień podobieństwa do wastek niż innych języków majańskich.
Dokumentacja historyczna.
Dwustronicowy dokument datowany na 1775 rok, który został odzyskany z Francuskiej Biblioteki Narodowej w Paryżu, jest najstarszym znanym dokumentem w języku chicomuceltec. Zachowując formę wyznania Kościoła katolickiego, manuskrypt zawiera osiem zdań napisanych w języku chicomuceltec. Wzmiankuje się również, że język ten był tym, który określano "cotoque".
Zasięg geograficzny.
Zasięg geograficzny języków wastek i chicomuceltec w odniesieniu do reszty języków majańskich – z wastek skupionym na północnym wybrzeżu Zatoki Meksykańskiej z dala od innych używanych na południe i wschód od przesmyku Tehuantepec – był, co proponuje Kroeber, albo pozostałością po populacji pozostawionej po migracjach Huasteków na północ od wyżyny Chiapas, albo skutkiem powrotu grupy Huastec do ich wcześniejszych siedzib.
Zanik i wymarcie.
Na początku XX wieku było widać, że język zanika. Gdy w 1926 roku Franz Termer odwiedził społeczność Chicomucelo, w okręgu liczącym około 2500 mieszkańców, znalazł tylko trzy osoby (wszystkie powyżej 60. roku życia), które potrafiły mówić w języku chicomuceltec, jednak nawet oni porozumiewali się między sobą na co dzień w języku hiszpańskim.

</doc>
<doc id="1584586" url="https://pl.wikipedia.org/wiki?curid=1584586" title="Shot (singel)">
Shot (singel)

Shot – trzeci singel, z szóstego albumu fińskiego zespołu The Rasmus – Hide from the Sun.

</doc>
<doc id="1584588" url="https://pl.wikipedia.org/wiki?curid=1584588" title="Marjan Maruszczak">
Marjan Maruszczak

Marjan Osypowicz Maruszczak, ukr. Мар'ян Осипович Марущак (ur. 10 maja 1979 w Drohobyczu, w obwodzie lwowskim) – ukraiński piłkarz, grający na pozycji bramkarza.
Kariera piłkarska.
13 maja 1996 rozpoczął karierę piłkarską w drugoligowym klubie FK Lwów, skąd przeszedł do Dynama Kijów. Podstawowym bramkarzem Dynama w te czasy był Ołeksandr Szowkowski, dlatego bronił bramkę drugiej drużyny. Krótko występował w klubach Zakarpattia Użhorod, Obołoń Kijów, Krywbas Krzywy Róg i Worskła Połtawa. W latach 2004-2006 był podstawowym bramkarzem drugoligowego klubu CSKA Kijów. Od sezonu 2006/07 bronił barw FK Lwów. W lipcu 2010 został piłkarzem PFK Sewastopol. W lutym 2011 jako wolny agent przeszedł do Arsenału Biała Cerkiew.
Kariera reprezentacyjna.
W 2000 występował w młodzieżowej drużynie Ukrainy.

</doc>
<doc id="1584589" url="https://pl.wikipedia.org/wiki?curid=1584589" title="Jerzy Rzeszuto">
Jerzy Rzeszuto

Jerzy Rzeszuto (ur. 1953 w Dąbrowie Tarnowskiej, zm. 10 lipca 2004) – polski dziennikarz.
Życiorys.
Był redaktorem naczelnym "Kuriera Dąbrowskiego", periodyku historycznego "Nowe Powiśle Dąbrowskie" oraz redaktorem naczelnym kwartalnika "Czas Polonii". Był również autorem książki "Żydzi dąbrowscy" (1993).
Był również działaczem społecznym i sportowym. Przez wiele lat współpracował z Polonią z różnych stron świata a zwłaszcza z tą wywodzącą się z Powiśla Dąbrowskiego. Był również założycielem Muzeum Polonijnego w Dąbrowie.
Dokumentował życie rodzinnego miasta i regionu badając także jego przeszłość. Był jednym z inicjatorów powołania dąbrowskiego Stowarzyszenia Przedsiębiorców oraz Festiwalu Polonijnych Kapel Ludowych. W 1993 roku startował w wyborach parlamentarnych jako kandydat na senatora, jednak mandatu nie otrzymał. Należał również do wielu stowarzyszeń i organizacji, m.in. Stowarzyszenia Dziennikarzy RP.
Odznaczenia i nagrody.
Za swoją pracę społeczną otrzymał wiele nagród i wyróżnień, m.in. statuetkę "Uskrzydlony" przyznawaną przez Tarnowską Fundację Kultury oraz dwa odznaczenia państwowe:

</doc>
<doc id="1584596" url="https://pl.wikipedia.org/wiki?curid=1584596" title="Franciszek Batorowicz">
Franciszek Batorowicz

Franciszek Batorowicz(ur. 1879, zm. 1956) – działacz społeczny i polityczny, burmistrz Dąbrowy Tarnowskiej.
W 1921 roku pełnił funkcję Naczelnika Gminy, a po rozwiązaniu związku Naczelnego Gmin w 1927 r. został burmistrzem Dąbrowy Tarnowskiej. Był orędownikiem powołania w 1921 roku na terenie miasta Gimnazjum i jego mecenasem. Brał udział w pracach organizacyjnych Szkoły Przysposobienia Rolniczego oraz pracach oświetleniowych miasta. Organizował także działalność Banku Spółdzielczego.
Jego imieniem ma zostać nazwana jedna z ulic Dąbrowy Tarnowskiej

</doc>
<doc id="1584598" url="https://pl.wikipedia.org/wiki?curid=1584598" title="Władysław Trybowski">
Władysław Trybowski

Władysław Trybowski (ur. 1889 w Dąbrowie Tarnowskiej), działacz społeczny i samorządowy.
Aktywnie współpracował ze "Związkiem Strzeleckim", jak też towarzystwem Przyjaciół Szkoły Średniej. Był jednym z organizatorów Polskiego Towarzystwa Gimnastycznego "Sokół" oraz Gimnazjum w Dąbrowie Tarnowskiej, którego zarządowi przewodniczył. Wspólnie z Henrykiem Krzciukiem prowadził przygotowania do budowania Banku Spółdzielczego przy ul. Tarnowskiej. 
Był wiceburmistrzem Dąbrowy Tarnowskiej a następnie w latach 1945-1948 Przewodniczącym Rady Miejskiej.

</doc>
<doc id="1584599" url="https://pl.wikipedia.org/wiki?curid=1584599" title="Ludwik Zakrzewski">
Ludwik Zakrzewski

Ludwik Zakrzewski (ur. 1837 w Przeworsku, zm. 1919 w Dąbrowa Tarnowska) – ziemianin, działacz i organizator lokalnego samorządu.
Życiorys.
Przybył do Dąbrowy Tarnowskiej w 1862. Wraz z chłopami organizował działania mające na celu wyzwolenie Polski z niewoli wpajając ludziom patriotyzm. Należał do czołówki wybitnych działaczy, uczestników oraz organizatorów powstania styczniowego. Dyrektor i organizator Towarzystwa Zaliczkowego, partii powstańczych, oddziałów konnych i pieszych. Aktywizował swym przykładem środowisko wiejskie i miejskie zyskując przy tym zaufanie ludzi oraz szacunek całego tutejszego społeczeństwa. Był ściśle związany z ruchem ludowym, jak też należał do działaczy i organizatorów władz samorządowych w mieście i w powiecie.

</doc>
<doc id="1584601" url="https://pl.wikipedia.org/wiki?curid=1584601" title="Wanda Bojeś">
Wanda Bojeś

Wanda Wiktoria Bojeś (ur. 19 czerwca 1929 roku w Dąbrowie Tarnowskiej, zm. 17 lutego 2007 roku) – polska artystka: malarka i hafciarka, poetka. Z zawodu była instruktorką kroju, szycia i modelowania oraz haftu regionalnego. Jej pasją była twórczość poetycka i recytatorska. Wydała 10 tomików wierszy, za które została nagrodzona przez Ministra Kultury. Ponadto haftowała, malowała i rysowała. Na szczególną uwagę zasługują jej hafty, w których zachowała i odtwarzała autentyczne wzory i kolory z poszczególnych regionów Polski. Na swym koncie ma setki spotkań autorskich z poezją oraz indywidualnych wystaw haftu i malarstwa. Należała do zespołu Pieśni i Tańca w Nowej Hucie, do chóru patriotycznego w Tarnowie i chóru parafialnego w Dąbrowie Tarnowskiej i Związku Dąbrowiaków. Wraz z mężem Mieczysławem prowadziła własną galerię autorską. Zajmowała się także działalnością kulturalną w domach kultury, szkołach, klubach, a nawet domach opieki społecznej. W szkołach udziela instruktażu młodzieży na temat haftu. Wydała dwa katalogi swoich prac, w których udokumentowała swoje osiągnięcia.
Za swoją pracę twórczą, recytatorską, instruktorską i wystawienniczą otrzymała dziesiątki dyplomów, listów pochwalnych i gratulacyjnych.

</doc>
<doc id="1584602" url="https://pl.wikipedia.org/wiki?curid=1584602" title="Welsh Open 2007">
Welsh Open 2007

Welsh Open był piątym turniejem rankingowym sezonu snookerowego 2006/2007. W dniach 12 – 18 lutego 2007 roku miejscem jego rozegrania była hala widowiskowa Newport Centre w Newport. Obrońcą tytułu mistrzowskiego był Stephen Lee, który przegrał w swoim pierwszym meczu z Nigelem Bondem 2:5.
Zwycięzcą turnieju został Neil Robertson, który w finale pokonał rewelację imprezy, Andrew Higginsona 9:8. Australijczyk po pierwszej sesji prowadził 6:2, lecz Anglik doprowadził do stanu 8:6. Ostatnie trzy frejmy - i cały turniej - wygrał jednak Robertson.
W Polsce turniej transmitowała stacja komercyjna Eurosport.

</doc>
<doc id="1584603" url="https://pl.wikipedia.org/wiki?curid=1584603" title="Dajana">
Dajana



</doc>
<doc id="1584605" url="https://pl.wikipedia.org/wiki?curid=1584605" title="Kike Sola">
Kike Sola

Kike Sola, właśc. Enrique Sola Clemente (ur. 25 lutego 1986 w Cascante) – hiszpański piłkarz grający na pozycji napastnika, występuje w zespole Athletic Bilbao.
Od początku swojej kariery piłkarskiej związany z klubem Osasuna Pampeluna w którym przeszedł wszystkie szczeble hierarchii klubowej, od drużyn juniorskich aż po pierwszy skład drużyny seniorów. W latach 2009–2010 był wypożyczony do Numancii, a w pierwszej połowie 2010 roku do Lewadiakosu.
W lidze hiszpańskiej zadebiutował 9 czerwca 2007 roku w meczu przeciwko zespołowi Realu Betis, wygranym przez Osasunę 5:0. W tym samym meczu Enrique strzelił dwa gole.

</doc>
<doc id="1584609" url="https://pl.wikipedia.org/wiki?curid=1584609" title="Marceli Wajsbard">
Marceli Wajsbard

Marceli Wajsbard (ur. 16 czerwca 1919 w Dąbrowie Tarnowskiej, zm. 27 sierpnia 2005 tamże) – polski adwokat i działacz społeczny żydowskiego pochodzenia.
Życiorys.
Urodził się w Dąbrowie Tarnowskiej w żydowskiej rodzinie pochodzącej z okolic Halicza. Jego rodzicami byli dr Jakub Weissbard (zm. 1962), adwokat, który na początku XX wieku osiadł w Dąbrowie i Fryderyka z domu Chill (1892-1969), córka Józefa Chilla, który miał posiadłości w Świebodzinie i był dyrektorem dąbrowskiej Kasy Oszczędności. Jego wuj, Jakub Chill, był wieloletnim wiceburmistrzem Dąbrowy, inicjatorem m.in. budowy gimnazjum, plant i pomnika w parku.
W rodzinnym mieście ukończył szkołę powszechną i gimnazjum. Po maturze w 1937 podjął studia na Uniwersytecie Jagiellońskim, których nie ukończył ze względu na wybuch II wojny światowej. W 1939 dostał się do niewoli niemieckiej w Jarosławiu, ale zbiegł z transportu i przedostał się do Lwowa, gdzie przebywali już jego rodzice. Tam pracował w konspiracji jako łącznik. Często podróżował w głąb Związku Radzieckiego. 16 czerwca 1940 został aresztowany w Brzeżanach przez NKWD za działalność konspiracyjną. Został skazany na 20 lat więzienia i zsyłkę za Ural do łagru. Pracował m.in. jako drwal w tajdze oraz przebywał w obozach w Kazachstanie. W 1941 roku chciał się zgłosić do organizowanej przez generała Władysława Andersa armii, jednak NKWD uniemożliwiło mu to. 
W 1946 dzięki amnestii został zwolniony z obozu i wrócił do Dąbrowy. W tym czasie z Uzbekistanu powrócili także jego rodzice. Z jego licznej rodziny hitlerowcy wymordowali aż 15 osób. Kilku krewnych przeżyło wojnę i odnalazło się w Wiedniu. Następnie kontynuował przerwane studia na Wydziale Prawa i Administracji Uniwersytetu Jagiellońskiego. Po ich ukończeniu zaczął pracować jako aplikant adwokacki w rodzinnym mieście. Udzielał się społecznie m.in. przy zakładaniu Spółdzielni Zdrowia oraz uczestniczył w rozbudowie spółdzielczości rolniczej. Podczas obchodów "300-lecia Dąbrowy Tarnowskiej" w 1993 był zastępcą przewodniczącego Społecznego Komitetu Obchodów. Do końca życia pracował w zawodzie adwokata.
Zmarł w Dąbrowie Tarnowskiej. Został pochowany 30 sierpnia obok grobów rodziców na cmentarzu żydowskim przy ulicy Berka Joselewicza. Miał żonę Emilię oraz dwie córki: Fryderykę oraz Sylwię.

</doc>
<doc id="1584615" url="https://pl.wikipedia.org/wiki?curid=1584615" title="Sail Away">
Sail Away

Sail Away – drugi singel z płyty Hide from the Sun fińskiego zespołu The Rasmus. Został wydany 25 października 2005 roku.
Teledysk.
Teledysk do „Sail Away” był nagrywany na plaży w Rydze 19 i 20 września 2005. Wyreżyserowali go Mathias Vielsäcker i Christoph Mangler z Berlina.

</doc>
<doc id="1584616" url="https://pl.wikipedia.org/wiki?curid=1584616" title="Mieczysław Bojeś">
Mieczysław Bojeś

Mieczysław Bojeś ps. „Przemytnik”, „Newek”' (ur. 18 maja 1925 we wsi Marcówka koło Wadowic, zm. 2 listopada 2014) – polski malarz oraz żołnierz Armii Krajowej i 2 Armii Wojska Polskiego. Malował głównie obrazy o tematyce architektury sakralnej i zabytkowej, pejzaże oraz sceny batalistyczne. Prowadził wykłady o plastyce i patriotyzmie dla dzieci i młodzieży szkolnej oraz prelekcje dla osób dorosłych i żołnierzy. Pełnił funkcję Członka Zarządu Koła Światowego Związku Żołnierzy Armii Krajowej w Dąbrowie Tarnowskiej. W sierpniu 2010 awansowany do stopnia kapitana.
Życiorys.
15 kwietnia 1943 roku w Suchej Beskidzkiej jako ochotnik wstąpił do Armii Krajowej do ugrupowania dywersyjno-sabotażowo-wywiadowczego pod nazwą „Akcja Mucharz”. Walczył na terenie powiatu wadowickiego w grupie AK "Limba". Po wojnie w 1947 roku za walkę w obronie ojczyzny, przynależność do ugrupowania zbrojnego „Błyskawica” oraz nielegalne posiadanie broni został skazany na 8 lat więzienia i 6 lat pozbawienia praw obywatelskich. Wyrok odsiadywał w jednym z warszawskich więzień, gdzie pełnił funkcję świetlicowego. Będąc w więzieniu opracował projekty Krzyży Grunwaldu na Cmentarzu Wojskowym na Powązkach w Warszawie, za co zmniejszono mu karę – w 1950 roku odzyskał wolność. Tytuł „Twórcy Plastyka” a zarazem świadectwo „Instruktora Wychowania Plastycznego” otrzymał w 1978 w Warszawie. Należał do Stowarzyszenia Twórców Kultury w Warszawie oraz Towarzystwa Sztuk Pięknych w Nowym Sączu.
Prace.
Od 1985 roku miał 627 wystaw zarówno w kraju, jak i poza granicami w tym w Bułgarii, na Ukrainie, Słowacji i w Niemczech. W jego dorobku znajduje się ponad 900 obrazów olejnych oraz ponad 100 rysunków. Wraz ze zmarłą Wandą, prowadził galerię z pracami własnego autorstwa. W swoim dorobku posiada 114 dyplomów uznania.
W 1998 r. wydał tomik 80 wierszy zatytułowany "Moje wspomnienia". W 2004 r. wydał album poświęcony własnej twórczości.
Opracował dwa projekty pomników w tym tarnowskiego upamiętniającego walkę partyzancką oraz wykonał cztery projekty sztandarów wojskowych, m.in. Pułkowy Sztandar ŚZŻAK w Tarnowie.
Odznaczenia.
Za swą działalność kulturalną został nagrodzony ponad 140 dyplomami i listami z gratulacjami za upowszechnianie kultury plastycznej. Uhonorowany takimi odznaczeniami jak:

</doc>
<doc id="1584617" url="https://pl.wikipedia.org/wiki?curid=1584617" title="The Junkman">
The Junkman

The Junkman – film z 1982 roku, który wyreżyserował, wyprodukował oraz odegrał główną rolę, Harlana B. Hollisa H. B. Halicki.
Fabuła.
Harlan B. Hollis, kaskader filmowy, próbuje przeżyć, gdy wynajęci przez zazdrosnego kolegę zabójcy chcą go zabić.

</doc>
<doc id="1584618" url="https://pl.wikipedia.org/wiki?curid=1584618" title="Kultura Norte Chico">
Kultura Norte Chico

Norte Chico (również Caral lub Caral-Supe od stanowiska Caral w dolinie Supe, gdzie znajduje się duże, dobrze rozpoznane stanowisko) – kultura archeologiczna prekolumbijskiej Ameryki Południowej funkcjonująca w obecnym regionie Norte Chico, w północnej części wybrzeża Peru w okresie od ok. 3000 r. p.n.e. do ok. 1700 r. p.n.e. Jest to, na terenie obu Ameryk, najstarsza znana cywilizacja posiadająca ośrodki miejskie. Istniała równolegle z egipskim Średnim Państwem i poprzedzała kulturę Olmeków z Ameryki Środkowej o przeszło tysiąc lat.
Znanych jest około 30 dużych ośrodków osadniczych. Jest preceramiczną kulturą późnego okresu archaicznego (należy do ostatniej, fazy V rozciągającej się od 2500 p.n.e. do 1500/1800 p.n.e.). Charakterystyczny jest zupełny brak ceramiki i prawie zupełny brak sztuki. Najbardziej widocznym osiągnięciem jest monumentalna architektura, w tym płasko ścięte kopce przypominające piramidy schodkowe. Znaleziska archeologiczne wskazują na znajomość tkactwa oraz używanie symboli religijnych typowych dla całego obszaru Andów. Wydaje się, że musiała istnieć jakaś rozwinięta struktura polityczna, ale niewiele wiadomo na ten temat, szczególnie w kwestii wpływu zasobów żywnościowych na jej istnienie.
Archeolodzy wiedzieli o starożytnych stanowiskach na tym obszarze przynajmniej od lat 40. XX w. Najważniejszym przebadanym stanowiskiem jest rozpoznane w latach 90 XX w. Caral. Publikacje wyników badań tego stanowiska potwierdziły znaczenie tej kultury i zwiększyły zainteresowanie nią.

</doc>
<doc id="1584619" url="https://pl.wikipedia.org/wiki?curid=1584619" title="Nick Winter">
Nick Winter

Anthony William "Nick" Winter (ur. 25 sierpnia 1894 w Brocklesby w Nowej Południowej Walii, zm. 6/7 maja 1955 w Pagewood w Nowej Południowej Walii) – australijski lekkoatleta, trójskoczek.
Winter był złotym medalistą igrzysk olimpijskich w 1924 w Paryżu. Podczas finałowego konkursu trójskoku ustanowił rekord świata (15,525 m), który przetrwał ponad 7 lat, w 1931 wynik ten pobił Japończyk Mikio Oda. Na następnych igrzyskach olimpijskich w 1928 w Amsterdamie nie wszedł do finału. W 1930 został mistrzem Australii w trójskoku, a w 1932 wicemistrzem.
Zmarł wskutek zatrucia tlenkiem węgla.

</doc>
<doc id="1584620" url="https://pl.wikipedia.org/wiki?curid=1584620" title="Tadeusz Więckowski (inżynier)">
Tadeusz Więckowski (inżynier)

Tadeusz Wiesław Więckowski (ur. 31 października 1952 w Lwówku Śląskim) – polski inżynier, profesor nauk technicznych, rektor Politechniki Wrocławskiej w kadencjach 2008–2012 i 2012–2016.
Życiorys.
Studiował na Politechnice Wrocławskiej, gdzie ukończył w 1976 Wydział Elektroniki. W 1980 uzyskał stopień doktora nauk technicznych. Habilitował się na macierzystym wydziale w 1993 na podstawie rozprawy zatytułowanej "Anteny ramowe w metrologii pól elektromagnetycznych". Postanowieniem prezydenta RP z 20 sierpnia 2002 otrzymał tytuł profesora nauk technicznych.
Był zatrudniony jako kierownik pracowni w Państwowej Inspekcji Radiowej. Jako naukowiec związany z Politechniką Wrocławską, od 2002 na stanowisku profesora zwyczajnego. Był prorektorem tej uczelni, zaś w 2008 został wybrany na jej rektora. Reelekcję na drugą czteroletnią kadencję uzyskał również w 2012. Został także zastępcą przewodniczącego Komitetu Elektroniki i Telekomunikacji Polskiej Akademii Nauk. Specjalizuje się w zagadnieniach dotyczących kompatybilności elektromagnetycznej, radiokomunikacji i systemach telekomunikacyjnych, jest autorem publikacji naukowych z tego zakresu.
Odznaczenia i wyróżnienia.
Odznaczony m.in. Srebrnym (2000) i Złotym (2004) Krzyżem Zasługi oraz Krzyżem Oficerskim Orderu Odrodzenia Polski (2011). Wyróżniony tytułem doktora honoris causa Politechniki Lwowskiej (2011). W 2021 został laureatem „Dolnośląskiego Klucza Sukcesu”.

</doc>
<doc id="1584623" url="https://pl.wikipedia.org/wiki?curid=1584623" title="Murilo Rosa">
Murilo Rosa

Murilo Rosa (ur. 21 sierpnia 1970 roku w Brasílii, w dystrykcie federalnym) – brazylijski aktor telewizyjny, filmowy i teatralny.
Jest synem prawnika Odaira Rosy i nauczycielki Marii Luizy Araújo. Występował w sztukach: "Życie w tworzeniu" ("Viva o Demiurgo"), "Niebieski pokój" ("Blue Room"), "Jezioro 22" ("Lago 22"), "Jeśli biegacz przebędzie tutaj, zaprosimy do zwierząt" ("Se Correr o Bicho Pega se Ficar o Bicho Come"), "Robin Hood", "Świnie ze skrzydłami" ("Porcos com Asas"), "Diament Wielkich Mogołów" ("O Diamante do Grão Mogol") i "Ludzie nie mają twarzy dupków" ("A Gente Não Tem Cara de Babaca"). Rola Dinho w telenoweli Rede Globo "Ameryka" ("América", 2005) przyniosła mu nagrodę Contigo w kategorii najlepsza para z Eliane Giardini (w roli Neuty).
W dniu 28 lipca 2007 roku w Kościele Matki Bożej Różańcowej (Igreja Nossa Senhora do Rosário) ożenił się z brazylijską modelką Fernandą Tavares. Mają syna Lucasa (ur. 22 października 2007 roku w Rio de Janeiro).

</doc>
<doc id="1584627" url="https://pl.wikipedia.org/wiki?curid=1584627" title="International Society for Mental Health Online">
International Society for Mental Health Online

ISMHO (ang. "International Society for Mental Health Online") - założone w 1997 roku stowarzyszenie zajmujące się zastosowaniami i rozwojem komunikacji online w kontekście zdrowia psychicznego. Jest to organizacja non-profit skupiająca studentów, nauczycieli, naukowców, osoby mające praktykę kliniczną z całego świata, które łączy zainteresowanie tą tematyką. Członkowie ISMHO sami komunikują się między sobą głównie przez Internet, a ważne ustalenia dokonują się na liście dyskusyjnej czy forum dostępnych tylko dla zarejestrowanych członków stowarzyszenia.
ISMHO nie zajmuje żadnego oficjalnego stanowiska co do wartości psychoterapii online, ale opracowało zestaw sugerowanych reguł charakteryzujących prowadzenie terapii za pomocą mediów elektronicznych.
Warunki członkostwa.
Aby zostać członkiem stowarzyszenia należy jedynie zarejestrować się na jego stronie i corocznie opłacać składkę członkowską.

</doc>
<doc id="1584628" url="https://pl.wikipedia.org/wiki?curid=1584628" title="Scleroderma aurantium">
Scleroderma aurantium



</doc>
<doc id="1584632" url="https://pl.wikipedia.org/wiki?curid=1584632" title="4 Brygada Kawalerii (austro-węgierska)">
4 Brygada Kawalerii (austro-węgierska)

4 Brygada Kawalerii ("4. KBrig.") – brygada kawalerii cesarskiej i królewskiej Armii.
Historia brygady.
W 1871 roku 4. Brygada XIII Dywizji stacjonowała w Székesfehérvárze (niem. "Stuhlweißenburg"), a w jej skład wchodził:
W 1873 roku, jako 1. Brygada Kawalerii została włączona w skład XX Dywizji Piechoty w Peszcie.
W 1876 roku brygada została wyłączona ze składu XX Dywizji Piechoty, usamodzielniona i przemianowana na 4 Brygadę Kawalerii. W następnym roku komenda brygady została przeniesiona z Székesfehérváru do Budapesztu.
W latach 1889–1893 w skład brygady wchodził:
W 1893 roku w skład brygady został włączony Pułk Huzarów Nr 13, który dotychczas był podporządkowany komendantowi sąsiedniej 18 Brygady Kawalerii w Budapeszcie, natomiast Pułk Huzarów Nr 7 został włączony do 17 Brygady Kawalerii w Wiedniu.
W 1903 roku zmieniono pisownię formacji z „Cavallerie” na „Kavallerie” co wiązało się ze zmianą nazwy brygady na „4. Kavalleriebrigade”.
W 1912 roku brygada została włączona w skład 10 Dywizji Kawalerii w Budapeszcie.
W latach 1913–1914 w skład brygady wchodził:
W sierpniu 1914 roku, po przeprowadzonej mobilizacji, w skład brygady wchodził:

</doc>
<doc id="1584633" url="https://pl.wikipedia.org/wiki?curid=1584633" title="Sao Domingos">
Sao Domingos



</doc>
<doc id="1584634" url="https://pl.wikipedia.org/wiki?curid=1584634" title="Justify">
Justify

Justify – drugi singel z płyty Black Roses fińskiego zespołu The Rasmus.
Teledysk.
Teledysk do „Justify” nagrywany był 9 listopada 2008. Wyreżyserował go członek zespołu, Pauli Rantasalmi.

</doc>
<doc id="1584635" url="https://pl.wikipedia.org/wiki?curid=1584635" title="Czuma">
Czuma



</doc>
<doc id="1584637" url="https://pl.wikipedia.org/wiki?curid=1584637" title="Hugh Dowding">
Hugh Dowding

Hugh Dowding, ps. Stuffy, z ang. nudny (ur. 24 kwietnia 1882 w Moffat, zm. 15 lutego 1970 w Royal Tunbridge Wells) – oficer RAF-u i jego naczelny dowódca w czasie bitwy o Anglię.
Dzieciństwo.
Hugh Dowding urodził się w Moffat, w Szkocji. Ukończył Winchester Collage, a następnie wstąpił do Królewskiej Akademii Wojskowej w Woollwich. Otrzymał przydział do artylerii.
Kariera wojskowa.
Hugh jako artylerzysta został skierowany do Gibraltaru. Później służył na Cejlonie, w Hongkongu i Indiach. Po powrocie do Wielkiej Brytanii rozpoczął szkolenie na pilota. Licencję otrzymał w 1913 i wstąpił niedługi czas potem do Royal Flying Corps.
Walczył w I wojnie światowej. Został wysłany do Francji i w 1915 awansował na dowódcę 16 Dywizjonu. W bitwie nad Sommą został ranny, a dowództwo wycofało go do kraju. Tam otrzymał stopień generała brygady.
Po zakończeniu wojny Dowding wstąpił do niedawno utworzonej Royal Air Force. Pracował w departamentach szkolenia i zaopatrzenia. w 1929 awansował na wicemarszałka. W 1930 jego żona zmarła dwa lata po ślubie, wydając na świat jego jedynego syna, Dereka. Hugh dotknięty tragedią życiową wycofał się z życia towarzyskiego i całkowicie oddał się pracy.
W roku 1933 Hugh Dowding dostał awans na stopień Air Marshall. W następnym roku otrzymał tytuł lorda. Dał początek „Dowding System” – zintegrowanemu systemowi obrony powietrznej opierającym się na radarze i radiowym systemie kontroli samolotów. Wprowadził też do użytku kilka nowoczesnych maszyn, takich jak Hawker Hurricane i Supermarine Spitfire. W 1937 r. został awansowany na stopień Air Chief Marshall.
Chciał odejść na emeryturę w 1939, ale poproszono go o pozostanie w służbie do marca 1940 roku ze względu na narastające zagrożenie wojną. Gdy 1 września rozpoczęła się II wojna światowa, dowództwo ceniąc jego umiejętności, kazało mu pozostać w służbie aż do końca konfliktu.
II wojna światowa.
Hugh Dowding został wraz ze swym bezpośrednim przełożonym, Cyrilem Newallem, wysłany do Francji, z zadaniem wsparcia sojusznika walczącego z niemiecką agresją. Winston Churchill wielokrotnie próbował zatrzymać Hugh w Wielkiej Brytanii dla wzmocnienia bezpośredniej obrony kraju, jednak decyzja była już podjęta.
Pomimo starań Dowdinga Niemcy zajęli prawie całą Francję. Wobec tej sytuacji zorganizował odwrót na plaże Dunkierki i ostateczną ewakuację.
Latem 1940 rozpoczęła się Bitwa o Anglię, a Hugh Dowding został naczelnym dowódcą RAF. Oficerem Sztabu był Keith Park - również pilot myśliwski z I wojny światowej. Hugh od początku zaczął zdobywać coraz większe uznanie żołnierzy. Docenił rolę radaru (system Dowdinga), dobrze wybierał liczbę i czas startu samolotów do danego starcia. Często pisał listy do lotników zwracając się do nich delikatnymi określeniami, takimi jak "pisklęta". Jednym z lotników walczących w południowej Anglii był jego syn, Derek, przynależący do dywizjonu 74.
Dowding był twardy w swych poczynaniach i bardzo rygorystyczny, a także nie umiał przeciwdziałać nocnym nalotom, co było poczytane jako jego największa wada. Ponieważ był już w podeszłym wieku, w listopadzie 1940 roku jego stanowisko objął Sholto Douglas.
Niedługo potem Hugh został wysłany do Stanów Zjednoczonych z misją przekonywania Ministerstwa Lotnictwa do dalszej pomocy dla lotnictwa brytyjskiego.
W lipcu 1942 roku Dowding przeszedł na emeryturę.
Emerytura.
Po przejściu na emeryturę Hugh Dowding zajął się pisarstwem. Pierwsza jego książka pt. "Many Mansions" został wydana w 1943 roku, następna zaś, "The Dark Star and God’s Magic", w 1945. W obu z nich Hugh wyrażał swoje poglądy religijne. Wierzył w Boga, ale nie wyznawał większości prawd wiary religii chrześcijańskiej. Wierzył za to reinkarnację, mówił, że w poprzednim życiu był przywódcą plemienia Mongołów.
Pod koniec życia Dowding mówił coraz głośniej, że RAF traktował go niesprawiedliwie, a ze stanowiska głównodowodzącego został strącony przez spisek, jaki na niego zawiązano. Zgłosił nawet zażalenie, które jednak odrzucono.
Śmierć.
Hugh Dowding cierpiał na reumatyzm i wielokrotnie korzystał z wózka inwalidzkiego. Zmarł śmiercią naturalną w swoim domu w Tunbridge Wells. Miał 87 lat. Jego ciało zostało skremowane, a prochy złożone w kaplicy przy Muzeum Bitwy o Anglię w Abbey Royal Air Force.

</doc>
<doc id="1584638" url="https://pl.wikipedia.org/wiki?curid=1584638" title="Tuxedo">
Tuxedo

Tuxedo – oprogramowanie pośredniczące będące monitorem transakcji, które nadaje się do tworzenia szkieletu systemów transakcyjnych (np. bankowych). Podstawową funkcjonalnością systemu jest zapewnienie poprawności wykonywania operacji transakcyjnych w środowisku rozproszonym.
Opis.
System Tuxedo firmy BEA jest rozproszonym środowiskiem przetwarzania transakcji, którego historia sięga roku 1983. System wywodzi się z architektury OLTP ("Online Transaction Processing") najczęściej stosowanej w bankowych systemach ATM ("Automatic Teller Machine"). BEA Tuxedo był projektem prowadzonym przez firmę AT&amp;T, a następnie Novell. W tej chwili BEA Systems jest częścią Oracle Corporation, zaś sam system jest wciąż rozwijany i przystosowywany do nowoczesnych wymagań rynkowych.

</doc>
<doc id="1584639" url="https://pl.wikipedia.org/wiki?curid=1584639" title="William George Barker">
William George Barker



</doc>
<doc id="1584641" url="https://pl.wikipedia.org/wiki?curid=1584641" title="8 Brygada Kawalerii (austro-węgierska)">
8 Brygada Kawalerii (austro-węgierska)

8 Brygada Kawalerii (8. Cav.-Brig., 8. KBrig.) – brygada kawalerii cesarskiej i królewskiej Armii.
Historia brygady.
W 1889 roku 13 Brygada Kawalerii wchodziła w skład 13 Korpusu. Komenda brygady znajdowała się w Zagrzebiu, a w jej skład wchodziły:
W 1890 roku HR. 8 został przeniesiony na terytorium 3 Korpusu i włączony w skład 3 Brygady Kawalerii. W jego miejsce komendantowi brygady został podporządkowany Pułk Ułanów Nr 12, który dotychczas wchodził w skład 3 Brygady Kawalerii.
W 1894 roku dotychczasowa 13 Brygada Kawalerii w Zagrzebiu została zlikwidowana, natomiast na terytorium 11 Korpusu, w strukturze Dywizji Kawalerii we Lwowie została utworzona nowa 13 Brygada Kawalerii. Pułk Ułanów Nr 12 został przeniesiony z Osijeku do Székesfehérvár i podporządkowany komendantowi 18 Brygady Kawalerii w Budapeszcie (4 Korpus), natomiast Pułk Ułanów Nr 5 został włączony w skład 3 Brygady Kawalerii, ale pozostał w Varaždinie na terytorium 13 Korpusu i podlegał komendantowi brygady za pośrednictwem komendanta korpusu.
W 1897 roku na terytorium 4 Korpusu została utworzona 8 Brygada Kawalerii z komendą w Brnie (). Równocześnie w 8 Korpusie została zlikwodowana dotychczasowa 8 Brygada Kawalerii w Pradze. Nowa 8 Brygada Kawalerii została podporządkowana komendantowi Dywizji Kawalerii Wiedeń.
W latach 1897–1905 w skład brygady wchodził:
W 1903 roku zmieniono pisownię formacji z „Cavallerie” na „Kavallerie” co wiązało się ze zmianą nazwy brygady na „8. Kavalleriebrigade”.
W 1905 roku brygada została wyłączona ze składu Dywizji Kawalerii Wiedeń, przeniesiona do Zagrzebia () na terytorium 13 Korpusu i podporządkowana bezpośrednio komendantowi korpusu. Pułk Dragonów Nr 15 został włączony do 10 Brygady Kawalerii w Wiedniu, a w jego miejsce przybył Pułk Ułanów Nr 5, który do tego czasu wchodził w skład 3 Brygady Kawalerii w Mariborze.
W latach 1905–1912 w skład brygady wchodził:
W 1912 roku brygada została włączona w skład 10 Dywizja Kawalerii, która stacjonowała na terytorium 4 Korpusu. Równocześnie dokonano zmian w składzie brygady. Pułk Dragonów Nr 11 został włączony do 10 Brygady Kawalerii w Wiedniu, a Pułk Ułanów Nr 5 do 16 Brygady Kawalerii w Bratysławie
Komendantowi brygady podporządkowano Pułk Huzarów Nr 9, który dotychczas wchodził w skład 16 Brygady Kawalerii oraz Pułk Ułanów Nr 12, który do tego czasu należał do 4 Brygady Kawalerii w Budapeszcie.
W sierpniu 1914 roku w skład brygady wchodził:

</doc>
<doc id="1584642" url="https://pl.wikipedia.org/wiki?curid=1584642" title="Silver Star (odznaczenie wojskowe)">
Silver Star (odznaczenie wojskowe)



</doc>
<doc id="1584644" url="https://pl.wikipedia.org/wiki?curid=1584644" title="5 Brygada Kawalerii (austro-węgierska)">
5 Brygada Kawalerii (austro-węgierska)

5 Brygada Kawalerii (niem. "5. Kavalleriebrigade", 5. KBrig.) - brygada kawalerii cesarskiej i królewskiej Armii.
Historia brygady.
Brygada była bezpośrednio podporządkowana komendantowi 10 Korpusu w Przemyślu. Komenda brygady znajdowała się w garnizonie Jarosław.
W 1889 roku w skład brygady wchodził:
W 1899 roku w skład brygady wchodził:
Brygada wchodziła w skład 6 Dywizji Kawalerii.
W sierpniu 1914 roku w skład brygady wchodził:

</doc>
<doc id="1584646" url="https://pl.wikipedia.org/wiki?curid=1584646" title="Luis Brunetto">
Luis Brunetto

Luis Antonio Brunetto (ur. 27 października 1901 w Rosario, zm. 7 maja 1968 w Llavallol) – argentyński lekkoatleta, trójskoczek.
Brunetto był srebrnym medalistą Igrzysk olimpijskich (Paryż 1924). Podczas konkursu trójskoku osiągnął wynik 15,425 m, który przetrwał do 1951 jako rekord Ameryki Południowej, a do 1975 był rekordem Argentyny.

</doc>
<doc id="1584648" url="https://pl.wikipedia.org/wiki?curid=1584648" title="Adolf Juzof">
Adolf Juzof

Adolf Juzof, pseud. „Jarosz”, „Juchnicki” (ur. 19 maja 1899 w Cieszynie, zm. 19 maja 1956 w Cieszynie) – syn Jana i Zuzanny de domo Gembala, kapitan Wojska Polskiego.
Życiorys.
Po ukończeniu szkoły średniej wstąpił jako ochotnik do armii austriackiej, gdzie służył w 1 Tyrolskim Pułku Strzelców Cesarskich. Od maja do września 1917 roku, odbył przeszkolenie w szkole oficerów rezerwy we Frysztacie. Od września 1917 roku do grudnia 1918 wraz z batalionem szturmowym 56 Dywizji Piechoty uczestniczył w działaniach I wojny światowej na froncie włoskim, gdzie został ranny.
3 listopada 1918 wstąpił do formującego się 10 pułku piechoty w charakterze podchorążego. Brał udział w obsadzaniu, przewidywanej przez stronę polską, przyszłej granicy polsko-czeskiej na odcinku Gnojnik – Błędowice k. Ostrawy. 8 stycznia 1919 pociągnął z III batalionem swego pułku na front ukraiński, gdzie przebywał do października 1919, przeprowadzając wiele skutecznych akcji wobec wroga (Kiersznica k. Gródka Jagiellońskiego, Lubień Mały).
Zwolniony na plebiscyt cieszyński zorganizował oddział Tajnej Organizacji Wojskowej (TOW), obejmujący gminę Pastwiska i 5 sąsiadujących gmin, stając się jego dowódcą. Oddział ten przeprowadził szereg akcji, których celem było ograniczenie działalności bojówek czeskich.
Po ustaleniu granicy między Polską i Czechami wrócił do wojska. Służył w 35 pułku piechoty (do kwietnia 1925 r.), i w 5 Batalionie Korpusu Ochrony Pogranicza w randze porucznika, a następnie kapitana.
Przeniesiony do 4 pułku strzelców podhalańskich w Cieszynie został dowódcą kompanii ckm.
W czasie zaostrzającego się konfliktu polsko-czeskiego zgłosił się ochotniczo do tworzenia Legionu „Zaolzie”, obejmując wraz z mjr. Gustawem Swaczyną dowództwo Grupy I Cieszyn.
W październiku 1938 r. z 4 pspodh. uczestniczył w zajmowaniu Zaolzia.
W ramach przygotowań do II wojny światowej został powołany na dowódcę Batalionu ON „Krotoszyn”. Z oddziałem tym uczestniczył w kampanii wrześniowej, przebywając szlak od Krotoszyna, przez Koźmin, Turek, Koło, zakończony udziałem w bitwie nad Bzurą. Tam, ciężko ranny, dostał się do niewoli niemieckiej, gdzie przebywał w Oflagu VII A w Murnau aż do chwili wyzwolenia.
Po powrocie do ojczyzny pracował w PZU jako inspektor akwizycji. Zmarł 19 maja 1956 r., został pochowany na cmentarzu w Cieszynie-Pastwiskach.

</doc>
<doc id="1584654" url="https://pl.wikipedia.org/wiki?curid=1584654" title="Paper Lace">
Paper Lace

Paper Lace - brytyjska grupa popowa powstała w roku 1969 w Nottingham (Wielka Brytania). U szczytu sławy była w roku 1974, kiedy to wykonała dwa bardzo popularne utwory, które podbiły serca słuchaczy na całym świecie: "The Night Chicago Died" (1 miejsce na listach przebojów USA) i "Billy Don't Be A Hero" (pierwsze miejsce na listach w Wielkiej Brytanii).

</doc>
<doc id="1584658" url="https://pl.wikipedia.org/wiki?curid=1584658" title="James Mayer Rothschild">
James Mayer Rothschild

Baron James de Rothschild (ur. 15 maja 1792 we Frankfurcie nad Menem, Niemcy, zm. 15 listopada 1868 w Paryżu, Francja) był bankierem i członkiem wpływowej rodziny Rothschildów.
James de Rothschild był piątym synem i najmłodszym dzieckiem Amschela Mayera Rothschilda (1744–1812). Rothschild przeniósł się do Paryża w 1811 i rozszerzył w 1817 rodzinny interes poprzez otwarcie banku w Paryżu – de Rothschild Frères. Był doradcą dwóch królów Francji, stał się najpotężniejszym bankierem w kraju i po wojnach napoleońskich, odegrał znaczącą rolę w finansowaniu budowy kolei i przedsiębiorstw górniczych, które pomogły dokonać Francji przemysłowego postępu. Pomimo tego swoją przedsiębiorczość wykorzystywał w inwestowaniu w import herbaty i zakup winnicy, przez co stał się najbogatszym człowiekiem w ówczesnym świecie.
W 1822 roku James Rothschild wraz z czterema braćmi został nobilitowany do tytułu barona przez Franciszka II Habsburga. W tym samym roku został mianowany konsulem generalnym w Austrii, zaś w 1823 roku odznaczony francuską Legią Honorową II klasy.
W dniu 11 lipca 1824 roku we Frankfurcie nad Menem, James de Rothschild ożenił się z Betty Salomon von Rothschild (1805–1886); córką jego brata, Salomona Mayera von Rothschilda (1774–1855). Mieli następujące dzieci:

</doc>
<doc id="1584660" url="https://pl.wikipedia.org/wiki?curid=1584660" title="10 Brygada Kawalerii (austro-węgierska)">
10 Brygada Kawalerii (austro-węgierska)

10 Brygada Kawalerii (niem. "10. Kavalleriebrigade", 10. KBrig.) – brygada kawalerii cesarskiej i królewskiej Armii.
Historia brygady.
Brygada Kawalerii w Brnie () wchodziła w skład 4 Dywizji Piechoty. W 1876 roku została przemianowana na 10 Brygadę Kawalerii.
W 1888 roku brygada została włączona w skład nowo utworzonej Dywizji Kawalerii w Wiedniu, która w 1912 roku została przemianowana na 3 Dywizję Kawalerii. W 1889 roku komenda brygady została przeniesiona z Brna do Wiednia.
W 1889 roku w skład brygady wchodził:
W następnym roku 7 Pułk Dragonów został podporządkowany komendantowi 8 Brygady Kawalerii w Pradze.
W latach 1890–1892 w skład brygady wchodził:
W 1899 roku w skład brygady wchodził:
W 1903 roku zmieniono pisownię formacji z „Cavallerie” na „Kavallerie” co wiązało się ze zmianą nazwy brygady na „10. Kavalleriebrigade”.
W 1904 roku w skład brygady wchodził:
W 1909 roku w skład brygady wchodził:
W sierpniu 1914 roku w skład brygady wchodził:

</doc>
<doc id="1584662" url="https://pl.wikipedia.org/wiki?curid=1584662" title="Jaime Chavín">
Jaime Chavín

Jaime Chavín (ur. 25 lipca 1899, zm. 20 lipca 1971) - argentyński piłkarz, napastnik.
Jako gracz klubu CA Huracán wziął udział w turnieju Copa América 1917, gdzie Argentyna została wicemistrzem Ameryki Południowej. Chavín nie zagrał w żadnym meczu.
Nadal jako gracz Huracánu wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Chavín zagrał tylko w meczu z Brazylią.
W latach 1918-1921 Chavín rozegrał w reprezentacji Argentyny 4 mecze i zdobył 1 bramkę.

</doc>
<doc id="1584665" url="https://pl.wikipedia.org/wiki?curid=1584665" title="Jaime Chavin">
Jaime Chavin



</doc>
<doc id="1584668" url="https://pl.wikipedia.org/wiki?curid=1584668" title="Józef Gurgul">
Józef Gurgul

Józef Gurgul (ur. 10 maja 1926 w Sitnicy) – prokurator, dr nauk prawnych (Śledztwa w sprawach o zabójstwo - UAM, 1973). Absolwent Wydziału Prawa i Administracji UJ (1951). Prokurator Prokuratury Wojewódzkiej w Rzeszowie (1960 - 1965), prokurator Prokuratury Generalnej (1966 - 1989) i prokurator w Ministerstwie Sprawiedliwości do 1991 roku, do przejścia na emeryturę. Oskarżyciel w sprawach o najpoważniejsze przestępstwa, przede wszystkim zabójstwa, m.in. w sprawie Zdzisława Marchwickiego, Iwana Ślezki "vel" Zygmunta Bielaja. Nadzorował śledztwo w sprawie zabójstw dokonanych przez Karola Kota, był oskarżycielem w procesie o zabójstwo Jana Gerharda. Autor lub współautor siedmiu monografii oraz oraz około 350. artykułów w czasopismach specjalistycznych.

</doc>
<doc id="1584670" url="https://pl.wikipedia.org/wiki?curid=1584670" title="Utopienie">
Utopienie



</doc>
<doc id="1584672" url="https://pl.wikipedia.org/wiki?curid=1584672" title="17 Brygada Kawalerii (austro-węgierska)">
17 Brygada Kawalerii (austro-węgierska)

17 Brygada Kawalerii (17. KBrig.) – brygada kawalerii cesarskiej i królewskiej Armii.
Historia brygady.
17 BK wchodziła w skład Dywizji Kawalerii Wiedeń, która w 1912 roku została przemianowana na 3 Dywizję Kawalerii. Komenda brygady znajdowała się w Wiedniu.
W 1893 roku w skład brygady wchodził:
W 1893 roku w skład brygady został włączony Pułk Huzarów Nr 7, który dotychczas był podporządkowany komendantowi 4 Brygady Kawalerii w Budapeszcie, natomiast Pułk Huzarów Nr 5 został przeniesiony z Wiednia do Bratysławy i włączony do tamtejszej 16 Brygady Kawalerii w Wiedniu.
W 1914 roku w skład brygady wchodził:

</doc>
<doc id="1584673" url="https://pl.wikipedia.org/wiki?curid=1584673" title="Rabea Grand">
Rabea Grand

Rabea Grand (ur. 15 czerwca 1984 w Leuk) – szwajcarska narciarka alpejska, brązowa medalistka mistrzostw świata.
Kariera.
Po raz pierwszy na arenie międzynarodowej pojawiła się 11 grudnia 1999 roku w Veysonnaz, gdzie w zawodach FIS Race nie ukończyła giganta. W 2003 roku wystartowała w slalomie i gigancie na mistrzostwach świata juniorów w Briançonnais, jednak obu konkurencji nie ukończyła. Podczas rozgrywanych rok później mistrzostw świata juniorów w Mariborze była osiemnasta w slalomie.
W zawodach Pucharu Świata zadebiutowała 23 stycznia 2005 roku w Mariborze, gdzie nie zakwalifikowała się do drugiego przejazdu slalomu. Pierwsze pucharowe punkty wywalczyła 10 marca 2006 roku w Levi, zajmując 23. miejsce w slalomie. Nigdy nie stanęła na podium zawodów PŚ; najwyższą lokatę osiągnęła 20 lutego 2009 roku w Tarvisio, gdzie była czwarta w superkombinacji. Walkę o podium przegrała tam z Austriaczką Kathrin Zettel o 0,02 sekundy. Najlepsze wyniki osiągnęła w sezonie 2008/2009, kiedy to w klasyfikacji generalnej zajęła 58. miejsce.
Na mistrzostwach świata w Åre w 2007 roku wywalczyła brązowy medal w zawodach drużynowych. Na tej samej imprezie była też między innymi trzynasta w superkombinacji. Startowała także na rozgrywanych dwa lata później mistrzostwach świata w Val d’Isère, zajmując czternaste miejsce w superkombinacji i slalomie. Nigdy nie wystąpiła na igrzyskach olimpijskich.
Po licznych kontuzjach, postanowiła po sezonie 2010/2011 zakończyć karierę.
Osiągnięcia.
Puchar Świata.
Miejsca na podium w zawodach.
Grand nigdy nie stanęła na podium zawodów PŚ.

</doc>
<doc id="1584676" url="https://pl.wikipedia.org/wiki?curid=1584676" title="1 Brygada Kawalerii (austro-węgierska)">
1 Brygada Kawalerii (austro-węgierska)

1 Brygada Kawalerii (1. KBrig.) – brygada kawalerii cesarskiej i królewskiej Armii.
Historia brygady.
W 1906 została zorganizowana 1 Brygada Kawalerii. W skład brygady włączono Pułki Dragonów Nr 7 i 13, które do tego czasu wchodziły w skład 9 Brygady Kawalerii, przy czym Pułk Dragonów Nr 13 stacjonował na terytorium 8 Korpusu i podlegał komendantowi brygady za pośrednictwem komendanta 8 Korpusu.
W latach 1906–1914 brygada wchodziła w skład 8 Korpusu, a jej komenda stacjonowała w Pradze. 
W latach 1906–1912 w skład brygady wchodził:
W 1912 roku Pułk Dragonów Nr 7 został włączony w skład 13 Brygady Kawalerii w Stanisławowie, a w jego miejsce przybył Pułk Dragonów Nr 14, który dotychczas wchodził w skład 13 Brygady Kawalerii.
W latach 1912–1914 w skład brygady wchodził:
W 1914 roku brygada została włączona w skład 9 Dywizji Kawalerii.
W sierpniu 1914 roku w skład brygady wchodził:

</doc>
<doc id="1584683" url="https://pl.wikipedia.org/wiki?curid=1584683" title="9 Brygada Kawalerii (austro-węgierska)">
9 Brygada Kawalerii (austro-węgierska)

9 Brygada Kawalerii (9. KBrig.) – brygada kawalerii cesarskiej i królewskiej Armii.
Historia brygady.
9 Brygada Kawalerii wchodziła w skład 9 Korpusu, a jej komenda stacjonowała w Pardubicach (niem. "Pardubitz").
W 1889 roku w skład brygady wchodził:
W 1905 roku w skład brygady wchodził:
W 1906 roku Pułki Dragonów Nr 7 i 13 zostały włączone w skład 1 Brygady Kawalerii w Pradze, natomiast skład brygady został uzupełniony przez Pułk Dragonów Nr 1, który przybył z 14 Brygady Kawalerii w Rzeszowie.
W 1914 roku brygada została włączona do 9 Dywizji Kawalerii. W sierpniu tego roku w jej skład wchodził:

</doc>
<doc id="1584685" url="https://pl.wikipedia.org/wiki?curid=1584685" title="1st">
1st

1st – pierwszy minialbum fińskiej grupy The Rasmus wydany w 1995 w Finlandii.

</doc>
<doc id="1584686" url="https://pl.wikipedia.org/wiki?curid=1584686" title="Joachim Ludwig Schultheiss von Unfriedt">
Joachim Ludwig Schultheiss von Unfriedt



</doc>
<doc id="1584688" url="https://pl.wikipedia.org/wiki?curid=1584688" title="2nd">
2nd

2nd – drugi minialbum fińskiej grupy The Rasmus wydany w 1995 roku w Finlandii.

</doc>
<doc id="1584689" url="https://pl.wikipedia.org/wiki?curid=1584689" title="Ngugi wa Thiong'o">
Ngugi wa Thiong'o



</doc>
<doc id="1584690" url="https://pl.wikipedia.org/wiki?curid=1584690" title="Język kikuyu">
Język kikuyu



</doc>
<doc id="1584691" url="https://pl.wikipedia.org/wiki?curid=1584691" title="3rd">
3rd

3rd – trzeci minialbum fińskiej grupy The Rasmus wydany w 1996 roku w Finlandii.

</doc>
<doc id="1584692" url="https://pl.wikipedia.org/wiki?curid=1584692" title="Amschel Mayer Rothschild">
Amschel Mayer Rothschild

Reichsfreiherr Amschel Mayer von Rothschild (ur. 12 czerwca 1773 we Frankfurcie nad Menem, zm. 6 grudnia 1855 tamże) – niemiecki bankier żydowskiego pochodzenia, członek finansowej dynastii Rothschildów. Był drugim dzieckiem i najstarszym synem barona Mayera Amschela von Rothschilda (1744–1812), założyciela dynastii i Gutlé (z domu Schnapper) Rothschild (1753–1849). 
Został mianowany przez swego ojca kierownikiem rodzinnych interesów we Frankfurcie nad Menem, a jego bracia zostali wysłani dla utworzenia domów bankowych w Paryżu, Londynie, Neapolu i Wiedniu. Został nobilitowany w 1817 r., przyjmując nazwisko Amschel Mayer von Rothschild, a w 1822 r. cesarz Austrii Franciszek II uczynił go baronem Rzeszy (Reichsfreiherr).

</doc>
<doc id="1584694" url="https://pl.wikipedia.org/wiki?curid=1584694" title="6 Brygada Kawalerii (austro-węgierska)">
6 Brygada Kawalerii (austro-węgierska)

6 Brygada Kawalerii (6. Cav.-Brig., 6. KBrig.) – brygada kawalerii cesarskiej i królewskiej Armii.
6 Brygada Kawalerii stacjonowała na terytorium 6 Korpusu i była podporządkowana jego komendantowi. Komenda brygady mieściła się w Miszkolcu. W 1912 roku brygada została włączona eksterytorialnie w skład 1 Dywizji Kawalerii.
W sierpniu 1914 roku w skład brygady wchodził:

</doc>
<doc id="1584696" url="https://pl.wikipedia.org/wiki?curid=1584696" title="Granatnik HK GMG">
Granatnik HK GMG

HK GMG (ang. "Grenade Machine Gun"; również GMW, niem. "Granatmaschinenwaffe") – niemiecki granatnik automatyczny kalibru 40 mm (40 × 53 mm), produkowany przez przedsiębiorstwo Heckler &amp; Koch.
Broń montowana jest m.in. w niemieckich wozach bojowych Fennek oraz Boxer.
Używane są także przez polskie Wojska Specjalne (ponad 50 sztuk). Uważany jest za konstrukcję o lepszych parametrach, niż szeroko rozpowszechniony amerykański granatnik Mk 19.

</doc>
<doc id="1584697" url="https://pl.wikipedia.org/wiki?curid=1584697" title="Granatnik GMW">
Granatnik GMW



</doc>
<doc id="1584699" url="https://pl.wikipedia.org/wiki?curid=1584699" title="7 Brygada Kawalerii (austro-węgierska)">
7 Brygada Kawalerii (austro-węgierska)

7 Brygada Kawalerii ("7. Kavalleriebrigade", 7. Cav.-Brig., 7. KBrig.) – brygada kawalerii cesarskiej i królewskiej Armii.
Historia brygady.
W 1876 roku Brygada Kawalerii w Timișoarze (węg. "Temesvár") została wyłączona ze składu XXXIV Dywizji Piechoty, przemianowana na 7 Brygadę Kawalerii, usamodzielniona i podporządkowana komendantowi wojskowego w Timișoarze.
Od 1 stycznia 1883 roku brygada była podporządkowana bezpośrednio komendantowi 7 Korpusu. Komenda brygady nadal stacjonowała w Timișoarze.
W latach 1889–1891 w skład brygady wchodził:
W latach 1891–1897 w skład brygady wchodził:
W latach 1897–1904 w skład brygady wchodził:
W latach 1904–1914 w skład brygady wchodził:
W 1908 roku komendantowi brygady został podporządkowany Dywizjon Artylerii Konnej Nr 7, który pod względem wyszkolenia podlegał komendantowi 7 Brygady Artylerii Polowej.
W 1909 roku brygada została włączona do składu nowo utworzonej Dywizji Kawalerii Temeszwar, która w 1912 roku został przemianowana na 1 Dywizję Kawalerii. Dywizjon Artylerii Konnej Nr 7 został wyłączony ze składu brygady i podporządkowany bezpośrednio komendantowi dywizji.
W sierpniu 1914 roku, po przeprowadzonej mobilizacji, w skład brygady wchodził:

</doc>
<doc id="1584700" url="https://pl.wikipedia.org/wiki?curid=1584700" title="Lori Jones">
Lori Jones



</doc>
<doc id="1584702" url="https://pl.wikipedia.org/wiki?curid=1584702" title="Algorytm Aho-Corasick">
Algorytm Aho-Corasick

Algorytm Aho-Corasick jest jednym z algorytmów wyszukiwania wzorca w tekście opracowanym przez Alfreda V. Aho oraz Margaret J. Corasick. Znajduje on w tekście wystąpienia słów ze słownika (pewnego zadanego zbioru wzorców). Wszystkie wzorce są szukane jednocześnie, co powoduje, że złożoność obliczeniowa algorytmu jest liniowa względem sumy długości wzorców, długości tekstu i liczby wystąpień wzorców w tekście. W tekście może jednak występować nawet kwadratowa od długości tekstu liczba wystąpień wzorców (np. gdy słownikiem jest codice_1, zaś tekstem jest codice_2).
Ideą algorytmu jest stworzenie Drzewa trie o sufiksowych połączeniach pomiędzy wierzchołkami reprezentującymi różne słowa (niekoniecznie znajdujące się w słowniku). Inaczej mówiąc tworzone jest drzewo o etykietowanych krawędziach w którym każdy wierzchołek reprezentuje pewne słowo, składające się ze złączonych etykiet krawędzi znajdujących się na ścieżce od korzenia do tego węzła. Dodatkowo dołączane są krawędzie od wierzchołka do innego wierzchołka reprezentującego jego najdłuższy sufiks (tzw. fail) W czasie wyszukiwania w tekście algorytm porusza się po tym drzewie zaczynając od korzenia i przechodząc do wierzchołka po krawędzi etykietowanej znakiem odczytanym z tekstu. W przypadku gdy takiej nie ma w drzewie, algorytm korzysta z krawędzi fail i tam próbuje przejść do wierzchołka po krawędzi etykietowanej odczytanym znakiem. W przypadku natrafienia na węzeł oznaczony jako koniec słowa, algorytm wypisuje je jako znalezione w tekście oraz sprawdza, czy czasem w tym miejscu nie kończy się więcej wzorców przechodząc krawędziami fail aż do korzenia, sprawdzając, czy nie przechodzi po wierzchołku będącym końcem wzorca.
Jednym z programów wykorzystujących ten algorytm jest polecenie systemu Unix – fgrep.
Przykładowy słownik oraz drzewo trie (szare węzły odpowiadają słowom niewystępującym w słowniku, niebieskie krawędzie wskazują najdłuższy sufiks słowa).
Opis wyszukiwania wzorców w tekście codice_3
Algorytm tworzenia automatu.
Dane są trzy funkcje:
Algorytm składa się z dwóch głównych kroków:
Uzupełnianie krawędzi fail.
Drzewo trie przeglądane jest poziomami (wszerz) – mając zdefiniowane FAIL dla wszystkich węzłów na poziomie P-1 i wcześniejszych, można znaleźć wartości FAIL oraz OUTPUT dla węzłów z poziomu P.
W pierwszym kroku uzupełnia się FAIL dla węzłów z poziomu pierwszego (czyli następników korzenia), po czym przeglądane są kolejne poziomy.
procedure Aho-Corasick-tworzenie-fail(trie)
 kolejka := pusta kolejka
 korzeń := korzeń drzewa trie
 for litera in alfabet do
 węzeł = NEXT(korzeń, litera)
 if węzeł &lt;&gt; nil then
 FAIL(węzeł) = korzeń
 dodaj węzeł do kolejki
 else
 NEXT(korzeń, litera) = korzeń
 end
 end
 while kolejka nie pusta do
 węzeł = weź z kolejki
 for litera in alfabet do
 następnik = NEXT(węzeł, litera)
 if następnik &lt;&gt; nil then
 dodaj następnik do kolejki
 x := FAIL(węzeł)
 while NEXT(x, litera) = nil do
 x := FAIL(x)
 end
 FAIL(następnik) := NEXT(x, litera)
 OUTPUT(następnik) := OUTPUT(następnik) + OUTPUT(NEXT(x, litera))
 end
 end
 end
Algorytm wyszukiwania.
procedure Aho-Corasick-wyszukiwanie(napis, trie)
 begin
 węzeł = korzeń drzewa trie
 for i := 1 to długość napisu do
 litera := napis[i]
 while NEXT(węzeł, litera) = nil do
 węzeł := FAIL(węzeł)
 end
 węzeł := NEXT(węzeł, litera)
 if OUTPUT(węzeł) &lt;&gt; nil then
 wypisz pozycję i
 wypisz wszystkie wartości ze zbioru OUTPUT(węzeł)
 end
 end
 end
Determinizacja automatu.
Przy przetwarzaniu jednego znaku może być odwiedzone więcej niż jeden węzeł, tj. najpierw pewna liczba przejść przez krawędzie fail, a następnie przez jedną krawędź etykietowaną literą. Automat można jednak zdeterminizować, tj. zrezygnować z krawędzi fail i określić dla każdego węzła następnik, dzięki czemu dla jednej litery automat zmieni stan dokładnie raz. Wiąże się to jednak ze znacznym wzrostem wymagań pamięciowych.
Dla odróżnienia nowa funkcja przejść nazwana została DETNEXT.
procedure Aho-Corasick-determinizacja(trie)
 begin
 kolejka := pusta kolejka
 węzeł := korzeń drzewa trie
 for litera in alfabet do
 węzeł := NEXT(korzeń, litera)
 if węzeł &lt;&gt; korzeń then
 dodaj węzeł do kolejki
 end
 DETNEXT(korzeń, litera) := węzeł
 end
 while kolejka nie pusta do
 węzeł := weź z kolejki
 for litera in alfabet:
 if NEXT(węzeł, litera) = nil then
 DETNEXT(węzeł, litera) := DETNEXT(FAIL(węzeł), litera)
 else
 x = NEXT(węzeł, litera)
 DETNEXT(węzeł, litera) = x
 dodaj x do kolejki
 end
 end
 end
 end
Wówczas algorytm wyszukiwania upraszcza się do:
procedure Aho-Corasick-wyszukaj-w-deterministycznym(napis, trie)
 begin
 węzeł = korzeń drzewa trie
 for i := 1 to długość napisu do
 litera := napis[i]
 węzeł := DETNEXT(węzeł, litera)
 if OUTPUT(węzeł) &lt;&gt; nil then
 wypisz pozycję i
 wypisz wszystkie wartości ze zbioru OUTPUT(węzeł)
 end
 end
 end

</doc>
<doc id="1584703" url="https://pl.wikipedia.org/wiki?curid=1584703" title="Wiesław Godzic">
Wiesław Godzic

Wiesław Godzic (ur. 1 sierpnia 1953 w Wiślicy) – polski filmoznawca, medioznawca i socjolog, profesor nauk humanistycznych, nauczyciel akademicki.
Życiorys.
Początkowo związany z Uniwersytetem Śląskim w Katowicach, gdzie uzyskał stopień doktora w 1983 (w oparciu o pracę "Film i metafora. Pojęcie metafory w historii myśli filmowej"). Następnie do 2003 pracował na Uniwersytecie Jagiellońskim w Instytucie Sztuk Audiowizualnych. Na Wydziale Filologicznym UJ w 1991 uzyskał stopień doktora habilitowanego nauk humanistycznych w zakresie nauk o sztuce na podstawie rozprawy zatytułowanej "Film i psychoanaliza. Problem widza". W 1997 otrzymał tytuł profesora nauk humanistycznych. Wykładał także na Uniwersytecie Opolskim.
W 2003 został wykładowcą w Szkole Wyższej Psychologii Społecznej w Warszawie, gdzie został profesorem oraz pełnił funkcję dziekana Wydziału Nauk Humanistycznych i Społecznych, a w latach 2008–2011 prorektora ds. dydaktycznych i studenckich. Powołany w skład Komitetu Nauk o Kulturze Polskiej Akademii Nauk, zasiadał w jego prezydium. Był stypendystą m.in. Fundacji Kościuszkowskiej, Central European University, Getty Foundation i Deutscher Akademischer Austauschdienst. Gościnnie prowadził kursy i wykładał na Cleveland State University, a także uczelniach w Anglii i Norwegii.
Specjalizuje się w zagadnieniach z zakresu filmoznawstwa i medioznawstwa. Zajmuje się teorią filmu i mediów audiowizualnych, a także problematyką nowych mediów w tym Internetu. Jest twórcą i redaktorem naczelnym kwartalnika „Kultura Popularna”, a także redaktorem naukowym książkowej serii wydawniczej "Popkultura i media" Wydawnictw Akademickich i Profesjonalnych.
W latach 2005–2008 był członkiem rady Polskiego Instytutu Sztuki Filmowej. Uzyskiwał członkostwo International Institute of Communication w Londynie (1989), amerykańskim Society of Cinema Studies (1993). Należy do Polskiego Towarzystwa Filmoznawczego (członek założyciel), Polskiego Towarzystwa Semiotycznego i Stowarzyszenia Filmowców Polskich.
W 2011 prezydent Bronisław Komorowski odznaczył go Krzyżem Kawalerskim Orderu Odrodzenia Polski.
W młodości był instruktorem harcerskim (m.in. Krakowska 19 Lotnicza).
Wybrane publikacje.
Autor:
Redakcja prac zbiorowych:
Redakcja antologii:

</doc>
<doc id="1584708" url="https://pl.wikipedia.org/wiki?curid=1584708" title="3 Brygada Kawalerii (austro-węgierska)">
3 Brygada Kawalerii (austro-węgierska)

3 Brygada Kawalerii (niem. "3 Kavalleriebrigade") – brygada kawalerii cesarskiej i królewskiej Armii.
W 1876 roku Brygada Kawalerii w Mariborze (niem. "Marburg"), wchodząca w skład VI Dywizji Piechoty, została przemianowana na 3 Brygadę Kawalerii.
Komenda 3 KBrig. stacjonowała w Marburgu i wchodziła w skład 2 Dywizja Kawalerii (V Korpus).
W 1889 roku w skład brygady wchodził:
W latach 1891-1893 w komendzie brygady służbę pełnił Tadeusz Rozwadowski.
Organizacja pokojowa w 1914 roku
Organizacja wojenna w sierpniu 1914 roku

</doc>
<doc id="1584713" url="https://pl.wikipedia.org/wiki?curid=1584713" title="Srebrzystość liści">
Srebrzystość liści

Srebrzystość liści – grzybowa choroba wielu roślin, głównie drzew liściastych, wywoływana przez chrząstkoskórnika purpurowego ("Chondrostereum purpureum") należącego do klasy podstawczaków.
Występowanie i szkodliwość.
Patogen ma bardzo szeroki zasięg występowania. Jest powszechny w lasach. Występuje tutaj zwłaszcza na bukach, dębach, klonach i topolach, ale spotykany jest także na wielu innych gatunkach drzew. Atakuje także liczne gatunki drzew i krzewów owocowych, najczęściej
drzewa pestkowe, zwłaszcza śliwy. Rzadziej spotykany jest na jabłoni, gruszy, porzeczkach i agreście.
Srebrzystość liści prowadzi do zamierania całych gałęzi i konarów, a nawet całych drzew. W systematycznie przycinanych sadach choroba może rozwijać się epidemicznie. Była to groźna choroba w latach 70. i 80. XX wieku. Obecnie ma ona już niewielkie znaczenie, prawdopodobnie z powodu zmian technologicznych w sadownictwie.
Objawy.
W istocie podobne są do wywoływanych przez inne gatunki hub. Drewno na porażonych pędach powoli brunatnieje i murszeje, a kora ulega nekrozie, a miękisz w otoczeniu kory staje się gąbczasty. Zmiany w drewnie dochodzą aż do jego rdzenia. Całe martwe drewno przerasta grzybnia i ulega ono suchej zgniliźnie. Na obumarłych konarach i gałęziach grzyb wytwarza liczne, półkoliste owocniki. Mają pofałdowany brzeg, a ich górna część jest skórzasta i szara, dolna szarobrunatna lub fioletowoczerwona. Owocniki te na dolnej stronie wytwarzają zarodniki typu bazydiospor. Zarodniki te infekują rośliny wrastając przez rany. Grzybnia rozwija się w korze i drewnie, nigdy w liściach; jednak objawy srebrzystości, są łatwo zauważalne na liściach. Jest to zjawisko wtórne spowodowane wydzielaniem przez patogen enzymów powodujących „odklejanie” się bezbarwnej skórki liścia od zielonej warstwy miękiszu palisadowego.
Ochrona.
Nie stosuje się zwalczania chemicznego poprzez opryskiwanie za pomocą fungicydów. Profilaktyka rozprzestrzeniania się infekcji polega na usuwaniu wszystkich gałęzi z objawami choroby w miejscach poniżej występowania grzyba, natomiast powstałe rany zabezpiecza się przy użyciu farby emulsyjnej z dodatkiem środka grzybobójczego. Zabiegi takie powinny być wykonywane w lecie, kiedy objawy na liściach są wyraźnie widoczne. Silnie porażone drzewa (z owocnikami na pniach) powinny być usuwane z plantacji i palone. Narzędzia używane do cięcia drzew należy dezynfekować 70% alkoholem, lub 10% podchlorynem sodu.

</doc>
<doc id="1584714" url="https://pl.wikipedia.org/wiki?curid=1584714" title="President's Cup (WHL)">
President's Cup (WHL)



</doc>
<doc id="1584716" url="https://pl.wikipedia.org/wiki?curid=1584716" title="16 Brygada Kawalerii (austro-węgierska)">
16 Brygada Kawalerii (austro-węgierska)

16 Brygada Kawalerii (16. Cav.-Brig., 16. KBrig.) – brygada kawalerii cesarskiej i królewskiej Armii.
W latach 1900–1908 brygada była podporządkowana bezpośrednio komendantowi 5 Korpusu. Komenda brygady znajdowała się w Bratysławie (węg. "Pozsony", ). W skład brygady wchodził:
W 1903 roku zmieniono pisownię formacji z „Cavallerie” na „Kavallerie”.
W 1908 roku brygada została włączona w skład nowo utworzonej Dywizji Kawalerii Pozsony, która w 1912 roku została przemianowana na 2 Dywizję Kawalerii. Komenda brygady nadal miała swoją siedzibę w Bratysławie.
W 1911 roku w skład brygady nadal wchodził:
W 1912 roku Pułk Huzarów Nr 9 został włączony w skład 8 Brygady Kawalerii, a Pułk Huzarów Nr 11 w skład 14 Brygady Kawalerii. W ich miejsce włączono Pułk Huzarów Nr 3, który dotychczas wchodził w skład 5 Brygady Kawalerii oraz Pułk Ułanów Nr 5, który został wyłączony z 8 Brygady Kawalerii.
W latach 1912–1914 w skład brygady wchodził:

</doc>
<doc id="1584718" url="https://pl.wikipedia.org/wiki?curid=1584718" title="Parafia świętych Apostołów Piotra i Pawła w Mszance">
Parafia świętych Apostołów Piotra i Pawła w Mszance

Parafia świętych Apostołów Piotra i Pawła w Mszance - parafia znajdująca się w diecezji tarnowskiej w dekanacie łużniańskim.
Proboszczem Mszanki jest od roku 2009 jest ks. Jacek Mikulski. Jest to jedyny kapłan służący w tej parafii.
Parafia erygowana 5 kwietnia 1950 przez bp Jana Stepe. Wcześniej obszar dzisiejszej parafii należał do parafii Moszczenica.
Kościół parafialny wybudowano w 1938 w stylu eklektycznym, po 1945 powstała dzwonnica.

</doc>
<doc id="1584719" url="https://pl.wikipedia.org/wiki?curid=1584719" title="Jason Holland">
Jason Holland

Jason Holland (ur. 30 kwietnia 1976 w Morinville) – niemiecki hokeista kanadyjskiego pochodzenia, reprezentant Niemiec.

</doc>
<doc id="1584722" url="https://pl.wikipedia.org/wiki?curid=1584722" title="Rentowność sprzedaży netto">
Rentowność sprzedaży netto

Rentowność sprzedaży netto (ang. "net profit margin") - informuje, ile zysku (straty) po opodatkowaniu (netto) wypracowują wszystkie przychody z działalności. Innymi słowy, jaką część lub jaki procent wszystkich przychodów stanowi zysk po opodatkowaniu. Im wyższy wskaźnik sprzedaży netto tym lepiej, gdyż przedsiębiorstwo generuje większe przychody ze wszystkich rodzajów działalności i dzięki temu przynosi większy zysk dostępny dla właścicieli.

</doc>
<doc id="1584726" url="https://pl.wikipedia.org/wiki?curid=1584726" title="The Punisher (gra arcade)">
The Punisher (gra arcade)

The Punisher (jap. "パニッシャー") – gra arcade wydana w 1993 roku przez Capcom najpierw na automaty. Gra oparta jest o postać bezwzględnego pogromcy przestępczości Punishera, antybohatera uniwersum komiksów Marvel. Muzykę do gry skomponowała Yoko Shimomura.
Gra.
"The Punisher" jest to utrzymana w komiksowym stylu gra z gatunku bijatyk, w której Punisher i Nick Fury (inna postać z uniwersum Marvela, obsługiwana przez drugiego gracza) wyruszają na misję w celu wytropienia i zgładzenia szefa mafii – Kingpina (Wilson Fisk), po drodze likwidując innych przestępców.
Rozgrywka.
System gry opiera się ona na podobnym systemie jak inne tzw. bijatyki chodzone firmy Capcom wywodzące się z "Final Fight". Inaczej jednak niż w wielu innych grach tego typu, obaj bohaterowie nie różnią się od siebie niczym poza wyglądem. Podobnie jak np. w "Cadillacs and Dinosaurs", gracz korzysta z kilku rodzajów broni palnej (Ingram, M16, miotacz ognia), na przemian z walką wręcz i na bliski zasięg. Do dyspozycji są m.in. kije baseballowe, noże, topory, katany i shurikeny, jak również szereg broni improwizowanych (jak np. wiązki dynamitu, gazrurki, koła od samochodów i gaśnice, a nawet części zniszczonych robotów). W kilku fragmentach gry bohaterowie automatycznie wyciągają pistolety, do dyspozycji gracza jest też ograniczoną liczba granatów ręcznych (cios specjalny).
Wersja domowa.
Gra została wydana także na konsolę Sega Mega Drive w latach 1994 (USA) i 1995 (Europa). W czasie konwersji doszło do wielu zmian związanych z ograniczeniami sprzętowymi i cenzurą, z powodu czego wersja ta została nieco gorzej przyjęta przez graczy (w odróżnieniu od wersji oryginalnej, uważanej za jedną z najlepszych pozycji tego typu).

</doc>
<doc id="1584727" url="https://pl.wikipedia.org/wiki?curid=1584727" title="Lingwistyka matematyczna">
Lingwistyka matematyczna

Lingwistyka matematyczna – dział językoznawstwa, w którym do badania języków stosuje się metody matematyczne, podzielony na dwa kierunki: syntetyczny i analityczny. Kierunek syntetyczny zajmuje się badaniem różnych typów gramatyk, a kierunek analityczny bada różne typy gramatyk formalnych (związany z informatyką).

</doc>
<doc id="1584728" url="https://pl.wikipedia.org/wiki?curid=1584728" title="Salomon Rothschild">
Salomon Rothschild

Salomon Mayer von Rothschild (ur. 9 września 1774, zm. 28 lipca 1855) był bankierem i założycielem wiedeńskiego oddziału banku rodziny Rothschildów.
Życiorys.
Urodził się we Frankfurcie nad Menem jako trzecie dziecko i drugi syn Mayera Amschela Rothschilda (1744-1812) i Gutlé Schnapper (1753-1849). W 1800 poślubił Caroline Stern (1782-1854). Mieli następujące dzieci:
Jego ojciec założył bank we Frankfurcie nad Menem. Dążeniem jego było rozszerzenie rodzinnego biznesu na całą Europę, najstarszy syn Rothschilda pozostał we Frankfurcie, a każdy z pozostałych czterech synów został wysłany do różnych miast europejskich w celu ustanowienia oddziału bankowego. Salomon von Rothschild został akcjonariuszem de Rothschild Frères – banku jego brata Jamesa Rothschilda, który został otwarty w 1817 roku w Paryżu. On sam w 1820 roku zakłada bank w Wiedniu, w celu finansowania projektów rządu austriackiego, m.in. rozwój kolei w tym kraju. W 1822 roku został nobilitowany do godności barona poprzez Franciszka II Habsburga. Salomon Rothschild inwestował w nieruchomości, sztukę i antyki oraz prowadził działalność filantropijną.
Podczas Wiosny Ludów wzmagały się nastroje negatywne wobec rodziny Rothschildów, ze względu na współpracę z Habsburgami wyrażone w postaci rozprowadzanych licznych pamfletów. W tej sytuacji bank w Wiedniu stracił dużo kapitału a sam Salomon polityczne wpływy. Po tym wydarzeniu władzę w firmie oddał swemu synowi Anselmowi, a sam udał się na emeryturę i wyjechał do Paryża, gdzie zmarł w 1855 roku. Ze swojej kolekcji podarował muzeum w Luwrze kilka renesansowych dzieł sztuki z Francji i Włoch oraz dwa XVIII-wieczne obrazy Carlo Dolciego.

</doc>
<doc id="1584730" url="https://pl.wikipedia.org/wiki?curid=1584730" title="Łomnicka Grań">
Łomnicka Grań

Łomnicka Grań, dawniej także Łomnicki Grzebień (słow. "Lomnický hrebeň", niem. "Lomnitzer Kamm", węg. "Lomnici-gerinc") – długa, tatrzańska grań boczna, która stanowi fragment grani odchodzącej na południowy wschód w wierzchołku Łomnicy od południowo-wschodniej grani Wyżniego Baraniego Zwornika. Łomnicka Grań odgranicza Dolinę Małej Zimnej Wody i górne partie Doliny Zimnej Wody od Doliny Łomnickiej. Początek grani stanowi Łomnicka Przełęcz, a jej końcowe fragmenty znajdują się w lesie nieopodal Wodospadów Zimnej Wody. Najwyższym wzniesieniem Łomnickiej Grani jest Wielka Łomnicka Baszta o wysokości 2215 m.
Topografia.
W Łomnickiej Grani znajdują się w kolejności z północy na południe obiekty wymienione poniżej. Słowackie nazwy podane są według czterojęzycznego słownika tatrzańskiego, wysokości – według atlasu satelitarnego Tatr i Podtatrza.
Właściwa część grani kończy się ponad Doliną Zimnej Wody, w okolicach Wodospadów Zimnej Wody i Staroleśnej Polany. Jej niewyraźnym przedłużeniem jest długi i szeroki wał morenowy, stanowiący północne ograniczenie Doliny Zimnej Wody. Ponad jej dolną częścią wznosi się w nim Suchy Wierch Łomnicki (1047 m) oraz Łomnicki Przysłop (1006 m).
Łomnicka Grań opada stromymi urwiskami w kierunku Doliny Małej Zimnej Wody, natomiast na stronę Doliny Łomnickiej skalistym zboczem pokrytym piargiem. U jej podnóża, po stronie Doliny Łomnickiej znajduje się szereg pól poprzecinanych żlebami oraz grzęd. Są to kolejno od północy:
U stóp Łomnickich Czub, po stronie Doliny Małej Zimnej Wody położone jest Schronisko Zamkovskiego.
Na dnie dolnych partii Pustego Pola leży niewielki stawek zwany Łomnickim Okiem. Spod Łomnickiej Grani na południowy wschód wypływają dwa małe potoczki: Szkaradna Woda i Głęboka Woda, które łączą się nieco niżej, tworząc jeden większy potok zwany Głębokim Potokiem.
Turystyka.
Łomnicka Grań jest łatwo dostępna dla turystów, ponieważ prowadzi w jej okolice kolejka krzesełkowa znad Łomnickiego Stawu. Zielono znakowany szlak turystyczny, którego fragment pokonuje się obecnie kolejką, wiedzie na siodło Łomnickiej Przełęczy, a z niej bardzo łatwą ścieżką na wierzchołek Wielkiej Łomnickiej Baszty. Niżej przez niewielkie wypłaszczenie w Łomnickiej Grani zwane Łomnicką Kazalnicą przebiega czerwono znakowana Magistrala Tatrzańska. Inne rejony grani nie są dostępne. Zimą rejony Łomnickiej Grani są szczególnie atrakcyjne dla turystów, ponieważ jej zboczem, przez Łomnickie Pole poprowadzony jest stok narciarski, który rozpoczyna się poniżej siodła Łomnickiej Przełęczy.
Historia.
Łomnicka Grań była odwiedzana od dawna przez spiskich myśliwych. Okolice obfitowały w zwierzynę, więc były dogodnym miejscem do polowań. Pierwszą drogę taternicką na urwiskach Łomnickiej Grani, od strony Doliny Małej Zimnej Wody, pokonano dopiero w 1930 r. Była to droga prowadząca na wierzchołek Wielkiej Łomnickiej Baszty. Dalsza działalność taternicka na tychże urwiskach została wznowiona dopiero po 1964 r.
W latach 30. XX w. zbudowano Magistralę Tatrzańską przecinającą dolną część Łomnickiej Grani, a w latach 1957–1959 postawiono wyciąg krzesełkowy prowadzący na partie podszczytowe Wielkiej Łomnickiej Baszty. Nieco później w 1978 r. pobudowano wyciąg na Łomnicką Przełęcz. Starszy został zdemontowany.
W 1968 r. na stokach Wielkiej Łomnickiej Baszty zbudowano na potrzeby filmu "Medená veža" niewielki domek. Po zakończeniu zdjęć do filmu został on przekazany pod jurysdykcję TANAP-u.

</doc>
<doc id="1584736" url="https://pl.wikipedia.org/wiki?curid=1584736" title="Jewhen Kuczerewski">
Jewhen Kuczerewski

Jewhen Mefodijowycz Kuczerewski, ukr. Євген Мефодійович Кучеревський, ros. Евгений Мефодьевич Кучеревский, "Jiewgienij Miefodjewicz Kuczieriewski" (ur. 6 sierpnia 1941 w Chersoniu, Ukraińska SRR, zm. 26 sierpnia 2006 w Dniepropetrowsku, Ukraina) – ukraiński piłkarz, grający na pozycji bramkarza, trener.
Kariera piłkarska.
W 1954 rozpoczął karierę piłkarską w juniorskiej drużynie Spartak Chersoń, skąd przeszedł do drużyny seniorów. W latach 1962-1965 bronił barw wojskowego SKA Odessa. Od 1966 występował w trzecioligowej drużynie Sudnobudiwelnyk Mikołajów. W 1968 przeszedł do amatorskiej drużyny Awanhard Żółte Wody, w której w 1972 ukończył karierę piłkarską.
Kariera trenerska.
Pracę szkoleniową rozpoczął w 1981. Trenował ukraińskie kluby Kołos Nikopol i Sudnobudiwelnyk Mikolajów. Od grudnia 1986 na stanowisku głównego trenera Dnipra Dniepropietrowsk, z którym w 1988 zdobył Mistrzostwo ZSRR oraz Puchar ZSRR w 1989. Po rozpadzie ZSRR wyjechał za granicę trenować tunezyjski klub Étoile Sportive du Sahel. Następnie prowadził juniorską i olimpijską reprezentację Rosji. W 1994 powrócił do Mikołajowa, gdzie trenował miejscowy klub. W latach 1997-2000 pracował z rosyjskimi klubami Arsenał Tuła, Rotor Wołgograd oraz Torpedo-ZIŁ Moskwa. Od sezonu 2001/02 ponownie na stanowisku głównego trenera Dnipra Dniepropietrowsk, z którym osiągnął sukcesy w rozgrywkach Pucharu UEFA (1/16 finału). Po nieudanym sezonie 2005/06 zrezygnował z prowadzenia klubu. Jednak pozostał w klubie na stanowisku dyrektora sportowego. Tragicznie zginął 26 sierpnia 2006 w wypadku samochodowym koło Dniepropietrowska.

</doc>
<doc id="1584737" url="https://pl.wikipedia.org/wiki?curid=1584737" title="Wskaźnik zyskowności brutto">
Wskaźnik zyskowności brutto

Zyskowność sprzedaży brutto – informuje, jaka jest zyskowność prowadzonej przez przedsiębiorstwo działalności (lub deficyt – przy ujemnych wartościach) przy uwzględnieniu wszystkich segmentów działalności: podstawowej operacyjnej, pozostałej operacyjnej, finansowej i inwestycyjnej oraz zdarzeń nadzwyczajnych. Pokazuje zatem, co osiągnęło przedsiębiorstwo jako całość, tzn. o ile procent przychody były wyższe od kosztów.
Zyskowność brutto sprzedaży pokazuje, ile zysku (straty) przed opodatkowaniem wypracowują wszystkie przychody z działalności jednostki gospodarczej. Jest to wskaźnik stymulatywny, czyli im wyższy, tym lepiej, gdyż jednostka więcej zarabia.
formula_1
gdzie przychody operacyjne to przychody netto ze sprzedaży produktów, towarów i materiałów oraz pozostałe.

</doc>
<doc id="1584740" url="https://pl.wikipedia.org/wiki?curid=1584740" title="Sudnobudiwelnyk Mikołajów">
Sudnobudiwelnyk Mikołajów



</doc>
<doc id="1584747" url="https://pl.wikipedia.org/wiki?curid=1584747" title="Lippe-Detmold">
Lippe-Detmold



</doc>
<doc id="1584748" url="https://pl.wikipedia.org/wiki?curid=1584748" title="Grafstwo Lippe">
Grafstwo Lippe



</doc>
<doc id="1584749" url="https://pl.wikipedia.org/wiki?curid=1584749" title="Hrabstwo Lippe">
Hrabstwo Lippe



</doc>
<doc id="1584753" url="https://pl.wikipedia.org/wiki?curid=1584753" title="Chromonema">
Chromonema

Chromonema - włókno będące wyższym poziomem organizacji chromatyny w strukturze chromosomu. Włókno może być obserwowane w mikroskopie świetlnym po dekondensacji chromatyny. Na początku fazy G1 ma grubość 100-130 nm. W wyniku dalszej dekondensacji we wczesnej fazie S grubość włókna maleje do 60-80 nm.

</doc>
<doc id="1584754" url="https://pl.wikipedia.org/wiki?curid=1584754" title="Nathan Mayer Rothschild">
Nathan Mayer Rothschild

Nathan Mayer Freiherr von Rothschild (ur. 16 września 1777, zm. 28 lipca 1836) – londyński finansista i jeden z założycieli międzynarodowej potęgi banku Rothschildów. 
Życiorys.
Urodził się we Frankfurcie nad Menem jako czwarte dziecko Mayera Amschela Rothschilda (1744-1812) i Gutle Schnapper (1753-1849).
W 1798 roku zamieszkał w Manchesterze i prowadził handel wyrobami włókienniczymi oraz zajmował się finansami. Później przeprowadził się do Londynu i rozpoczął działalność bankową w roku 1805 roku.
W dniu 22 października 1806 r. poślubił w Londynie Hannah Barent-Cohen (1783-1850). Mieli siedmioro dzieci:
W 1818 roku dostał tytuł Reichsfreiherra od cesarza Franciszka II Habsburga. Został pochowany na otwartym w 1761 cmentarzu żydowskim przy Brady Street w Londynie.

</doc>
<doc id="1584755" url="https://pl.wikipedia.org/wiki?curid=1584755" title="Bitwa o Corregidor">
Bitwa o Corregidor



</doc>
<doc id="1584756" url="https://pl.wikipedia.org/wiki?curid=1584756" title="Górnośląska Kolej Wąskotorowa">
Górnośląska Kolej Wąskotorowa



</doc>
<doc id="1584761" url="https://pl.wikipedia.org/wiki?curid=1584761" title="Ekran elektryczny">
Ekran elektryczny



</doc>
<doc id="1584764" url="https://pl.wikipedia.org/wiki?curid=1584764" title="Królestwo Ryūkyū">
Królestwo Ryūkyū



</doc>
<doc id="1584769" url="https://pl.wikipedia.org/wiki?curid=1584769" title="Shades 1968–1998">
Shades 1968–1998

Shades 1968-1998 – 4-płytowy box set zespołu Deep Purple wydany 16 marca 1999. Album zawiera rzadkie edycje oraz wersje singlowe utworów z lat 1968–1998. Całość została poddana dokładnej obróbce cyfrowej.

</doc>
<doc id="1584773" url="https://pl.wikipedia.org/wiki?curid=1584773" title="Potyczka koło dworu Brécourt">
Potyczka koło dworu Brécourt

Potyczka koło dworu Brécourt – akcja zniszczenia baterii 4 dział ostrzeliwujących plażę Utah, która miała miejsce 6 czerwca 1944 w Normandii. Jest to klasyczny przykład taktyki małych pododdziałów w ataku na dużo większe siły wroga. Do dzisiaj akcję omawia się na wykładach teoretycznych w akademii wojskowej West Point. Potyczka koło dworu Brécourt ukazana została w odcinku 2 amerykańsko-brytyjskiego serialu "Kompania braci".
Przed akcją.
Podczas zrzutu spadochronowego będącego częścią operacji Neptune w nocy z 5 na 6 czerwca 1944 roku zginął dowódca kompanii E 506 Pułku 101 Dywizji Powietrznodesantowej kapitan Thomas Meehan III, którego samolot został zestrzelony przez artylerię przeciwlotniczą. Dowodzenie pododdziałem przejął porucznik Richard Winters. Po połączeniu jego jednostki z jednostką macierzystą w wiosce Le Grand Chemin rano, 6 czerwca 1944, Winters otrzymał nowe rozkazy. Miał zniszczyć baterię niemieckich dział 88 mm, które otworzyły ogień w kierunku plaży Utah, gdzie właśnie desantowała się 4 Dywizja Piechoty. Powiedziano mu tylko: „Tam wzdłuż żywopłotu widać strzały. Zajmij się tym”. Winters nie był pierwszym, który dostał to zadanie. Kilka innych jednostek wcześnie rano natknęło się na tę samą pozycję nieprzyjaciela, ale zostały bardzo szybko odparte.
Po wykonaniu osobistego rozpoznania terenu około godziny 8:30 rano, Richard Winters zebrał zespół trzynastu ludzi ze swojej oraz innych kompanii. Wiedział, że działa artyleryjskie rozmieszczone są na południe od wsi Le Grand Chemin. Nie przypuszczał tego, iż rozmieszczone są jednak po drugiej stronie żywopłotu i postanowił zaatakować dwór Brécourt zlokalizowany trzy mile na południowy wschód od plaży Utah i na północ od wsi Sainte-Marie-du-Mont. Właśnie tam dostrzegł 6 Baterię 90 Pułku Artylerii, składającą się z czterech 105 mm haubic (dowództwo błędnie wzięło je za działa 88 mm), połączonych okopami bronionymi przez kompanię niemieckich żołnierzy.
Winters uważał, że baterii artyleryjskich bronić będzie część jednostki z 6 Fallschirmjägerregiment (6 Pułk Spadochroniarzy) z rozmieszczonymi karabinami maszynowymi MG 42. Nie udało się ustalić, który jej pododdział się tam znajdował. 1 Batalion 6 Pułku otrzymał rozkaz przedostania się z Carentan do Sainte-Marie-du-Mont. 1 Kompania 919 Pułku Grenadierów (709 Dywizja Piechoty) została wysłana i rozmieszczona w okolicy Sainte-Marie-du-Mont z zadaniem utrzymania tego obszaru. Natomiast 1058 Pułk Grenadierów (91 Dywizja Piechoty) bronił się w niedalekiej odległości od Sainte-Marie-du-Mont, w posiadaniu tego pułku była również część artylerii. 795 Gruziński Batalion Piechoty (Legion Gruziński) przydzielony do 709 Dywizji Piechoty znajdował się na północny zachód od Turqueville, jednak mało prawdopodobne było uczestnictwo ich w bitwie, z powodu bardzo trudnych warunków ukształtowania terenu. Jednakże którakolwiek jednostka broniłaby baterii artyleryjskich, amerykańscy spadochroniarze musieli zmierzyć się z wrogiem liczącym około 60 żołnierzy Wehrmachtu.
Akcja trwała niecałą godzinę i zakończyła się zniszczeniem wszystkich niemieckich dział oraz wyeliminowaniem większości ludzi z ich obsługi. Z powodu braku ładunków wybuchowych, Amerykanie zniszczyli haubice, rozdymając ich lufy granatami. W jednym z bunkrów sąsiadujących z okopami Winters znalazł mapę z zaznaczonymi wszystkimi niemieckimi bateriami artyleryjskimi na półwyspie Cotentin. W akcji poległo 4 amerykańskich spadochroniarzy, 2 zostało rannych. Niemcy stracili 20 zabitych i 12 wziętych do niewoli. Po zniszczeniu dział Winters postanowił się wycofać. Jeszcze tego samego dnia, przy współpracy z czołgami M4 Sherman, które przybyły z plaży Utah, majątek Brécourt został ostatecznie zajęty przez aliantów.

</doc>
<doc id="1584775" url="https://pl.wikipedia.org/wiki?curid=1584775" title="Metoda kosztów szacunkowych">
Metoda kosztów szacunkowych

Metoda kosztów szacunkowych – szacunkowa metoda ustalania kosztów w przypadku podatku dochodowego od osób fizycznych stosowana w sytuacji utrudnionego lub niemożliwego prowadzenia rzeczywistej ewidencji osiąganych dochodów i ponoszonych wydatków.
Zgodnie z art. 23 § 1 Ordynacji podatkowej organ podatkowy określa podstawę opodatkowania w drodze oszacowania, jeżeli:
Szacunkowa metoda ustalania kosztów może mieć zastosowanie do podatników będących osobami fizycznymi, którzy zajmują się działalnością gospodarczą w zakresie wyspecjalizowanej produkcji rolnej i rezygnują z prowadzenia księgi przychodów i rozchodów. Określenie dochodów podatnika opiera się wówczas na zastosowaniu odpowiednich przeliczników w postaci norm szacunkowej dochodowości.
Szacunkowa metoda ustalania kosztów ma zastosowanie także do opodatkowania dochodów osób fizycznych, gdy dochody te nie mają pokrycia w ujawnionych źródłach przychodu lub pochodzą ze źródeł nieujawnionych. Podatek dochodowy jest wówczas obliczany przy zastosowaniu skali proporcjonalnej i bardzo wysokiej stawki procentowej; ma on charakter konsumpcyjny i stanowi w gruncie rzeczy sankcję za nieujawnienie (lub niepełne ujawnienie) swoich dochodów. Punktem wyjścia do ustalenia podstawy opodatkowania jest poziom wydatków podatnika w zestawieniu z deklarowaną (ujawnioną) wielkością dochodów.

</doc>
<doc id="1584776" url="https://pl.wikipedia.org/wiki?curid=1584776" title="Scharnhorst (okręt)">
Scharnhorst (okręt)

„Scharnhorst” – nazwa noszona na przestrzeni dziejów przez kilka niemieckich okrętów:

</doc>
<doc id="1584781" url="https://pl.wikipedia.org/wiki?curid=1584781" title="Parafia Opieki Matki Bożej i Poczajowskiej Ikony Matki Bożej w Bielance">
Parafia Opieki Matki Bożej i Poczajowskiej Ikony Matki Bożej w Bielance

 
Parafia Opieki Matki Bożej i Poczajowskiej Ikony Matki Bożej – parafia prawosławna w Bielance, w dekanacie Gorlice diecezji przemysko-gorlickiej.
Na terenie parafii funkcjonuje 1 cerkiew:
Historia.
W Bielance 23 czerwca 2012 rozpoczęto budowę nowej świątyni parafialnej – murowanej cerkwi pod wezwaniem Opieki Matki Bożej i Poczajowskiej Ikony Matki Bożej. Konsekracja cerkwi miała miejsce 7 września 2014.
Parafia liczy około 30 osób.
Na cmentarzu parafii pochowany jest Stefan Hładyk.
Zasięg terytorialny.
Bielanka

</doc>
<doc id="1584782" url="https://pl.wikipedia.org/wiki?curid=1584782" title="Zasada powszechności przedmiotowej">
Zasada powszechności przedmiotowej

Zasada powszechności przedmiotowej – zasada mówiąca o tym, że opodatkowaniu powinien podlegać łączny dochód osoby fizycznej, nie dochody z określonych źródeł przychodu.
Dochód podlegający opodatkowaniu powstaje przez zsumowanie wszystkich dochodów osoby je uzyskującej. Konsekwencją powszechności przedmiotowej podatku dochodowego jest możliwość wyrównania strat z jednego źródła przychodów dochodami z innych źródeł.

</doc>
<doc id="1584784" url="https://pl.wikipedia.org/wiki?curid=1584784" title="Téka">
Téka

Téka – węgierski zespół ludowy (folkowy) założony w 1976 roku w Budapeszcie.
Wykonują węgierską instrumentalną muzykę ludową wykorzystując tradycyjne i unikalne instrumenty muzyczne.

</doc>
<doc id="1584786" url="https://pl.wikipedia.org/wiki?curid=1584786" title="Kwiat ciała i krwi">
Kwiat ciała i krwi



</doc>
<doc id="1584793" url="https://pl.wikipedia.org/wiki?curid=1584793" title="Pinokio (serial animowany 1976)">
Pinokio (serial animowany 1976)

 – japońsko-austriacko-zachodnioniemiecki serial animowany z 1976 roku wyprodukowany przez Nippon Animation we współpracy z ZDF i ORF na podstawie powieści Carlo Collodiego.
Wersja polska.
W Polsce serial emitowany na TVP1 w Wieczorynce od 12 października 1994 do 13 grudnia 1995.
Wersja polska: Telewizyjne Studia Dźwięku w Warszawie
Reżyseria: Andrzej Bogusz
Dialogi:
Dźwięk: Paweł Gniado
Montaż: Zofia Dmoch
Kierownictwo produkcji: Dorota Filipek-Załęska
Wystąpili:
Tekst piosenki: Krzysztof Rześniowiecki
Śpiewała: Eleni
Lektor: Maciej Gudowski

</doc>
<doc id="1584794" url="https://pl.wikipedia.org/wiki?curid=1584794" title="Nadawca (telekomunikacja)">
Nadawca (telekomunikacja)

Nadawca (źródło, ang. "sender", "source") – określenie używane w telekomunikacji do zidentyfikowania podmiotu będącego źródłem transmisji lub komunikatu. Nadawca wysyła informację używając kodu przy pomocy fizycznego medium transmisji. Nadawcą może być np. urządzenie, aplikacja lub użytkownik.

</doc>
<doc id="1584798" url="https://pl.wikipedia.org/wiki?curid=1584798" title="Jesse Hughes">
Jesse Hughes

 
Jesse Hughes (ur. 24 września 1972) – amerykański muzyk, lider zespołu Eagles of Death Metal. Pełni rolę wokalisty i gitarzysty. Jego pseudonimy to "The Devil", "Boots Electric", "J Devil".

</doc>
<doc id="1584802" url="https://pl.wikipedia.org/wiki?curid=1584802" title="Ĳsselmeer">
Ĳsselmeer



</doc>
<doc id="1584803" url="https://pl.wikipedia.org/wiki?curid=1584803" title="On nigdy nie umiera">
On nigdy nie umiera



</doc>
<doc id="1584807" url="https://pl.wikipedia.org/wiki?curid=1584807" title="Joe DeLoach">
Joe DeLoach

Joseph („Joe”) Nathaniel DeLoach (ur. 5 czerwca 1967 w Bay City w Teksasie) – amerykański lekkoatleta, sprinter, mistrz olimpijski.
Pochodzi z wielodzietnej rodziny (ma 11 sióstr i 1 brata). Trenował lekką atletykę podczas studiów na University of Houston.
W czasie amerykańskich kwalifikacji przed igrzyskami olimpijskimi w 1988 w Seulu wygrał bieg na 200 metrów. Postawiło do to w roli faworyta razem z Carlem Lewisem przed igrzyskami. Obaj zawodnicy weszli do finału, w którym zajęli 1. i 2. miejsce. DeLoach tym samym pozbawił Lewisa powtórzenia sukcesu zdobycia 4 złotych medali na tych samych igrzyskach (Lewis osiągnął to na igrzyskach w 1984 w Los Angeles, a w Seulu zdobył 2 złote medale). De Loach ustanowił w tym biegu rekord olimpijski wynikiem 19,75 s.
W późniejszych latach nie osiągnął tak wysokiej formy. Po opuszczeniu igrzysk w 1992 w Barcelonie wskutek kontuzji zakończył karierę.

</doc>
<doc id="1584808" url="https://pl.wikipedia.org/wiki?curid=1584808" title="Habub">
Habub

Habub, haboob – burza piaskowa związana najczęściej z prądem zstępującym w burzach atmosferycznych. Występuje na obszarach pustyń, m.in. na Półwyspie Arabskim i środkowych stanach USA, np. w Arizonie i Kolorado.

</doc>
<doc id="1584809" url="https://pl.wikipedia.org/wiki?curid=1584809" title="Mostek Behrendta">
Mostek Behrendta

Mostek Behrendta – mostek pomiarowy zasilany prądem przemiennym służący do pomiaru rezystancji uziemienia metodą kompensacyjną.
W mostku Behrendta jako źródło prądu przemiennego stosuje się induktor. Spadek napięcia na oporze uziemienia formula_1 kompensuje się przez spadek napięcia od prądu formula_2 na oporze formula_3 (rezystancja zmienna służąca do zrównoważenia mostka). Prąd formula_4 płynący w obwodzie złożonym uziomu badanego formula_5 i uziomu pomocniczego formula_6 transformuje się do obwodu pomiarowego przez transformator prądowy o przekładni formula_7
Zmieniając rezystancję formula_9 doprowadzamy mostek do stanu równowagi, w którym przez galwanometr (lub inny wskaźnik równowagi) i sondę pomocniczą nie płynie prąd. Aby uzyskać stan równowagi, musi zostać spełniony warunek:
Stąd rezystancję uziemienia możemy przedstawić wzorem:
W roli galwanometru może zostać użyty przyrząd magnetoelektryczny z prostownikiem.

</doc>
<doc id="1584810" url="https://pl.wikipedia.org/wiki?curid=1584810" title="Hotel dla psów">
Hotel dla psów

Hotel dla psów (ang. "Hotel for Dogs") – amerykański film komediowy. Jest to adaptacja powieści Lois Duncan pod tym samym tytułem.
W weekend otwierający emisję w Stanach Zjednoczonych wpływy z biletów wyniosły 17 012 212 dolarów amerykańskich.
Fabuła.
Andi (Emma Roberts) i Bruce (Jake T. Austin) są rodzeństwem. W tajemnicy przed swoimi opiekunami (Lisa Kudrow i Kevin Dillon) chowaja swojego dawnego psa o imieniu Piątek. W końcu postanawiają znaleźć mu nowy dom. Pewnego dnia Piątek ucieka do starego, opuszczonego hotelu, w którym mieszka już kilka bezdomnych psów : Georgia i Lenny i wiele innych .Gdy Andi i Bruce się o tym dowiadują, pozwalają swojemu pupilowi tam zostać i kryją to przed opiekunami. Jednak okazuje się, że trzy inne psy (Cooper, Romeo i Shep) potrzebują nowego domu. Andi przygarnia je, a Bruce adoptuje dobermana znalezionego na ulicy. Kiedy policja się dowiaduje o hotelu, łapie psy i zamyka je w schronisku, a Andi i Bruce zostają rozdzieleni. Ostatecznie sytuację ratuje Piątek i łączy rodzeństwo, które - z jego pomocą - uwalnia wszystkie psy. Jednak policja i hycle ich ścigają. Na szczęście Piątek kieruje się do hotelu, a reszta psów za nim. Polucja i hycle dochodzą do wniosku, że opuszczony hotel to ich prawdziwy dom. A rodzeństwa w końcu zostaje adoptowane .
Wersja polska.
Reżyseria: Elżbieta Kopocińska-Bednarek
Dialogi polskie: Anna Niedźwiecka
Dźwięk i montaż: Janusz Tokarzewski
Kierownictwo produkcji: Dorota Nyczek
Obsada:

</doc>
<doc id="1584811" url="https://pl.wikipedia.org/wiki?curid=1584811" title="María José Rienda">
María José Rienda

María José Rienda Contreras (ur. 12 czerwca 1975 w Granadzie) – hiszpańska narciarka alpejska.
Kariera.
Pierwszy raz na arenie międzynarodowej pojawiła się w 1992 roku, startując na mistrzostwach świata juniorów w Mariborze. Zajęła tam między innymi 26. miejsce w kombinacji i 39. miejsce w gigancie.
W zawodach Pucharu Świata zadebiutowała 2 lutego 1994 roku w Sierra Nevada, gdzie zajęła 56. miejsce w zjeździe. Pierwsze pucharowe punkty zdobyła 8 stycznia 1995 roku w Haus, zajmując 20. miejsce w gigancie. Pierwszy raz na podium zawodów tego cyklu stanęła 25 października 2003 roku w Sölden, zajmując trzecie miejsce w tej samej konkurencji. W zawodach tych wyprzedziły ją jedynie Niemka Martina Ertl i Anja Pärson ze Szwecji. W kolejnych startach jeszcze dziesięć razy stawała na podium, odnosząc przy tym sześć zwycięstw, wszystkie w gigancie: 20 lutego 2005 roku w Åre, 13 marca 2005 roku w Lenzerheide, 10 grudnia 2005 roku w Aspen, 3 i 4 lutego 2006 roku w Ofterschwang oraz 5 marca 2006 roku w Hafjell. Najlepsze wyniki osiągnęła w sezonie 2005/2006, który ukończyła na 13. pozycji w klasyfikacji generalnej i drugiej w klasyfikacji giganta. Ponadto w sezonach 2003/2004 i 2004/2005 była trzecia w klasyfikacji giganta.
W 1994 roku wystartowała na igrzyskach olimpijskich w Lillehammer, zajmując miejsca w trzeciej dziesiątce. Startowała na czterech kolejnych edycjach tej imprezy, najwyższą lokatę zajmując podczas igrzysk olimpijskich w Salt Lake City w 2002 roku. Zajęła tam szóste miejsce w gigancie, tracąc 0,86 sekundy do brązowej medalistki, Sonji Nef ze Szwajcarii. Była też między innymi dziewiąta w gigancie na mistrzostwach świata w Sestriere w 1997 roku oraz rozgrywanych osiem lat później mistrzostwach świata w Bormio/Santa Caterina.
W 2011 roku zakończyła karierę.

</doc>
<doc id="1584813" url="https://pl.wikipedia.org/wiki?curid=1584813" title="Józef Skwark">
Józef Skwark

Józef Skwark (ur. 1 stycznia 1938 w Balicach, zm. 25 listopada 2022 w Warszawie) – polski aktor i reżyser teatralny.
Życiorys.
W 1961 roku ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, a w 1979 na Wydziale Reżyserii Dramatu Państwowej Wyższej Szkoły Teatralnej im. Ludwika Solskiego w Krakowie. W teatrze zadebiutował 19 listopada 1960 roku rolą Puka w spektaklu "Sen nocy letniej", wystawionej na deskach Teatru Powszechnego w Łodzi.
Jako student zagrał główną rolę w komedii sensacyjnej dla dzieci i młodzieży "Szatan z siódmej klasy". W latach 1969–1976 zagrał w trzynastu spektaklach Teatru Telewizji.
W ciągu swej całej kariery artystycznej pracował jako aktor, reżyser i dyrektor artystyczny w kilkunastu teatrach, m.in. w Poznaniu, Szczecinie, Wrocławiu, Krakowie, Białymstoku, Toruniu i Koszalinie.
W 1995 roku otrzymał Srebrną Maskę, nagrodę Teatru im. Stefana Żeromskiego w Kielcach, z okazji 50-lecia sceny.
Uroczystości pogrzebowe aktora odbyły się 5 grudnia 2022 w Warszawie. Po mszy w Kościele Środowisk Twórczych przy Placu Teatralnym został pochowany na Cmentarzu ewangelicko-reformowanym przy ul. Żytniej.

</doc>
<doc id="1584816" url="https://pl.wikipedia.org/wiki?curid=1584816" title="Krążowniki ciężkie typu Des Moines">
Krążowniki ciężkie typu Des Moines

Krążowniki ciężkie typu Des Moines – seria trzech amerykańskich ciężkich krążowników wybudowanych w latach 1945-1948. Ostatnie amerykańskie krążowniki uzbrojone tylko w artylerię lufową.
Geneza.
W sierpniu 1942 roku podczas walk na Guadalcanal doszło do nocnych starć pomiędzy krążownikami amerykańskimi a okrętami japońskiej Floty Cesarskiej, w trakcie których marynarka amerykańska poniosła dotkliwe straty w krążownikach ciężkich. Analiza przebiegu starć wykazała, że przyczyną strat była m.in. zbyt mała szybkostrzelność armat kalibru 203 mm, stanowiących główne uzbrojenie tego typu jednostek. W maju 1943 roku rozpoczęta prace projektowe nad wieżami okrętowymi z dwiema lub trzema szybkostrzelnymi armatami. Za możliwe do osiągnięcia uznano 10 strzałów na minutę. Dzięki automatyzacji ładowania możliwe było również zmniejszenie liczby obsługujących je artylerzystów. Wstępnie w nowe wieże próbowano uzbroić jednostki typu "Oregon City", jednak okazało się to niemożliwe dlatego 23 lipca 1943 roku sformułowana została wstępna charakterystyka nowej jednostki przewidująca ulepszony wariant krążowników "Oregon City". 3 marca 1944 roku zatwierdzono projekt okrętu. Przewidywał on, że nowy krążownik będzie miał kadłub o ponad 12 m dłuższy i 1,6 m szerszy niż poprzednik. Zdecydowano o zastosowaniu identycznych urządzeń napędowych jakie miały krążowniki typu "Baltimore", główne uzbrojenie okrętu miało stanowić 9 półautomatycznych szybkostrzelnych armat kal. 203 mm rozmieszczonych w trzech wieżach.
Budowa.
Wybudowano trzy jednostki typu "Des Moines". Po zakończeniu wojny Marynarka optowała za wybudowaniem w sumie ośmiu krążowników tego typu, jednak decyzją z dnia 27 maja 1946 roku postanowiono, że ukończone zostaną tylko te jednostki US Navy, których budowa w dniu 1 marca była zaawansowana w co najmniej 20%, nie spełniał tego kryterium kolejny krążownik typu "Des Moines" USS „Dallas” (CA-140) (położenie stępki pod ten okręt miało miejsce 15 października 1945 roku) oraz pozostałe okręty serii (od CA-141 do CA-143 oraz od CA-149 do CA-153). Koszt budowy krążownika typu "Des Moines" wynosił około 48 mln dolarów (dla porównania koszt jednego lotniskowca typu "Essex" to ok. 56,5 mln dolarów).
Uzbrojenie.
Główne uzbrojenie okrętów stanowiło 9 szybkostrzelnych armat Mk 16 RF (RF – "Rapid Fire") kalibru 203 mm z lufą 55-kalibrową (11,16 m) umieszczonych w trzech trójlufowych wieżach. Dwie z nich znajdowały się w dziobowej części okrętu, a trzecia na rufie. Artylerię przeciwlotniczą średniego kalibru tworzyło 12 armat 127 mm Mk 12 oraz 24 armaty 76 mm Mk 22. Dodatkowe uzbrojenie przeciwlotnicze stanowiło 12 działek 20 mm L72 Oerlikon Mk 4 na podstawie Mk 24 (6 stanowisk po dwa działka). Działka 20 mm zostały zdemontowane z okrętów jeszcze przed ich wejściem do służby (miało być ich 12). Jednostki typu "Des Moines" miały mocno rozbudowane systemy kierowania ogniem. Ogniem armat 203 mm kierowały dwa dalocelowniki Mk 54 z radarami Mk 13, ogniem armat 127 mm kierowały cztery dalocelowniki Mk 37 wspomagane przez radary Mk 25, armaty 76 mm kierowane były czterema dalocelownikami Mk 56 wraz z radarami Mk 35 oraz dwoma dalocelownikami Mk 63 z radarami Mk 34. Okręty miały dwie centrale artyleryjskie: dziobową i rufową. Okręty USS "Des Moines" i USS "Newport News" wyposażono w dwie katapulty dla wodnosamolotów, które z racji wyparcie ich z uzbrojenia przez śmigłowce szybko usunięto. Na USS "Salem" nigdy nie zainstalowano katapult.
Opancerzenie.
Pionowy pas burtowy o wysokości 3,05 m wykonany był z płyt grubości 152 mm na górnej krawędzi, zwężający się płynnie do 76 mm ku dołowi. Pas miał długość ok. 132 m. Na pokładzie górnym położono nad nim płyty pancerne grubości 22 – 25,4 mm. Grubość płyt pancernych umieszczonych nad komorami amunicyjnymi urządzeniami napędowymi wynosiła 89 mm. Opancerzenie wież: czoło 203 mm, stropy 102 mm, boki 51 – 95 mm, tylne ściany 51 mm. Grubość barbet 160 mm. Opancerzone było również połączone ze sterówką stanowisko dowodzenia: czoło 165 mm, strop 102 mm.

</doc>
<doc id="1584817" url="https://pl.wikipedia.org/wiki?curid=1584817" title="2007 Masters Snooker">
2007 Masters Snooker



</doc>
<doc id="1584819" url="https://pl.wikipedia.org/wiki?curid=1584819" title="2008 Masters Snooker">
2008 Masters Snooker



</doc>
<doc id="1584823" url="https://pl.wikipedia.org/wiki?curid=1584823" title="Kalman Rothschild">
Kalman Rothschild

Baron Carl Mayer von Rothschild (ur. 24 kwietnia 1788, zm. 10 marca 1855) – niemiecki bankier pochodzenia żydowskiego, założyciel oddziału banku rodziny Rothschildów w Neapolu.
Urodził się we Frankfurcie nad Menem jako czwarty z pięciu synów Mayera Rothschilda (1743-1812) i Gutlé Schnapper (1753-1849). Przez dwadzieścia dziewięć lat mieszkał z rodzicami, ucząc się w tym czasie bankierskiej profesji. 16 września 1818 roku ożenił się z Adelheid Herz (1800-1853). Mieli piątkę dzieci:
Rodzina Rothschildów dążyła do rozszerzenia działalności swojego banku w Europie. W tym celu synowie Mayera Rothschilda utworzyli oddziały w większych miastach zachodniej Europy. Jednym z tych miast był Neapol, gdzie w 1821 roku swój oddział założył Carl. W tym czasie Królestwo Neapolu było pod okupacją austriacką. Karl był uważany za najmniej utalentowanego z pięciu braci, jednak w Neapolu wykazał się niezwykłą przedsiębiorczością i umiejętnością zdobywania kontaktów biznesowych m.in. z Luigi de Medici, ministrem finansów królestwa.
W 1822 roku Carl i jego czterej bracia uzyskali tytuły szlacheckie Reichsfreiherra z rąk cesarza Austrii Franciszka II Habsburga.
W 1853 roku umarła jego żona Adelheid, rok później jego osiemnastoletni syn Anselm. W 1855 umiera sam Carl. Jego majątek w jednej siódmej przypadł Charlotte, resztą podzielili się jej bracia. Adolf objął po ojcu interes w Neapolu, zaś Wilhelm i Mayer wrócili do Frankfurtu nad Menem.

</doc>
<doc id="1584824" url="https://pl.wikipedia.org/wiki?curid=1584824" title="The Very Best of Deep Purple">
The Very Best of Deep Purple

The Very Best of Deep Purple – jednopłytowa składanka zespołu Deep Purple wydana 9 maja 2000. Album zawiera utwory zespołu z okresów MK I, MK II i MK III. Ta kompilacja ma być jednodyskową alternatywą bardziej obszernego wydania – 4-płytowego albumu "Shades 1968–1998". Wszystkie utwory poddane obróbce cyfrowej przeznaczone były do wydania na obydwu albumach.
Album w gruncie rzeczy jest nową wersją poprzedniej kompilacji "Deepest Purple" wydanej w roku 1980, z trzema dodatkowymi utworami: dwoma ze składu MK I i jednym z MK IIb. Płyta pomija utwory nagrane w składzie MK IV i prezentuje trochę inne wersje kilku utworów.
Lista utworów.
Wszystkie, z wyjątkiem opisanych skomponowali Blackmore/Gillan/Glover/Paice/Lord. 

</doc>
<doc id="1584827" url="https://pl.wikipedia.org/wiki?curid=1584827" title="Język wastek">
Język wastek

Język wastek (huastek) – język majański używany w Meksyku przez lud Huasteków, żyjący na wiejskich terenach San Luis Potosí oraz północnego Veracruz. Chociaż pod względem zasięgu geograficznego różni się od pozostałych języków majańskich, jest z nimi spokrewniony, szczególnie z językami południowego i wschodniego Meksyku oraz Ameryki Środkowej (około 90 tys. użytkowników w San Luis Potosi i 50 tys. w Veracruz). Przez rodowitych użytkowników język ten jest nazywany "Teenek". Nazwa ta w ostatnich latach weszła do powszechnego użycia w Meksyku i na świecie.
Uważa się, że najbliżej spokrewnionym z wastek językiem był obecnie już wymarły język chicomuceltec.
Pierwszego dostępnego Europejczykom opisu języka wastek dostarczył Andrés de Olmos, sporządzając m.in. słownik. Napisał on także pierwsze opisy języków z rodzin nahuatl i totonac.
W języku tym nadaje meksykańska stacja radiowa XEANT-AM.

</doc>
<doc id="1584828" url="https://pl.wikipedia.org/wiki?curid=1584828" title="Maria Jose Rienda">
Maria Jose Rienda



</doc>
<doc id="1584830" url="https://pl.wikipedia.org/wiki?curid=1584830" title="Nathalie Lemel">
Nathalie Lemel

Nathalie Lemel (ur. 26 sierpnia 1827 w Breście – zm. w 1921 w Ivry-sur-Seine) – francuska działaczka socjalistyczna i anarchistyczna, uczestniczka Komuny Paryskiej, deportowana z tego powodu do Nowej Kaledonii.
Młodość.
Z powodu trudnej sytuacji rodziny Lemel (urodzona jako Nathalie Duval) jako dwunastoletnia dziewczynka musiała podjąć pracę w zakładzie introligatorskim. W 1845 wyszła za mąż za pracującego w tej samej branży Jerome'a Lemela, z którym wyjechała do Quimper, gdzie założyli własny zakład introligatorski. Mieli trójkę dzieci. w 1861 bankructwo zakładu wymusiło na całej rodzinie przeniesienie się do Paryża w poszukiwaniu pracy.
Działaczka lewicowa.
Nie jest jasne, kiedy dokładnie Lemel zaangażowała się w pracę dla organizacji socjalistycznych. Na pewno w 1865 była już oficjalnie zrzeszona we francuskiej sekcji I Międzynarodówki, a w 1865 należała do komitetu strajkowego w wielkim proteście, współdziałając m.in. z Eugène Varlinem. Lemel była znana jako dobry mówca i konsekwentna zwolenniczka zrównania wynagrodzeń kobiet i mężczyzn. W 1868 porzuciła męża, już wówczas nałogowego alkoholika, i współpracowała z Varlinem przy tworzeniu kolektywnie zarządzanych przez robotników restauracji "La Marmite" i fabryki La Ménagère.
Komuna Paryska.
Od proklamacji Komuny Paryskiej Lemel była aktywną uczestniczką klubów politycznych, zarówno tych przeznaczonych wyłącznie dla kobiet, jak i zwykłych grup socjalistycznych. Razem z Elisabeth Dmitrieff tworzyła opartą na zasadach marksistowskiego feminizmu Unię Kobiet, w której należała do komitetu centralnego. Walczyła na barykadach, odznaczając się odwagą na placu Pigalle. Po klęsce Komuny Lemel została aresztowana i deportowana do Nowej Kaledonii razem z Louise Michel, pod wpływem której zaczęła skłaniać się ku anarchizmowi. Z wygnania powróciła dopiero po amnestii w 1880 i ponownie zaangażowała się w walkę o prawa kobiet. Zmarła w 1921 w przytułku w zupełnej nędzy.
Ulice, którym nadano imię Nathalie Lemel, znajdują się w Paryżu, Quimper i Breście.

</doc>
<doc id="1584831" url="https://pl.wikipedia.org/wiki?curid=1584831" title="II Brygada Piechoty Legionów">
II Brygada Piechoty Legionów

II Brygada Piechoty Legionów (II BP Leg.) – brygada piechoty Wojska Polskiego II RP.
II BP Leg. sformowana została w 1919 roku (?), w składzie 2 Dywizji Piechoty Legionów.
W 1921 roku dowództwo II BP Leg. przeformowane zostało w dowództwo piechoty dywizyjnej lub rozformowane(?), a oba pułki podporządkowane zostały bezpośrednio dowódcy 2 DP Leg.
Walki brygady.
W ostatnich dniach lipca 1920 linię Bugu w rejonie Mielnika obsadzały pododdziały grupy gen. Zdzisława Kosteckiego w składzie: zbiorczy szwadron 10 pułku ułanów i trzy kompanie marszowe 22. i 37 pułku piechoty, a mostu na Bugu bronił I/62 pułku piechoty z działonem 8/15 pułku artylerii polowej. Przez most w Mielniku przeszły też pododdziały II Brygady Piechoty Legionów.
Część brygady wzmocniła obronę I rzutu na Bugu, a pozostałość stanowiła odwód ześrodkowany w rejonie Mierzwie - Mielnik. 
W tym czasie na Mielnik maszerowała sowiecka 17 Dywizja Strzelców. Jej 51 Brygada Strzelców 1 sierpnia sforsowała Bug w rejonie Niemirowa i odrzuciła na zachód kompanie marszowe 22 i 37 pułku piechoty. 50 Brygada Strzelców uchwyciła nieuszkodzony most na Bugu pod Mielnikiem i zajęła Zabuże. Stąd jej 150 pułk strzelców zaatakował Hołowczyce a 149 ps Serpelice. 
Przeciwko tym siłom polskie dowództwo skierowało dwa odwodowe bataliony 3 pułku piechoty Legionów, każdy o potencjale bojowym słabej kompanii piechoty. Po krótkiej walce zostały one zmuszone do powrotu do Mierzwi Starych. Z rejonu Mierzwi Nowych atakował bez powodzenia III/2 pp Leg.
Po południu ruszyło kolejne polskie natarcie na Mielnik. Wykonywał je osłabiony II/62 pp i pozostałości I/62 wspierane przez szwadron zbiorczy i kompanie marszowe. Po trzech godzinach walki oddział uderzeniowy opanował linię Bugu. Jednak Sowieci dokonali głębokiego obejścia, a 149 pułk strzelców zdobył Serpelice i zaczął obchodzić skrzydło szwadronu zbiorczego. Ostatecznie oddziały polskie wycofały się do Horoszek Wielkich i Hołowczyc. Sowieci utrzymali się na lewym brzegu Bugu, a do wieczora osiągnęli linię Hołowczyce - Horoszki Wielkie i Małe - Buczyce Nowe i Stare.
2 sierpnia do natarcia przystąpiła grupa płk. Tadeusza Gałeckiego. Mielnik atakowały dwa bataliony pułku aeronautycznego wspierane ogniem plutonu 8/15 pap. Bataliony przed zmrokiem osiągnęły Hołowczyce. W międzyczasie pozostawione w Platerowie II batalion pułku aeronautycznego oraz batalion alarmowy 128 pułku piechoty wyparły za Bug w okolicach Buszek 242 pułk. 
3 sierpnia walczono o utrzymanie linii Bugu. W oddziałach polskich brakowało koordynacji działań. 4 sierpnia oddziały grupy gen. Kosteckiego ponownie uderzyły w rejonie Zabuża na oddziały 50 Brygady Strzelców. Natarcie prowadzone było mało energicznie i przeciwnik zdołał utrzymać się na lewym brzegu Bugu.

</doc>
<doc id="1584840" url="https://pl.wikipedia.org/wiki?curid=1584840" title="Patient Controlled Analgesia">
Patient Controlled Analgesia



</doc>
<doc id="1584843" url="https://pl.wikipedia.org/wiki?curid=1584843" title="IV Brygada Piechoty Legionów">
IV Brygada Piechoty Legionów

IV Brygada Piechoty Legionów (IV BP Leg.) – brygada piechoty Wojska Polskiego II RP.
IV Brygada Piechoty Legionów została sformowana wiosną 1919, w składzie 2 Dywizji Piechoty Legionów.
W październiku 1921 dowództwo IV BP Leg. zostało rozformowane, 4 pp Leg. podporządkowany bezpośrednio dowódcy 2 DP Leg., a 24 pp włączony w skład nowo powstałej 27 Dywizji Piechoty.
Walki brygady.
Walczące pod Jabłonką Kościelną oddziały grupy gen. Lucjana Żeligowskiego poniosły klęskę. 34 pułk piechoty został niemal całkowicie rozbity, a pozostałe pułki 10 Dywizji Piechoty wycofały się na pozycje na wschód od Wyszkowa. Tam 28 i 29 pułki piechoty otrzymały uzupełnienia.
Wieczorem 8 sierpnia gen. Lucjan Żeligowski wydał rozkaz dokonania wypadu na Długosiodło w celu rozbicia sowieckiej dywizji. Następnego dnia przez Przetycz na Długosiodło ruszyła IV Brygada Piechoty Legionów, a przez Augustowo – Blochy maszerował 35 pułk piechoty. Działania grupy wypadowej ubezpieczał, nacierający na Łączkę, 29 pułk piechoty.
Oddziały wypadowe utorowały sobie drogę do celu wypadu, ale odwody 11 Dywizji Strzelców twardo broniły Długosiodła. Około południa pod miejscowością doszło do ciężkich walk z oddziałami sowieckiej 33 Dywizji Strzelców. Jej 98 Brygada odrzuciła nacierający 29 pułk piechoty i zagroziła prawemu skrzydłu 35 pułku piechoty.
Ocena sytuacji dokonana przez gen. Lucjana Żeligowski skłoniła go do wydania rozkazu zaniechania działań zaczepnych i powrotu na stanowiska wyjściowe. Jednak uwikłany w walce z 98 BS polski 29 pułk piechoty nie zdążył zorganizować obrony na pozycjach pod Nową Wsią i Sowieci opanowali miejscowość, a kontynuując dalej natarcie, zmusili do odwrotu resztki 2 Dywizji Litewsko-Białoruskiej. IV Brygada Piechoty Legionów oderwała się od nieprzyjaciela dopiero po wsparciu plutonu czołgów. Do działań opóźniających wszedł także przewieziony na pole bitwy samochodami odwodowy 67 pułk piechoty
Obsada personalna dowództwa.
Dowódcy brygady:
adiutant - por. Tomasz Obertyński)

</doc>
<doc id="1584844" url="https://pl.wikipedia.org/wiki?curid=1584844" title="Betar">
Betar

Betar (, "Bejtar", akronim od "Brit Josef Trumpeldor", pełna nazwa hebr. ברית הנוער העברי על שם יוסף טרומפלדור, "Brit ha-Noar ha-Iwri al szem Josef Trumpeldor" Związek Młodzieży Hebrajskiej im. Josefa Trumpeldora) – skrajnie prawicowa żydowska organizacja młodzieżowa syjonizmu rewizjonistycznego. Założona w 1923 r. w Rydze (Łotwa) przez Władimira Żabotyńskiego. Wcześniej zaproponowano, aby Bejtar powstał w Polsce jako organizacja skautowa, ale ZHP sprzeciwiło się temu pomysłowi. W rezultacie wybrano Łotwę, jednak siedzibą organizacji pozostała Warszawa. Istniał w Palestynie oraz w wielu państwach Europy, w tym również w II RP. Nazwa organizacji była hołdem wobec Josefa Trumpeldora i miała przypominać o jego życiu i śmierci w obronie Tel Chaj w marcu 1920 roku.
Przyczyny powstania.
Literatura przedstawia kilka przyczyn powstania Bejtaru. Przede wszystkim, od czasu pogromów Żydów w Imperium Rosyjskim (m.in. w Kiszyniowie w 1903 roku) Żabotyński rozpoczął rozważać ideę żydowskiej samoobrony w diasporze, która z czasem mogłaby służyć jako zaplecze dla armii żydowskiej. Nasilające się pogromy społeczności żydowskich w Europie Wschodniej oraz zbrodnie na ludności cywilnej w trakcie I wojny światowej skłoniły zafascynowaną syjonizmem młodzież do samozorganizowania się w ramach grup mających zapewnić bezpieczeństwo. Sam Żabotyński namawiał Żydów do aktywizmu w ramach ruchu syjonistycznego. Podczas wykładów w Rydze spotkał się z grupą, która zwała się Machabeusze. Wrażenie, jakie wywarła ich determinacja i zaangażowanie sprawiły, że w 1923 roku założony został Bejtar. Oprócz tego Żabotyński od dłuższego czasu zafascynowany był młodzieżowymi organizacjami jak Sokół z Czechosłowacji, Strzelec w Polsce czy Avanguardisti z Włoch. Uważał, że rewizjonizm potrzebuje również ruchu młodzieżowego, który będzie działał na płaszczyźnie wychowania, edukacji, kultury i samoobrony.
Dodatkowo większość nurtów w syjonizmie, w szczególności socjalistycznych, posiadało swoje młodzieżówki, które mogły kształtować młodzież w ramach określonej ideologii. Takie ruchy mogły służyć za zaplecze kadrowe dla przyszłej działalności politycznej i Jiszuwu w Palestynie. Bejtar, jak inne jego odpowiedniki, mógł zatem wpływać na edukację, wychowanie, postawy polityczne czy też rozwój swoich członków. W ten sposób Żabotyński tworzył organizację, która tworzyła przyszłą awangardę, a także kadry dla armii żydowskiej.
Powstanie Bejtaru w Polsce miało szczególne znaczenie. II RP po odzyskaniu niepodległości umożliwiała rozwój życia politycznego, w tym także mniejszości żydowskiej. Zamieszkiwała ona miasta, miasteczka prowincjonalne i handlowe. Społeczność Żydów podzielona była na religijnych i świeckich, na mówiących po polsku, hebrajsku i w jidysz. Żydzi pojawili się również w różnych zawodach, co sprawiło, że tzw. problem żydowski w Polsce stał się przedmiotem szerokiej debaty. Powyższe wraz z doświadczeniami I wojny, antysemityzmu prawicy i ruchów chłopskich sprawiły, że społeczność żydowska jawiła się w myśli Żabotyńskiego jako istotne zaplecze. Dodatkowo liczebność Żydów polskich (3 113 900 osób w 1931 roku) czyniła z nich możliwie wpływową grupę w ruchu syjonistycznym.
Ideologia i wartości ruchu.
Założeniem Bejtaru było kształcenie i wychowywanie młodzieży żydowskiej zgodnie ideałami mającymi ukształtować „nowego Żyda”. Miała ona stanowić awangardę pionierów, których celem była Ziemia Izraela. Anita Szapira podkreśla, że Żabotyński postrzegał pojęcie i zadania pioniera inaczej niż żydowska lewica. Fizyczna praca na roli była ważna i stanowiła wartość wychowawczą, ale równie istotne było wypełnianie zadań wynikających z potrzeb ruchu narodowego. Młodzieżówka miała charakter paramilitarny. Jej członkowie nosili uniformy, posiadali stopnie. Spotkania, szkolenia czy konferencje opierały się na rytuałach nawiązujących do mitów związanych z Bar Kochbą, Josefem Trumpeldorem, Tel Chaj i Masadą. Jak pisze Sprinzak, Bejtar ucieleśniał romantyczny heroizm, którego wyznawcą był Żabotyński.
Bejtar, w myśl kształtowania „nowych Żydów”, pełnił charakter organizacji wychowawczej. Jego członkowie mieli zakaz spożywania alkoholu, odwiedzania barów, nie pozwalano na publicznie przeklinanie i bluźnienie, a także trzeba było szanować święta żydowskie (mimo świeckiego charakteru Bejtaru). Na obozach szkoleniowych wykładano hebrajską literaturę, poezję i kulturę. Wszystko to w celu budowania nowej tożsamości, pozbawionej „niewolniczej mentalności” i „plugastwa getta”. Wychowanie w Bejtarze miało kształtować patriotyczne postawy, oddanie państwu i narodowi. Celem młodzieżówki było nie tylko tworzenie kuźni przyszłych elit politycznych rewizjonistów, ale także tworzenie zaplecza dla przyszłej armii żydowskiej.
Bejtar krytykował również ideę asymilacji kulturowej. Uznawano, że Żydzi powinni reprezentować swój naród, a nie odcinać się od niego. „Jerozolima Wyzwolona” opisała trzy typy takiej asymilacji. Dwie z nich całkowicie negatywne, czerwona i czarna. Pierwsza, związana z syjonistyczną lewicą, Bundem czy komunistami, którzy chcą „utopić” kwestię żydowską w „morzu rewolucji klasowej”. Druga wiązała się z odejściem całkowitym od narodu. Wiązała się z przywiązaniem do realiów getta, aklimatyzacją w warunkach niewoli. Tę postawę reprezentowała ortodoksja i mieszczaństwo żydowskie. Trzecią asymilacją była biała asymilacja. Nie została ona przedstawiona negatywnie. Reprezentują ją osoby wychowane w tradycji polskiej literatury i romantyzmu, polskiej walce o niepodległość. Osoby te przejawiały także zainteresowanie kulturą hebrajską i tradycją żydowską. Takie osoby przedstawiono jako nadzieję dla wyzwolenia Żydów.
Bejtar miał upowszechniać wśród Żydów idee dotyczące zachowania i etyki. Postawę tą określono terminem "hadar" (hebr. הדר). Należy go rozumieć jako zbiór pewnych wartości, postaw i zachowań. Był to honor, chwała i duma z bycia Żydem. W to słowo wpisywało się też piękno, szlachetność i majestat człowieka. "Hadar" odnosił się do relacji międzyludzkich, silnej woli oraz niezłomności. Miała to być postawa reprezentowana w życiu publicznym.
Gospodarczo Betar odrzucał, krytykował, socjalizm, jak i kapitalizm :
Negatywny stosunek Bejtaru do socjalistów miał jednak głębsze uzasadnienie. Ja’akow Szawit podkreśla, iż rewizjoniści uważali wkład socjalistów w ruch syjonistyczny za szkodliwy. Żabotyński wystrzegał się łączenia idei nieżydowskich z syjonizmem, co z kolei robiła lewica (np. idea klasowości społeczeństwa). Według niego takie działania osłabiały i zatracały prawdziwy charakter nacjonalizmu żydowskiego. Co więcej, Bejtar powstał w czasach, kiedy socjalizm utożsamiany był z bolszewizmem i rewolucją komunistyczną. Zatem każdy ruch nazywający się socjalistycznym stawał się wrogiem ideowym. Szawit dodatkowo zwraca uwagę na kwestie polityczne. Żabotyński, a co za tym idzie i Bejtar, uważali, że lewicy brakuje aktywizmu politycznego. Uważano, iż socjaliści za bardzo skupiali się na gospodarce i osadnictwie rolniczym, co odwodziło ich od walki politycznej. Szawit jednak zwraca uwagę na pozytywny stosunek Żabotyńskiego do pracy organicznej, jaką wykonywała lewica.
Działalność.
Betar dążył do ustanowienia państwa żydowskiego na terenach Palestyny. Organizacja, będąca skrajnie prawicowym skrzydłem ruchu żydowskiego, wzorowała swój model organizacyjny na ruchach nacjonalistycznych okresu międzywojennego. Członkowie Betaru nosili piaskowe (także brunatne) koszule, czarne (także białe/piaskowe) krawaty, guziki z menorą; pozdrawiali się salutem rzymskim. Na terenie Polski Trumpeldorczycy regularnie przechodzili szkolenia wojskowe przy pomocy oficerów Wojska Polskiego. Organizacja była wspierana i uzbrajana przez władze II RP, ponieważ wzywała Żydów do osiedlania się w Palestynie. Polityka Betaru doprowadziła do konfliktu z innymi ruchami żydowskimi. . We Włoszech Betar miał wsparcie Mussoliniego i faszystowskich Włochów – organizacja współpracowała m.in. z młodzieżową organizacją "Balilla":
Włosi szkolili również marynarzy Betaru w Civitta Vecchia:
Żydowska lewica i komuniści atakowali członków organizacji nazywając ich „żydowskimi Hitlerami” i „faszystami”. Na terenie Polski i Palestyny, członkowie organizacji dokonywali aktów terroryzmu wobec Brytyjczyków, Arabów (Palestyna), lewicowych i antysyjonistycznych Żydów (Polska / Palestyna) m.in. podkładając bomby w lokalach czy zbrojnie ich atakując:
Podczas II wojny światowej członkowie Betaru walczyli w Żydowskim Związku Wojskowym, wzięli także udział w powstaniu w getcie warszawskim. Nieliczni ocaleni walczyli rok później w powstaniu warszawskim. Na terenie Brytyjskiego Mandatu Palestyny wielu należało do organizacji paramilitarnej Irgun, walczącej o państwo żydowskie w Palestynie. Część przyłączyła się do radykalnej grupy Lechi.
Po ustanowieniu niepodległego państwa Izrael, ruch Betar został włączony do partii politycznej Herut, a następnie do Likudu.
Struktura Bejtaru.
W trakcie istnienia Bejtaru wyodrębniły się następujące podziały organizacyjne:
Film dokumentalny „Betar”.
W 2011 r. powstał film dokumentalny o ruchu syjonistów-rewizjonistów pt. "„Betar” – Żydzi wyklęci", w reż. Roberta Kaczmarka i pod kierownictwem merytorycznym oraz ze scenariuszem dra Piotra Gontarczyka, w produkcji Film Open Group.

</doc>
<doc id="1584846" url="https://pl.wikipedia.org/wiki?curid=1584846" title="Element grzejny">
Element grzejny

Element grzejny to zasadnicza część elektrycznego, oporowego urządzenia grzejnego w którym dokonuje się przemiana energii elektrycznej w ciepło. Zwykle w postaci drutu, taśmy lub pręta z materiału oporowego. 
"Potocznie, lecz nieprawidłowo nazywany grzałką – grzałka jest urządzeniem którego częścią jest element grzejny"
Konstrukcja elementu grzejnego i stosowane materiały.
Do konstrukcji większości elementów grzejnych wykorzystuje się drut lub taśmę oporową niklowo-chromową typu 80/20 (chromonikielina składająca się 80% niklu i 20% chromu). Stop niklowo-chromowy typu 80/20 jest bardzo dobrym materiałem ze względu na stosunkowo dużą rezystancję. Materiał ten jest dość trwały. Nie uszkadza się on ani nie traci swoich właściwości w zetknięciu powietrzem i może pracować w szerokim zakresie temperatur roboczych. Spowodowane jest to tym, że przy pierwszym jego użyciu na powierzchni drutu tworzy się warstewka tlenku chromu, która zabezpiecza głebsze warstwy stopu przed dalszym utlenianiem i korozją.

</doc>
<doc id="1584847" url="https://pl.wikipedia.org/wiki?curid=1584847" title="Kation wodorowy">
Kation wodorowy



</doc>
<doc id="1584849" url="https://pl.wikipedia.org/wiki?curid=1584849" title="V Brygada Piechoty Legionów">
V Brygada Piechoty Legionów

V Brygada Piechoty Legionów (V BP Leg.) – brygada piechoty Wojska Polskiego II RP.
V Brygada Piechoty Legionów została sformowana w 1919 roku (?), w składzie 3 Dywizji Piechoty Legionów.
W 1921 roku dowództwo V BP Leg. przeformowane zostało w dowództwo piechoty dywizyjnej lub rozformowane, a oba pułki podporządkowane zostały bezpośrednio dowódcy 3 DP Leg.

</doc>
<doc id="1584851" url="https://pl.wikipedia.org/wiki?curid=1584851" title="Vishva Hindu Parishad">
Vishva Hindu Parishad

Vishva Hindu Parishad (devanāgarī विश्व हिन्दु परिषद, trl. Viśva Hindū Pariṣad, VHP, ang. "World Hindu Council", "Światowy Komitet Hindusów", "Światowa Organizacja Hindusów", "Światowe Zgromadzenie Hindusów") – nacjonalistyczna organizacja hinduska założona 29 sierpnia 1964 przez Swami Chinmayananda jako odgałęzienie Rashtriya Swayamsevak Sangh. Symbolem organizacji jest figowiec bengalski zwany banianem.
Historia.
VHP powstał w oparciu o działaczy wykształconych przez Rashtriya Swayamsevak Sangh. Powoływał ją do istnienia Golwalkar wraz z wpływowymi guru i działaczami hinduistycznych organizacji religijnych. Jej pierwszym sekretarzem generalnym wybrany został działacz RSS Shivram Shankar Apte. Był inicjatorem ogólnoindyjskiej kampanii od 1983 roku, mającej na celu zwrot Meczetu Babara hindusom.
Aktualnym przewodniczącym VHP jest Acharya Giriraj Kishore. Współcześnie VHP przynależy do tzw. sangha pariwar ("rodzina organizacji"), wraz z RSS i BJP.

</doc>
<doc id="1584853" url="https://pl.wikipedia.org/wiki?curid=1584853" title="Bergamuty">
Bergamuty



</doc>
<doc id="1584855" url="https://pl.wikipedia.org/wiki?curid=1584855" title="Światowy Komitet Hindusów">
Światowy Komitet Hindusów



</doc>
<doc id="1584858" url="https://pl.wikipedia.org/wiki?curid=1584858" title="Grupa Drosed">
Grupa Drosed



</doc>
<doc id="1584859" url="https://pl.wikipedia.org/wiki?curid=1584859" title="Viśwa Hindu Pariszad">
Viśwa Hindu Pariszad



</doc>
<doc id="1584860" url="https://pl.wikipedia.org/wiki?curid=1584860" title="Element grzewczy">
Element grzewczy



</doc>
<doc id="1584862" url="https://pl.wikipedia.org/wiki?curid=1584862" title="Hubiak pospolity">
Hubiak pospolity

Hubiak pospolity ("Fomes fomentarius" (L.) Fr.) – gatunek grzybów należący do rodziny żagwiowatych ("Polyporaceae").
Systematyka i nazewnictwo.
Pozycja w klasyfikacji według Index Fungorum: "Fomes, Polyporaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 roku Karol Linneusz nadając mu nazwę "Boletus fomentarius". Obecną, uznaną przez Index Fungorum nazwę nadał mu w roku 1867 Elias Fries.
Niektóre synonimy naukowe:
Nazwa polska pojawiła się po raz pierwszy w pracy Stanisława Domańskiego i in. w 1967 r. W polskim piśmiennictwie mykologicznym gatunek ten opisywany był też jako huba żagwiowa, huba bukowa, huba prawdziwa, huba pospolita, żagiew pospolita, czyr hubkowy.
Morfologia.
Ma szerokość do 50 cm, początkowo jest bulwiasty, później kopytowaty. Na górnej stronie okryty jest twardą i niepękającą skorupą. U młodych okazów jest ona aksamitna, u starszych naga i matowa. U młodych okazów ma kolor gliniasty lub czerwonobrązowy, u starszych szary lub czarniawy. Na skorupie widoczne są koncentryczne kręgi będące strefami przyrostu rocznego. Brzeg kapelusza jest białawy i tępy.
Ułożone wielowarstwowo, długości 2–7 cm. Początkowo są jasnopomarańczowe, później pomarańczowobrązowe, na koniec ochrowobrązowe. Po ugnieceniu ciemnieją.
Grubości 0,5–3 cm. Jest rdzawobrązowy, miękki, korkowato-drewnowaty, w kapeluszu ma strukturę zamszowatą, w miejscu przyrośnięcia grzybnię wegetatywną.
W maju i czerwcu rozsiewa biało pylące zarodniki. Wysyp nieamyloidalny. Zarodniki podłużnie eliptyczne, gładkie, o rozmiarach 15–20(24) × 5,5–6,5 µm.
Występowanie i siedlisko.
Występuje tylko na półkuli północnej: w Ameryce Północnej, Europie i Azji. Z okolic równikowych znany jest tylko z Panamy w Ameryce Środkowej. W Polsce jest bardzo częsty na obszarze całego kraju.
Gatunek wieloletni. Występuje przez cały rok, na pniach starych, osłabionych drzew liściastych, w szczególności buków lub brzóz. Jest bardzo częsty. Można go spotkać we wszystkich typach lasów, również w nadrzecznych łęgach, gdzie występuje na topoli.
Hubiak pospolity jako reducent.
Hubiak pospolity odgrywa ważną rolę w obiegu materii w przyrodzie. Za pomocą enzymów rozkłada wszystkie składniki drewna (celulozę, ligninę i hemicelulozę), wywołując białą zgniliznę drewna. W leśnictwie jest to jednak działalność niepożądana, powoduje bowiem straty w drzewie. Jest saprotrofem i pasożytem słabości, atakującym drzewa stare i osłabione. Ma znaczenie gospodarcze głównie w lasach bukowych i brzozowych. Najczęściej infekuje przez rany. Po obumarciu drzewa rozwija się na jego pniu jeszcze przez wiele lat. Widoczna na pniu huba to tylko owocnik, grzybnia hubiaka znajduje się w drewnie. Jest to system strzępek przerastających na dużej przestrzeni całe drewno. Wywołana przez nie zgnilizna rozszerza się w dół pnia. Początkowo drewno brunatnieje, zachowując własności techniczne, później jednak rozwijająca się w nim grzybnia hubiaka powoduje, że staje się ono gąbczaste, miękkie i białożółtawe, poprzedzielane cienkimi ciemnobrunatnymi lub czarnymi strefami.

</doc>
<doc id="1584864" url="https://pl.wikipedia.org/wiki?curid=1584864" title="Co nie ma sobie równych">
Co nie ma sobie równych

Co nie ma sobie równych – debiutancki album studyjny polskiego rapera Zeusa. Wydawnictwo ukazało się 14 listopada 2008 roku nakładem wytwórni muzycznej Embryo Nagrania w dystrybucji koncernu EMI Music Poland. Płyta została w całości wyprodukowana przez samego Zeusa. Miksowanie i mastering zrealizował Marek Dulewicz. Z kolei scratche wykonał DJ Cube. Materiał był promowany teledyskami do utworów "W dół", "Jeszcze więcej", "Jestem tu" i "Nowy dzień".
Pochodząca z albumu piosenka "Jestem tu" znalazła się na 23. miejscu listy 120 najważniejszych polskich utworów hip-hopowych według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1584865" url="https://pl.wikipedia.org/wiki?curid=1584865" title="Lek cytostatyczny">
Lek cytostatyczny



</doc>
<doc id="1584868" url="https://pl.wikipedia.org/wiki?curid=1584868" title="Pot Black 2006">
Pot Black 2006

Nierankingowy, zaproszeniowy turniej Pot Black odbył się w dniu 2 września 2006 roku w hali Royal Automobile Club w Londynie. Tradycyjnie każdy mecz składał się tylko z jednego frame'a.
Zwycięzcą zmagań został Mark J. Williams, który w finale uzyskał najwyższego breaka w historii turnieju (119 punktów). Był to zaledwie szósty break stupunktowy w historii Pot Black.

</doc>
<doc id="1584869" url="https://pl.wikipedia.org/wiki?curid=1584869" title="VI Brygada Piechoty Legionów">
VI Brygada Piechoty Legionów

VI Brygada Piechoty Legionów (VI BP Leg.) – brygada piechoty Wojska Polskiego II RP.
VI Brygada Piechoty Legionów została sformowana w 1919 roku (?), w składzie 3 Dywizji Piechoty Legionów.
W 1921 roku dowództwo VI BP Leg. przeformowane zostało w dowództwo piechoty dywizyjnej lub rozformowane(?). 9 pułk piechoty Legionów podporządkowany zostały bezpośrednio dowódcy 3 DP Leg., a 23 pułk piechoty dowódcy nowo powstałej 27 Dywizji Piechoty.

</doc>
<doc id="1584870" url="https://pl.wikipedia.org/wiki?curid=1584870" title="Alienacja rynków finansowych">
Alienacja rynków finansowych

Alienacja rynków finansowych - oderwanie się rynków finansowych od rzeczywistej gospodarki w skali regionalnej, narodowej oraz międzynarodowej.
Czynniki powodujące wzrost alienacji to:

</doc>
<doc id="1584875" url="https://pl.wikipedia.org/wiki?curid=1584875" title="Jurij Maksymow">
Jurij Maksymow

Jurij Wiljowycz Maksymow, ukr. Юрій Вільйович Максимов, ros. Юрий Вильевич Максимов, "Jurij Wiljewicz Maksimow" (ur. 8 grudnia 1968 w Chersoniu, Ukraińska SRR) – ukraiński trener piłkarski i piłkarz, grający na pozycji pomocnika, reprezentant Ukrainy.
Kariera piłkarska.
Kariera klubowa.
Wychowanek Szkoły Piłkarskiej Krystału Chersoń, skąd w 1989 trafił do drużyny seniorów Krystału, a potem do Tawrii Symferopol. Na rok wrócił do Krystału Chersoń. W 1991 został zaproszony do Dnipra Dniepropetrowsk. W latach 1994-1997 występował w Dynamie Kijów, z którym odnosił największe sukcesy: Mistrzostwo Ukrainy w 1995, 1996 i 1997 oraz puchar krajowy w 1996. Po trzech sezonach w Dynamie chciał grać w zagranicznym klubie. W 1997 za 3,5 mln marek został sprzedany do niemieckiego klubu Bundesligi Werderu Brema, z którym zdobył puchar Niemiec w 1999. Częste kontuzje przeszkadzali mu grać, dlatego stracił miejsce w podstawowym składzie Werderu i był zmuszony przejść do lidera II ligi SV Waldhof Mannheim. Jednak klub nie awansował do Bundesligi i w 2003 przeszedł do FK Rostów, a potem wrócił do Ukrainy, gdzie występował w klubach Borysfen Boryspol i Metałurh Zaporoże. W 2005 zakończył karierę piłkarską w wieku 37 lat.
Kariera reprezentacyjna.
28 października 1992 zadebiutował w reprezentacji Ukrainy w spotkaniu towarzyskim z Białorusią zremisowanym 1:1, strzelając swojego debiutanckiego gola. Łącznie zaliczył 27 gier reprezentacyjnych, strzelił 5 goli.
Kariera trenerska.
Po zakończeniu kariery zawodniczej od lipca do listopada 2005 był asystentem trenera w klubie Dynama Mińsk. Potem do 2007 pracował na stanowisku głównego trenera CSKA Kijów, a następnie Obołoni Kijów. W styczniu 2010 objął stanowisko głównego trenera Krywbasu Krzywy Róg. 21 kwietnia 2012 po serii nieudanych gier podał się do dymisji, ale kierownictwo klubu nie zaakceptowało jego podania. Dopiero za drugim razem, 9 czerwca 2012 klub zadowolił prośbę trenera o zakończeniu współpracy. 23 sierpnia 2012 podpisał 3-letni kontrakt z Metałurhiem Donieck. 5 sierpnia 2013 został zwolniony z zajmowanego stanowiska. Jednak długo nie przebywał bez pracy, 21 sierpnia podpisał 2 letni kontrakt z rosyjską Mordowiją Sarańsk. W pierwszym sezonie zdobył z drużyną awans do Priemier-ligi, jednak 18 maja 2014 został zwolniony z pracy. 15 maja 2016 stał na czele kazachskiego FK Taraz, którym kierował do listopada 2016. 25 grudnia 2017 został mianowany na stanowisko głównego trenera azerskiego Keşlə Baku. 17 lipca 2018 opuścił klub z Baku. 15 listopada 2019 stał na czele Worskły Połtawa.

</doc>
<doc id="1584881" url="https://pl.wikipedia.org/wiki?curid=1584881" title="Eddie McGoldrick">
Eddie McGoldrick

Edward "Eddie" John Paul McGoldrick (ur. 30 kwietnia 1965 w Islington) – piłkarz irlandzki grający na pozycji prawego obrońcy lub pomocnika.
Kariera klubowa.
Pierwszym klubem McGoldricka w karierze był amatorski Nuneaton Borough. Następnie zaczął występować w Northampton Town i w 1987 roku awansował z nim z Division Four do Division Three. W Northampton Eddie występował do końca 1988 roku, a od początku 1989 zaczął grać w Crystal Palace F.C. Tam, podobnie jak Northampton, grał w podstawowym składzie i jeszcze w tym samym sezonie awansował z Division Two do Division One. W 1991 roku wygrał z Crystal Palace Zenith Data Systems Cup. W sezonie 1992/1993 zadebiutował w nowo powstałej Premiership, jednak Crystal Palace spadło do Division One.
18 czerwca 1993 roku McGoldrick podpisał kontrakt z innym klubem z Londynu, Arsenalem, który zapłacił za niego kwotę miliona funtów. W barwach "Kanonierów" swoje pierwsze spotkanie rozegrał 14 sierpnia, przegrane przez Arsenal 0:3 z Coventry City. W 1994 roku wystąpił jako rezerwowy w wygranym 1:0 finale Pucharu Zdobywców Pucharów z Parmą. W Arsenalu Irlandczyk spędził trzy sezony, w trakcie których rozegrał 37 spotkań ligowych.
We wrześniu 1996 roku McGoldrick opuścił Arsenal i przeszedł za 300 tysięcy funtów do Manchesteru City, grającego w Division One. W "The Blues" po raz pierwszy wystąpił 21 września w meczu z Birmingham City (1:0). Na początku 1998 roku został wypożyczony do Stockport County. W międzyczasie City spadło do Division Two, jednak Eddie nie rozegrał żadnego spotkania w sezonie 1998/1999. W 2000 roku na krótko odszedł do amatorskiego Corby Town by następnie zakończyć karierę.
Kariera reprezentacyjna.
W reprezentacji Irlandii McGoldrick zadebiutował 21 marca 1992 roku w wygranym 2:1 towarzyskim spotkaniu ze Szwajcarią. W 1994 roku został powołany przez selekcjonera Jacka Charltona do kadry na Mistrzostwa Świata w USA. Tam był rezerwowym i nie wystąpił w żadnym spotkaniu Irlandczyków. W kadrze narodowej do 1995 roku rozegrał 15 meczów.

</doc>
<doc id="1584884" url="https://pl.wikipedia.org/wiki?curid=1584884" title="Rozmiary penisa człowieka">
Rozmiary penisa człowieka



</doc>
<doc id="1584889" url="https://pl.wikipedia.org/wiki?curid=1584889" title="Rynek lombardowy">
Rynek lombardowy

Rynek lombardowy – na rynku lombardowym banki udzielają kredytu pod zastaw towarów oraz papierów wartościowych. Można mówić o rynku lombardowym na towary, metale szlachetne i papiery wartościowe. Rynek lombardowy najlepiej był rozwinięty w XIX wieku. Po drugiej wojnie światowej przeżywał swój zmierzch.

</doc>
<doc id="1584890" url="https://pl.wikipedia.org/wiki?curid=1584890" title="Cinzio (kardynał Ss. Sergio e Bacco)">
Cinzio (kardynał Ss. Sergio e Bacco)

Cinzio (zm. ok. 1147) – włoski kardynał. Prawdopodobnie pochodził z Rzymu lub okolic. Nominację otrzymał w grudniu 1144 od Lucjusza II. Uczestniczył w papieskiej elekcji 1145; nowy papież Eugeniusz III nadał mu diakonię Ss. Sergio e Bacco. Podpisywał bulle papieskie między 19 stycznia 1145 a 23 grudnia 1146.

</doc>
<doc id="1584893" url="https://pl.wikipedia.org/wiki?curid=1584893" title="Michael Doohan">
Michael Doohan

Michael "Mick" Sydney Doohan (ur. 4 czerwca 1965 w Brisbane) – australijski kierowca motocyklowy. Pięciokrotny mistrz świata MotoGP w latach 1994-1998.
Kariera.
Wyścigi Superbike'ów.
Doohan pochodzi z Gold Coast, znajdującego się niedaleko miasta Brisbane. Karierę rozpoczynał w latach 80., w australijskich mistrzostwach Superbike. W 1988 roku zadebiutował w mistrzostwach świata tej kategorii. Wygrawszy trzy wyścigi (dwa na Oran Park oraz jeden na Sugo), zmagania zakończył na 12. pozycji. Dosiadał wówczas motocykl Yamahy.
500 cm³.
W roku 1989 Doohan zadebiutował w motocyklowych MŚ, podpisując kontrakt z japońską stajnią Rothmans Honda. W pierwszym sezonie startów Australijczyk wziął udział w dwunastu z piętnastu rozegranych wyścigów. Regularnie meldował się w czołowej ósemce, a podczas GP Niemiec po raz pierwszy w karierze stanął na podium. Zdobyte punkty sklasyfikowały go na 9. miejscu.
W drugim roku startów Mick był już trzecim zawodnikiem klasyfikacji generalnej. Podczas GP Hiszpanii po raz pierwszy w karierze sięgnął po pole position (w tej też rundzie uzyskał najszybsze okrążenie), natomiast pierwsze zwycięstwo odniósł na węgierskim torze Hungaroring. W ciągu sezonu stawał jeszcze czterokrotnie na podium oraz dwukrotnie startował z pierwszej pozycji. Warto zaznaczyć, iż w obu sezonach partnerował mu mistrz świata z 1987 roku, a zarazem jego rodak, Wayne Gardner. W obu sezonach młodszy z Australijczyków był wyżej sklasyfikowany, jednak trzeba zaznaczyć, iż był to trudny okres dla Gardnera, trapionego kontuzjami.
W sezonie 1991 Doohan był najrówniejszym zawodnikiem w stawce, dzięki czemu do przedostatniego wyścigu liczył się w walce o tytuł mistrzowski. Spośród piętnastu wyścigów, tylko w jednym nie znalazł się na podium. Na torze w Assen nie dojechał wówczas do mety. Łącznie odniósł trzy zwycięstwa, na torach w Hiszpanii, Włoszech i Austrii. Dzięki swej konsekwentności został wicemistrzem świata, z niedużą stratą do najlepszego Wayne'a Raineya.
Rok później Australijczyk zdominował pierwszą fazę mistrzostw, wygrywając pięć z siedmiu pierwszych wyścigów (sześciokrotnie sięgnął po pole position). Marzenia o tytule zaprzepaścił bardzo poważny wypadek podczas GP Holandii, kiedy to mocno ucierpiała prawa noga Michaela. Obrażenia były na tyle poważne, iż groziły one nawet amputacją dolnej kończyny. Udało mu się jednak powrócić do zdrowia i po ośmiu tygodniach przerwy powrócił do rywalizacji, opuszczając zaledwie trzy rundy. Jego dyspozycja nie pozwoliła mu jednak walczyć o najwyższe lokaty i w ostatnim wyścigu o GP RPA Rainey wyprzedził go w klasyfikacji o zaledwie cztery punkty, zdobywając swój trzeci tytuł z rzędu.
W kolejnym sezonie nie do końca jeszcze sprawny Doohan nie liczył się w walce o mistrzostwo. W końcowej klasyfikacji pokonał go także młodszy partner z zespołu, Daryla Beattie. Australijczyk wprawdzie czterokrotnie ruszał z pierwszej pozycji, jednak tylko w jednym wyścigu (o GP San Marino) udało mu się dojechać na pierwszej lokacie. Podczas GP USA nabawił się niegroźnej kontuzji, przez co był zmuszony zrezygnować ze startu w ostatniej eliminacji, na torze Jarama. Ostatecznie rywalizację ukończył na 4. lokacie. Był to jednak ostatni sezon, w którym Doohan nie był najlepszy.
W latach 1994-1998 Michael zdominował rywalizację. Największy pogrom nad konkurencją odniósł w sezonie 1997, kiedy to triumfował w dwunastu z piętnastu rozegranych eliminacji. Owocem sukcesów Australijczyka był nie tylko wielki talent, ale przede wszystkim znakomita współpraca ze swoim inżynierem – Jeremym Burgessem, który w dużej mierze przyczynił się do sukcesów japońskiej ekipy, mającej przewagę we wszystkich obszarach nad innymi stajniami. Dzięki temu, iż Doohan miał duży wkład w rozwój motocykla i był liderem ekipy, miał dużą przewagę nad zespołowymi rywalami. Przypasowany do niego motocykl dawał mu możliwość kończenia wyścigów kilkadziesiąt sekund przed konkurentami. Wielu ekspertów twierdzi również, iż Australijczyk miał przewagę dzięki używaniu tylnego ręcznego hamulca, który został opracowany w 1993 roku (choć każdy tak naprawdę miał możliwość korzystania z tego typu hamulców).
Roku 1999 nie rozpoczął tak błyskotliwie, zajmując czwarte i drugie miejsce podczas GP Malezji i GP Japonii. Nic jednak nie wskazywało na to, iż to ostatnie rundy w karierze Australijczyka. Podczas treningu kwalifikacyjnego do GP Hiszpanii, na torze Jerez, Mick doznał skomplikowanych i kilkumiejscowych złamań we wcześniej uszkodzonej nodze. Kontuzja ta zaprzepaściła cały sezon dla Australijczyka, który ostatecznie postanowił zakończyć karierę. Jego główny inżynier rozpoczął z kolei współpracę z późniejszą gwiazdą serii Valentino Rossim. Uzyskane punkty sklasyfikowały go na 17. miejscu.
Po zakończeniu kariery sportowca, Michael został doradcą wyścigowym japońskiej stajni. Funkcję tę pełnił do końca sezonu 2004.
Życie prywatne.
21 marca 2006 poślubił swoją długoletnią partnerkę Selinę Sines, na Wyspie Hamiltona. Mają dwoje dzieci: Alexis i Jacka, który obecnie jest kierowcą zespołu Virtuosi Racing w Formule 2.
Formuła 1.
Po zakończeniu sezon 1998 Doohan odbył testy bolidu Formuły 1, z zespołem Williamsa. Testy zakończył na barierce, ale nie odniósł żadnych obrażeń.
Statystyki liczbowe.
System punkty od roku 1993.

</doc>
<doc id="1584900" url="https://pl.wikipedia.org/wiki?curid=1584900" title="Wiktor Szelągowski">
Wiktor Szelągowski

Wiktor Szelągowski (ur. 1900 we Włocławku, zm. 1935) – wioślarz polski, medalista mistrzostw Europy.
Życiorys.
Urodził się w rodzinie rzemieślniczej. Uczęszczał do gimnazjum męskiego im. Jana Długosza we Włocławku, zaraz po otrzymaniu matury wstąpił ochotniczo do wojska i służył w czasie wojny z Rosją. Był ranny i przez kilka miesięcy pozostawał internowany.
Już jako uczeń gimnazjum wyróżniał się zamiłowaniem do sportu. Wydarzenia wojenne przerwały jego karierę sportową, ale po wykurowaniu się Szelągowski powrócił do dawnych pasji i wstąpił do Włocławskiego Towarzystwa Wioślarskiego. Trenował pod kierunkiem Kazimierza Dyżewskiego. Od 1925 występował w zawodach rangi krajowej, debiutując w tymże roku jako członek czwórki ze sternikiem na regatach międzyklubowych we Włocławku. Wkrótce wyspecjalizował się w dwójkach ze sternikiem i dwójkach bez sternika. W 1929 został po raz pierwszy mistrzem Polski w dwójkach ze sternikiem i pozostawał z tym tytułem nieprzerwanie do 1933 (łącznie pięć razy). Partnerowali mu H. Grabowski i sternik H. Kawalec. Ponadto wspólnie z Grabowskim zdobywał wicemistrzostwo Polski w dwójkach bez sternika.
Szelągowski zdobył dwa medale mistrzostw Europy w składzie dwójki ze sternikiem – w 1929 na Brdyujściu (z Grabowskim i Gaworskim) i w 1932 w Belgradzie (z Grabowskim i Kawalcem). W 1930, w tej samej konkurencji, triumfował w prestiżowych zawodach wioślarskich w Antwerpii, a partnerowali mu w osadzie Grabowski i Gaworski.
W 1933 wycofał się z aktywnego uprawiania sportu w związku z dolegliwościami zdrowotnymi, stanowiącymi pozostałość służby wojskowej i internowania. Ukończył kurs trenera wioślarstwa w Centralnym Instytucie Wychowania Fizycznego w Warszawie, ale na przeszkodzie realizacji planów pracy trenerskiej stanęła śmierć. Szelągowski pochowany został na cmentarzu komunalnym we Włocławku.

</doc>
<doc id="1584903" url="https://pl.wikipedia.org/wiki?curid=1584903" title="Korpus Pontonierów Koronnych">
Korpus Pontonierów Koronnych

Korpus Pontonierów Koronnych - jednostka inżynieryjna armii koronnej w XVIII wieku.
Formowanie i zmiany organizacyjne.
Korpus Pontonierów Koronnych zwany początkowo milicją skarbową został utworzony uchwałą sejmu konwokacyjnego w 1764. Według etatu tworzyć go miało 5 oficerów-inżynierów, 25 podoficerów i 170 szeregowych.
Przez cały okres swojego istnienia jednostka podlegała władzom skarbowym i nie wchodziła do etatu wojska koronnego. W 1787 rozpoczęto powiększanie jednostki do 349 ludzi, w tym 300 szeregowych.
Jednostka nosiła różne nazwy: chorągiew pontonierów cudzoziemskiego autoramentu skarbu koronnego, korpus milicji skarbowej, korpus milicji pieszej skarbu koronnego, batalion pontonierów skarbu koronnego.
Obsadę oficerską Korpusu Pontonierów stanowili: komendant w randze pułkownika, podpułkownik, major, kapitan sztabowy, kwatermistrz, adiutant i audytor. Do 1776 oficerowie byli patentowani przez Komisję Skarbową, a od 1777, jak w całym wojsku, przez króla.
Pontonierzy stacjonowali w Warszawie na Solcu i Pradze, oraz w Nieszawie i Nowym Dworze. Używani byli do różnych prac inżynierskich, cywilnych jak i wojskowych, takich jak: uspławnianie rzek, sporządzanie map, budowanie budynków skarbowych i mostów, rozbijanie zatorów na rzekach itp.
W czasie insurekcji kościuszkowskiej na bazie Korpusu Pontonierów zorganizowano 16 Regiment Pieszy Koronny.

</doc>
<doc id="1584909" url="https://pl.wikipedia.org/wiki?curid=1584909" title="Racey">
Racey

Racey – brytyjska grupa popowa założona w roku 1976 w Weston-super-Mare, Anglia przez piosenkarzy Phila Fursdona i Clive'a Wilsona pod nazwą "Alive 'n' Kickin". Największe przeboje zespołu: "Lay Your Love On Me" (1978) i "Some Girls" (1979).

</doc>
<doc id="1584913" url="https://pl.wikipedia.org/wiki?curid=1584913" title="Wiktor Skrypnyk">
Wiktor Skrypnyk

Wiktor Anatolijowycz Skrypnyk, ukr. Віктор Анатолійович Скрипник, ros. Виктор Анатольевич Скрипник, "Wiktor Anatoljewicz Skripnik" (ur. 19 listopada 1969 w Nowomoskowsku, w obwodzie dniepropietrowskim, Ukraińska SRR) – ukraiński piłkarz, grający na pozycji obrońcy, reprezentant Ukrainy, trener piłkarski.
Kariera piłkarska.
Kariera klubowa.
W 1986 rozpoczął karierę piłkarską w drużynie rezerwowej Dnipra Dniepropietrowsk, skąd trafił do drużyny seniorów. Kiedy trener Wołodymyr Jemeć odchodził do Metałurhu Zaporoże, zaprosił go do nowego klubu. W 1994 powrócił do Dnipra Dniepropietrowsk. Latem 1996 za 1,5 mln marek został sprzedany do niemieckiego klubu Bundesligi Werderu Brema, z którym zdobył Mistrzostwo Niemiec w 2004 oraz puchar Niemiec w 1999 i 2004. W 2004 zakończył karierę piłkarską w wieku 35 lat.
Kariera reprezentacyjna.
7 września 1994 zadebiutował w reprezentacji Ukrainy w spotkaniu eliminacyjnym Euro 1996 z Litwą przegranym 0:2. Łącznie zaliczył 24 gier reprezentacyjnych, strzelił 2 gole.
Kariera trenerska.
Po zakończeniu kariery zawodniczej od lata 2004 trenował juniorów w klubie Werder Brema. W 2007 otrzymał dyplom trenerski UEFA Pro. W 2013 awansował na trenera drugiej drużyny Werderu. 25 października 2014 został głównym trenerem Werderu. 18 września 2016 po 3 startowych nieudanych meczach Bundesligi został zwolniony ze zajmowanego stanowiska. 5 lipca 2018 stał na czele Riga FC, z którym zdobył mistrzostwo i Puchar Łotwy, którym kierował do 5 lutego 2019. 3 czerwca 2019 został mianowany na stanowisko głównego trenera Zorii Ługańsk

</doc>
<doc id="1584914" url="https://pl.wikipedia.org/wiki?curid=1584914" title="Wolfram Wuttke">
Wolfram Wuttke

Wolfram Wuttke (ur. 17 listopada 1961 w Castrop-Rauxel, zm. 1 marca 2015) – niemiecki piłkarz występujący na pozycji pomocnika. Trener piłkarski.
Kariera klubowa.
Wuttke jest wychowankiem klubu SG Castrop. W 1976 roku trafił do juniorów zespołu FC Schalke 04. W 1979 roku został włączony do jego pierwszej drużyny, grającej w Bundeslidze. W tych rozgrywkach zadebiutował 6 października 1979 roku w wygranym 3:0 meczu z Werderem Brema. 20 października 1979 roku w wygranym 4:1 spotkaniu z Bayerem Uerdingen strzelił pierwszego gola w trakcie gry w Bundeslidze.
W grudniu 1980 Wuttke odszedł do Borussii Mönchengladbach, również z Bundesligi. Pierwszy ligowy mecz zaliczył tam 12 grudnia 1980 roku przeciwko Borussii Dortmund (1:0). Spędził tam 2 lata. W grudniu 1982 roku ponownie został graczem Schalke. W 1983 roku spadł z klubem do 2. Bundesligi.
W tym samym roku przeszedł do pierwszoligowego Hamburgera SV. W jego barwach zadebiutował 13 sierpnia 1983 roku w wygranym 3:2 ligowym pojedynku z 1. FC Kaiserslautern. W 1984 roku wywalczył z zespołem wicemistrzostwo RFN.
W listopadzie 1985 roku podpisał kontrakt z innym pierwszoligowym zespołem, 1. FC Kaiserslautern. Pierwszy ligowy występ zanotował tam 20 listopada 1985 roku przeciwko Schalke 04 (0:0). W 1990 roku zdobył z klubem Puchar RFN. W ciągu pięciu lat w Kaiserslautern, rozegrał tam 112 spotkań i strzelił 23 gole.
W 1990 roku Wuttke został graczem hiszpańskiego Espanyolu. Spędził tam 2 lata. W tym czasie zagrał tam w 37 ligowych meczach i zdobył w nich 12 bramek. W 1992 roku powrócił do Niemiec, gdzie został graczem ekipy 1. FC Saarbrücken (Bundesliga). W 1993 roku spadł z nim do 2. Bundesligi. Wówczas zakończył karierę.
Kariera reprezentacyjna.
W latach 1980–1982 w reprezentacji RFN U-21 Wuttke rozegrał 7 spotkań i zdobył 1 bramkę. W seniorskiej kadrze RFN zadebiutował 15 października 1986 roku w zremisowanym 2:2 towarzyskim meczu z Hiszpanią. 9 września 1987 roku w wygranym 3:1 towarzyskim pojedynku z Anglią strzelił pierwszego gola w drużynie narodowej.
W 1988 roku Wuttke został powołany do kadry na Mistrzostwa Europy. Wystąpił na nich w meczu fazy grupowej z Hiszpanią (0:2). Tamten turniej reprezentacja RFN zakończyła na półfinale. W tym samym roku Wuttke był uczestnikiem Letnich Igrzysk Olimpijskich, na których piłkarze RFN zajęli 3. miejsce. W latach 1986–1988 w drużynie narodowej rozegrał 4 spotkania i zdobył 1 bramkę.

</doc>
<doc id="1584915" url="https://pl.wikipedia.org/wiki?curid=1584915" title="Kratinos">
Kratinos

Kratinos (, ; ur. 520 p.n.e., zm. 423 p.n.e.) – grecki komediopisarz tworzący w Atenach.
Twórczość.
Kratinos swoje sztuki wystawiał od 453 r. p.n.e. aż do swojej śmierci. Jest jednym z trzech (obok Arystofanesa i Eupolisa) lepiej znanych przedstawicieli komedii staroattyckiej. Wzmianki o nim występują w komediach Arystofanesa, a to oznacza, że w V wieku p.n.e. cieszył się uznaniem i był popularny wśród widzów. Był jednym z najbardziej zwycięskich autorów komedii staroattyckiej. W agonach dramatycznych odniósł aż 9 zwycięstw, to znaczy 3 razy triumfował na Lenajach i 6 razy na Dionizjach Wielkich. Jego kariera komediopisarska rozpoczęła się w połowie V wieku p.n.e., szczyt jej rozwoju przypadł na trzeci kwartał V wieku, a wygasła w latach 20. tego wieku. Największe sukcesy Kratinos odnosił przed Arystofanesem, zatem Arystofanesa można potraktować jako jego spadkobiercę, ale nie przekreśla to faktu, że obaj poeci prowadzili ze sobą dialog poprzez własną twórczość, czego przykładem jest komedia Kratinosa zatytułowana "Butelka".
Dzieła Kratinosa były czytane i studiowane w okresie hellenistycznym i w epoce wczesnorzymskiej, zapewne do przełomu II i III wieku n.e.
Kratinos najprawdopodobniej napisał około 30 komedii. Żadna z nich się nie zachowała, ale znane są tytuły 29 utworów oraz rozliczne fragmenty, które ocalały w źródłach „należących do tradycji pośredniej”.
Sztuki.
Niektóre spośród tytułów sztuk Krationosa to:
Eutanazja.
Kratinosowi przypisuje się stworzenie terminu eutanazja ( "euthánatos"). Określił on w ten sposób osobę „mającą dobrą śmierć”.

</doc>
<doc id="1584920" url="https://pl.wikipedia.org/wiki?curid=1584920" title="Robert McClelland">
Robert McClelland

Robert McClelland (ur. 26 stycznia 1958 w Sydney) – australijski polityk i prawnik, członek Australijskiej Partii Pracy, urzędujący prokurator generalny Australii.
Życiorys.
Jest synem Douga McClellanda, wieloletniego senatora i byłego przewodniczącego Senatu. Uzyskał licencjaty z prawa i sztuk na University of New South Wales, a następnie został magistrem prawa na University of Sydney. W latach 1981-1982 był asystentem sędziego sądu federalnego, a następnie podjął praktykę prawniczą.
W 1996 został wybrany do Izby Reprezentantów. W latach 1998-2007 zasiadał w kolejnych labourzystowskich gabinetach cieni, pełniąc różne stanowiska. 3 grudnia 2007 został zaprzysiężony na urząd prokuratora generalnego Australii. Po kolejnych wyborach w 2010 roku otrzymał dodatkowo, głównie ceremonialne, stanowisko wiceprzewodniczącego Federalnej Rady Wykonawczej.

</doc>
<doc id="1584921" url="https://pl.wikipedia.org/wiki?curid=1584921" title="Joel Bakan">
Joel Bakan

Joel Conrad Bakan (ur. 1959 w Lansing, Michigan) – kanadyjski prawnik i pisarz.
Życiorys.
Wychowywał się w East Lansing, Michigan, gdzie jego rodzice Paul i Rita Bakan przez długi czas byli profesorami psychologii na Michigan State University. W 1971 roku przeniósł się z rodzicami do Vancouver. Studiował na Simon Fraser University (BA, 1981), University of Oxford (licencjat z prawa, 1983) i Dalhousie University (LLB, 1984)
Pracował jako prawnik dla Brian Dickson w 1985. Tytuł magistra uzyskał na Harvard Law School. Po studiach wrócił do Kanady i uczył prawa w Osgoode Hall Law School w York University i University of British Columbia.
Jest autorem książki "Korporacja. Patologiczna pogoń za zyskiem i władzą", która w krytycznym ujęciu analizuje rozwój i zachowania współczesnych korporacji. Opublikowana w roku 2004 posłużyła jako podstawa do filmu "Korporacja", który w tym samym roku zdobył 25 międzynarodowych nagród.
Jest także autorem kilku książek na temat kanadyjskiego prawa konstytucyjnego w tym: "Just Words: Constitutional Rights and Social Wrongs", których treścią jest analiza historycznych efektów jakie w promowaniu społecznej sprawiedliwości miał rozdział o prawach i wolności.
Bakan ma dwójkę dzieci ze swoją pierwszą żoną Marlee Gayle Klein, także akademikiem i profesorem prawa na University of British Columbia. Marlee Gayle Klein zmarła na białaczkę w 2001 roku. Bakan wspierał swoją żonę w chorobie - w tym czasie pracując nad "Korporacją" i ustanowił ku pamięci swoje żony cykl wykładów na temat sprawiedliwości społecznej aby w ten sposób upamiętnić jej wkład w prawo kanadyjskie i spuściznę feministycznej teorii prawnej. Obecnie jest mężem kanadyjskiej aktorki i śpiewaczki Rebecca Jenkins
Linki zewnętrzne.
Bakan w bazie zasobów video (ang.)
Strona polskiego wydawcy książki Korporacja

</doc>
<doc id="1584922" url="https://pl.wikipedia.org/wiki?curid=1584922" title="Carpinus betulus">
Carpinus betulus



</doc>
<doc id="1584923" url="https://pl.wikipedia.org/wiki?curid=1584923" title="Grab zwyczajny">
Grab zwyczajny



</doc>
<doc id="1584925" url="https://pl.wikipedia.org/wiki?curid=1584925" title="Josip Juraj Strossmayer">
Josip Juraj Strossmayer

Josip Juraj Strossmayer (ur. 4 lutego 1815 w Osijeku, zm. 8 maja 1905 w Đakovie) – chorwacki polityk i duchowny rzymskokatolicki.
Działalność na polu politycznym i kulturalnym.
Strossmayer był aktywnym działaczem na arenie politycznej Chorwacji. Był jednym z przywódców ruchu narodowego, głoszącego ideę jugoslawizmu. W 1860 r. stanął na czele utworzonej wówczas Partii Narodowej. Wraz ze swym bliskim współpracownikiem Franjem Račkim głosił wówczas potrzebę z jednej strony zbliżenia z Węgrami (lecz na zasadach równorzędności), a z drugiej działań w celu wykształcenia świadomości jugosłowiańskiej wśród Słowian południowych. Program ten nawiązywał w dużej mierze do dawnej idei iliryzmu. Zbliżenie ludów południowosłowiańskich miało się odbywać na trzech płaszczyznach: językowej, kulturalnej oraz religijnej, co miało w przyszłości zaowocować wykształceniem się narodu jugosłowiańskiego. Nawiązał także bliskie kontakty z niektórymi politykami serbskimi.
Ugoda węgiersko-chorwacka z 1868 r. pozostawiająca Chorwacji jedynie niewielką autonomię spowodowała wzrost sympatii Chorwatów dla Strossmayera i jego stronnictwa, co pozwoliło wygrać mu wyboru do saboru. Ówczesne cele Strossmayera to zmiana ustroju dualistycznego Austro-Węgier na federacyjny (co miało poprawić sytuację Chorwacji w ramach monarchii) oraz – jednocześnie – dalekosiężny cel utworzenia państwa jugosłowiańskiego (pierwszym krokiem w tym celu miało być zajęcie Bośni przez Serbię). Ten ostatni element jego programu, choć Strossmayer zrezygnował w nim z całkowitego zjednoczenia etnicznego Słowian południowych, z czasem spowodowały utratę poparcia przez niego w społeczeństwie chorwackim, coraz silniej nastawionym konfrontacyjnie wobec Serbów.
W 1873 r. zniechęcony niewielkim rozmiarem ustępstw Węgier podczas renegocjacji ugody Strossmayer ustąpił z kierownictwa Partii Narodowej i wycofał się z polityki. Partia przeszła na stanowiska prowęgierskie, a do idei Strossmayera powróciła grupa działaczy, która w 1880 r. powołała Niezależną Partię Narodową.
Do niewątpliwych sukcesów Strossmayera można zaliczyć otwarcie w 1866 r. Jugosłowiańskiej Akademii Nauk i Sztuk Pięknych w Zagrzebiu (Strossmayer starał się o to od 1860 r., przeznaczył także na to własne fundusze). Akademia była częścią planu Strossmayera jednoczenia Słowian południowych – miała się stać wspólną instytucją kulturalną ich wszystkich. Pierwszym prezesem wybrano historyka i bliskiego współpracownika Strossmayera, Franjo Račkiego, natomiast sam biskup został oficjalnym protektorem Akademii. Z kolei w 1874 r. dzięki staraniom Strossmayera otwarto uniwersytet w Zagrzebiu. Oprócz tego Strossmayer wspierał (także finansowo) liczne wydawnictwa kulturalne i naukowe.
Działalność na polu religijnym.
W 1849 r. został biskupem Đakova. Chciał doprowadzić do ponownej unii Kościoła katolickiego i Cerkwi prawosławnej, starał się m.in. o wprowadzenie liturgii starosłowiańskiej do kościołów katolickich w Chorwacji (co miało służyć ujednoliceniu religijnemu Słowian południowych i ich zbliżeniu). Był głównym patronem wielkiej pielgrzymki Słowian do Rzymu w 1880 r., która miała wpisywać się w wieloletnie, kościelne uroczystości tysięcznej rocznicy misji świętych Cyryla i Metodego do Słowian.
Na soborze watykańskim I opowiedział się przeciwko ultramontanizmowi i ogłoszeniu dogmatu o nieomylności papieża.

</doc>
<doc id="1584928" url="https://pl.wikipedia.org/wiki?curid=1584928" title="Maksim Tarasov">
Maksim Tarasov



</doc>
<doc id="1584929" url="https://pl.wikipedia.org/wiki?curid=1584929" title="Jean-Jacques Milteau">
Jean-Jacques Milteau

Jean-Jacques Milteau (ur. 17 kwietnia 1950 w Paryżu) – francuski harmonijkarz bluesowy, śpiewak i autor tekstów piosenek.
Kariera.
Milteau zaczął interesować się harmonijką w roku 1960, kiedy po raz pierwszy usłyszał muzykę rockową i folk (Bob Dylan, The Rolling Stones). Grał z francuskimi piosenkarzami takimi jak Yves Montand, Eddy Mitchell, Jean-Jacques Goldman, Maxime Le Forestier, Barbara i Charles Aznavour w różnych stylach, od bluesa do jazzu.
W 1989 nagrał swoją pierwszą płytę ("Blues Harp"). Koncertował z gitarzystą Manu Galvinem. Gościnie występowali z nim Mighty Mo Rodgers i Demi Evans.
Opracował metody nauki gry na harmonijce ustnej.

</doc>
<doc id="1584930" url="https://pl.wikipedia.org/wiki?curid=1584930" title="Steve Miller">
Steve Miller

Steve Miller (ur. 5 października 1943 w Milwaukee w stanie Wisconsin) - amerykański gitarzysta, piosenkarz i kompozytor. Założyciel zespołu Steve Miller Band (1966).

</doc>
<doc id="1584933" url="https://pl.wikipedia.org/wiki?curid=1584933" title="Ibn asz-Szajch al-Libi">
Ibn asz-Szajch al-Libi

Ibn asz-Szajch al-Libi (), właściwie Ali Muhammad Abd al-Aziz az-Zar’ani al-Fachiri (ur. w 1963 w Adżdabiji, zm. 9 maja 2009 w Trypolisie) – libijski terrorysta, członek Al-Ka’idy. Jego wymuszone torturami zeznania rząd Stanów Zjednoczonych uznał za dowód na istnienie związków między Al-Ka’idą a irackim reżimem Saddama Husajna, co było jednym z pretekstów inwazji wojsk USA i sojuszników na Irak w 2003.
Życiorys.
Al-Libi był szefem położonego w Afganistanie obozu szkoleniowego Al-Ka’idy Al-Chaldan, gdzie szkolenie odbył m.in. Zacarias Moussaoui, uwikłany w organizację zamachów z 11 września 2001. W listopadzie 2001 został zatrzymany przez służby pakistańskie, próbując przekroczyć granicę afgańsko-pakistańską. Przesłuchiwany przez funkcjonariuszy amerykańskich i egipskich (ci ostatni poddali go torturom, m.in. stosując waterboarding, przetrzymując go przez 17 godzin w ciasnej skrzyni, a następnie bijąc przez 15 minut) zeznał, że Irak szkolił członków Al-Ka’idy do użycia broni biologicznej i chemicznej. Administracja prezydenta Stanów Zjednoczonych George'a W. Busha przedstawiła zeznania al-Libiego jako dowód na powiązania reżimu Saddama Husajna z Al-Ka’idą, co Stany Zjednoczone wykorzystały do usprawiedliwienia inwazji na Irak w 2003. DIA już w lutym 2002 wyraziła jednak opinię, że al-Libi celowo wprowadzał w błąd przesłuchujących go funkcjonariuszy. Podobne wątpliwości co do wiarygodności świadectwa al-Libiego wyraziła CIA w raporcie sporządzonym latem 2002. Sam al-Libi odwołał swoje zeznania w styczniu 2004, twierdząc, że sfabrykował je, chcąc uniknąć dalszej przemocy ze strony śledczych, co potwierdził opublikowany w 2006 raport Komisji do spraw Wywiadu Senatu Stanów Zjednoczonych. Wiosną 2006 al-Libi został wydany Libii, gdzie w tajnym procesie został skazany na dożywocie. Al-Libi, chorujący na gruźlicę i cukrzycę, zmarł w więzieniu Abu Salim w Trypolisie, krótko po wizycie zespołu z organizacji Human Rights Watch. Według władz Libii, miał popełnić samobójstwo. Z kolei zdaniem Ajmana az-Zawahiriego, jednego z przywódców Al-Ka’idy, al-Libi został zamęczony torturami przez władze libijskie.

</doc>
<doc id="1584935" url="https://pl.wikipedia.org/wiki?curid=1584935" title="Ergasilidae">
Ergasilidae

Ergasilidae – rodzina pasożytniczych widłonogów z rzędu Cyclopoida powodujących zachorowania ryb słodkowodnych i morskich. Choroba pasożytnicza przez nie wywoływana nazywana jest Ergasilosa. Rodzina ta jest podzielona na 41 rodzajów.
Jej przedstawicielami są:

</doc>
<doc id="1584936" url="https://pl.wikipedia.org/wiki?curid=1584936" title="Związek Wszechniemiecki">
Związek Wszechniemiecki

Związek Wszechniemiecki, Liga Pangermańska (niem. "Alldeutscher Verband") – niemiecka organizacja nacjonalistyczna założona w 1891 w proteście przeciwko traktatowi z Wielką Brytanią w 1890 (w którym, jak uznali założyciele partii, Niemcy zrzekły się Zanzibaru w zamian za Helgoland), promująca ideę pangermanizmu i imperialnych Niemiec.
Celem Związku Wszechniemieckiego był protest przeciwko działaniom rządu, które, jak uważali, osłabiają Niemcy. Zgodnie z wyznawaną ideologią darwinizmu społecznego walczyli o higienę rasową i byli przeciwko mieszaniu krwi z tak zwanymi niższymi rasami, za jakich uważali Żydów. W 1913 Związek opracował projekt „prawa o obcych”, zrealizowanego przeszło 20 lat później jako ustawy norymberskie. Propaganda Związku miała silny wpływ na niemiecki rząd i podważała osiągnięcia polityki zagranicznej Bismarcka w czasach II Rzeszy. Związek był szczególnie aktywny podczas I wojny światowej, kiedy jej członkowie przeciwdziałali demokratyzacji i byli za nieograniczoną wojną podwodną, a wszystkich przeciwników nazywali tchórzami.
Po tym jak w 1917 roku, na żądanie parlamentarnej większości, rząd niemiecki podjął negocjacje pokojowe z aliantami, wpływowi członkowie partii wzięli udział w założeniu Niemieckiej Partii Ojczyźnianej ("Deutsche Vaterlandspartei").
Po wojnie Związek wspierał generała Ludendorffa w oskarżaniu demokratów i socjalistów o zdradę Niemiec i spowodowanie klęski wojennej. Według nich nie można oskarżać o przegraną armii, która była „niepokonana w polu”. Oskarżenie to jest nazywane "Dolchstoßlegende" (legendą ciosu w plecy). W rzeczywistości Ludendorf stwierdził, że wojna była przegrana już w październiku 1918 (wtedy rozpoczęto rokowania rozejmowe), czyli jeszcze przed niemiecką rewolucją listopadową.
W późniejszym okresie Związek nie miał już większego znaczenia. Współpracował z podobnymi organizacjami, między innymi Towarzystwem Thule i Freikorps. Jako sympatyzująca z celami NSDAP organizacja istniała w okresie III Rzeszy i ostatecznie 13 marca 1939 została rozwiązana przez Reinharda Heydricha z powodu wypełnienia celów statutowych.

</doc>
<doc id="1584937" url="https://pl.wikipedia.org/wiki?curid=1584937" title="Mychajło Sokołowski">
Mychajło Sokołowski

Mychajło Hryhorowycz Sokołowski, ukr. Михайло Григорович Соколовський, ros. Михаил Григорьевич Соколовский, "Michaił Grigorjewicz Sokołowski" (ur. 15 listopada 1951 w Słowiańsku, w obwodzie donieckim) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1965 rozpoczął karierę piłkarską w juniorskiej drużynie Chimik Słowiańsk, skąd w 1970 trafił do drużyny Awanhard Kramatorsk, a potem co roku zmieniał kluby na SKA Kijów, SK Czernihów oraz Metałurh Zaporoże. W latach 1974-1987 występował w Szachtarze Donieck, z którym odnosił największe sukcesy. Wieloletni kapitan zespołu oraz rekordzista Szachtara. W 1988 przeszedł do Krystału Chersoń, w którym łączył funkcję trenera. W tym klubie i zakończył karierę piłkarską w wieku 37 lat.
Kariera reprezentacyjna.
W latach 1976-1977 rozegrał 10 meczów w młodzieżowej reprezentacji ZSRR.
Kariera trenerska.
Już jako piłkarz pełnił rolę trenera w Krystału Chersoń. Potem pracował z klubami Antracyt Kirowskie, Stal Stalowa Wola, Siłur Charcyzk, Szachtar Donieck oraz Metałurh Donieck. Od lipca 2006 do 16 kwietnia 2007 pracował w sztabie szkoleniowym Serhija Jaszczenki w Metałurhu Zaporoże. Potem pracował na stanowisku skauta Szachtara Donieck.

</doc>
<doc id="1584938" url="https://pl.wikipedia.org/wiki?curid=1584938" title="Materiał naukowy">
Materiał naukowy

Materiał naukowy - w metodologii jest rezultatem wstępnym badania właściwego. Stanowi on punkt wyjścia do dalszego opracowania, celem ustalenia wyników, i do napisania pracy naukowej. 
Uczony opracowuje materiały naukowe po zakończeniu badań naukowych. Przechodzi przez kolejne etapy opracowania materiałów naukowych, określenia wyników częściowych i pojawienia się z nich wyników końcowych.
Rozumienie materiału naukowego.
Przez materiał naukowy rozumie się:
Materiały właściwe i pomocnicze.
Materiały właściwe obejmują ogół zapisków wykonywanych w toku badań właściwych, w trakcie posługiwania się określoną metodą roboczą dla danego przedmiotu badań. Zapiski te służą do dalszego opracowania danego problemu. Potencjalnie tkwi w nich teoria badanego zjawiska w zakresie określonego problemu naukowego. 
Inne zapiski i przedmioty związane z danym problemem i mogące służyć do jego naukowego opracowania stanowią materiał pomocniczy.
Opis materiału naukowego.
Materiał naukowy jest środkiem do poznania prawd naukowych, etapem między problemem a prawdą naukową. Jednak czasem już samo zdobycie materiału naukowego jest ważnym osiągnięciem, a nieraz odkryciem naukowym. Niekiedy praca naukowa polega tylko na dokładnym sprawozdaniu z przebiegu poszukiwań materiału i jego wiernym opisie.
Istotną sprawą jest przechowywanie i porządkowanie materiałów naukowych, podobnie jak notatek i wyciągów z literatury przedmiotu. Przechowywanie i uporządkowanie w taki sposób, by można było łatwo i niezawodnie z nich korzystać. Ważniejsze jest to nawet bardziej dla materiałów naukowych niż dla notatek z literatury – po te ostatnie wystarczy po raz drugi sięgnąć na półkę czy wybrać się do biblioteki. 
Każdy opis składający się na materiały naukowe powinien być autonomiczny – zawierać zarówno zanotowane spostrzeżenia, jak i ich czas, miejsce, kategorię do których przynależą; tak by pojedyncza kartka z notatkami dała się wykorzystać niezależnie od tego jak daleko pozostaje od całego zbioru. To samo dotyczy notatek i wyciągów z literatury. Opis ten nazywa się niekiedy fiszką.
Opracowanie materiału naukowego.
Po zebraniu materiału następuje czas na jego opracowanie. "Niekiedy z kilkunastu lub nawet z kilkuset teczek z notatkami pozostaje – po opracowaniu – jedna skromna teczka, zawierająca wnioski częściowe, tablice, wykresy, zestawienia statystyczne i próbne fragmenty ujęć stylistycznych do czynności dalszych" – wskazuje Józef Pieter. 
Opracowanie materiału naukowego jest przede wszystkim wyborem potrzebnych informacji, po części uogólnieniem spostrzeżeń, zestawieniem danych w formie tabel i wykresów. Opracowanie materiałów jest procesem przygotowania materiału do pisarskiego wykonania pracy, zakończonego pomyślnie publikacją naukową. Jest procesem poszukiwania związków myślowych – wyjaśnianiem zjawisk, przeprowadzaniem dowodów, łączeniem ze sobą pojęć, potwierdzaniem słuszności swych hipotez. Służy wydobywaniu faktów naukowych z zebranego materiału – służy stwierdzeniu prawd naukowych.
Stwierdzanie faktów naukowych to pojęciowe odzwierciedlanie jakiegoś konkretnego stanu rzeczywistości, poznanego zmysłowo bezpośrednio lub pośrednio. Wszelkie fakty oznaczają nie tylko jakiś obiektywnie istniejący stan rzeczy, ale i również nasz stosunek poznawczy do niego. Jednak nie wszystkie fakty to fakty naukowe.

</doc>
<doc id="1584940" url="https://pl.wikipedia.org/wiki?curid=1584940" title="Bitwa pod Lame Deer">
Bitwa pod Lame Deer

Bitwa pod Lame Deer (zwana też Bitwą pod Muddy Creek) – ostatnie ważniejsze starcie zbrojne w trakcie wojny o Black Hills. Pułkownik Nelson Miles zaskoczył obóz Lakotów Miniconjou Kulawego Jelenia – poza Hunkpapami Siedzącego Byka ostatnią pozostałość sił, które rok wcześniej rozbiły armię amerykańską pod Little Bighorn. Początkowo zaskoczony i otoczony wódz usiłował się poddać, lecz wkrótce wybuchła strzelanina w której zginął wódz, jego syn oraz 12 wojowników. Wojska amerykańskie straciły 4 zabitych. Ocaleli Indianie zostali umieszczeni w rezerwacie.

</doc>
<doc id="1584941" url="https://pl.wikipedia.org/wiki?curid=1584941" title="Metoda robocza">
Metoda robocza



</doc>
<doc id="1584942" url="https://pl.wikipedia.org/wiki?curid=1584942" title="Jerzy Kalisiak">
Jerzy Kalisiak

Jerzy Kalisiak (ur. 1942, zm. 14 stycznia 2009) – polski ekonomista, profesor doktor habilitowany. 
Życiorys.
Habilitację uzyskał w wieku 34 lat, a w wieku 38 w 1980 tytuł profesora. W uznaniu zasług w dziedzinie ekonomii został wyróżniony tytułem profesora belwederskiego, będąc wówczas najmłodszym profesorem belwederskim w kraju. Był stypendystą Fulbrighta na Uniwersytecie Pensylwanii. 
Karierę akademicką rozpoczął jako wykładowca w Szkole Głównej Planowania i Statystyki w Warszawie, był tam dziekanem. W 1991 brał udział w tworzeniu Wyższej Szkoły Zarządzania / Polish Open University, której był później rektorem. Od 1996 doktor honoris causa Thames Valley University, a od 2005 Oxford Brookes University.
Zmarł w wyniku choroby nowotworowej.

</doc>
<doc id="1584950" url="https://pl.wikipedia.org/wiki?curid=1584950" title="Mięsień podeszwowy">
Mięsień podeszwowy

Mięsień podeszwowy () – mięsień należący do warstwy powierzchownej tylnej grupy mięśni goleni. Wykazuje dużą zmienność, u człowieka występuje w postaci szczątkowej, u 8% ludzi brak go zupełnie. Jest mięśniem małym, spłaszczonym i wrzecionowatym, położonym w okolicy tylnej kolana, nieco powyżej i przyśrodkowo od głowy bocznej mięśnia brzuchatego łydki. Jego ścięgno biegnie w dół między mięśniem brzuchatym i płaszczkowatym.
Przyczep bliższy ma na powierzchni podkolanowej kości udowej powyżej kłykcia bocznego i na torebce stawowej stawu kolanowego (rzadko na strzałce). Przyczep dalszy znajduje się na guzie piętowym lub stanowi połączenie ze ścięgnem piętowym; część włókien przyczepia się na powięzi goleni, a nieraz na rozcięgnie podeszwowym.
Do jego czynności należy napinanie torebki stawu kolanowego, napinanie rozcięgna podeszwowego (jeśli się z nim łączy). Współdziała też w bardzo małym stopniu z mięśniem trójgłowym łydki.
Unerwiony jest przez nerw piszczelowy (L4–5, S1), a unaczyniony przez gałęzie tętnicy podkolanowej.
Mięsień podeszwowy występuje także u małpiatek, u których pełni ważną rolę jako zginacz goleni. U małp niższych wytwarza rozcięgno podeszwowe. U goryla i gibbona najczęściej go brak.

</doc>
<doc id="1584954" url="https://pl.wikipedia.org/wiki?curid=1584954" title="Bobby Vinton">
Bobby Vinton

Bobby Vinton, właśc. Stanley Robert Vintula, Jr. (ur. 16 kwietnia 1935 w Canonsburgu) – amerykański piosenkarz popowy pochodzenia polskiego.
Syn Stana Vintona i Dorothy Studzinski. Największe jego przeboje pochodzą z pierwszej połowy lat 60. XX wieku: „Roses Are Red (My Love)” (1962), „Blue Velvet” (1963), „There! I’ve Said It Again” (1964), „Mr. Lonely” (1964). 
W roku 1974 wylansował przebój „My Melody of Love” z refrenem częściowo śpiewanym w języku polskim („Moja droga, ja cię kocham”). Sukces piosenki spowodował, iż od tego czasu piosenkarz nazywany jest często „The Polish Prince” (pol. polski książę). Piosenka była również bardzo popularna w Polsce. Nagrał także piosenkę świąteczną "Santa Must Be Polish", w której po polsku śpiewa „Wesołych Świąt Bożego Narodzenia”.

</doc>
<doc id="1584958" url="https://pl.wikipedia.org/wiki?curid=1584958" title="Raeliańska Ambasada dla Istot Pozaziemskich">
Raeliańska Ambasada dla Istot Pozaziemskich

Raeliańska Ambasada dla Istot Pozaziemskich (Ambasada dla Elohim) – projekt Międzynarodowego Ruchu Raeliańskiego, mający na celu wybudowanie ambasady przy założeniu kosztów podstawowych w kwocie 20 milionów dolarów. Jej budowa jest jednym z dwóch (obok głoszenia nauk Raëla) fundamentalnych założeń raelizmu. Ambasada będzie zawierała platformę, która ma przyjmować statki kosmiczne cywilizacji pozaziemskich. Start projektu ambasady był nagłaśniany w mediach. Oczekuje się, iż jej lokalizacja będzie eksterytorialna, najlepiej w Jerozolimie, lecz w przypadku braku zgody Izraela ambasada wybudowana zostanie na terenie państwa, które wyrazi na nią zgodę. Ambasadę otaczać będą działki kempingowe zdolne pomieścić około 144 tysiące ludzi, czyli prawie dwa razy więcej od szacowanej ilości raelian w 2005 roku. Zgodnie z przekazem, który miał otrzymać Rael od istot pozaziemskich, termin ukończenia budowy upływa w 2035 roku.
Cele religijne.
Raelianie, podobnie jak i inne religie, wierzą, iż pozaziemski czynnik był przyczyną powstania wszelkiego życia na ziemi. Wierzą oni, że byli to naukowcy, których starożytni ludzie postrzegali jako "bogów" nazywając ich "Elohim". Wierzą, iż Ambasada dla Istot Pozaziemskich stanie się "Trzecią Świątynią" "Nową Jerozolimą" miejscem oficjalnego kontaktu z Pozaziemskimi Elohim oraz ich prorokami będących twórcami głównych religii na ziemi.
Fundusze.
Szesnastego kwietnia 1987 roku "Chicago Sun-Times" oszacowało fundusze na milion dolarów nazywając projekt "kosmicznym kibucem". Pomiędzy 1997 a 1998 zebrane fundusze wynosiły już do 7 milionów dolarów w 2000 9 milionów. a w październiku 2001 osiągnęły 20 milionów dolarów.
Kontrowersje.
Izrael.
W lutym 1991 Kościół Raeliański zmodyfikował swój symbol, usuwając z niego swastykę, aby ułatwić negocjacje z Izraelem. Oficjalnym powodem był kontakt telepatyczny oraz prośba od pozaziemskich istot zwanych Elohim, ażeby zmienić symbol, by ułatwić negocjacje z Izraelem odnośnie do wybudowania "ambasady". Miała się ona stać "Trzecią Świątynią Izraela", honorowym miejscem powitania oczekiwanych pozaziemskich istot oraz założycieli dawnych religii m.in. Buddy, Jezusa, Mahometa. Izrael jednakże nie wyraził zgody na jej budowę.
Liban.
W 2005 roku izraelski Raelicki Przewodnik Kobi Drori stwierdził, iż rząd libański rozważał propozycję ruchu raeliańskiego na wybudowanie "międzyplanetarnej ambasady" na terenie Libanu. Jakkolwiek jednym z warunków było to, aby Raelici nie eksponowali swojego logo na szczycie budynku, gdyż łączy ono Gwiazdę Dawida ze swastyką. Zgodnie z tym, co twierdzi Drori, raelici nie zgodzili się na postawiony warunek.
Architektura i usytuowanie.
Plan budowli przedstawiany przez Ruch Raeliański zawiera wejście zabezpieczone komorą aseptyczną prowadzącą do sali konferencyjnej dla dwudziestu jeden osób oraz do jadłodajni o tej samej pojemności. W planach jest siedem pokoi dla pozaziemskich gości. Budynek ambasady podobnie jak znajdujący się na jej terenie basen będą otoczone dwoma pierścieniami drzew, zadaniem których będzie ochrona kompleksu oraz prywatności osób w niej znajdujących się. Zarośla i drzewa zostaną posadzone poza ścianami kompleksu. Ambasada będzie miała dwa wejścia: północne i południowe. Platforma do lądowań powinna pomieścić statek o średnicy 12 metrów i powinna się znajdować na górnym tarasie. Taras na pierwszej kondygnacji jak i znajdujące się na niej pokoje przeznaczone są tylko dla użytku istot pozaziemskich. Siedem pokoi będzie znajdować się w bezpośrednim sąsiedztwie lądowiska, całość kompleksu będzie oddzielona od pozostałych pokoi mieszkalnych cienkimi metalowymi drzwiami. Oprócz tych wizji Ruch Raeliański chce zapewnienia o suwerenności przestrzeni powietrznej nad ambasadą czyli wyłączenia jej spod wojskowej kontroli radarowej. W pobliżu ambasady ma zostać utworzona jej replika otwarta dla zwiedzających aby ukazać jak wygląda oryginał od wewnątrz.
13 grudnia 1997 przywódca Ruchu Raeliańskiego zdecydował ażeby rozszerzyć możliwość wybudowania ambasady poza terenem Izraela, jak również zaproponował, iż znaczna jej część może być ukryta pod powierzchnią wody. Proponowany obszar powinien mieć minimum 3,47 kilometra kwadratowego o promieniu przynajmniej 1,05 kilometra. W związku z zebraniem całej kwoty na budowę oraz niezgodą Izraela aktualnie trwają negocjacje terenu pod ambasadę z rządami państw demokratycznych. Zgodnie z oświadczeniami liderów ruchu kilka państw wyraziło już zainteresowanie negocjacjami. Z pozytywnie zaopiniowanych ofert zostanie wybrana najbardziej korzystna. Według doktryn raelizmu, kraj na którego terenie znajdować będzie się Ambasada stanie się z pomocą kosmitów centrum duchowym i naukowym Ziemi na kolejne 1000 lat; jeśli jednak budowa nie zostanie ukończona o czasie - Elohim nie przybędą.

</doc>
<doc id="1584965" url="https://pl.wikipedia.org/wiki?curid=1584965" title="Klątwa Kennedych">
Klątwa Kennedych

Klątwa Kennedych () – potoczna nazwa wykreowana przez media do opisywania serii tragicznych wydarzeń, które wystąpiły w kręgu rodziny Kennedych. Wielu jej członków zmarło z powodów nienaturalnych takich jak np. wypadki lotnicze, samochodowe czy morderstwa.

</doc>
<doc id="1584966" url="https://pl.wikipedia.org/wiki?curid=1584966" title="Reggie Bannister">
Reggie Bannister

Reginald Horace „Reggie” Bannister (ur. 29 września 1945 w Long Beach w stanie Kalifornia) – amerykański muzyk, aktor, producent filmowy, pisarz i aktywista. Występował w serii horrorów Dona Coscarelli pt. "Mordercze kuleczki" (ang. "Phantasm"). Obecnie mieszka w Południowej Kalifornii wraz ze swoją żoną Gigi Bannister.

</doc>
<doc id="1584971" url="https://pl.wikipedia.org/wiki?curid=1584971" title="Oliviero Toscani">
Oliviero Toscani

Oliviero Toscani (ur. 1942 w Mediolanie) jest włoskim fotografikiem, synem znanego fotoreportera. W latach 1960–1965 studiował fotografię i grafikę w Szkole Rzemiosł Artystycznych w Zurychu.
W wyborach w 2006 roku bezskutecznie ubiegał się o miejsce w parlamencie z ramienia partii Rosa nel Pugno.
Twórczość.
Już jego pierwsze prace fotograficzne m.in. dla Esprit, Fiorucciego i producenta jeansów „Jezus” pokazały, że Toscani nie zamierza poddać się rutynie klasycznej reklamy. Projektowane przez niego kampanie reklamowe do dziś wywołują na całym świecie gwałtowne reakcje od protestów do zachwytów.
Na całym świecie najbardziej znany ze swoich kontrowersyjnych projektów reklam wykorzystywanych w promocji marki Benetton w latach 1982-2000 (dla firmy Benetton Group, której właścicielem był Luciano Benetton). Większość tych kampanii miało charakter instytucjonalny wobec marki – oparte były na kontrowersyjnych fotografiach, które zawierały jedynie logo firmy – napis: United Colors of Benetton.
Jedna z jego najsłynniejszych kampanii zawierała fotografię (autorstwa Therese Frare) umierającego mężczyzny, leżącego na szpitalnym łóżku, otoczonego przez krewnych pogrążonych w smutku. Kontrowersję wywołało podobieństwo z obrazem piety. Na innych plakatach pojawiały się aluzje do rasizmu (notabene jeden z plakatów przedstawiał trzy niemal identyczne serca ludzkie, które naprawdę były sercami świń, i napisy „białe”, „czarne” i „żółte”), do wojny, religii, a nawet kary śmierci.
Olivier Toscani, często łamał stereotypy związane z religią. Na początku lat 90. ubiegłego stulecia, największe oburzenie wywołał plakat ze zdjęciem księdza i zakonnicy złączonych w pocałunku. Zaszokował on katolickie Włochy, gdzie zabroniono jego publicznej prezentacji. W Polsce partia ZChN złożyła doniesienie do prokuratury, że reklama ta obraża uczucia religijne. Plakat z księdzem i zakonnicą wisiał w Warszawie 24 dni, w Katowicach zaledwie trzy godziny. W innych miastach na jego zawieszenie władze nie zgodziły się wcale.
Na początku lat 90. Toscani był współzałożycielem magazynu "Colors" (którego właścicielem był także Benetton) z amerykańskim projektantem grafiki Tiborem Kalmanem.
W roku 2005, pięć lat po swojej rezygnacji z pracy dla Benetton Group, kolejne jego kampanie dla marki producenta odzieży 'Ra-Re' (zawierające obrazy homoseksulanego zachowania mężczyzn) znowu wywołały kontrowersje.
W roku 2007 znów wywołał kontrowersje kampanią przeciw anoreksji – przedstawiono wówczas fotografię Isabelle Caro.
W roku 2015 był fotografem w polskiej kampanii reklamowej marki Roleski.
W Polsce ukazała się jego książka "Reklama – uśmiechnięte ścierwo", w której Toscani opisał kulisy swojej pracy przy kampaniach. Jest to jednocześnie apologia jego reklam. Choć Toscani, jest najczęściej wymieniany jako przedstawiciel nurtu reklamy szokującej to z jego publikacji wynika, że jego ambicje idą znacznie dalej, co odróżnia go od wielu innych twórców tego nurtu. Toscani krytykuje w sposób bezpardonowy sztuczność, nieszczerość, przejaskrawienie i kicz, jaki występuje powszechnie we współczesnej reklamie. Zastępuje takie podejście innym. Proponuje by kanał społecznej komunikacji, jakim jest reklama stał się nośnikiem swoistej sztuki i przekazu filozoficznego. Reklama wówczas staje się swoistym dziełem otwartym (wiele z jego przesłań faktycznie spotkało się z błędną interpretacją odbiorców reklam). Choć sam Toscani zupełnie o tym nie wspomina, można też zauważyć, że jego niektóre reklamy wykorzystują także psychologię ewolucyjną.
Zobacz też.
krytyczna teoria reklamy

</doc>
<doc id="1584979" url="https://pl.wikipedia.org/wiki?curid=1584979" title="Woda szklana">
Woda szklana



</doc>
<doc id="1584981" url="https://pl.wikipedia.org/wiki?curid=1584981" title="Sonel">
Sonel

Sonel S.A. – polskie przedsiębiorstwo z siedzibą w Świdnicy, notowane na Giełdzie Papierów Wartościowych w Warszawie, producent oraz importer przyrządów pomiarowych wykorzystywanych głównie do pomiarów elektrycznych.
Historia.
Zakład Innowacyjno-Wdrożeniowy TIM sp. z o.o. (Wrocław).
Idea seryjnej produkcji cyfrowych przyrządów do pomiarów elektrycznych urzeczywistniła się uruchomieniem montażu miernika skuteczności zerowania (oporu pętli zwarcia) w powstałym w 1990 roku Zakładzie Innowacyjno-Wdrożeniowym TIM sp. z o.o. (części hurtowni TIM S.A.). .
TIM sp. z o.o. w Świdnicy.
Zwiększający się popyt i brak możliwości zwiększenia produkcji w dotychczasowych warunkach spowodowały przekształcenie w 1994 roku Zakładu Innowacyjno-Wdrożeniowego TIM S.A. w spółkę "TIM sp. z o.o.", przy czym siedziba nowej spółki została przeniesiona do Świdnicy, gdzie mieścił się jeden z oddziałów TIM S.A. Rok 1994 jest przyjęty jako oficjalna data rozpoczęcia działalności spółki, choć spółka funkcjonowała wówczas pod inną nazwą, zaś produkcja odbywała się już od kilku lat.
Rok 1994 przyniósł pierwszy, całkowicie polskiej konstrukcji, cyfrowy przyrząd do pomiaru rezystancji izolacji (MIC-1), a następnie miernik parametrów wyłączników różnicowoprądowych (RCD). Duża powierzchnia produkcyjna i magazynowa pozwoliła poszerzyć produkcję o źródła oświetlenia ulicznego – oprawy na licencji Schneider, produkowane do końca 2000 roku.
Zakup linii montażu powierzchniowego SMT (1997) pozwolił na zautomatyzowanie procesu produkcji. W 1997 roku powstaje pierwsza konstrukcja przyrządu do pomiarów impedancji pętli zwarcia (również jedna z pierwszych na świecie).
Zmiana nazwy i struktury.
Przełom 1997/1998 przynosi zmianę nazwy spółki na "Sonel sp. z o.o." W kolejnym roku następuje przekształcenie spółki w "Sonel S.A." Pakiet większościowy obejmują Krzysztof Folta – prezes TIM S.A., oraz Krzysztof Wieczorkowski; pozostałe kilku- i kilkunastoprocentowe udziały obejmują w większości osoby związane finansowo z TIM S.A.
Wyprodukowanie w 1999 roku pierwszego w Polsce mikroprocesorowego miernika uziemień i rezystywności gruntu (MRU-100) zbiega się z powołaniem działu handlowego, do którego zostają zatrudnieni inżynierowie-elektrycy oraz pomiarowcy, co ma przeciwdziałać wyhamowaniu dotychczasowego corocznego wzrostu sprzedaży. Od tego czasu sprzedaż przyrządów pomiarowych na rynku krajowym opiera się na idei bezpośrednich kontaktów z klientem końcowym, co przekłada się na obraz firmy jako producenta krajowego, a dodatkowo zespołu profesjonalistów. W efekcie w następnych latach następuje praktyczne zmonopolizowanie rynku polskiego, mimo kilkuletniego zastoju technologicznego w firmie.
Koniec lat 90. to nawiązanie kontaktów z kontrahentem rosyjskim i początek sprzedaży przyrządów Sonelu na rynkach WNP (w kolejnych latach do 30% całkowitej produkcji) poprzez powołaną polsko-rosyjską spółkę SONEL O.O.O. z siedzibą w Moskwie, posiadającą wyłączność na sprzedaż w Rosji i krajach WNP.
Rozwój 2001–2006.
. 
Wejście na GPW.
W 2008 roku Sonel przeprowadza publiczną emisję akcji, pozyskując ok. 26 mln PLN, które pozwalają sfinansować wybudowanie i wyposażenie nowej siedziby spółki. Obiekt zostaje zaprojektowany w stylu high-tech, zarówno jeśli chodzi o linie produkcyjne jak ogólny image. Dotychczasowa siedziba zostaje sprzedana, jednak cały zysk z transakcji kompensuje strata Sonelu na opcjach walutowych (ponad 2,5 mln PLN).
W 2 połowie 2008 roku część akcji Sonelu S.A. trafia na Giełdę Papierów Wartościowych; pakiet kontrolny spółki (ponad 40%) znajduje się w posiadaniu obecnych prezesów Sonelu S.A. oraz TIM S.A.
Poszerzenie oferty o produkty obce pod marką Sonel.
Od 2006 roku Sonel intensywnie wprowadza na rynek inne przyrządy chińskie (głównie produkcji CEM), zarówno do pomiarów elektrycznych (seria cęgów CMP, multimetry, testery napięcia), jak i środowiskowych (pirometry, luksomierz). Wprowadzona w 2008 pod logo Sonelu bezprzewodowa kamera inspekcyjna BKI-1 zostaje wycofana ze sprzedaży pod koniec 2011 roku.
W 2009 roku firma wprowadza na rynek kamer termowizyjnych KT-160 pod nazwą Wuhan Guide Easir-4 produkcji chińskiej, a następnie pozostałych kamer serii Easir (łącznie 6 typów); w roku 2013 również modelu wysokiej rozdzielczości ThermoPro TP9 jako KT-640. Oferta kamer zostaje poszerzona w 2014 roku o kamerę do wyładowań koronowych (UV) UV-260 (oryginalnie Ulirvision TD90).
Wiosną 2015 roku w ofercie pojawiają się niedrogie kamery termowizyjne nowej serii KT-80 i KT-145 (oryginalnie modele BritIR B0 oraz BritIR B1 produkcji Wuhan Guide) oraz kamera „policyjna” KT-P38 (oryginalnie model Guide IR-518 produkcji Wuhan Guide).
W latach 2016–2018 wprowadzone zostają pod marką Sonelu kolejne chińskie kamery produkcji Wuhan Guide – B-series jako KT-165, KT-250, KT-320; C-series jako KT-560, KT-650, KT-670 oraz D-series jako KT-195, KT-200, KT-385 i KT-400.
W roku 2010 oferta zostaje poszerzona o część urządzeń produkowanych w Rosji przez Sonel o.o.o. dotychczas wyłącznie na rynek krajów WNP – kalibratory rezystancji (seria SRP).
Od roku 2011 Sonel próbuje zaistnieć w nowych obszarach, wprowadzając na polski rynek kolejne produkty. Jeden z serii lokalizatorów kabli podziemnych firmy Cable Detection, model EZiCAT i550 został wprowadzony do oferty Sonelu jako LKZ-1000, zaś jako reflektometr TDR-410 funkcjonuje od końca 2013 roku przyrząd TX4000TM produkcji Bi Communications.
W 2 połowie 2015 roku Sonel wprowadza pod swoją marką, jako LKZ-2000, kolejny lokalizator kabli – ULTRA System produkcji Cable Detection.
Zwiększenie obrotów spółki w latach 2006–2012 (rekordowo ponad 42% rok do roku) przełożyło się na oczekiwania inwestorów (posiadaczy akcji spółki) – w większości członków zarządów Sonel S.A i TIM S.A. – na ich realizację. Rok 2006 przyniósł rekordowe zyski w związku ze zrealizowaniem zamówienia (sprzedaż przyrządów w ramach przetargu wartości ok. 4 mln. PLN) dla jednostek podległych Ministerstwu Edukacji Narodowej, sfinansowanego z dotacji Unii Europejskiej. W kolejnych latach obroty i zyski spółki ulegały dalszemu zwiększeniu.
Od momentu wejścia Polski do Unii Europejskiej Sonel aktywnie wykorzystuje dotacje unijne. Od roku 2012 zapowiadane było wejście Sonelu na rynek fotowoltaiki – zarówno przyrządów pomiarowych, ale głównie sprzedaży ogniw produkowanych pod marką Sonelu.
Działalność.
Zakres oferty.
Oprócz produkcji przyrządów pomiarowych, w Sonelu wykonywany jest montaż powierzchniowy oraz przewlekany elektroniki dla klientów zewnętrznych, jednak działalność ta jest dla spółki mało zyskowna.
Ekspansja na nowych rynkach.
W 2013 roku powstaje polsko-indyjska spółka SONEL INSTRUMENTS INDIA PRIVATE LIMITED, której prezesem został obecny wiceprezes Sonelu; pierwszy rok jej działalności został zakończony stratą.
Na początku 2014 roku została powołana polsko-chińska spółka Foxytech (z firmą Holley Metering LTD Hangzhou, Chiny), mająca zajmować się wprowadzeniem na polski rynek chińskich cyfrowych liczników energii elektrycznej Foxytech (docelowo zapowiadana produkcja).
Od 2013 roku następuje spadek obrotów Sonelu na rynku rosyjskim, w 2014 roku spadek wyniósł ok. 30%.
Zatrudnienie.
Od roku 2009 zatrudnienie utrzymuje się na poziomie nieco ponad 200 osób (z tego większość w głównej siedzibie spółki w Świdnicy, zaś ok. 10% w biurze konstrukcyjnym we Wrocławiu). W roku 2012 zatrudnionych w firmie było ponad 210 osób. Mimo zapowiedzi zarządu (związanych ze zobowiązaniami działalności w Specjalnej Strefie Ekonomicznej) liczba zatrudnionych w firmie w 1 połowie 2014 roku spadła do 202 osób, natomiast wynagrodzenie Zarządu wzrosło rok do roku dwukrotnie.

</doc>
<doc id="1584982" url="https://pl.wikipedia.org/wiki?curid=1584982" title="Stockbridge (Edynburg)">
Stockbridge (Edynburg)

Stockbridge – dzielnica Edynburga nazywana czasami New New Town, ciągnąca się od edynburskiego West End po Royal Botanic Gardens.

</doc>
<doc id="1584983" url="https://pl.wikipedia.org/wiki?curid=1584983" title="Reinier Nooms">
Reinier Nooms

Reinier Nooms (ur. ok. 1623 w Amsterdamie, zm. przed 31 sierpnia 1664 tamże) – holenderski malarz i rytownik, znany pod pseudonimem Zeeman (j. hol. "Marynarz").
Życie Reinier Nooms nie zostało poznane dokładnie, wiadomo jedynie, że pływał jako marynarz na holenderskim statku kupieckim, wiele też podróżował później. Odwiedził m.in. Paryż, Wenecję, Berlin, poznał wybrzeże północnej Afryki.
Uważany jest za samouka, ale musiał znać twórczość Willema van de Velde starszego. Malował przede wszystkim sceny morskie, jego ulubionym tematem były zwycięskie bitwy floty holenderskiej na płyciźnie Downs i pod Livorno. W pracach artysty szczegóły budowy jednostek morskich oddane są z wielką precyzją i znajomością konstrukcji statków, jak i zasad nawigacji.
Około 1650. Reinier Nooms wykonał cykl akwafort, odznaczających się mistrzowskim wykonaniem i wielką precyzją, Prace przedstawiały statki handlowe, okręty i topograficzne widoki, były wzorem dla innych twórców przez następne stulecia.

</doc>
<doc id="1584985" url="https://pl.wikipedia.org/wiki?curid=1584985" title="Graf Zeppelin (1942)">
Graf Zeppelin (1942)



</doc>
<doc id="1584986" url="https://pl.wikipedia.org/wiki?curid=1584986" title="Franciszek Woźniak">
Franciszek Woźniak

Franciszek Woźniak (ur. 7 sierpnia 1932 w Rawiczu, zm. 14 stycznia 2009 w Bydgoszczy) – polski kompozytor, pianista i pedagog; rektor Akademii Muzycznej w Bydgoszczy.
Życiorys.
W 1960 ukończył studia kompozytorskie pod kierunkiem Tadeusza Szeligowskiego w Państwowej Wyższej Szkole Muzycznej w Poznaniu. Z pracą kompozytorską łączył działalność pianistyczną, dydaktyczną i organizatorską. Od 1973 wykładał kompozycję i przedmioty teoretyczne w Państwowej Wyższej Szkole Muzycznej w Gdańsku, a od 1978 kontynuował pracę w Państwowej Wyższej Szkole Muzycznej w Bydgoszczy, z którą był związany do śmierci i gdzie w 1992, uzyskał tytuł profesora zwyczajnego. Tam też pełnił liczne funkcje we władzach uczelni, m.in. dziekana Wydziału Wychowania Muzycznego (1980), dziekana Wydziału Wokalno-Aktorskiego (1980–1981), prorektora (1981–1987), rektora (1987–1993) oraz kierownika Katedry Teorii Muzyki i Kompozycji (1987–2002).
Ponadto w latach 1975–1981 pełnił funkcję prezesa Oddziału Poznańskiego Związku Kompozytorów Polskich, a w latach 1975–1990 był członkiem Komisji Repertuarowej Festiwalu Poznańska Wiosna Muzyczna.
Twórczość.
W swojej twórczości reinterpretował znane z przeszłości gatunki muzyczne, czyniąc ważnym elementem kształtowania wyrazu liryzm, oryginalną harmonię, rytm i barwę. Asymilował niektóre zdobycze awangardy, wprowadzając do swoich utworów oryginalnie traktowaną dodekafonię, kontrolowane konstrukcje aleatoryczne oraz elementy sonoryzmu eststycznie i ideowo bliskie bardziej poetyckiej niż awangardowej wizji brzmienia. 
Dorobek twórczy Woźniaka obejmuje ok. 100 dzieł, wśród których są utwory orkiestrowe, kameralne, na instrumenty solowe oraz wokalno-instrumentalne, a także utwory sceniczne (opery balety), muzyka teatralna i plenerowa, transkrypcje fortepianowe. Jego kompozycje były wykonywane na festiwalach krajowych i zagranicznych, a także zostały utrwalone w nagraniach Polskiego Radia i na płycie. Był też autorem artykułów poświęconych zagadnieniom teorii muzyki.

</doc>
<doc id="1584987" url="https://pl.wikipedia.org/wiki?curid=1584987" title="Kitaro">
Kitaro



</doc>
<doc id="1584991" url="https://pl.wikipedia.org/wiki?curid=1584991" title="Cargill">
Cargill

Cargill, Inc. – koncern zajmujący się dostawą produktów i usług dla przemysłu rolno-spożywczego, prowadzi bardzo szeroką działalność produkcyjno-handlową (m.in. handel zbożem i roślinami oleistymi; przetwarzanie: roślin oleistych, wieprzowiny, wołowiny i drobiu; handel: bawełną, cukrem, koncentratami soków owocowych; produkcja: pasz, syropów glukozowych, wyrobów stalowych, powłok chemicznych, nawozów azotowych), a także wydobycie soli oraz usługi finansowe.
Siedziba główna znajduje się w USA, w Minneapolis, w stanie Minnesota.
Historia.
Początki koncernu sięgają 1865 roku, kiedy to założyciel koncernu William Wallace Cargill stał się właścicielem elewatora zbożowego w Conover, w stanie Iowa, z czasem rozszerzając swą działalność o kolejne świeżo zasiedlane zachodnie tereny USA, jak również o kolejne podmioty (m.in. ubezpieczenia, młyn zbożowe, wydobycie węgla, rolnictwo, nieruchomości).
Po śmierci założyciela, który pozostawił po sobie pewne zadłużenie, zarządzanie przedsiębiorstwem przejął John MacMillan, podjął się on zadania ratowania przedsiębiorstwa, przystąpił więc do negocjacji z bankami, aby te przedłużyły spółce czas na spłacenie kredytów, zlikwidował też część działalności, wykraczające poza dochodowy obrót zbożem, przeniósł centralę do Minneapolis i stworzył plan zredukowania obciążenia kredytowego, oraz ulepszone procedury księgowe, zapewniające kierownictwu lepszy obraz finansowej kondycji przedsiębiorstwa. W ciągu sześciu lat zadłużenie zostało spłacone, a spółka Cargill znalazła się w sytuacji umożliwiającej jej dalszy rozwój.
Przed 1940 rokiem spółka poszerzyła swą działalność o produkcję pasz, przetwórstwo soi oraz nasiona i olej roślinny.
W latach 50. XX wieku koncern stał się jednym z większych międzynarodowych przedsiębiorstw zajmujących się obrotem i przetwórstwem płodów rolnych i innych towarów.
Pod kierownictwem Whitneya MacMillana, koncern rozszerzył działalność o przetwórstwo wołowiny, wieprzowiny i drobiu, produkcję stali, przetwórstwo owoców cytrusowych, handel ropą naftową oraz produkcję nawozów.
W 2019 roku firma była obecna w 125 krajach i zatrudniała 160 tysięcy pracowników w 70 krajach.
Państwa w których Cargill ma oddziały.
Afryka.
Ghana, Kenia, Zambia, Maroko, Nigeria, RPA, Tanzania, Wybrzeże Kości Słoniowej, Zimbabwe
Ameryka Środkowa/Karaiby.
Bonaire, Kostaryka, Dominikana, Gwatemala, Honduras, Nikaragua
Ameryka Południowa.
Argentyna, Boliwia, Brazylia, Chile, Kolumbia, Paragwaj, Peru, Urugwaj, Wenezuela
Ameryka Północna.
Meksyk, Kanada, Stany Zjednoczone Ameryki (USA)
Azja.
Australia, Chiny, Indie, Indonezja, Japonia, Korea Południowa, Malezja, Pakistan, Filipiny, Singapur, Tajwan, Tajlandia, Wietnam
Bliski Wschód.
Egipt, Zjednoczone Emiraty Arabskie
Europa.
Austria, Belgia, Bułgaria, Dania, Finlandia, Francja, Grecja, Hiszpania, Holandia, Irlandia, Niemcy, Polska, Portugalia, Rumunia, Rosja, Szwecja, Szwajcaria, Turcja, Ukraina, Węgry, Włochy, Wielka Brytania
Działalność w Polsce.
Cargill swą działalność w Polsce rozpoczął w 1991 roku, kiedy to powstało warszawskie biuro firmy.
Pierwsza fabryka powstała w 1992 roku w Sierpcu przez modernizację istniejącej wytwórni pasz. Następnie powstały wytwórnie w Siedlcach (1995), w Bielanach Wrocławskich (1996, rozbudowywane w 2004 i 2008 roku), w Krzemieniewie i Ropczycach (1997), w Pruszczu Gdańskim (1998) oraz w Krzepicach w 2000 roku.
W 2006 roku koncern przejął spółkę "Degussa Texturant Systems" mającą filię w Kaliszu.
W 2011 roku koncern przejął firmę Provimi.
Od 2018 r. Cargill jest obecny na polskim rynku mięsa poprzez przejęcie 100 proc. udziałów nowosądeckiej Grupy Konspol.
Obecnie koncern działa w Polsce pod nazwą "Cargill Poland Sp. z o.o."

</doc>
<doc id="1584994" url="https://pl.wikipedia.org/wiki?curid=1584994" title="Remiza (łowiectwo)">
Remiza (łowiectwo)

Remiza (zwana remizą śródpolną) – niewielki teren wśród pól, porośnięty krzewami lub drzewami. Dzienna, chwilowa ostoja niewielkich zwierząt futerkowych, jak: zające, króliki, czy myszy, oraz drobnego ptactwa łownego – bażantów, kuropatw.

</doc>
<doc id="1584998" url="https://pl.wikipedia.org/wiki?curid=1584998" title="Wielki podryw">
Wielki podryw



</doc>
<doc id="1585005" url="https://pl.wikipedia.org/wiki?curid=1585005" title="Gdy zapada zmrok">
Gdy zapada zmrok

Gdy zapada zmrok ( lub ) – amerykańsko-australijski horror filmowy z 2003 roku, wyreżyserowany przez Jonathana Liebesmana. Premiera filmu miała miejsce 24 stycznia 2003 roku w Stanach Zjednoczonych.
Aktorka Emma Caulfield za swoją rolę (oraz występ w serialu telewizyjnym "") zdobyła w 2003 roku nagrodę Cinescape Genre Face of the Future Award podczas ceremonii Academy of Science Fiction, Fantasy &amp; Horror Films, USA. Film nominowano także do Teen Choice Award w kategorii "najlepszy horror/thriller" oraz w tej samej kategorii do nagrody Golden Trailer.
Fabuła.
Po 150 latach do miasteczka wraca zlinczowana przed laty kobieta. Zjawia się pod postacią Zębowej Wróżki, by zemścić się na potomkach osób, które doprowadziły do jej wygnania. Jedyną osobą, która może ją pokonać jest Kyle. Twierdzi on, że jako dziecko obudził się i zobaczył pochylającą się nad nim Zębową Wróżkę, która usiłowała go zabić.

</doc>
<doc id="1585009" url="https://pl.wikipedia.org/wiki?curid=1585009" title="Mordercze kuleczki">
Mordercze kuleczki

Mordercze kuleczki (ang. "Phantasm") – film fabularny, horror z 1979 roku, reżyserowany przez Dona Coscarelli'ego. Prócz funkcji reżysera, Coscarelli jest także scenarzystą, producentem, montażystą, epizodycznym aktorem oraz operatorem filmu. Film nominowano do Saturn Award jako "najlepszy horror". 
Film doczekał się pięciu kolejnych sequeli. W całej serii w jednej z głównych ról pojawia się aktor Reggie Bannister. W Polsce seria pierwotnie pojawiła się pod swoim oryginalnym tytułem czyli "Phantasm". Pojawiły się część druga (jako "Phantasm: Mordercze Kuleczki") i trzecia (jako "Phantasm: Powrót"). Polski tytuł używany dzisiaj powstał od podtytułu drugiej części.
Fabuła.
Młody nastolatek Mike zaobserwował dziwne zjawiska na cmentarzu. Wkrótce w okolicy zaczynają dziać się dziwne rzeczy. Mike wraz ze swoim bratem Jody oraz przyjacielem Reggie postanawiają zbadać te zjawiska w które jest zamieszany zakład pogrzebowy na którego czele stoi Tall Man.

</doc>
<doc id="1585014" url="https://pl.wikipedia.org/wiki?curid=1585014" title="Nawęza">
Nawęza

Nawęza – amulet słowiański.
Nawęzy należały do elementów magii biernej, a ich zadaniem była ochrona przed urokiem, czarami i zapewnienie posiadaczowi szczęścia. Nawęzami mogły być kły dzikich zwierząt, płaskie kamyki z naturalnymi otworami, muszle (zwłaszcza kauri, "Cypraea moneta"), kości, a także skamieniałe belemnity, które uważano za strzałki piorunowe. Za nawęzy uważano też niektóre rośliny, szczególnie te, którym przypisywano ponadnaturalne oddziaływanie (lubczyk, alrauna itp).
Amulety takie noszono przeważnie na szyi, bądź to nanizane na rzemyk lub sznurek, bądź też w lnianych lub wełnianych woreczkach. Schowkami na nawęzy były też kaptorgi.

</doc>
<doc id="1585024" url="https://pl.wikipedia.org/wiki?curid=1585024" title="Power (singel Fields of the Nephilim)">
Power (singel Fields of the Nephilim)

Power - pierwszy singiel grupy Fields Of The Nephilim wydany w 1986 roku przez wytwórnię Situation Two. Płytka ukazała się tylko w wersji winylowej, w formatach 7" i 12". 
Spis utworów:
"wersja 7":"
"wersja 12":"

</doc>
<doc id="1585026" url="https://pl.wikipedia.org/wiki?curid=1585026" title="Preacher Man">
Preacher Man

Preacher Man - drugi singiel zespołu Fields Of The Nephilim wydany w 1987 roku przez wytwórnię Situation Two. Singiel promował album "Dawnrazor" i ukazał się wyłącznie w wersji winylowej (7" i 12").
Spis utworów:
"wersja 7":"
"wersja 12":"

</doc>
<doc id="1585031" url="https://pl.wikipedia.org/wiki?curid=1585031" title="Dawnrazor (singel)">
Dawnrazor (singel)

Dawnrazor – promocyjny singiel Fields Of The Nephilim wydany w 1987 roku w USA, przed amerykańską trasą zespołu, promujący album "Dawnrazor". Płytka w formie jednostronnej "pocztówki dźwiękowej" (7" flexi), zawierała jeden utwór, będący mixem fragmentów kilku utworów z amerykańskiej wersji płyty "Dawnrazor".
Spis utworów:

</doc>
<doc id="1585032" url="https://pl.wikipedia.org/wiki?curid=1585032" title="Południowoniemiecka kultura pól popielnicowych">
Południowoniemiecka kultura pól popielnicowych

Południowoniemiecka kultura pól popielnicowych – kultura archeologiczna środkowej i młodszej epoki brązu. Należy do kręgu kultur pól popielnicowych. Eponimem dla niej, oprócz obszaru, na którym występują jej stanowiska, są typowe dla niej rozległe cmentarzyska ciałopalne popielnicowe.
Geneza.
Południowoniemiecka kultura pól popielnicowych rozwinęła się na bazie wcześniejszych jednostek należących do kręgu kultur mogiłowych. Proces ten miał miejsce w okresie brązu D (1300–1200 lat p.n.e.), czyli podczas trwania tak zwanej fazy Rigsee. W ostateczności w okresie Hallstatt A (1200–1000 lat p.n.e.), wraz z kulturą północnotyrolską i dolnoreńską omawiana jednostka doprowadziła do unifikacji kulturowej obszarów położonych między Alpami a Niżem Niemieckim, gdzie rozwijała się kultura nordyjska.
Chronologia i obszar występowania.
Omawiana kultura rozwijała się od brązu D do końca okresu Hallstatt B, według podziału chronologicznego dokonanego przez Paula Reineckego, czyli w latach 1300–800 p.n.e. W jej rozwoju wyróżniamy trzy fazy:
Swoim zasięgiem omawiana kultura w kierunku południowym osiąga łuk Alp, w kierunku wschodnim obejmuje Górną Austrię, natomiast granica w części północnowschodniej przebiega wzdłuż pasma Szumawy, Lasu Czeskiego, Lasu Frankońskiego i Lasu Turyńskiego aż do Hesji, gdzie sięga rzeki Lahn i dalej wiedzie ku dolnej Mozeli. W stronę zachodnią omawiana jednostka przekracza górną Mozelę. W zasięgu jej występowania wyróżniamy kilka grup, które wykazują pewne różnice między sobą:
Gospodarka.
Gospodarka południowoniemieckiej kultury pól popielnicowych opierała się na uprawie ziemi i hodowli. Wśród hodowanych zwierząt zdecydowanie dominowało bydło. W obrębie omawianej jednostki taksonomicznej wytworzył się ważny ośrodek metalurgiczny, bazujący na złożach alpejskich. Doprowadziło to do rozwoju handlu, co z kolei przyczyniło się do wzbogacenia się części ludności.
Osadnictwo i budownictwo.
Osady omawianej kultury miały przeważnie charakter otwarty, czyli nie były fortyfikowane. Jednakże są od tego wyjątki zwłaszcza wśród osad wznoszonych na wyżynach, w miejscach z natury obronnych, chociaż grody z pokaźnymi konstrukcjami obronnymi zdarzały się również na bardziej płaskich obszarach. Tendencja do fortyfikowania osiedli nasiliła się zwłaszcza w okresie Hallstatt B. Budynki były budowane na planie prostokąta, w konstrukcji konstrukcji słupowej i zrębowej. Przykładem osady południowoniemieckiej kultury pól popielnicowych jest stanowisko w Bad Buchau, gdzie zaobserwowano zmiany w rozplanowaniu osiedla w następujących po sobie fazach. W początkowej fazie wyróżniono trzydzieści niewielkich domów, a w fazie późniejszej już tylko dziewięć dużych gospodarstw.
W południowej części obszarów objętych zasięgiem południowoniemieckiej kultury pól popielnicowych, nad jeziorami południowoniemieckimi i szwajcarskimi wznoszono osiedla nawodne (palafitowe). Lokowano je w strefach przybrzeżnych jezior. Domy ustawiane były na palach wbitych w dno jeziora. 
Obrządek pogrzebowy.
Dominował ciałopalny obrządek pogrzebowy. Groby, najczęściej popielnicowe, tworzyły większe cmentarzyska. Jednak przez cały okres trwania omawianej kultury zdarzały się również nieliczne pochówki szkieletowe. Oprócz dominujących grobów płaskich istniały także groby kurhanowe, zwłaszcza w Nadrenii. Pod kurhanami składano tam często zwłoki osób bogato wyposażonych, co świadczy o istnieniu elit w tej kulturze. Z okresu Hallstatt A znane są liczniejsze grupy grobów szkieletowych, wyposażonych w brązowe miecze. Zdarzają się także w tym obrządku pochówki podwójne kobiety i mężczyzny. W późniejszym okresie wyrażanie prestiżu poprzez bogato wyposażone pochówki szkieletowe zaczyna zanikać.
Inwentarz.
Ceramika południowoniemieckiej kultury pól popielnicowych jest zróżnicowana pod względem form. Występują tutaj takie naczynia jak: baniaste lub dwustożkowate wazy o wyodrębnionych cylindrycznych szyjach z rozchylonym brzegiem, podobne naczynia mniejszych rozmiarów, naczynia wazowate o szyjach stożkowatych lub lejkowatych, szerokootworowe naczynia misowate, wazki zaopatrzone w uszka u nasady szyi, naczynia ostroprofilowane, pucharki o wąskim dnie, czerpaki, kubki. Występują na nich różne formy ornamentów, na przykład: grupy linii poziomych i ukośnych kresek, meandry, poziome żłobki.
Ważną rolę odgrywała metalurgia i odlewnictwo. Wśród wyrobów metalowych można wymienić: miecze, noże różnych typów, brzytwy półkoliste o dwustronnym ostrzu z ażurowym uchwytem, szpile brązowe, klamry do pasa, bransolety, wisiorki, guzki, a także naczynia. Warto wspomnieć tu o wykonanym z brązu wózku kultowym odkrytym w miejscowości Acholshausen w Bawarii. W młodszej fazie rozwoju tej kultury miała miejsce fala wpływów ze wschodniej Europy, zwana horyzontem kimmeryjskim. W wyniku tych oddziaływań pojawiły się nowe wyroby metalowe, zwłaszcza broń oraz elementy uprzęży końskiej i pierwsze przedmioty z żelaza. 
Zanik i wpływ na inne kultury.
W czasie trwania schyłkowej fazy Mauern, południowoniemiecka kultura pól popielnicowych zaczęła zanikać, a na jej miejscu wykształciła się kultura zachodniohalsztacka. W trakcie trwania tych przemian doszło do niewielkich przesunięć ludnościowych na północ. Zaowocowało to powstaniem już w okresie Hallstatt C, po północnej stronie Lasu Turyńskiego, tak zwanej grupy Dreitzsch. Ponadto w czasie swojego rozwoju omawiana kultura wywarła znaczny wpływ na sąsiadujące z nią grupy, a zwłaszcza na dolnoreńską kulturę pól popielnicowych, północnotyrolską kulturę pól popielnicowych oraz francusko-katalońską kulturę pól popielnicowych.

</doc>
<doc id="1585033" url="https://pl.wikipedia.org/wiki?curid=1585033" title="Wyścig z diabłem">
Wyścig z diabłem

Wyścig z diabłem – amerykański film sensacyjny z 1975 r. Zawiera elementy filmu akcji i horroru.
Opis fabuły.
Frank i Roger, dwaj przyjaciele postanawiają zrobić sobie urlop w postaci kempingu. Towarzyszą im ich żony. Miejscem wypoczynku miały być odludne okolice północno-wschodniego Teksasu. Pobyt okazuje się przeciętny i średnio atrakcyjny, a miejsce wydaje się jakby nieprzyjazne. 
Pewnej nocy Frank i Roger będąc na zewnątrz przyczepy kempingowej nagle zauważają po drugiej stronie rzeki, niecałe 200 metrów od nich, ogromne ognisko. Przez lornetkę zauważają, że to rytuały jakiejś sekty. Początkowo śmieją się z takich dziwactw. Do czasu jak sekta nie zabiła młodej kobiety jako ofiary modłów. W tym momencie żony zapaliły światło wewnątrz przyczepy. Sataniści to zauważyli od razu ruszając w ich stronę. Mimo problemów udało im się uciec przed sektą. Jedynie szyby przyczepy kempingowej zostały zbite.
Następnego dnia Frank i Roger powiadomili miejscowego szeryfa o całym zdarzeniu. Policja pozornie porządnie zbadała sprawę jednak uznała, że nie będzie dalej jej drążyć. Gdy mężczyźni byli razem z szeryfem na miejscu zbrodni, ich żony znalazły dziwną wiadomość na zbitej szybie. Okazało się, że to coś związanego z sektą.
Frank i Roger postanowili naprawić samochód i rozerwać się, by zapomnieć o nieprzyjemnych zdarzeniach. Szybko okazało się jednak, że to jeszcze nie koniec kłopotów. Atmosfera w okolicy była nieprzyjazna. Po powrocie z baru obok przyczepy został powieszony ich pies, a w środku zastali dwa wielkie węże. Postanowili zakupić strzelbę i jechać do Amarillo, by powiadomić policję o dziwnych wydarzeniach jakich doświadczyli.
Podróż przerodziła się w walkę o życie. Sataniści nie chcieli pozwolić im na dotarcie do Amarillo. Urządzili zasadzkę i kilka pościgów. Po brawurowej walce Frankowi i Rogerowi udało się odeprzeć ataki. Gdy wyjechali na główną drogę wydawało im się, że są już bezpieczni i że zgubili napastników. Na wszelki wypadek postanowili jednak przed zachodem słońca znaleźć bezpieczne miejsce na nocleg. Zjechali z głównej drogi w pole tak, by nie być widoczni. Jednak gdy w środku nocy wesoło rozmawiali sobie wewnątrz samochodu, otoczyło ich ponad 20 satanistów z pochodniami, którzy podpalili samochód i dopięli swego.

</doc>
<doc id="1585039" url="https://pl.wikipedia.org/wiki?curid=1585039" title="Deutsche Vaterlandspartei">
Deutsche Vaterlandspartei

Niemiecka Partia Ojczyźniana (niem. "Deutsche Vaterlandspartei", skrót: DVP) – niemiecka partia prowojenna założona 2 września 1917 r. Wśród jej założycieli byli Wolfgang Kapp (późniejszy organizator Puczu Kappa-Lüttwitza) i Alfred von Tirpitz (admirał i późniejszy przywódca partii). 
Program partii koncentrował się na aneksjonistycznych celach wojennych, autorytarnych zmianach w konstytucji oraz innych punktach programu pangermanów. Głównym źródłem funduszy był sztab armijny. Przy poparciu Heinricha Classa, przemysłowców, byłego ministra marynarki wojennej Alfreda von Tirpitza i we wszystkich ugrupowań aneksjonistycznych z Partią Konserwatywną włącznie, nowa organizacja przedstawiała się jako będąca ponad utarczkami partii politycznych, poświęcająca się jedynie narodowi niemieckiemu. Szczyt popularności Partii Ojczyźnianej przypada na lato 1918, kiedy mieli ok. 1,25 mln członków. Jednak od samego początku dane dotyczące członków były nieprawdziwe. Członkowie zapisywali się do partii zarówno jako pojedyncze osoby, jak i członkowie jej składowych organizacji, a zatem prawdziwa liczba osób należących do partii, zgodnie z jej wewnętrznym memorandum z września 1918 r., nie przekraczała 445 000.
Partia Ojczyźniana spotkała się z silnym oporem ze strony liberałów, a także rządu, który zabronił oficerom i żołnierzom wstępować w jej szeregi, a administracji nakazał w żaden sposób jej nie pomagać. Ostatecznie została rozwiązana 10 grudnia 1918 podczas rewolucji listopadowej.
Należący do niej Anton Drexler był jednym z założycieli podobnej Niemieckiej Partii Robotniczej, późniejszej NSDAP.

</doc>
<doc id="1585040" url="https://pl.wikipedia.org/wiki?curid=1585040" title="Niemiecka Partia Ojczyźniana">
Niemiecka Partia Ojczyźniana



</doc>
<doc id="1585041" url="https://pl.wikipedia.org/wiki?curid=1585041" title="Bednar">
Bednar

Bednar, później bednarz – sługa książęcy w słowiańskim grodzie.
Bednarami, a prawdopodobnie także spądownikami i łagiewnikami, nazywano grupę książęcej ludności służebnej zajmującej się we wczesnym średniowieczu wyrobem naczyń z klepek drewnianych. Zamieszkiwali w grodach, podgrodziach lub wsiach służebnych.

</doc>
<doc id="1585042" url="https://pl.wikipedia.org/wiki?curid=1585042" title="Blue Water">
Blue Water

Blue Water – singel Fields of the Nephilim wydany w 1987 roku zawierający materiał, który znalazł się dopiero na albumie "Revelations". W USA utwór "Blue water" umieszczono na albumie "Dawnrazor". Płyta pojawiła się (jak wszystkie wczesne single FOTN) wyłącznie w wersji winylowej (7" i 12"), nakładem wytwórni Situation Two.
Spis utworów:
"wersja 7":"
"wersja 12":"

</doc>
<doc id="1585052" url="https://pl.wikipedia.org/wiki?curid=1585052" title="PJ DeBoy">
PJ DeBoy

Paul J. „PJ” DeBoy (ur. 7 czerwca 1971 w Baltimore) – amerykański aktor filmowy i telewizyjny, osobowość telewizyjna.
Życiorys.
Urodził się w Baltimore w stanie Maryland. Karierę rozpoczął w Nowym Jorku, gdzie przeprowadził się w wieku dwudziestu dwóch lat, i gdzie występował z popularną drag queen Miss Coco Peru oraz duetem kabaretowym Kiki and Herb. Mieszkał w dzielnicy Greenwich Village.
W 1998 roku przeniósł się do Toronto, gdzie prowadził show "Locker Room" na stacji LGBT OUTtv (wówczas pod nazwą PrideVision TV) i emitowany późną nocą program "Last Call", a także wziął udział w kilku filmach fabularnych, jak "Cal do szczęścia" ("Hedwig and the Angry Inch", 2001) czy "DoUlike2watch.com" (2003).
W 2004 roku wystąpił gościnnie w kolejnym sezonie serialu gejowskiego "Queer as Folk", jako randka Emmetta, jednego z bohaterów. Tego roku powrócił do Nowego Jorku wraz ze swoim partnerem, aktorem Paulem Dawsonem, z którym wspólnie tam mieszka.
Za rolę w drugim filmie Johna Camerona Mitchella "Shortbus", został wraz z innymi członkami obsady filmu wyróżniony nominacją do nagrody Gotham w kategorii Najlepszy zespół aktorski w 2003 roku.

</doc>
<doc id="1585053" url="https://pl.wikipedia.org/wiki?curid=1585053" title="Krążowniki ciężkie typu Oregon City">
Krążowniki ciężkie typu Oregon City

Krążowniki ciężkie typu Oregon City – ciężkie krążowniki amerykańskie będące udoskonalonymi wersjami okrętów typu "Baltimore". W sumie z planowanych 10 jednostek wybudowano trzy okręty tego typu USS "Oregon City" (CA-122), USS "Albany" (CA-123) oraz USS "Rochester" (CA-124). Ukończono również czwarty okręt pierwotnie mający być krążownikiem typu "Oregon City", jednak USS "Northampton" wszedł do służby w 1953 roku jako jednostka dowodzenia o numerze burtowym CLC-1.
Geneza.
Wyciągając wnioski z przebiegu działań wojennych na Pacyfiku US Navy uznała, że słabym punktem krążowników typu "Baltimore" jest ich uzbrojenie przeciwlotnicze. Zaproponowano stąd redukcję wysoko położonych mas, umożliwiając zamontowanie jak największej liczby działek przeciwlotniczych oraz przyjęcie nowych konstrukcji nadbudówek, która pozwoli na uzyskanie maksymalnego pola ostrzału. Rozwiązanie takie przewidywało obniżenie sylwetki bocznej okrętu, zastosowanie jednego komina (zamiast dwóch jak na poprzednikach) oraz zwężenie pokładu rufowego. Dzięki takiemu rozwiązaniu, na rufie montowano tylko jeden dźwig dla wodnosamolotów pokładowych, a tym samym uzyskiwano miejsce do zamontowania dwóch stanowisk działek przeciwlotniczych 40 mm Bofors. Liczbę wodnosamolotów zmniejszono z 4 do dwóch (było to podyktowane chęcią znalezienia miejsca dla coraz liczniejszej załogi). Postulowano również by wyżej zostały umieszczone dalocelowniki armat 203 mm. W celu poprawy bezpieczeństwa okrętu w razie uszkodzenia chciano wyeliminować drzwi wodoszczelne w grodziach na niższych pokładach (rozwiązanie takie zastosowano na krążownikach lekkich typu "Fargo"). 11 listopada 1942 roku admirał floty Ernest J. King zaakceptował postulowane rozwiązania (ale bez potrzeby budowy grodzi wodoszczelnych jak w krążownikach typu "Fargo").
Budowa.
Wszystkie zbudowane okręty powstały w stoczni Fore River należącej do koncernu Bethlehem Steel Co. w Quincy w stanie Massachusetts. 12 sierpnia 1945 roku anulowano budowę pozostałych krążowników.
Uzbrojenie.
Głównym uzbrojeniem okrętów były armaty 203 mm Mk 15 o lufach długości 55 kalibrów (11,16 m) i masie 17,45 t, umieszczone w trzech wieżach po trzy lufy każda. Artylerię średnią tworzyło 12 uniwersalnych armat 127 mm Mk 12 L/38 w sześciu wieżach. Uzbrojenie małokalibrowe miało stanowić 48 działek 40 mm Boforsa rozmieszczonych na 12 stanowiskach oraz 20 działek 20 mm Oerlikon. Krążowniki posiadały dwa sprzężone z radarami Mk 13 dalocelowniki Mk 34 dla armat 203 mm oraz dwa dalocelowniki Mk 37 wspomagane przez radary Mk12/22 dla armat 127 mm. Każde ze stanowisk Boforsów miało system kierowania ogniem Mk 57 z radarem Mk 34. Na pokładzie znajdowały się dwa wodnosamoloty Curtiss SC-1 Seahawk, do startu służyły im dwie katapulty o długości 21 m. Pierwotny zestaw radarów okrętów składał się z radarów wykrywania celów nawodnych i powietrznych SG-1 i SK-2 oraz z radaru służącego kontrolowaniu własnych samolotów typu SP.
Opancerzenie.
Pas burtowy okrętów miał grubość w górnej części 152 mm zwężający się stopniowo do 102 mm na dolnej krawędzi. Pancerz wewnętrzny chroniący komory amunicyjne miał grubość 51–76 mm. Grubość pokładu pancernego nad pasem burtowym wynosiła jednolicie 63 mm. Grodzie zamykające z obu stron przedziały urządzeń napędowych miały od 127 do 152 mm (większa grubość na dolnych pokładach). Wieże artylerii głównej chronił pancerz grubości 203 mm płyta czołowa, 76 mm strop, 38–83 mm ściany boczne, 38 mm tylna ściana. Ich barbety miały opancerzenie grubości 152–160 mm. Wieże armat 127 mm chronił pancerz 25 mm płyta czołowa i 19 mm pozostałe płyty. Stanowisko dowodzenia posiadało opancerzenie grubości 165 mm ściany, 76 mm strop, 63 mm podłoga.
Modyfikacje.
USS "Oregon City" pozostawał w służbie zbyt krótko (18 miesięcy), aby dokonano na nim znaczących modyfikacji. W 1949 roku z USS "Rochester" usunięto wyposażenie lotnicze instalując na pokładzie rufowym platformę dla śmigłowców, a w 1953 roku usunięto Boforsy zastępując je armatami 76 mm Mk 22 o lufach długości 50 kalibrów i masie 798 kg (masa bez automatu załadowczego), rozmieszczono 20 armat (10 stanowisk po dwie lufy). USS "Albany" w 1950 roku utracił wyposażenie lotnicze i również w tym samym roku dostał armaty 76 mm. 30 czerwca 1958 roku USS "Albany" został skierowany do stoczni Boston Navy Yard w celu przebudowania go na krążownik rakietowy.

</doc>
<doc id="1585055" url="https://pl.wikipedia.org/wiki?curid=1585055" title="Michael Lucas">
Michael Lucas

Michael Lucas, znany także jako Andrei Treivas Bregman, właściwie Andriej Lwowicz Trejwas (; ur. 10 marca 1972 w Moskwie w RFSRR) – rosyjsko-izraelsko-amerykański aktor, reżyser i producent filmów pornograficznych, a także filmów dokumentalnych, przedsiębiorca/CEO nowojorskiego studia filmowego Lucas Entertainment, felietonista „The Advocate”, „The Huffington Post” i „Pink News”.
Życiorys.
Wczesne lata.
Urodził się i dorastał w Moskwie, jest synem inżyniera Lwa Bregmana i nauczycielki literatury rosyjskiej Eleny Treivas. Wychował się w świeckiej rodzinie żydowskiej.
W 1994 uzyskał dyplom z prawa w Kutafin Moscow State Law University (MSAL). Po ukończeniu studiów przez krótki czas był właścicielem biura podróży aż do 30 maja 1995, kiedy opuścił Rosję.
Kariera.
Przeniósł się do Monachium w Niemczech, gdzie rozpoczął swoją karierę w branży filmów dla dorosłych od występu w niemieckim heteroseksualnym filmie pornograficznym. Potem przez najbliższe dwa lata osiedlił się we Francji, gdzie pracował pod kierunkiem francuskiego reżysera Jeana-Daniela Cadinota. 
W 1997 wyjechał do Nowego Jorku, gdzie zajmował się modelingiem w negliżu oraz prostytucją. W 1998 założył własne studio filmowe Lucas Entertainment, którego nazwa pochodziła od przybranego przez niego pseudonimu artystycznego: Michael Lucas. Zlokalizował je w Nowym Jorku za pieniądze, które zarobił z prostytucji. Studio swoją działalność otworzyło w 2004, a Lucas zaczął reżyserować i produkować filmy, często również w nich występując. 12 listopada 2004 posiadł obywatelstwo amerykańskie. 
Projekty Lucasa przyniosły mu liczne nominacje do branżowych nagród: GayVN Awards, Adult Erotic Gay Video Awards czy Grabbys.
W 2004 amerykański fotograf Timothy Greenfield-Sanders opublikował książkę "XXX: 30 Porn Star Photographs" z 30. gwiazdami porno, które były fotografowane w strojach i nago i zrealizował film dokumentalny HBO "Thinking XXX", gdzie jednym z jego modeli był Michael Lucas. Portrety książki zostały zaprezentowane w kwietniu 2005 w Santa Monica i eksponowane pod koniec 2005 w galerii sztuki współczesnej w Mediolanie.
Latem 2005 Lucas Distribution, Inc. wydał "Niebezpieczne związki Michaela Lucasa" ("Michael Lucas' Dangerous Liaisons"), gdzie wystąpiły gwiazdy takie jak Boy George, Bruce Vilanch, Graham Norton, RuPaul, Lady Bunny, Amanda Lepore czy Michael Musto.
Wspólnie z Yariven Mozerem zrealizował film dokumentalny "Rozbierając Izrael. Geje w Ziemi Obiecanej" ("Undressing Israel: Gay Men in the Promised Land", 2012) i wspólnie ze Scottem Sternem - "Campaign of Hate: Russia and Gay Propaganda" (2014). W lipcu 2015 zajął szóste miejsce w rankingu 20minutos.es „Najbardziej seksowni aktorzy gejowskich filmów porno” ("Los actores porno gay mas sexys").
Życie prywatne.
Jest zadeklarowanym gejem. Osiedlił się w Nowym Jorku. Przyjaźni się z aktorami PJ DeBoyem oraz jego partnerem Paulem Dawsonem, bloggerem Andym Towle i fotografem Davidem Shankbone’em.
Był wielokrotnie oskarżany przez innych aktorów pornograficznych o nękanie, oszukiwanie i wykorzystywanie, a także niepłacenie gaży.

</doc>
<doc id="1585058" url="https://pl.wikipedia.org/wiki?curid=1585058" title="Paul Dawson">
Paul Dawson

Paul Dawson, pseud. "Pinto" – amerykański aktor.
Życiorys.
W 1998 pojawił się jako Wesley w odcinku programu Sama Sheparda "Great Performances" pt. "Sam Shepard: Stalking Himself". Aktorstwem zajmuje się od 1999. Zadebiutował występem w jednej z głównych ról, jako Tar, u boku Joshuy Leonarda w niezależnym filmie Johna Hussara "The Blur of Insanity" (1999). Tego samego roku gościnnie wystąpił w serialach telewizyjnych "Prawo i porządek" ("Law &amp; Order") oraz "Strangers with Candy". W 2000 zagrał po raz pierwszy w filmie kinowym: komediodramacie Johna Swanbecka "Transakcja" ("The Big Kahuna"), towarzysząc na ekranie Kevinowi Spacey i Danny’emu DeVito. W dramacie "Urbania" (2000), faworycie festiwali filmowych o tematyce LGBT, odegrał epizodyczną postać zakrwawionego mężczyzny. Za rolę w filmie "Shortbus" (2003) został wraz z innymi członkami obsady nominowany nominowany do nagrody Gotham; zdobył również Glitter Award.
Występ w "Shortbusie" uchodzi za przełom w karierze aktora. Projekt wzbudził kontrowersje ze względu na swoje realistyczne, nieimitowane sceny stosunków płciowych i innych form aktywności seksualnych. W pierwszej i najbardziej sugestywnej scenie filmu bohater kreowany przez Dawsona układa swoje ciało w pozycji halasana (pl. "pług"), samodzielnie pobudza swój członek oralnie i dopuszcza do wytrysku nasienia do ust. Film, jak i rola Dawsona, zyskały pozytywne recenzje krytyków.
Jest partnerem aktora PJ DeBoya, z którym wystąpił w filmie "Shortbus". Od 2004 mieszkają razem w Nowym Jorku.

</doc>
<doc id="1585062" url="https://pl.wikipedia.org/wiki?curid=1585062" title="J.P. Calderon">
J.P. Calderon

John Paul „J.P.” Calderon (ur. 5 września 1975 w Santa Monica w stanie Kalifornia) – amerykański model, profesjonalny siatkarz oraz uczestnik programów typu reality show.
Życiorys.
Ma kostarykańskie pochodzenie, dojrzewał w Marina del Rey w Kalifornii. Uczęszczał na Kalifornijski Uniwersytet Stanowy (kampus w Long Beach), gdzie grał w szkolnej drużynie siatkarskiej. Studia, na wydziale komunikacji społecznej, ukończył w 2000 roku. Przez okres pięciu lat pracował na uczelni jako asystent trenera żeńskiej drużyny siatkarskiej.
W roku 2004 rozpoczął karierę zawodowego siatkarza; został krajowym reprezentantem organizacji Association of Volleyball Professionals (AVP).
W 2006 roku pojawił się w reality show CBS-u pt. "Survivor: Cook Islands" – trzynastej serii kultowego programu telewizyjnego "Survivor" – w charakterze jednego z uczestników. Odpadł jednak jako czwarty z bohaterów show. Następnie wziął udział w programie stacji Oxygen "The Janice Dickinson Modeling Agency", który wylansował go jako modela. Dziś jest twarzą niemieckiej agencji KULT Model Agency.
Jest jawnym homoseksualistą. W październiku 2013 zaręczył się ze swoim partnerem, Julzem Heaneyem.

</doc>
<doc id="1585067" url="https://pl.wikipedia.org/wiki?curid=1585067" title="Oczywista omyłka">
Oczywista omyłka

Oczywista omyłka – bezsporna, niezamierzona, często drobna, ale istotna pomyłka w dokumencie (np. literówka w nazwisku), która zazwyczaj może być sprostowana na drodze uproszczonej (na przykład:
Termin prawno-administracyjny funkcjonujący w polskim prawodawstwie (kodeksie postępowania administracyjnego, kodeksie postępowania cywilnego, kodeksie postępowania karnego, przepisach skarbowych, przepisach celnych, przepisach o zamówieniach publicznych), o znaczeniu zależnym od kontekstu, w którym występuje; w większości przepisów nie zdefiniowany "explicite".
Podstawa prawna:

</doc>
<doc id="1585069" url="https://pl.wikipedia.org/wiki?curid=1585069" title="Polska Grupa Użytkowników Linuksa">
Polska Grupa Użytkowników Linuksa



</doc>
<doc id="1585071" url="https://pl.wikipedia.org/wiki?curid=1585071" title="PCT">
PCT



</doc>
<doc id="1585074" url="https://pl.wikipedia.org/wiki?curid=1585074" title="Kantalice">
Kantalice

Kantalice (niem.: "Blumen") – nieoficjalna część wsi Pityny. Położona w Polsce, w województwie warmińsko-mazurskim, w powiecie ostródzkim, w gminie Miłakowo. Dawniej stanowiła osobną wieś.
Obecnie jej nazwa nie jest uwzględniana w TERYT i stronach internetowych gminy.
Historia.
Miejscowość wzmiankowana została po raz pierwszy w dokumentach z 1409 roku, pod nazwą "Gantelitzen", jako wieś szlachecka na pięciu włókach. W roku 1782 we wsi odnotowano 7 domów, natomiast w 1858 w dwóch gospodarstwach domowych było 35 mieszkańców. W latach 1937–1939 zamieszkiwało ją 68 mieszkańców. W roku 1973 jako kolonia należała do powiatu morąskiego.

</doc>
<doc id="1585084" url="https://pl.wikipedia.org/wiki?curid=1585084" title="Rebelient">
Rebelient



</doc>
<doc id="1585086" url="https://pl.wikipedia.org/wiki?curid=1585086" title="Zaburzenia krążenia">
Zaburzenia krążenia

Zaburzenia krążenia, zaburzenia hemodynamiczne – w patomorfologii jedna z głównych grup klasyfikacyjnych zmian patologicznych, obok wad rozwojowych, zmian wstecznych, zmian postępowych, zapaleń i nowotworów.
Wśród zaburzeń krążenia wyróżniamy m.in. zawał, krwotok, zator, obrzęk i przekrwienie.

</doc>
<doc id="1585087" url="https://pl.wikipedia.org/wiki?curid=1585087" title="Jagdstaffel 69">
Jagdstaffel 69

Jagdstaffel 69 – Königlich Preußische Jagdstaffel Nr. 69 – Jasta 69 jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona 1 lutego 1918 roku we Fliegerersatz Abteilung Nr. 4 w Poznaniu. Pierwszym dowódcą eskadry został ppor. Wilhelm Schwartz z Jagdstaffel 20. Zdolność operacyjną jednostka uzyskała 10 lutego. 21 lutego została przeniesiona do obszaru 18 Armii i stacjonowała na polowym lotnisku w Guise w departamencie Aisne. Wkrótce została przeniesiona do Origly-St. Benoite, gdzie odniosła pierwsze zwycięstwo. 7 kwietnia 1918 roku została przeniesiona do Ercheu w departamencie Somme. 7 lipca jednostka została przeniesiona pod rozkazy dowództwa 1 Armii i stacjonowała w Allincourt-Juniville. Półtora miesiąca później eskadra ponownie została dyslokowana tym razem do Habsheim w departamencie Haut-Rhin w Alzacji pod rozkazy Armee-Abteilung „B”.
Eskadra walczyła między innymi na samolotach Fokker D.VII.
"Jasta 69" w całym okresie wojny odniosła ponad 15 zwycięstw nad samolotami nieprzyjaciela w tym 2 nad balonami. W okresie od lutego 1918 do listopada 1918 roku jej straty wynosiły 1 zabity w walce, 3 w wypadkach, 3 pilotów w niewoli oraz 1 ranny.
Łącznie przez jej personel przeszło 2 asów myśliwskich:

</doc>
<doc id="1585092" url="https://pl.wikipedia.org/wiki?curid=1585092" title="Kocioł (gmina Zalewo)">
Kocioł (gmina Zalewo)

Kocioł – jezioro w Polsce położone na Pojezierzu Iławskim w województwie warmińsko-mazurskim, w powiecie iławskim, w gminie Zalewo.
Jest położone na terenie obwodu geodezyjnego wsi Urowo, na północny wschód od wsi i na wschód od wsi Karnit.
Jezioro położone na wysokości 98 m n.p.m., o powierzchni 79,9 ha. Na jeziorze (w części południowej) znajdują się trzy wyspy o łącznej powierzchni 0,5 ha. Głębokość maksymalna jeziora wynosi 8,8 m, średnia 0 4,7 m. Długość linii brzegowej - 3700. Do jeziora Kocioł wpadają trzy małe strumienie, a w części południowej wypływa struga, niosąca wody do jeziora Gil Wielki.
Na wschodnim brzegu jeziora znajduje się wieś Karnity, zabudowania tuż przy jeziorze, nosiły nazwę Karnitki, dawny PGR, obecnie ośrodek wypoczynkowy i hotel, zachodnie brzegi są wysokie. Otoczenie jeziora stanowią lasy mieszane.

</doc>
<doc id="1585102" url="https://pl.wikipedia.org/wiki?curid=1585102" title="Robert Hildebrandt">
Robert Hildebrandt

Robert Hildebrandt (ur. 19 czerwca 1893, zm. ?) – as lotnictwa niemieckiego Luftstreitkräfte z 6 zwycięstwami w I wojnie światowej. 
Służbę w wojsku rozpoczął w 16 Pułku Huzarów w 1913 roku jako kadet. W momencie wybuchu I wojny światowej razem z pułkiem został skierowany na front. 
21 stycznia 1916 został przeniesiony do Luftstreitkräfte po przejściu przeszkolenia 22 czerwca został przydzielony do FA 56. W 1917 roku został skierowany do szkoły pilotów myśliwskich Jastaschule II, skąd po otrzymaniu licencji pilota myśliwskiego został skierowany do służby w Jagdstaffel 13. Pierwsze zwycięstwo odniósł 9 marca 1918. W eskadrze Jasta 13 odniósł jeszcze 3 zwycięstwa.
Od 18 maja do 13 lipca pełnił obowiązki dowódcy Jagdstaffel 12. 13 lipca został przeniesiony do Jagdstaffel 69 także na stanowisko dowódcy. Ostatnim jego przydziałem była Jagdstaffel 53, którą dowodził od 27 sierpnia 1918 do końca wojny.

</doc>
<doc id="1585105" url="https://pl.wikipedia.org/wiki?curid=1585105" title="Sowizdrzał świętokrzyski">
Sowizdrzał świętokrzyski

Sowizdrzał świętokrzyski – polski film poetycki z 1978 roku na podstawie powieści Józefa Ozga-Michalskiego.
Fabuła.
Nowo mianowany proboszcz Giemza wyrusza do plebanię do wsi Ociesęki. Po drodze zatrzymuje się przed domem Jana Kolasy. Zaproszony do suto zastawionego stołu, Giemza korzysta z gościny. Kiedy zasypia zmęczony, Kolasa przebiera się w sutannę i udaje się do plebanii. Nazajutrz Kolasa wygłasza na sumie kazanie, ogłaszając rozdanie biednym ziemi kościelnej, czym wywołuje ogólne poruszenie.

</doc>
<doc id="1585106" url="https://pl.wikipedia.org/wiki?curid=1585106" title="Agave">
Agave



</doc>
<doc id="1585108" url="https://pl.wikipedia.org/wiki?curid=1585108" title="Partita na instrument drewniany">
Partita na instrument drewniany

Partita na instrument drewniany – polski film wojenny z 1975 roku na podstawie sztuki Stanisława Grochowiaka. 
Był kręcony w Serocku.
Fabuła.
Małe ubogie miasteczko w Generalnym Gubernatorstwie. W miejscowym tartaku niemiecki porucznik Anton składa nietypowe zamówienie na wielką szubienicę dla grupy partyzantów. Skuszony zarobkiem właściciel tartaku werbuje pracowników. Grupą robotników kieruje Weych, którego córka jest ciężko chora i potrzebuje pieniędzy na leki. Porucznik terroryzuje miasteczko i przygotowuje egzekucję z wielkim rozmachem. W końcu po robocie płaci robotnikom na oczach zebranych w gospodzie. Weych wraca do domu i okazuje się, że córka zmarła. O świcie dochodzi do egzekucji. Wtedy Weych przebija się przez tłum z bańką nafty schowaną pod ubraniem. Kiedy dociera na podium, wyjmuje naftę i podpala szubienicę.

</doc>
<doc id="1585110" url="https://pl.wikipedia.org/wiki?curid=1585110" title="Wedanga">
Wedanga

Wedanga (dewanagari वेदाङ्ग, "człony Wedy") – grupa sześciu zbiorów naukowych tekstów wedyjskich najczęściej zaliczanych do smryti ("tradycji" dzieł ludzkich). Datowanie obejmuje VII - IV wiek. Zawierają sutry i śastry. Ich wiedzę poznaje brahmaćarja w okresie nauki u swojego guru.

</doc>
<doc id="1585113" url="https://pl.wikipedia.org/wiki?curid=1585113" title="Asenowicze">
Asenowicze

Asenowicze (bułg. "Асеневци") – dynastia, której przedstawiciele panowali w Bułgarii w końcu XII i w XIII wieku.
Pierwszymi przedstawicielami dynastii, którzy sięgnęli po koronę carów Bułgarii byli bracia Asen i Piotr, którzy w 1185 wzniecili powstanie przeciwko rządom bizantyńskim w Bułgarii i utworzyli tzw. drugie państwo bułgarskie. Pochodzili oni najprawdopodobniej z możnej rodziny o rodowodzie kumańskim.
Najwybitniejszymi władcami dynastii byli następcy Asena i Piotra: Kałojan (1197-1207) oraz Iwan Asen II (1218-1241). Kałojan, brat Asena i Piotra, w toku zwycięskich walk z Bizancjum, a następnie z Cesarstwem Łacińskim umocnił pozycję Bułgarii na Bałkanach i znacząco poszerzył jej terytorium. Iwan Asen II, syn Asena I, z kolei założył autokefaliczny patriarchat prawosławny w Tyrnowie, a także nadal rozszerzał granice państwa - tak, że w ostatnim dziesięcioleciu jego rządów Bułgaria stała się najpotężniejszym organizmem politycznym na Bałkanach.
Po śmierci Iwana Asena II nastąpił stopniowy upadek dynastii. Państwo niszczyły najazdy tatarskie, odbudowywało się znaczenie Bizancjum, swoje interesy w tym regionie zaczynali realizować Węgrzy i Serbowie, a pomiędzy członkami dynastii toczyły się walki wewnętrzne. W efekcie kolejni władcy z dynastii Asenowiczów stopniowo coraz bardziej uzależniali się od sąsiadów, zgadzając się m.in. na płacenie trybutu chanom mongolskim. Ostatni męski potomek Asenowiczów, Koloman II Asen został zamordowany po krótkich rządach w 1256.
Następcy Kolomana II byli jednak blisko spokrewnieni z Asenowiczami. W 1256 na tronie carskim zasiadł Mico, który był szwagrem Kolomana II, a jego syn Iwan Asen III panował w Bułgarii w latach 1279-1280. Także kolejne dynastie panujące w drugim państwie bułgarskim, Terterowiczów i Szyszmanowiczów były związane przez małżeństwa z Asenowiczami.
Wspomniany Iwan Asen III, żonaty z Ireną z bizantyńskiej dynastii Paleologów osiadł w Bizancjum, gdzie zapoczątkował rozbudowaną rodzinę, także nazywającą się Asenowiczami. Jej przedstawiciele m.in. rządzili na wyspach Lemnos, Imbros czy Kefalinii. Rodzina ta przetrwała do XIX w.

</doc>
<doc id="1585115" url="https://pl.wikipedia.org/wiki?curid=1585115" title="Odlot (film)">
Odlot (film)



</doc>
<doc id="1585116" url="https://pl.wikipedia.org/wiki?curid=1585116" title="Sposób bycia">
Sposób bycia

Sposób bycia – polski film psychologiczny z 1965 roku na podstawie powieści Kazimierza Brandysa.
Fabuła.
Główny bohater, 40-letni mężczyzna dokonuje rozliczenia swojego życia. Przeżył obóz koncentracyjny, nie odniósł sukcesów zawodowych, zdradzała go żona, on też ją, w końcu od niego odeszła. Rankiem otrzymuje list od żony, w którym prosi go o przebaczenie.

</doc>
<doc id="1585119" url="https://pl.wikipedia.org/wiki?curid=1585119" title="Dźjotisz">
Dźjotisz



</doc>
<doc id="1585121" url="https://pl.wikipedia.org/wiki?curid=1585121" title="Shaun Donovan">
Shaun Donovan

Shaun Donovan (ur. 24 stycznia 1966 w Nowym Jorku) – amerykański polityk. W latach 2008-2014 sekretarz Urbanizacji Stanów Zjednoczonych w gabinecie Baracka Obamy. Od 2014 dyrektor Biura Zarządzania i Budżetu.
13 grudnia 2008 prezydent elekt Barack Obama ogłosił jego nominację na nowego sekretarza Urbanizacji Stanów Zjednoczonych. Senat USA 22 stycznia 2009 zatwierdził jego nominację. 26 stycznia 2009 został zaprzysiężony na nowego sekretarza Urbanizacji Stanów Zjednoczonych.
10 lipca 2014 Senat zatwierdził jego nominację na dyrektora Biura Zarządzania i Budżetu.

</doc>
<doc id="1585124" url="https://pl.wikipedia.org/wiki?curid=1585124" title="Kalpasutra">
Kalpasutra

Kalpasutra ("Sutra właściwego wykonywania rytuałów") – teksty dharmiczne wedyjskiego rytualizmu, druga spośród sześciu części wedangi. Powstawały w okresie VIII - VI w. Ich autorów określa się teminem sutrakara.
Podział.
Kalpasutra dzielą się na cztery grupy:

</doc>
<doc id="1585130" url="https://pl.wikipedia.org/wiki?curid=1585130" title="Ceratonia">
Ceratonia



</doc>
<doc id="1585133" url="https://pl.wikipedia.org/wiki?curid=1585133" title="Zejście do piekła">
Zejście do piekła

Zejście do piekła – polski film sensacyjny z 1966 roku w reżyserii Zbigniewa Kuźmińskiego, zrealizowany na podstawie sztuki Ireneusza Iredyńskiego.
Zdjęcia do filmu powstały na Kubie, m.in. w Hawanie.
Fabuła.
Ekspedycja naukowa do Amazonki, której członkami są prof. Felix i fotograf Schmidt natrafiają na kolonię w dżungli. Kolonia przypomina obóz koncentracyjny zorganizowany przez hitlerowców, którzy uciekli z Niemiec w 1945 roku. Jeden z mieszkańców kolonii prosi profesora o pomoc w ucieczce. Ten zostaje zamordowany, pomówiony o współpracę z izraelskim wywiadem.

</doc>
<doc id="1585135" url="https://pl.wikipedia.org/wiki?curid=1585135" title="Władysław Bala">
Władysław Bala

Władysław Bala (ur. 13 lipca 1919 w Krakowie, zm. 11 lipca 2006 tamże) – polski profesor, specjalista w zakresie eksploatacji technicznej maszyn i urządzeń, mechanizacji rolnictwa i melioracji.
Życiorys.
Urodził się w rodzinie nauczycielskiej. W 1937 roku ukończył warszawskie Liceum im. Tadeusza Reytana. Następnie rozpoczął studia na Wydziale Mechanicznym Politechniki Warszawskiej, które z powodu wybuchu II wojny światowej zmuszony był przerwać. Ukończył je na Wydziale Komunikacji Akademii Górniczo-Hutniczej w Krakowie w 1949 roku, uzyskując dyplom magistra inżyniera mechanika.
W czasie wojny Władysław Bala czynnie walczył w szeregach Armii Krajowej. Uczestniczył w powstaniu warszawskim jako oficer Biura Informacji i Propagandy. Wojnę skończył w stopniu porucznika.
Praca zawodowa.
Pracę zawodową rozpoczął jako technik w wydziale technicznym m.st. Warszawy (1940–1943), następnie pracował kolejno jako: główny mechanik w Wytwórni Papierosów PMT w Krakowie (1945–1948), właściciel warsztatu mechanicznego w Krakowie (1948–1949), szef produkcji w Wytwórni Sprzętu Zootechnicznego w Krakowie (1950–1956), projektant w Biurze Projektów „Miastoprojekt” w Krakowie (1950–1955) oraz w Zakładzie Konstrukcji i Budowy Urządzeń Przemysłu Tytoniowego (1955–1961).
Praca naukowa.
W 1956 roku rozpoczął pracę naukową jako starszy asystent w Zakładzie Instalacji Sanitarnych Politechniki Krakowskiej. W 1959 roku zachęcony przez prof. Franciszka Hendzla, przeszedł do pracy w ówczesnej Wyższej Szkole Rolniczej (dziś Uniwersytet Rolniczy) w Krakowie, zostając starszym wykładowcą w Katedrze Melioracji Rolnych, na nowo powołanym Wydziale Melioracji Wodnych (dziś Inżynierii Środowiska i Geodezji). Od tego czasu cały rozwój naukowy prof. Bali związany jest z krakowską uczelnią.
W 1964 roku na Politechnice Krakowskiej obronił pracę doktorską pt. "Metoda doboru optymalnych parametrów pracy pługa do kopania rowków drenarskich – w świetle badań", wykonaną pod kierunkiem prof. Jana Wątorskiego, zaś habilitował się w 1969 roku na Wydziale Rolniczym Wyższej Szkoły Rolniczej (dziś Uniwersytet Rolniczy) w Lublinie z zakresu mechanizacji rolnictwa, przedstawiając rozprawę pt. "Optymalizacja aparatu obsługi technicznej maszyn melioracyjnych".
W latach 1968–1973 był docentem, w 1973 roku uzyskał tytuł naukowy profesora nadzwyczajnego, a w 1985 roku tytuł profesora zwyczajnego.
Prof. W. Bala był kierownikiem powołanej w 1964 roku Pracowni Mechanizacji i Organizacji Robót Wodno-Melioracyjnych, a w latach 1969–1977 kierownikiem i twórcą Katedry Mechanizacji i Organizacji Robót Wodno-Melioracyjnych na Wydziale Melioracji Wodnych. W 1977 roku decyzją Senatu Akademii Rolniczej w Krakowie, został powołany na organizatora i dyrektora Instytutu Napraw i Organizacji Zaplecza Technicznego wraz z przeniesieniem na Wydział Techniki i Energetyki Rolnictwa (dziś Inżynierii Produkcji i Energetyki).
Prof. Władysław Bala pełnił w Akademii Rolniczej w Krakowie szereg funkcji akademickich:
Zainteresowania naukowe Profesora koncentrowały się na problemach technologii i organizacji zmechanizowanych robót wodno-melioracyjnych, organizacji zaplecza technicznego w rolnictwie, organizacji napraw maszyn i urządzeń technicznych, niezawodności urządzeń technicznych.
Prof. W. Bala był autorem 136 publikacji, w tym 75 naukowych i 8 podręczników. Był również promotorem w 10 przewodach doktorskich oraz wypromował 151 magistrów.
Profesor był aktywnym uczestnikiem ruchu naukowego i naukowo-technicznego, honorowym członkiem Komitetu Techniki Rolniczej Polskiej Akademii Nauk, działał w komitetach PAN-owskich, takich jak Komitet Melioracji, czy Komitet Eksploatacji Majątku Trwałego. Był aktywnym uczestnikiem ruchu NOT-owskiego, przewodniczącym Komisji Mechanizacji Robót przy Zarządzie Głównym SITWM w Warszawie, pełnił funkcję prezesa Polskiego Towarzystwa Melioracyjnego. Prof. W. Bala działał również w ruch społecznym. Był prezesem Koła Związku Kombatantów i Koła Byłych Więźniów Politycznych przy krakowskim Oddziale PAN oraz członkiem Zarządu Okręgu tego Związku.
Nagrody i odznaczenia.
Za swoją działalność i pracę został odznaczony wieloma odznaczeniami państwowymi, bojowymi, społecznymi i resortowymi: Krzyżem Komandorskim z Gwiazdą, Krzyżem Kawalerskim Orderu Odrodzenia Polski, Krzyżem Walecznych, Brązowym Krzyżem Zasługi z Mieczami, Warszawskim Krzyżem Powstańczym, Krzyżem Partyzanckim, tytułem honorowym „Zasłużony Nauczyciel PRL”, Medalem Komisji Edukacji Narodowej, Medalem Zwycięstwa i Wolności 1945, Srebrnym i Brązowym Medalem za Zasługi dla Obronności Kraju, Medalem 30 i 40-lecia Polski Ludowej, Złotą Odznaką ZNP, Złotą Odznaką Honorową NOT, Złotą Odznaką SITWM oraz 11 odznaczeniami resortowymi. Został wyróżniony wpisem do Księgi Honorowej Zasłużonych Ludzi Ziemi Krakowskiej oraz Złotej Księgi dla Dzielnicy Kraków-Krowodrza. Posiadał Medal im. Michała Oczapowskiego. Był wyróżniony 11-krotnie nagrodami Ministra Nauki i Szkolnictwa Wyższego oraz Ministra Edukacji Narodowej.
Został pochowany 21 lipca 2006 roku na cmentarzu wojskowym przy ul. Prandoty w Krakowie (kw. LXXXIV-13-13).

</doc>
<doc id="1585140" url="https://pl.wikipedia.org/wiki?curid=1585140" title="Rejon kupiański">
Rejon kupiański

Rejon kupiański – jednostka administracyjna wchodząca w skład obwodu charkowskiego Ukrainy.
Utworzony w 1923, ma powierzchnię 1280 km² i liczy 28 tysięcy mieszkańców. Siedzibą władz rejonowych jest Kupiańsk.
Na terenie rejonu znajduje się 19 silskich rad, liczących w sumie 65 wsi i 5 osad.

</doc>
<doc id="1585141" url="https://pl.wikipedia.org/wiki?curid=1585141" title="Jan Fryderyk Tschepius">
Jan Fryderyk Tschepius

Jan Fryderyk Tschepius, także Trzepski, Czepski (ur. ok. 1715 w Działdowie, zm. po 1770), lekarz polski, autor wierszy okolicznościowych.
Pochodził ze znanej na ziemi działdowskiej polskiej rodziny mieszczańskiej, był synem pastora ewangelickiego Samuela (1678-1750) i Marii Neumann, a bratem Samuela Ernsta (1704-po 1761), poety i tłumacza, bibliotekarza Biblioteki Wallenrodzkiej w Królewcu; miał jeszcze czterech innych braci. 17 kwietnia 1734 immatrykulował się na wydział medyczny królewieckiej Albertyny. Studia kontynuował później w Halle, gdzie w 1742 obronił dyplom doktora medycyny. Pracował jako fizyk w Wystruci, nosił tytuł radcy dworu.
Zachowały się dwa utwory poetyckie związane z nazwiskiem Tschepiusa. Z okazji promocji doktorskiej swojego przyjaciela Michała Scheiby z Brodnicy (3 lutego 1739 w Królewcu) Tschepius napisał w języku polskim wiersz, który opublikowany został na końcu obronionej rozprawy ("Dissertatio inauguralis medica, sistens quaedam Plicae pathologica, germ. Juden-Zopff, polon. Kołtun", Królewiec 1739). Ponadto Tschepius był współautorem, wspólnie z bratem Samuelem Ernstem, wiersza poświęconego zmarłemu w październiku 1738 profesorowi medycyny w Królewcu Maciejowi Ernestowi Boretiusowi (Boreckiemu). Ten utwór również napisany został w języku polskim i ukazał się pod koniec 1738 w Królewcu nakładem Jana Fryderyka Reussnera.

</doc>
<doc id="1585144" url="https://pl.wikipedia.org/wiki?curid=1585144" title="Rejon peczeniski">
Rejon peczeniski

Rejon peczeniski – jednostka administracyjna wchodząca w skład obwodu charkowskiego Ukrainy.
Utworzony w 1923, ma powierzchnię 468 km2 i liczy 11 tysięcy mieszkańców. Siedzibą władz rejonowych są Peczenihy.
Na terenie rejonu znajduje się 1 osiedlowa rada i 4 silskie rady, liczące w sumie 11 wsi.

</doc>
<doc id="1585147" url="https://pl.wikipedia.org/wiki?curid=1585147" title="Okrężnica bagienna">
Okrężnica bagienna

Okrężnica bagienna ("Hottonia palustris" L.) – gatunek roślin wodnych z rodziny pierwiosnkowatych. Pochodzi z Europy. W Polsce gatunek rodzimy, pospolity na niżu, rzadszy w niżej położonych obszarach górskich. 
Biologia i ekologia.
Bylina, hydrofit. Kwitnie w Polsce od maja do lipca. Liczba chromosomów 2n = 20. Występuje w żyznych wodach stojących, tworząc zwarte fitocenozy, głównie w starorzeczach, rowach, stawach i zbiornikach astatycznych. Zasiedla miejsca dość płytkie, do głębokości kilkunastu centymetrów. Preferuje podłoża muliste i torfowe. W klasyfikacji zbiorowisk roślinnych gatunek charakterystyczny dla związku (All.) "Hottonion".
Zastosowanie.
Jest uprawiana jako roślina ozdobna, w oczkach wodnych oraz akwariach zimnowodnych. Może być uprawiana w wodzie stojącej lub lekko płynącej. Rozmnaża się łatwo przez oddzielanie ukorzenionych fragmentów.

</doc>
<doc id="1585148" url="https://pl.wikipedia.org/wiki?curid=1585148" title="Jan Zachariasz Frey">
Jan Zachariasz Frey

Jan Zachariasz Frey (ur. w czerwcu 1769 r. w Wiedniu, zm. 8 sierpnia 1829 r. w Warszawie) – polski artysta malarz i rytownik.
Rodzicami jego byli Jan – austriacki wojskowy i Maria z Pardonów.
Studiował w Cesarskiej Akademii Malarstwa w Wiedniu a następnie w Londynie u znanego malarza Benjamina Westa.
Po studiach przyjechał do Polski i osiedlił się w Puławach (pierwsza wzmianka 1794 r.). Pracował dla dworu Czartoryskich (wykonał m.in. 13 miedziorytów z widokami rezydencji i parku ks. Izabeli). W r. 1804 ks. Adam Czartoryski zaangażował go jako nadwornego malarza i rytownika. Wykonał rysunki (28 akwafort) do wydanej w 1805 r. w oficynie Korna we Wrocławiu pracy I. Czartoryskiej "Myśli różne o sposobie zakładania ogrodów" (drugie wydanie ukazało się tamże w 1807 r.). Jego ryciny (ok. 60 sztuk) znajdują się w Muzeum Czartoryskich w Krakowie.
W 1805 r. przeniósł się do Warszawy, gdzie mieszkał aż do śmierci, uczył i malował. Początkowo sztychował rysunki do wydanego w 1806 r. albumu Zygmunta Vogla "Zbiór sławniejszych pamiątek narodowych..." – widoki z Lubelszczyzny, m.in. widok Puław na podstawie własnego rysunku Freya. Rytował również ilustracje do pracy Stanisława Staszica "O ziemiorództwie Karpatów i innych gór i równin Polski" oraz do "Śpiewów historycznych" Juliana Ursyna Niemcewicza wydanych z muzyką Karola Kurpińskiego.
Wykonywał rysunki ilustrujące bieżące wydarzenia, miniatury portretowe oraz litografie widoków architektury i zabytków. Jego prace znajdowały się w okresie międzywojennym w Ratuszu Warszawskim, a ryciny można znaleźć obecnie również w Muzeum Narodowym w Warszawie. Malował również akwarele.
Przez wiele lat był nauczycielem rysunku w konwikcie 00. Pijarów na Żoliborzu i prywatnych szkołach warszawskich.
Co najmniej od 1808 r. był członkiem loży masońskiej "Zum Samariter".
Zmarł w Warszawie 8 sierpnia 1829 r. Pochowany został na cmentarzu ewangelicko-reformowanym przy ul. Młynarskiej w Warszawie. Miejsce jego pochówku nie jest znane.
Był ojcem Jakuba (Jakóba) Michała Freya - znanego lekarza warszawskiego.

</doc>
<doc id="1585149" url="https://pl.wikipedia.org/wiki?curid=1585149" title="Brezylka sappan">
Brezylka sappan

Brezylka sappan ("Caesalpinia sappan") – gatunek drzewa z rodziny bobowatych ("Fabaceae") z podrodziny brezylkowych ("Caesalpinioideae"). Pochodzi z Azji Południowo-Wschodniej i Archipelagu Malajskiego. Do celów uprawnych sprowadzona na Jamajkę i wyspę Guam w Oceanii.
Morfologia.
Wiecznie zielone drzewo wysokości do 9 m. Liście podwójnie pierzaste są złożone z podłużnych jajowatego kształtu listków. Kwiaty w szczytowych wiechach.
Zastosowanie.
Drewno, kora i korzenie są dostarczycielami czerwonego barwnika wykorzystywanego do wyrobu atramentu.
Roślina ozdobna, używana niekiedy na żywopłoty.

</doc>
<doc id="1585150" url="https://pl.wikipedia.org/wiki?curid=1585150" title="Caesalpinia sappan">
Caesalpinia sappan



</doc>
<doc id="1585151" url="https://pl.wikipedia.org/wiki?curid=1585151" title="Rejon kołomacki">
Rejon kołomacki

Rejon kołomacki – jednostka administracyjna wchodząca w skład obwodu charkowskiego Ukrainy.
Utworzony w 1923, ma powierzchnię 330 km2 i liczy około 9 tysięcy mieszkańców. Siedzibą władz rejonowych jest Kołomak.
Na terenie rejonu znajduje się 1 osiedlowa rada i 4 silskie rady, liczące w sumie 33 wsie.

</doc>
<doc id="1585152" url="https://pl.wikipedia.org/wiki?curid=1585152" title="Andy Townsend">
Andy Townsend

Andrew "Andy" David Townsend (ur. 23 lipca 1963 w Maidstone) – piłkarz irlandzki grający na pozycji defensywnego pomocnika.
Kariera klubowa.
Karierę piłkarską Townsend rozpoczął w amatorskim klubie Welling United, grającym w Athenian League. W drużynie tej grał w latach 1980-1984, a następnie odszedł za 13,5 tysiąca funtów do Weymouth F.C. Już w styczniu 1985 roku wzbudził zainteresowanie Southampton F.C. i wtedy też trafił do Division One za 35 tysięcy funtów. W drużynie prowadzonej przez menedżera Lawriego McMenemy'ego zadebiutował 20 kwietnia w meczu z Aston Villą. W sierpniu 1986 roku Irlandczyk złamał nogę i do gry powrócił dopiero w styczniu 1987. W drużynie "Świętych" grał do końca sezonu 1987/1988 i zaliczył dla niej 83 spotkania oraz 5 trafień.
W sierpniu 1988 Townsend został sprzedany do Norwich City za 300 tysięcy funtów. 3 sierpnia zaliczył swój debiut w Norwich w meczu z Middlesbrough F.C. W sezonie 1988/1989 "Kanarki" zajęły 4. miejsce w lidze i dotarły do półfinału Pucharu Anglii, a Andy znalazł się na liście nominowanych do Piłkarza Roku w Anglii. W Norwich spędził także sezon 1989/1990.
W lipcu 1990 Townsend został zawodnikiem Chelsea F.C., a suma transferu wyniosła 1,2 miliona funtów. W zespole "The Blues" swoje pierwsze spotkanie rozegrał 25 sierpnia przeciwko Derby County, wygrane przez Chelsea 2:1. W Chelsea Irlandczyk grał przez trzy sezony będąc członkiem podstawowego składu. Rozegrał 110 meczów, zdobył 12 goli, ale nie odniósł znaczących sukcesów.
Kolejnym klubem w karierze irlandzkiego pomocnika była Aston Villa F.C., do której trafił on w lipcu 1993 roku za 2,1 miliona funtów. 14 sierpnia miał miejsce debiut Andy'ego w "The Villans", w zwycięskim 4:1 meczu z Queens Park Rangers. W 1994 roku zdobył z Aston Villą Puchar Ligi Angielskiej, dzięki zwycięstwu 3:1 w finale nad Manchesterem United. Z kolei w 1996 roku powtórzył to osiągnięcie - klub z Birmingham zwyciężył 3:0 z Leeds United. W Aston Villi Townsend grał do lata 1987 i wystąpił w 135 spotkaniach, w których zdobył 8 goli. W "The Villans" grał wraz z rodakami Paulem McGrathem, Steve'em Stauntonem, Rayem Houghtonem i Garethem Farrelllym.
W sierpniu 1997 Townsend ponownie zmienił barwy klubowe i za pół miliona funtów został sprzedany do Middlesbrough F.C., grającego w Division One. 30 sierpnia wystąpił dla niego po raz pierwszy, w wygranym 2:0 meczu z Tranmere Rovers. W 1998 roku awansował z Middlesbrough do Premiership, a następnie stworzył linię pomocy wraz z Paulem Gascoignem. We wrześniu 1999 roku odszedł do West Bromwich Albion, a w 2000 zakończył piłkarską karierę.
Kariera reprezentacyjna.
W reprezentacji Irlandii Townsend zadebiutował 7 lutego 1989 roku w zremisowanym 0:0 towarzyskim spotkaniu z Francją. W 1990 roku został powołany przez selekcjonera Jacka Charltona do kadry na mundial we Włoszech. Tam był podstawowym zawodnikiem Irlandii i zaliczył wszystkie pięć spotkań: z Anglią (1:1), z Egiptem (0:0), z Holandią (1:1), w 1/8 finału z Rumunią (0:0, karne 5:4) i ćwierćfinale z Włochami (0:1).
Z kolei w 1994 roku Townsend znalazł się w kadrze Charltona na Mistrzostwa Świata w USA i tam także był podstawowym zawodnikiem oraz kapitanem zespołu Eire. Jego dorobek to cztery spotkania: z Włochami (1:0), z Meksykiem (1:2), z Norwegią (0:0) i w 1/8 finału z Holandią (0:2). Karierę reprezentacyjną Andy zakończył w 1997 roku, a w drużynie narodowej rozegrał 70 meczów i zdobył 7 goli.

</doc>
<doc id="1585154" url="https://pl.wikipedia.org/wiki?curid=1585154" title="Dwoje z wielkiej rzeki">
Dwoje z wielkiej rzeki

Dwoje z wielkiej rzeki – polski film obyczajowy z 1958 roku.
Fabuła.
Stary „Wiślak” nienawidzi Niemców, ponieważ podczas wojny zabili mu żonę. Mieszka sam z synem. Stary Rang nienawidzi Polaków, bo zabrali mu dom. Mieszka z córka Elzą. Młodzi poznają się i zakochują się, ale ich ojcowie nie chcą się na to zgodzić. Z powodu podjętej tematyki filmu nie dopuszczono do rozpowszechniania na terenie województwa katowickiego i opolskiego, co w istotny sposób przyczyniło się do rzekomej klapy finansowej.

</doc>
<doc id="1585155" url="https://pl.wikipedia.org/wiki?curid=1585155" title="Monocots">
Monocots



</doc>
<doc id="1585156" url="https://pl.wikipedia.org/wiki?curid=1585156" title="Klad jednoliściennych">
Klad jednoliściennych



</doc>
<doc id="1585157" url="https://pl.wikipedia.org/wiki?curid=1585157" title="Hottonia palustris">
Hottonia palustris



</doc>
<doc id="1585165" url="https://pl.wikipedia.org/wiki?curid=1585165" title="Andrzej Stefan Ehrenkreutz">
Andrzej Stefan Ehrenkreutz

Andrzej Stefan Ehrenkreutz (ur. 21 października 1921 w Warszawie, zm. 6 kwietnia 2008 w Melbourne) – działacz polonijny, wieloletni profesor Uniwersytetu Michigan w Ann Arbor.
Rodzina.
Był synem Stefana Ehrenkreutz i Cezarii Baudouin de Courtenay Ehrenkreutz. Rodzina ojca pochodziła ze Szwecji, zaś rodzina matki z Francji. Jego dziadkiem ze strony matki był polski językoznawca i działacz społeczny Jan Niecisław Baudouin de Courtenay. Rodzice rozwiedli się w 1936 i oboje (po zmianie wyznania na kalwińskie) zawarli ponowne związki małżeńskie.
Życie i działalność.
Andrzej Stefan Ehrenkreutz służył w 1 Polskiej Dywizji Grenadierów we Francji i w 1940 został wzięty do niewoli na froncie w Lotaryngii. Następne lata spędził jako jeniec wojenny w Stalagu 4B, w pobliżu Lipska, z którego dwukrotnie próbował uciekać. Po wyzwoleniu został skierowany do obozu dla przesiedleńców. W 1946, razem z małżonką Blandyną, którą poślubił w 1945, dołączył do swojej matki i ojczyma w Palestynie, gdzie studiował historię Orientu i Bliskiego Wschodu.
Jego rodzina przeniosła się do Wielkiej Brytanii w 1947, gdzie Andrzej obronił swoją pracę doktorską na Uniwersytecie Londyńskim, na kierunku studiów orientalnych. W 1949 urodził się jego syn, Stefan. W 1953 Ehrenkreutz otrzymał stopień "fellow" Uniwersytetu Yale, a latem 1954 przeprowadził się do Ann Arbor jako wizytujący wykładowca historii islamu na Uniwersytecie Michigan. W latach 1967–1985 był tam profesorem na dwóch wydziałach, zajmujących się historią i studiami nad Bliskim Wschodem. Wydał ważną monografię o wodzu i polityku muzułmańskim z XII wieku, Saladynie. Po przejściu na emeryturę został profesorem emerytowanym, a w 1987 razem z małżonką wyemigrowali do Australii, gdzie wcześniej przesiedlił się jego syn Stefan ze swoją rodziną.
Od 1960 był działaczem Kongresu Polonii Amerykańskiej. W 1976 był współzałożycielem Północnoamerykańskiego Studium Spraw Polskich, które było jednym ze źródeł informacji i poparcia dla opozycji demokratycznej w Polsce, a później nowo założonego związku zawodowego „Solidarność”. Jako prezes Studium bardzo często bywał w Waszyngtonie, gdzie brał udział w dyskusjach dyplomatycznych na wysokim szczeblu, przekazując poufne wiadomości i aktywnie żądając wsparcia polskich wygnańców, uchodźców i związkowców przez Departament Stanu i Kongres. Opublikował wiele dokumentów oraz artykułów w prasie amerykańskiej (m.in. „The New York Times” i „The Wall Street Journal”). Po wyemigrowaniu do Australii, jako założyciel, ufundował Australijski Instytut do Spraw Polskich (Australian Institute of Polish Affairs ). Był także aktywny w t.zw. Dialogu Polsko-Żydowskim.
Na Uniwersytecie w Michigan, razem z Peterem Ostafinem, współtworzył The Copernicus Endowment – centrum, które współpracowało z polskimi intelektualistami, naukowcami i artystami, zapraszając ich na stypendia na Uniwersytet Michigan.
Członek Polskiego Towarzystwa Naukowego na Obczyźnie (od 1958).
Był wielkim kibicem futbolu amerykańskiego, koszykówki i hokeja na lodzie.
Publikacje.
Autor m.in.: "Saladin","The Life of Saladin: From the Works of `Imad ad-Din and Baha' ad-Din by Sir Hamilton Gib, Studies in the Monetary History of the Near East in the Middle Ages", "Studies in the Economic History of the Middle East: from the Rise of Islam to the present day."
Większość jego publikacji było pisane w języku angielskim.

</doc>
<doc id="1585167" url="https://pl.wikipedia.org/wiki?curid=1585167" title="Odcinek Taktyczny „Czornyj Lis”">
Odcinek Taktyczny „Czornyj Lis”

Odcinek Taktyczny „Czornyj Lis” – odcinek taktyczny nr 22 Ukraińskiej Powstańczej Armii, wchodzący w skład IV WO Howerlia.
Dowódcą Odcinka był płk Wasyl Andrusiak „Rizun”.
Jednostki.
Na terenie tego okręgu powstały lub walczyły kurenie:

</doc>
<doc id="1585168" url="https://pl.wikipedia.org/wiki?curid=1585168" title="Torpedowce typu Möwe">
Torpedowce typu Möwe



</doc>
<doc id="1585169" url="https://pl.wikipedia.org/wiki?curid=1585169" title="Torpedowce typu Mowe">
Torpedowce typu Mowe



</doc>
<doc id="1585170" url="https://pl.wikipedia.org/wiki?curid=1585170" title="Torpedowce typu Möve">
Torpedowce typu Möve



</doc>
<doc id="1585171" url="https://pl.wikipedia.org/wiki?curid=1585171" title="Torpedowce typu Move">
Torpedowce typu Move



</doc>
<doc id="1585172" url="https://pl.wikipedia.org/wiki?curid=1585172" title="Serhij Kowałeć">
Serhij Kowałeć

Serhij Iwanowycz Kowałeć, ukr. Сергій Іванович Ковалець, ros. Сергей Іванович Ковалец, "Siergiej Iwanowicz Kowalec" (ur. 8 grudnia 1968 we wsi Czechowe, w obwodzie krymskim, Ukraińska SRR) – ukraiński piłkarz, grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Urodził się na Krymie, ale potem przeniósł się z rodzicami na Podole. Wychowanek DJuSSz w Krasiłowie, skąd w 1984 trafił do drużyny seniorów Słucz Krasiłów, a potem do Podilla Chmielnicki. W latach 1986-1987 odbywał służbę wojskową w Zirce Berdyczów, po czym powrócił do Podilla Chmielnicki. W 1989 został zaproszony do Dynama Kijów, z którym odnosił największe sukcesy. W latach 1995-1996 występował w klubie Dnipro Dniepropetrowsk. Na początku 1997 został wypożyczony na pół roku do FC Twente. Po powrocie do Dnipro Dniepropetrowsk, zmienił klub na Karpaty Lwów. Potem występował w klubach Metałurh Zaporoże, Obołoń Kijów, Krasiłów-Obołoń Krasiłów oraz Wołyń Łuck. Jesienią 2004 przeszedł do Borysfena Boryspol, rozegrał 3 mecze, nabawił się kontuzji i zakończył karierę piłkarską w wieku 36 lat. W czerwcu 2005 w Chmielnickim odbył się jego pożegnalny mecz, w którym Dynamo Kijów zremisował z reprezentacją Ukrainy 4:4.
Kariera reprezentacyjna.
29 kwietnia 1992 zadebiutował w reprezentacji Ukrainy w spotkaniu towarzyskim z Węgrami przegranym 1:3. Łącznie zaliczył 10 gier reprezentacyjnych.
Kariera trenerska.
Po zakończeniu kariery zawodniczej od 2005 był asystentem trenera w klubie Metalist Charków. Od października 2008 do czerwca 2009 pracował na stanowisku głównego trenera FK Lwów. Od sierpnia 2009 do końca roku prowadził klub FK Ołeksandrija, a od stycznia 2010 roku Obołoń Kijów. 31 października 2011 po nieudanej rundzie jesiennej (ostatnie miejsce) został zwolniony z zajmowanego stanowiska. 20 stycznia 2012 podpisał do końca sezonu 2011/12 kontrakt z słowackim 1. FC Tatran Prešov. 24 lipca 2012 objął stanowisko głównego trenera Metałurha Zaporoże, ale już 31 sierpnia 2012 został zwolniony z tego stanowiska. 26 grudnia 2012 objął prowadzenie młodzieżowej reprezentacji Ukrainy. 30 sierpnia 2016 stał objął stanowisko głównego trenera litewskiego FK Trakai, z którym pracował do końca roku. 9 października 2017 ponownie stał na czele 1. FC Tatran Prešov, którym kierował do końca roku. 13 czerwca 2018 stał na czele klubu Obołoń-Browar Kijów. 9 stycznia 2020 za obopólną zgodą kontrakt został rozwiązany.

</doc>
<doc id="1585175" url="https://pl.wikipedia.org/wiki?curid=1585175" title="DAVIX">
DAVIX

DAVIX – dystrybucja Linuksa oparta na Slackware. System można uruchomić bezpośrednio z płyty CD lub DVD, bez instalacji na dysku twardym (LiveCD). Dystrybucja przeznaczona jest głównie do analizy danych oraz ich wizualizacji.

</doc>
<doc id="1585176" url="https://pl.wikipedia.org/wiki?curid=1585176" title="Amborellowce">
Amborellowce



</doc>
<doc id="1585180" url="https://pl.wikipedia.org/wiki?curid=1585180" title="Erdenedzuu chijd">
Erdenedzuu chijd

Erdenedzuu chijd (pisownia obecna, w polskich pracach stosowano także inne wersje, np. Erdene Dzuu) () – jeden z najstarszych i największych klasztorów lamajskich w Mongolii, położony w mieście Karakorum.
Założony w 1586 przez Abataj-chana. Początkowo posiadał trzy główne świątynie: Dzuundzuu, Ichdzuu i Baruundzuu (odpowiednio: "Wschodni Budda", "Wielki Budda", "Zachodni Budda"), a cały ten zespół określano jako Gurwandzuu, czyli "Trzech Buddów". Pełna nazwa klasztoru, ze słowem erdene (skarb) oznacza "Drogocenne Statuy Buddy". Klasztor szybko się rozbudowywał i w 1792 miał 62 świątynie i ponad pół tysiąca pomniejszych budynków. W 1734 rozpoczęto budowę wielkiego prostokątnego muru otaczającego klasztor z 27 suburganami na każdym boku, zakończoną w 1804. W 1799 zbudowano "Złoty Suburgan" poświęcony czwartemu Bogdo gegenowi.
Jako jeden z kilku w kraju częściowo przetrwał akcję niszczenia świątyń i mordowania zakonników urządzoną przez komunistów w 1937. Do dziś zachował się zabytkowy mur otaczający kompleks klasztorny, trzy główne świątynie, kilka pomniejszych budynków oraz grobowce Abataj-chana i jego syna Gombodordż Tuszetu-chana, a także Złoty Suburgan i kilka steli kamiennych z czasów Imperium Mongolskiego. Obecnie w budynkach klasztornych jest muzeum z bogatymi zbiorami lamajskiej sztuki sakralnej.

</doc>
<doc id="1585181" url="https://pl.wikipedia.org/wiki?curid=1585181" title="Chlorowodorek fenylefryny">
Chlorowodorek fenylefryny



</doc>
<doc id="1585185" url="https://pl.wikipedia.org/wiki?curid=1585185" title="Mamady Sidibe">
Mamady Sidibe

Mamady Sidibé (ur. 18 grudnia 1979 w Bamako) – malijski piłkarz, występujący na pozycji napastnika.
Kariera klubowa.
Sidibe urodził się w Mali, ale jako dziecko emigrował z rodzicami do Francji. Karierę rozpoczynał w amatorskim klubie CA Paris-Charenton. 25 sierpnia 2001 podpisał kontrakt z walijskim Swansea City. Rozegrał tam 31 spotkań i zdobył w nich siedem bramek.
Latem 2002 przeszedł do angielskiego drugoligowca Gillingham. Regularnie grywał tam w wyjściowej jedenastce. W pierwszym sezonie zajął z tą drużyną jedenaste miejsce w lidze. Rok później uplasowali się na dwudziestej pierwszej pozycji, a w 2005 po zajęciu dwudziestego drugiego miejsca spadli do Football League One. Wtedy Sidibe postanowił nie przedłużać kontraktu z klubem i odejść do Stoke City. Tym samym stał się jednym z dwóch napastników w ekipie "Garncarzy". Już na początku rozgrywek wygrał rywalizację o miejsce w składzie z Bruce Dyerem. Później do partnerstwa w ataku dla Sidibe, został sprowadzony Sambégou Bangoura.
W sezonie 2007/08 wraz ze Stoke wywalczył awans do ekstraklasy. Debiut w Premier League zaliczył 16 sierpnia 2008, w przegranym 1-3 pojedynku z Boltonem Wanderers, a pierwszego gola strzelił tydzień później, w wygranym 3-2 spotkaniu przeciwko Aston Villi. Ze Stoke był wypożyczany do Sheffield Wednesday i Tranmere Rovers. W sezonie 2013/2014 grał w CSKA Sofia.
Kariera reprezentacyjna.
Sidibe w reprezentacji Mali zadebiutował w 2002 roku. Był uczestnikiem Pucharu Narodów Afryki w 2008 roku. W kadrze grał do 2008 roku. Rozegrał w niej osiem meczów i nie strzelił żadnej bramki.

</doc>
<doc id="1585186" url="https://pl.wikipedia.org/wiki?curid=1585186" title="Tymisz Semczyszyn">
Tymisz Semczyszyn

Tymisz Semczyszyn ps. "Riczka" (ur. 1915 - zm. 5 października 1946 w Kijowie) – ukraiński działacz polityczny okolic Sambora, członek Organizacji Ukraińskich Nacjonalistów.
Studiował na Politechnice Lwowskiej, w latach 30. był działaczem ukraińskiego studenckiego ruchu niepodległościowego.
Pod koniec lat 30. wstąpił do OUN, po rozłamie w OUN przyłączył się do OUN-B. W 1941 został mianowany zastępcą dowódcy południowej grupy marszowej OUN-B. Po serii niemieckich aresztowań w sierpniu 1941 rozpoczął organizowanie ukraińskiego podziemia zbrojnego na Ukrainie.
1 stycznia 1942 został aresztowany przez Gestapo, od stycznia do października 1942 przebywał w więzieniach w Krzywym Rogu i Dniepropetrowsku. Po ucieczce z więzienia został mianowany przewodniczącym OUN-B na terenie Transnistrii.
Po zajęciu południowej Ukrainy przez Armię Czerwoną, udał się do Odessy w celu organizowania tam ukraińskiego podziemia. 2 września 1944 zatrzymany i 9 września aresztowany przez Smiersz w Bukareszcie. 26 kwietnia 1946 na zamkniętym posiedzeniu sądu wojsk NKWD w Kijowie skazany na śmierć. Rozstrzelany 5 października 1946 roku. Zrehabilitowany 17 kwietnia 1998.

</doc>
<doc id="1585191" url="https://pl.wikipedia.org/wiki?curid=1585191" title="Cło pertraktacyjne">
Cło pertraktacyjne

Cło pertraktacyjne - zostało wprowadzone do taryfy celnej nie w celu ochrony produkcji krajowej czy powiększenia tą drogą zasobów pieniężnych w państwie, lecz aby z ceł uczynić przedmiot rokowań międzynarodowych. Państwo ustanawiające cła w takim celu jest gotowe zrezygnować z nich w zamian za korzyści oferowane przez kontrahentów w czasie negocjacji.

</doc>
<doc id="1585194" url="https://pl.wikipedia.org/wiki?curid=1585194" title="Kl (program)">
Kl (program)

KL – program komputerowy, przeznaczony do rozwiązywania i analizy zagadnień związanych z ustalonym przepływem ciepła w obszarze płaskim, przez złożone przegrody budowlane, z uwzględnieniem mostków termicznych.
Powstanie aplikacji.
Program został opracowany przez dr. inż. Grzegorza Woźniaka z Zakładu Badań Ogniowych Instytutu Techniki Budowlanej. Aplikacja wykorzystuje do obliczeń program DOT (Determination Of Temperatures) autorstwa E. L. Wilson, R. M. Polnik z Uniwersytetu Berkeley (1976 r., język Fortran) i zmodyfikowany oraz dostosowany, przez A. Borowskiego (1987-1992 r.) z Instytutu Techniki Budowlanej do komputerów klasy PC.
Aplikacja została napisana w języku Turbo Pascal for Windows 1.5.
Wymagania.
Program ma następujące wymagania:
Przeznaczenie programu.
Jak podano wyżej program pozwana prowadzić obliczenia i analizę przepływu ciepła dla płaskiego pola temperatur, przy wykorzystaniu metody elementów skończonych. Umożliwia uwzględnianie wpływu mostków termicznych występujących w przegrodach budowlanych. Zapewniona jest przy tym zgodność z polską normą PN-91/B-02020 „Ochrona cieplna budynków. Wymagania i obliczenia.”

</doc>
<doc id="1585197" url="https://pl.wikipedia.org/wiki?curid=1585197" title="James Douglas (bokser)">
James Douglas (bokser)

James „Buster” Douglas (ur. 7 kwietnia 1960 w Columbus) – amerykański bokser, mistrz świata wagi ciężkiej po walce z Mikiem Tysonem. Ma 192 cm (6'3,5") wzrostu, zasięg jego ramion wynosi 211 cm (83"). W najlepszym okresie ważył 105–110 kg.
Kariera.
W swojej zawodowej karierze stoczył 46 walk, wygrał 38 (25 przez nokaut), przegrał 6 (5 przez nokaut) i zremisował jedną walkę ze Steffenem Tangstadem.
Tytuł mistrza świata zdobył 11 lutego 1990 po walce z Mikiem Tysonem. Walka ta jest oceniana jako największa sensacja boksu. Przed walką można było postawić u bukmacherów na Douglasa w stosunku 1:42. Mimo że Douglas został położony na deski przez Tysona w 8 rundzie, podniósł się (mimo kontrowersji, że leżał na deskach 13 sekund) i dotrwał do końca rundy. W 10 rundzie znokautował Tysona i został nowym mistrzem świata wagi ciężkiej.
Tytuł stracił w następnej walce 25 października 1990, kiedy pokonał go Evander Holyfield w trzeciej rundzie. Po tej walce Douglas zakończył karierę. Powrócił jednak na ring w 1996 i pokonał Tony'ego LaRosę w czwartej rundzie. Potem stoczył jeszcze osiem walk, z czego siedem wygrał, ale nigdy nie odzyskał pasa mistrza świata.

</doc>
<doc id="1585203" url="https://pl.wikipedia.org/wiki?curid=1585203" title="Biacetyl">
Biacetyl



</doc>
<doc id="1585206" url="https://pl.wikipedia.org/wiki?curid=1585206" title="Syrena w kanale">
Syrena w kanale



</doc>
<doc id="1585208" url="https://pl.wikipedia.org/wiki?curid=1585208" title="Moonchild">
Moonchild

Moonchild - singiel zespołu Fields Of The Nephilim z roku 1988, promujący album "The Nephilim" (Situation Two). Jest to ostatni singiel wydany wyłącznie w formacie winylowym (7" i 12"). Płyta 12" pojawiła się w dwóch wersjach.
Spis utworów:
"wersja 7":"
"wersja 12" (1):"
"wersja 12" (2):"

</doc>
<doc id="1585210" url="https://pl.wikipedia.org/wiki?curid=1585210" title="Headbangers Open Air Festival">
Headbangers Open Air Festival

Headbangers Open Festival – festiwal muzyki heavy metalowej, jeden z największych festiwali w Europie, nazywany "the biggest garden party of the world" (największa impreza ogrodowa świata). Odbywa się corocznie od 1998 roku w Brande-Hörnerkirchen, niedaleko Elmshorn oddalonego od Hamburga o 40 km.
Na festiwalu występują zapomniane legendy lat 80. i 90., lokalne kapele oraz młode, zaczynające swoją karierę muzyczną zespoły. Nie ma jednak wielkiej liczby gwiazd dużego formatu, co związane jest z dużymi kosztami i co również różni Headbangers Open Festival od innego niemieckiego festiwalu - Wacken Open Air. Największymi gwiazdami festiwalu jak do tej pory byli: Metal Church (2006), Candlemass (2007), Rage (2007), Exodus (2008) i Sodom (2008). W roku 2009 odbyła się największa odsłona festiwalu, pod hasłem "Time For Legends" (czas legend). Wystąpili m.in. Angel Witch, Pretty Maids, Manilla Road, Tank, Tankard i Vicious Rumors.
Historia występów.
1998.
Catalina, Paragon, Rohbau,
1999.
Bäd Influence, Carpediem, Dezibel Zero, Metal Worx, Midas, No Bozos, Paragon, Torment,
2000.
Arctic Fields, Brayndance, Bäd Influence, Carpediem, Crystal Shark, Dark At Dawn, Goddess Of Desire, Metal Worx, Metalium, Paragon, Seventh Gate, Stormwarrior, Suidakra, Torment, Wheels Of Steel, Wolfs Moon, Wythfynde
2001.
Aeternitas, Bonehouse, Carpediem, Die Apokalyptischen Reiter, Dr. Öhner, Except, High Gain District, Jaguar, Left Hand Solution, Metal Worx, Mindfield, Nutellica, Paragon, Royal Rout, Solstice, Torment, Wheels Of Steel, Wizard,
2002.
Dark Age, Electric Eye, Erosion, Gorgon, Holy Moses, Iron Cross, Majesty, Mob Rules, Not Fragile, Ritual Steel, Rival, Shadowkeep, Skull Harvest, Skylark, Slough Feg, Solemnity, Squealer, The BarRocks, Twisted Tower Dire, Vortex,
2003.
Battle Ram, Blitzkrieg, Bäd Influence, Cryonic Temple, Doomsword, Emerald, Exiled, Final Breath, Killer, Metal Inquisitor, Nightshade, Paragon, Sacred Steel, Skanners, Solitaire, Solitude, Stormwarrior, Thunderstorm, Trespass, Victims Of Madness,
2004.
Adramelch, Battle Roar, Bloodstained, Brocas Helm, Crystal Shark, Dark At Dawn, Desaster, Elixir, Eternal Reign, Fist, Forsaken, Hanker, Hirax, Intruder, Intruder, Metal Witch, Overdrive, Ram, Ritual Steel, Rosae Crucis, Savallion Dawn, Tyr, Vortex,
2005.
All Souls Day, Attacker, Black Majesty, Carpediem, Damien Thorne, Gaskin, Gun Barrel, Heathen, Inner Wish, Maverick, Mithril, MOD, Mystery Blue, Necrodeath, Ranvensthorn, Rival, Tyrants Reign, Undercroft, Warrant, Weapon, Wizard,
2006.
Blitzkrieg, Brian Ross, Chain Reaction, Grilschool, Holy Moses, Icarus Witch, Ivory Tower, Korpiklaani, Martyr, Master, Metal Church, Metal Inquisitor, Metal Law, Miles Beyond, Order Of Nine, Overdrive, Powerslave, Powervice, Praying Mantis, Pyramaze, Sheavy, Tales Of Horror, Trinakrius, Ulysses Siren, Viron,
2007.
Avenger, Beyond Fallen, Bullet, Candlemass, Deceptive Silence, Eternal Legacy, Grim Reaper, Halloween, Hollow Ground, Intense, Kaledon, Kaos, Knight Errant, Moonsorrow, Paragon, Rage, Raven Black Knight, Silver Fist, Sinner, Sixth Alloy, Taunted, The Black, Vengeance, Warning SF, Wolf, Wretch,
2008.
Abandoned, At War, Axehammer, Beehler, Benedictum, Black Hawk, Blaze Bayley, Deadly Blessing, Death SS, Destructor, Detente, Exodus, Impaler, Lethal, Messenger, Mortal Sin, New Eden, Picture, Praying Mantis, Rebellion, Roxxcalibur, Sodom, Stone Cold Black, Sweet Savage, Wild Dogs,
2009.
Angel Witch, Battle Ram, Bullet, Cloven Hoof, Deathriders, Enforcer, Exxplorer, Helstar, Jacobs Dream, Killers, Lick The Blade, Lonewolf, Manilla Road, Memory Garden, Nightshade, Nomad Son, Paradox, Piledriver, Portrait, Pretty Maids, Q 5, Razor, Rods, Tank, Tankard, Trinakrius, Tysondog, Vicious Rumors, Zed Yago

</doc>
<doc id="1585212" url="https://pl.wikipedia.org/wiki?curid=1585212" title="Dōngfāng Hóng">
Dōngfāng Hóng



</doc>
<doc id="1585213" url="https://pl.wikipedia.org/wiki?curid=1585213" title="Sahara (film)">
Sahara (film)



</doc>
<doc id="1585217" url="https://pl.wikipedia.org/wiki?curid=1585217" title="Android z Notre Dame">
Android z Notre Dame



</doc>
<doc id="1585218" url="https://pl.wikipedia.org/wiki?curid=1585218" title="Próba jodoformowa">
Próba jodoformowa



</doc>
<doc id="1585219" url="https://pl.wikipedia.org/wiki?curid=1585219" title="Na Rubieży">
Na Rubieży

Na Rubieży – czasopismo historyczno-publicystyczne wydawane przez Stowarzyszenie Upamiętnienia Ofiar Zbrodni Ukraińskich Nacjonalistów (SUOZUN) przy wsparciu Fundacji im. Andrzeja Boboli.
Pismo ukazuje się od 1992. Jego redaktorem naczelnym do 8 kwietnia 2011 był płk Henryk Komański. Obecnym redaktorem naczelnym jest dr Michał Siekierka, wnuk Szczepana Siekierki.
Redakcja.
Redakcja czynna jest w poniedziałki i soboty od godz. 9 do 16.

</doc>
<doc id="1585221" url="https://pl.wikipedia.org/wiki?curid=1585221" title="Vithoba">
Vithoba



</doc>
<doc id="1585223" url="https://pl.wikipedia.org/wiki?curid=1585223" title="Kia Amanti">
Kia Amanti



</doc>
<doc id="1585227" url="https://pl.wikipedia.org/wiki?curid=1585227" title="Kościół Trynitarzy w Bratysławie">
Kościół Trynitarzy w Bratysławie

Kościół Trynitarzy (oficjalnie Kościół św. Jana z Mathy i Feliksa z Valois, słow. "Kostol trinitárov, Trinitársky kostol, Trojičný kostol, Kostol svätého Jána z Mathy a svätého Felixa z Valois", węg. "Szent Háromságtemplom, Mathai Szent János és Valois Félix templom") – katolicka świątynia znajdująca się w bratysławskiej dzielnicy Stare Miasto, przy placu "Župné námestie".
Kościół powstał w miejscu starszego kościoła św. Michała, który zburzono w 1529 r. podczas najazdów tureckich (aby mieszkańcy miasta mogli lepiej widzieć okolicę). Wzniesiony w stylu barokowym przez zakon Trynitarzy w latach 1717–1727 (prace we wnętrzu świątyni trwały do początku XVIII wieku). Wzorowano się częściowo na wiedeńskim kościele św. Piotra, a architektami byli Franz Jangl oraz Johann Lucas von Hildebrandt.
W środku szczególnie cenne są freski iluzjonistyczne na sklepieniu prezbiterium oraz w kopule – dzieło pochodzącego z Włoch Galii da Bibieny. Główny ołtarz wykonał A. G. Bussi, a jego centralną częścią jest obraz autorstwa Franza Xavera Palka z 1745 r. Po bokach ołtarza znajdują się rzeźby św. Agnieszki i św. Katarzyny, których autorem miałby być bawarski rzeźbiarz Johann Baptist Straub.
Do kościoła przylegał dawny budynek zakonny, który po kasacji przez cesarza Józefa II w 1782 r. pełnił funkcje rządowe, jednak obiekt z biegiem czasu coraz bardziej niszczał. Wreszcie w 1844 r. wybudowano w tym miejscu nowy budynek, siedzibę władz komitatu bratysławskiego ("Pozsony vármegye, Komitat Pressburg, Prešpurský komitát"). W Sali Wielkiej koncertował m.in. Franciszek Liszt oraz Johannes Brahms. Od 1939 r. w budynku mieścił się słowacki parlament ("Slovenská národná rada"), przeniesiony w 1994 r. do nowych budynków obok bratysławskiego zamku. Tam też ogłoszono dwie deklaracje niepodległości Słowacji – w 1939 r. przez księdza Tiso oraz w 1992 r.
W latach 2003-2009 kościół Trynitarzy był katedrą ordynariatu polowego ("Vojenský rímskokatolícky ordinariát").

</doc>
<doc id="1585228" url="https://pl.wikipedia.org/wiki?curid=1585228" title="Janusz Brych">
Janusz Brych

Janusz Brych (ur. 21 stycznia 1929 w Grodźcu, zm. 15 stycznia 2011 w Warszawie) – polityk, dyplomata, działacz PZPR, poseł na Sejm PRL VI, VII i VIII kadencji, członek KC PZPR w latach 1972–1985, z wykształcenia inżynier lotnictwa. Sygnatariusz Porozumień Sierpniowych z 1980 między rządem PRL a Międzyzakładowym Komitetem Strajkowym w Szczecinie.
Życiorys.
Urodził się w rodzinie robotniczej. Ojciec Stefan, technik górniczy, sztygar w Kopalni Węgla Kamiennego „Grodziec”, za przynależność do wojskowej organizacji konspiracyjnej Związek Orła Białego, został przez Gestapo w 1941 aresztowany i osadzony w KL Auschwitz, w 1944 przeniesiony do KL Mauthausen, gdzie w 1945 został stracony.
Po ukończeniu szkoły podstawowej, w latach 1943–1945 pracował przymusowo w Kopalni Węgla Kamiennego „Grodziec” jako małoletni górnik. W 1945 rozpoczął naukę w I Liceum Ogólnokształcącym im. Mikołaja Kopernika w Będzinie, po ukończeniu którego w 1949 został przyjęty na Politechnikę Wrocławską, gdzie ukończył w 1953 Wydział Lotniczy. 
W latach 1953–1962 pracował na stanowiskach kierowniczych w produkcji w Polskich Zakładach Lotniczych w Mielcu. 
W latach 1945–1949 należał do Organizacji Młodzieży Towarzystwa Uniwersytetu Robotniczego i Związku Młodzieży Polskiej. Od 1952 do 1990 członek Polskiej Zjednoczonej Partii Robotniczej – w latach 1962–1968 sekretarz ekonomiczny Komitetu Wojewódzkiego PZPR w Rzeszowie, w latach 1971–1980 I sekretarz KW PZPR oraz przewodniczący Wojewódzkiej Rady Narodowej w Szczecinie, w latach 1980–1981 kierownik Wydziału Społeczno-Zawodowego KC PZPR, a w latach 1986–1988 starszy inspektor w KC PZPR. 
W latach 1968–1969 dyrektor Zespołu Przemysłu Maszynowego Komisji Planowania przy Radzie Ministrów, w latach 1969–1971 wiceminister przemysłu maszynowego, w latach 1972–1985 poseł na Sejm (VI, VII i VIII kadencji), a w latach 1988–1989 główny specjalista ds. samorządu przy Radzie Państwa.
W latach 1982–1986 pełnił funkcję Radcy – Ministra Pełnomocnego Ambasady PRL w Moskwie, wielokrotnie pełniąc funkcję chargé d’affaires. 
Członek Komisji Rządowej, prowadzącej negocjacje z Międzyzakładowym Komitetem Strajkowym z siedzibą w Stoczni Szczecińskiej w sierpniu 1980. W latach 1980–1982 członek prezydium i sekretarz „Społecznej Komisji Konsultacyjnej, Krajowego Organu Doradczego i Informacyjnego”, powołanej przez Radę Państwa PRL dla zapewnienia pomocy w organizacji Związków Zawodowych w zakładach pracy. 
Był jednym z sygnatariuszy strony rządowej Porozumienia między Rządem PRL a MKS, którego przewodniczącym w Szczecinie był Marian Jurczyk, zaś Komisji Rządowej przewodniczył wicepremier Kazimierz Barcikowski. Zawierało ono m.in. zgodę na powstanie niezależnych związków zawodowych – tzw. porozumienia sierpniowe.
Pochowany na wojskowych Powązkach (kwatera E-20-14).
Życie prywatne.
Syn Stefana i Stanisławy. Żoną Janusza Brycha była od 1952 Maria z Szadkowskich, deportowana na Syberię w 1940, skąd powróciła w 1946 do Wrocławia. Odznaczona Krzyżem Zesłańców Sybiru. W 2002 Janusz i Maria Brychowie zostali przez Prezydenta RP odznaczeni Medalami za Długoletnie Pożycie Małżeńskie. Ich dziećmi są syn Ryszard i córka Bożena.

</doc>
<doc id="1585229" url="https://pl.wikipedia.org/wiki?curid=1585229" title="Diabelska pani doktor">
Diabelska pani doktor



</doc>
<doc id="1585231" url="https://pl.wikipedia.org/wiki?curid=1585231" title="Kościół św. Kazimierza w Warszawie (Mokotów)">
Kościół św. Kazimierza w Warszawie (Mokotów)

Kościół św. Kazimierza w Warszawie (Mokotów) – kościół rzymskokatolicki znajdujący się w Warszawie na Mokotowie przy ul. Chełmskiej 21a. 
Siedziba Zgromadzenia Zmartwychwstańców.

</doc>
<doc id="1585232" url="https://pl.wikipedia.org/wiki?curid=1585232" title="Tetraboran sodowy">
Tetraboran sodowy



</doc>
<doc id="1585234" url="https://pl.wikipedia.org/wiki?curid=1585234" title="Psychonaut">
Psychonaut

Psychonaut - singiel Fields Of The Nephilim z roku 1989 wydany nakładem Situation Two. Jako pierwszy w dorobku zespołu ukazał się we wszystkich dostępnych wersjach: winylowej (7" i 12"), kompaktowej i kasetowej. "Psychonaut" pierwotnie był jednym, 20-minutowym utworem, jednak podzielono go na 4 części i wydano wyłącznie na singlach w różnych konfiguracjach, wraz z utworem "Celebrate (2nd seal)", pochodzącym z albumu "The Nephilim".
Spis utworów:
"wersja winylowa 7":"
"wersja winylowa 12":"
"wersja cd:"
"wersja mc:"

</doc>
<doc id="1585235" url="https://pl.wikipedia.org/wiki?curid=1585235" title="Boberka (Ukraina)">
Boberka (Ukraina)

Boberka (ukr. Боберка) – wieś na Ukrainie, w obwodzie lwowskim, w rejonie turczańskim. Liczy około 1203 mieszkańców.
Pierwsze wzmianki o miejscowości pochodzą z 1537.
W połowie XIX wieku właścicielem posiadłości tabularnej w Boberce był Marceli Pilatowski.
W 1921 liczyła około 1512 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585236" url="https://pl.wikipedia.org/wiki?curid=1585236" title="Henryk Tunia">
Henryk Tunia

Henryk Tunia (ur. 29 marca 1925 w Głuchowie) - profesor dr inż., energoelektronik, specjalista w zakresie automatyki napędu elektrycznego.
Życiorys.
W okresie okupacji hitlerowskiej był żołnierzem Armii Krajowej oraz brał udział w tajnym nauczaniu w zakresie szkoły podstawowej i pierwszych klas gimnazjum. Po wojnie, po ukończeniu liceum o profilu matematyczno – fizycznym studiował na Politechnice Śląskiej w Gliwicach. Uczelnię ukończył w 1950 roku. W latach 1949 – 1954 pracował jako projektant w Biurze Projektowania „Prozamet” w Gliwicach a następnie w Biurze Projektów i Studiów Budownictwa Specjalnego w Warszawie. W 1960 uzyskał stopień doktora nauk technicznych na podstawie przedłożonej rozprawy doktorskiej pod tytułem „Analiza i synteza napędu z silnikiem prądu stałego o tyratronowym sterowaniu”, która była pierwszą w kraju pracą w dziedzinie energoelektroniki. W roku 1974 uzyskał tytuł naukowy profesora nadzwyczajnego, a tytuł naukowy profesora zwyczajnego uzyskał w roku 1981.
W 1956 r. rozpoczął pracę naukowo-dydaktyczną na Wydziale Elektrycznym Politechniki Warszawskiej. Pełnił tam różne funkcje. Między innymi był dziekanem Wydziału Elektrycznego w latach 1971-1981. Od 1997 roku został zatrudniony na Wydziale Elektrotechniki, Automatyki i Informatyki Politechniki Świętokrzyskiej. W latach 2001-2007 pełnił tam funkcję Kierownika Katedry Energoelektroniki.
Jego dorobek naukowy jest niezwykle bogaty. Składają się na niego monografie, artykuły naukowe czy patenty. Łącznie daje to ponad 200 prac.
W swojej dotychczasowej karierze wypromował 50 doktorów.
Henryk Tunia od 1975 roku jest członkiem Komitetu Elektrotechniki Polskiej Akademii Nauk oraz członkiem zwyczajnym Międzynarodowej Akademii Nauk Elektrotechnicznych w Rosji od 1999.
Otrzymał 4 odznaczenia państwowe oraz 6 medali i odznak honorowych.
22 czerwca 2007 roku Uniwersytet Zielonogórski przyznał mu tytuł doktora honoris causa, a 28 maja 2008 roku został doktorem honoris causa Politechniki Świętokrzyskiej, a w 2009 Politechniki Białostockiej.

</doc>
<doc id="1585239" url="https://pl.wikipedia.org/wiki?curid=1585239" title="Dieter Eckstein">
Dieter Eckstein

Dieter Eckstein (ur. 12 marca 1964 w Kehl) – niemiecki piłkarz. Występował na pozycji napastnika.
Kariera klubowa.
Eckstein karierę rozpoczynał w wieku 6 lat w klubie Kehler FV. W 1984 roku trafił do juniorskiej ekipy 1. FC Nürnberg. W 1984 roku został włączony do jego pierwszej drużyny, grającej w 2. Bundeslidze. W sezonie 1984/1985 awansował z nim do Bundesligi. Zadebiutował w niej 10 sierpnia 1984 w przegranym 0:1 meczu z VfL Bochum. 17 sierpnia 1984 w zremisowanym 1:1 spotkaniu z Eintrachtem Frankfurt strzelił pierwszego gola w trakcie gry w Bundeslidze.
W listopadzie 1988 roku odszedł do innego pierwszoligowego zespołu – Eintrachtu Frankfurt. Pierwszy ligowy mecz zaliczył tam 16 listopada 1988 przeciwko Karlsruher SC (1:0). W styczniu 1991 roku powrócił do 1. FC Nürnberg. Tam grał przez kolejne dwa lata.
We wrześniu 1993 roku został graczem FC Schalke 04. Zadebiutował tam 8 września 1993 w bezbramkowo zremisowanym meczu z 1. FC Kaiserslautern. W ciągu dwóch lat w barwach Schalke zagrał 30 razy i zdobył 4 bramki.
W 1995 roku wyjechał do Anglii, gdzie podpisał kontrakt z West Ham United. W jego barwach nie zagrał jednak ani razu. Latem 1995 roku powrócił do Niemiec, a konkretnie do drugoligowego Waldhof Mannheim. Spędził tam jeden sezon. Później był zawodnikiem szwajcarskiego FC Winterthur, a także FC Augsburga, który był jego ostatnim profesjonalnym klubem w karierze. Potem przez siedem lat grał w kilku amatorskich klubach (SG Post/Süd Regensburg, SV Heidingsfeld, FC Erzberg-Wörnitz, FSV Weißenbrunn, DJK Adelsdorf oraz TSV Hainsfarth), a w 2006 roku zakończył karierę.
Kariera reprezentacyjna.
W reprezentacji Niemiec Eckstein zadebiutował 15 października 1986 w zremisowanym 2:2 meczu z Hiszpanią. W 1988 roku został powołany do kadry na Mistrzostwa Europy. Zagrał na nich w zremisowanym 1:1 spotkaniu fazy grupowej z Włochami. Na tamtych ME Niemcy dotarły do półfinału. W drużynie narodowej w latach 1986–1988 Eckstein rozegrał 7 spotkań.

</doc>
<doc id="1585240" url="https://pl.wikipedia.org/wiki?curid=1585240" title="Wołosianka Mała">
Wołosianka Mała

Wołosianka Mała (ukr. Мала Волосянка) – wieś na Ukrainie, w obwodzie lwowskim, w rejonie turczańskim. Liczy około 346 mieszkańców. Pierwsze wzmianki o wsi pochodzą z 1559 r.
Przed II wojną światową w granicach Polski, wchodziła w skład powiatu turczańskiego.
3 października 1944 wieś została zajęta przez wojska radzieckie.

</doc>
<doc id="1585241" url="https://pl.wikipedia.org/wiki?curid=1585241" title="Mansfield Town">
Mansfield Town



</doc>
<doc id="1585242" url="https://pl.wikipedia.org/wiki?curid=1585242" title="David Kelly (piłkarz)">
David Kelly (piłkarz)

David Thomas Kelly (ur. 25 listopada 1965 w Birmingham) – piłkarz irlandzki grający na pozycji napastnika.
Kariera klubowa.
Karierę piłkarską Kelly rozpoczął w klubie Walsall F.C. W sezonie 1983/1984 zadebiutował w jego barwach w Division Three i na tym szczeblu grał z Walsall do końca sezonu 1987/1988. Wtedy też Irlandczyk przeszedł do londyńskiego West Ham United za 600 tysięcy funtów i 27 sierpnia zadebiutował Division One w przegranym 0:4 wyjazdowym meczu z Southampton F.C. W West Ham grał do 1990 roku.
W marcu 1990 Kelly przeszedł za 300 tysięcy funtów do Leicester City występującym na szczeblu Division Two. Zawodnikiem drużyny "Lisów" był przez dwa lata i w grudniu 1991 został zawodnikiem Newcastle United, a suma transferu wyniosła ćwierć miliona funtów. W Newcastle był podstawowym zawodnikiem przez półtora roku i zdobył w tym okresie 35 goli przyczyniając się do awansu klubu w 1993 roku do Premiership.
Kolejnym klubem Kelly'ego w karierze był Wolverhampton Wanderers, do którego przeszedł w czerwcu 1993 roku za 750 tysięcy funtów. Przez dwa sezony strzelił 26 goli i we wrześniu 1995 trafił do Sunderlandu. W 1996 roku wywalczył z Sunderlandem awans do Premiership, a w 1997 roku opuścił klub by zostać piłkarzem Tranmere Rovers. Tam z kolei grał przez trzy lata, a następnie w 2000 roku odszedł do Sheffield United. Jesienią 2001 grał już w szkockim Motherwell F.C., ale wiosną 2002 wrócił od Anglii i przez pół roku występował w Mansfield Town. Karierę kończył jesienią 2002 jako zawodnik Derry City.
Kariera reprezentacyjna.
W reprezentacji Irlandii Kelly zadebiutował 10 listopada 1987 roku w wygranym 5:0 towarzyskim spotkaniu z Izraelem. W 1988 roku był w kadrze Irlandii na Euro 88, ale nie rozegrał żadnego spotkania. Podobna sytuacja miała miejsce w 1990 roku, gdy został powołany przez selekcjonera Jacka Charltona do kadry na mundial we Włoszech. Z kolei w 1994 roku na Mistrzostwa Świata w USA Kelly rozegrał jeden mecz, zremisowany 0:0 z Norwegią. Karierę reprezentacyjną zakończył w 1998 roku, a w drużynie narodowej rozegrał 26 meczów i zdobył 9 goli.

</doc>
<doc id="1585243" url="https://pl.wikipedia.org/wiki?curid=1585243" title="Dniestrzyk Dębowy">
Dniestrzyk Dębowy

Dniestrzyk Dębowy lub Dniestrzyk Dubowy (ukr. Дністрик-Дубовий) – wieś na Ukrainie, w obwodzie lwowskim, w rejonie turczańskim. Liczy około 451 mieszkańców. Pierwsza wzmianka o miejscowości pochodzi z 1580.
W 1921 liczyła około 560 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585244" url="https://pl.wikipedia.org/wiki?curid=1585244" title="Dniestrzyk Hołowiecki">
Dniestrzyk Hołowiecki

Dniestrzyk Hołowiecki (ukr. Дністрик) – wieś na Ukrainie, w obwodzie lwowskim, w rejonie starosamborskim. Wieś liczy około 311 mieszkańców. Leży nad rzeką Dniestr. Podlega rypiańskiej silskiej radzie.
W 1921 liczył około 657 mieszkańców. Przed II wojną światową w granicach Polski, wieś wchodziła w skład powiatu turczańskiego.

</doc>
<doc id="1585246" url="https://pl.wikipedia.org/wiki?curid=1585246" title="Jabłonka Wyżna">
Jabłonka Wyżna

Jabłonka Wyżna (ukr. Верхня Яблунька, trb. "Werchnia Jabłuńka", trl. "Verkhnia Yablunka") – wieś na Ukrainie, w obwodzie lwowskim, w rejonie turczańskim. Liczy około 2145 mieszkańców. Pierwsza wzmianka o miejscowości pochodzi z 1559.
W 1880 miejscowość liczyła około 1085 mieszkańców, z czego 960 grekokatolików i 5 rzymskich katolików. W 1921 liczyła około 1453 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585248" url="https://pl.wikipedia.org/wiki?curid=1585248" title="Jabłonka Niżna">
Jabłonka Niżna

Jabłonka Niżna (ukr. Нижня Яблунька) – wieś na Ukrainie, w obwodzie lwowskim, w rejonie samborskim (do 2020 w rejonie turczańskim). Liczy około 2826 mieszkańców.
W 1880 r. wieś liczyła około 1468 mieszkańców, z czego 1186 grekokatolików, jednego rzymskiego katolika i resztę ewangelików i żydów. Od roku 1905 przez miejscowość prowadzi linia kolejowa łącząca Użhorod z Samborem. Znajdują się tu stacja kolejowa Jabłonka i przystanek kolejowy Jabłonka Niżna.
W 1921 r. liczyła 2076 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585251" url="https://pl.wikipedia.org/wiki?curid=1585251" title="Vincent Castellanos">
Vincent Castellanos

Vincent Castellanos (ur. 7 lutego 1962 roku) – amerykański aktor. 

</doc>
<doc id="1585252" url="https://pl.wikipedia.org/wiki?curid=1585252" title="Tureczki Niżne">
Tureczki Niżne

Tureczki Niżne (ukr. Нижній Турів) – wieś na Ukrainie w rejonie samborskim obwodu lwowskiego. Miejscowość liczy około 512 mieszkańców. 
Znajduje się tu przystanek kolejowy Tureczki oraz stacja kolejowa Sokoliki, położone na linii Sambor – Czop.
Historia.
Pierwsze wzmianki o wsi pochodzą z 1556. W czasach I Rzeczypospolitej wieś należała do ekonomii samborskiej.
Od roku 1905 w pobliżu miejscowość przebiega linia kolejowa łączącą Użhorod z Samborem.
W 1921 liczyła około 614 mieszkańców. Przed II wojną światową w granicach Polski, wchodziła w skład gminy Borynia powiatu turczańskiego.

</doc>
<doc id="1585253" url="https://pl.wikipedia.org/wiki?curid=1585253" title="Tureczki Wyżne">
Tureczki Wyżne

Tureczki Wyżne (ukr. Верхній Турів) – wieś na Ukrainie, w obwodzie lwowskim, w rejonie turczańskim. Liczy około 485 mieszkańców.
W czasach I Rzeczypospolitej wieś należała do ekonomii samborskiej
W 1921 liczyła około 465 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585254" url="https://pl.wikipedia.org/wiki?curid=1585254" title="Werchnie">
Werchnie

Werchnie (ukr. Верхнє) – wieś na Ukrainie, w obwodzie lwowskim, w rejonie turczańskim. W 2001 roku liczyła 877 mieszkańców. 
Pierwsza wzmianka o wsi pochodzi z 1564 roku. Do 1946 roku miejscowość nosiła nazwę Butelka Wyżna.
W II Rzeczypospolitej wchodziła w skład powiatu turczańskiego. W 1921 roku liczyła 649 mieszkańców.

</doc>
<doc id="1585255" url="https://pl.wikipedia.org/wiki?curid=1585255" title="Nyżnie (rejon turczański)">
Nyżnie (rejon turczański)

Nyżnie (ukr. Нижнє) – wieś na Ukrainie, w obwodzie lwowskim, w rejonie turczańskim. W 2001 roku liczyła 547 mieszkańców. 
Położona jest nad potokiem Hnyła, u ujścia do niego potoku Jaworów (Jaworiwka). Pierwsza wzmianka o wsi pochodzi z 1570 roku. Do 1946 roku miejscowość nosiła nazwę Butelka Niżna.
W II Rzeczypospolitej wchodziła w skład powiatu turczańskiego. W 1921 roku liczyła około 845 mieszkańców. 

</doc>
<doc id="1585256" url="https://pl.wikipedia.org/wiki?curid=1585256" title="Meżyhirja">
Meżyhirja

Meżyhirja (ukr. Межигір'я) – wieś na Ukrainie, w obwodzie lwowskim, w rejonie samborskim. W 2001 roku liczyła 349 mieszkańców. 
Pierwsze wzmianki o miejscowości pochodzą z 1634 roku.
W II Rzeczypospolitej wchodziła w skład powiatu turczańskiego. W 1921 roku liczyła 151 mieszkańców. Do 1948 roku nosiła nazwę Mołdawsko. Do 2020 roku wchodziła w skład rejonu turczańskiego.

</doc>
<doc id="1585258" url="https://pl.wikipedia.org/wiki?curid=1585258" title="Bachnowate">
Bachnowate

Bachnowate (lub Bahnowate; ukr. Багнувате) – wieś nad Bachnowatką na Ukrainie, w obwodzie lwowskim, w rejonie turczańskim. Liczy około 384 mieszkańców. Pierwsze wzmianki o wsi pochodzą z 1654.
W 1921 liczyła 614 mieszkańców. W okresie międzywojennym w granicach Polski, wchodziła w skład powiatu turczańskiego.

</doc>
<doc id="1585259" url="https://pl.wikipedia.org/wiki?curid=1585259" title="Robert Szczerbowski">
Robert Szczerbowski

Robert Szczerbowski (ur. 20 lutego 1959 w Poznaniu) – polski pisarz i artysta.
Przez pierwszych kilkanaście lat swojej działalności (od końca 70.) zajmował się pisaniem, intensywnie angażując się w nurt prozy postmodernistycznej. Potem jednak stopniowo zaczął odchodzić od sfery języka, w coraz większym stopniu włączając do swojej twórczości środki plastyczne, a od połowy lat 90 jego aktywność nakierowana jest już wyłącznie na przekaz wizualny.
Tworzy artystyczne artefakty o niejednoznacznym statusie z pogranicza realności i fikcji. Jego twórczość związana jest niemal w całości z zasadą symulacji, a jej część plastyczna kojarzona jest zazwyczaj z kręgiem sztuki konceptualnej z uwagi na zawsze obecny czynnik intelektualnej gry, refleksyjny charakter oraz częste odniesienia do sztuki pojęciowej i antysztuki. Szczerbowski miesza i tworzy nowe jakości ze sposobów "pracy i produkcji" artystycznej wymyślanych niegdyś przez racjonalne odłamy awangardy. W jego realizacjach koegzystują "antynatchnieniowe" metodologie OuLiPo, pełne nostalgii détournement Sytuacjonistów, procedury analityczne Konstruktywizmu, intelektualne metody Dada służące wywoływaniu efektu absurdu itp. Operuje różnymi formułami czasowości, wśród których jedną z najważniejszych jest symultaniczność. W pracach wizualnych artysta porusza zwykle temat zdominowania człowieka przez technologię. Analizuje wpływ nowych mediów, cyfryzacji i rzeczywistości wirtualnej na wewnętrzną przestrzeń człowieka, jego potrzeby duchowe i wyobraźnię.
Jest synem Zbigniewa Szczerbowskiego, aktora i reżysera scenicznego, założyciela i dyrektora kilku teatrów, działającego przed II wojną i tuż po niej, głównie w Wielkopolsce.
Edukacja.
Uczęszczał do kilku szkół podstawowych oraz kilku średnich w Poznaniu i Warszawie. Absolwent XV LO im. Narcyzy Żmichowskiej w Warszawie (1978 r.). Ukończył klasę o profilu humanistycznym pracą maturalną "O Czystej Formie St. I. Witkiewicza". W 1979 r. rozpoczął studia filozoficzne na UAM w Poznaniu i kontynuował je na Uniwersytecie Warszawskim przez cały czas trwania stanu wojennego, aż do 1988 roku. Ostatecznie jednak porzucił studia dla twórczości przed uzyskaniem dyplomu.
Działalność artystyczna.
Literatura/Post-literatura.
W swoich trzech kolejnych książkach autor przechodził od początkowej akceptacji literatury i zgody na partycypację w niej, nawet jeśli był to rodzaj gry i próba jej rozliczenia, poprzez etap post-literatury, aż do zerwania z nią i zupełnego odrzucenia języka jako środka wyrazu.
Debiutował na łamach kwartalnika literackiego „Akcent“ w 1987 roku miniaturami z późniejszego tomiku zatytułowanego "Kompozycje". Zbiór ten zawierał najwcześniejsze utwory autora, powstałe w latach 1977-81 (Wydawnictwo KS, 1991). Są to krótkie opowiadania o różnej, często parabolicznej i surrealistycznej treści, połączone wspólną zasadą formalną: każde z nich kompozycyjnie odpowiada jakiejś formie muzycznej (jak np. fuga, kantata, preludium itd.). 
"Księga żywota" (Wydawnictwo ISKRY, 1990), nazwana w podtytule przy-powieścią, składa się z na pozór osobnych opowiadań, które jednak korespondują ze sobą i zazębiają się fabularnie zgodnie z zasadami domina. Wydana została bez nazwiska autora i przez kilka lat autorstwo tej, jak i następnej książki Szczerbowskiego pozostawało tajemnicą. Sugeruje ona czytelnikowi jakoby była dziełem zbiorowym, powstałym na przestrzeni tysięcy lat w tajnym sprzysiężeniu wszystkich pisarzy wszech czasów. Głównym jej motywem jest śmierć i odradzanie się, umieranie i przemiana. Na kartach "Księgi żywota" w formule apokryficznego eposu skondensowana została historia człowieka i jego cywilizacji (żywot), unaocznionej poprzez kulturę (księga). Historycznej podróży w czasie człowieka – bohatera odpowiada na planie języka ewolucja narratora i jego stylu, w której przewijają się odniesienia do najbardziej znanych świadectw szeroko pojętego piśmiennictwa i literatury od powstania pisma po współczesność.
"Æ", wydana również anonimowo, ale i bez tytułu (Book Tranzyt, 1991), stanowi dowód porzucenia przez Szczerbowskiego dotychczasowej wizji literatury i należy już zapewne do nurtu post-literatury lub pogranicza literatury konkretnej. Tym razem tekst sprawia wrażenie, jakby w ogóle nie był dziełem autora osobowego. Narratorem i jednocześnie podmiotem jest tu sam tekst, powołany i rozwijany przez obdarzony inteligencją język, który docieka swojego bytu na stronach-hasłach zróżnicowanego typograficznie dwuksięgu. W rozpoczęciu od pojedynczego, najpierwszego słowa wyłaniającego się z chaosu albo pustki, spełnia się jeszcze raz kartezjańska próba wzięcia w nawias wszystkiego, co było wcześniej w celu odnalezienia pewnej wiedzy na własny temat. O ile "Księga żywota" była próbą uniwersalistycznego ujęcia całej literatury od jej początków aż po domniemany kres jej ewolucji, o tyle "Æ", pomyślana jako "ostatnia książka", kładzie jej kres definitywnie, redukując z tekstu literackiego niemal wszystkie jego atrybuty. Sprowadzona do formuły słownika, generuje co najwyżej potencjał wielowymiarowej szarady albo krzyżówki. Książka natomiast, rozumiana dotychczas wyłącznie jako nośnik tekstu sama staje się przekazem poprzez swą specyficzną, pełną wizualnych znaczeń formę, która rozszerza jej poziom językowy o dodatkowy, pozaliteracki wymiar. W kolejnych wydaniach odrywa się już nawet od papierowego nośnika i przybiera postać elektronicznego hipertekstu. Edycja na dyskietce do czytania w komputerze Wydawnictwa Pusty Obłok z 1996 jest uważana za historycznie pierwszą hipertekstową publikację w języku polskim. Jej ostateczna wirtualna wersja jest dostępna w internecie.
W 1997 roku Szczerbowski otrzymał od Fundacji Kultury grant na realizację nowego projektu, który wkraczał zdecydowanie w dziedzinę sztuk plastycznych. "Dwie wystawy: Retrospektywa na koniec Czasu" (1997) to katalog nieistniejącej wystawy. Publikacja ta o strukturze nawiązującej do wcześniejszych książek autora, zawierała wyłącznie ilustracje - fotografie obiektów i ich opisy. Nieco później na jej kanwie została zrekonstruowana prawdziwa ekspozycja w Centrum Sztuki Współczesnej Zamek Ujazdowski w Warszawie.
Obiekty.
Wspomniane wyżej "Dwie wystawy: Retrospektywa na koniec Czasu" (CSW Warszawa 1998) były pierwszą i zarazem największą, indywidualną prezentacją Szczerbowskiego. Tym razem pozorował on w dużej przestrzeni współczesnej galerii wystawę muzealną o profilu pseudodokumentalnym. Obiekty należące do tej wystawy miały charakter eksponatów - symulakrów, robiły wrażenie rzeczy prawdziwych, nie stworzonych przez artystę. Czasem wydawały się cytatami lub imitacjami nieistniejących oryginałów. W części tych prac Szczerbowski eksperymentował z tzw. językiem maszynowym, który jest niekomunikatywnym dla człowieka kodem sterującym działaniem maszyn cyfrowych. Użył go w serii obiektów, które były jego nośnikami, takich jak gliniane tabliczki, praca "Kamień filozoficzny", "Tora w języku maszyn cyfrowych", czy "Szklane Tablice". Wystawa nawiązywała do przełomu informatyczno-cyfrowego i była rodzajem przekrojowej rekapitulacji kultury duchowej człowieka, retrospektywną podróżą po historii uniwersalnie rozumianej cywilizacji i kultury. Wyczuwalny był w niej element chłodnego dystansu i ironicznego komentarza wobec sztuki. Motyw ten pojawił się bardziej wyraziście w kolejnym indywidualnym projekcie artysty, jakim był pokaz "Martwa natura i Wenus bez właściwości" (Mały Salon Zachęty Warszawa 2000), tym razem ograniczony tylko do dwóch obiektów wymienionych w tytule, odnoszących się do archetypicznych motywów sztuki.
Malarstwo.
Po 2000 roku Szczerbowski zajmował się prawie wyłącznie malarstwem (określanym jako proceduralne) i wideo, tworzonym głównie w oparciu o cyfrowe przetworzenie i foundfootage. 
„Jeden obraz wart jest tysiąca słów“ – ten wschodni aforyzm mógłby podsumowywać cykl pt. "Obrazy fraktalne" (2000-2003), w którym Szczerbowski tradycyjnymi środkami przedstawiał na płótnach gęste struktury złożone z pikseli malowanych olejem lub akrylem. Motyw fraktala pojawił się już wcześniej w jego "Księdze żywota", której konstrukcja opiera się na idei samopodobieństwa (część podobna do całości) i ma charakter fraktalny. Późniejszy cykl obrazów stanowił natomiast próbę dialogu z historią malarstwa, chęć przekroczenia dotychczasowej formuły sztuki geometrycznej poprzez odniesienie jej do wirtualnej przestrzeni komputera, która stała się nową rzeczywistością epoki informatycznej. Obrazy artysty w przewrotny sposób „naśladują” grafikę komputerową, ludzka ręka realizuje w nich to, co zrodziło się w wyobraźni maszyny, nie zaś człowieka. Istotą jest tu materializowanie wirtualnych kompozycji, przenoszenie ich do świata rzeczywistego, traktowanie jako malarskie tematy. W tym procesie opartym na ścisłych procedurach ma również udział czynnik subiektywny związany z indywidualnym gestem, odczuciem koloru, błędem itp., co stoi w sprzeczności z ich cyfrowym rodowodem. Szczerbowski tropi i ujawnia podobieństwo form wygenerowanych przy użyciu komputera w rezultacie czysto matematycznych działań do motywów znanych ze sfery ludzkich wyobrażeń, które manifestowały się wcześniej w sztuce czy religii. Namalowany przez niego pojedynczy „Piksel“, który zajmuje całą powierzchnię niewielkiego płótna to czarny kwadrat Malewicza, wyjęty z białego tła.
W 2020 roku artysta powrócił do malarstwa cyklem obrazów pt. "ID". Po raz kolejny przywołuje wątek wszechobecnej technologii, w szczególności tej na usługach monitoringu, która służy rozpoznawaniu rysów twarzy. Płótna te, utrzymane w skali szarości, z bliska wydają się abstrakcyjne, a oglądane z większej odległości – przedstawiające. Rozwijają motyw spikselizowanego obrazu, który pojawił się w "Autoportrecie" z 2002 roku. W tym cyklu Szczerbowski odnosi się szeroko do tematu tożsamości, analizując jej różne warianty m.in. w portretach bliźniąt, więźnia opatrzonego numerem, kobiety przeglądającej się w lustrze czy własnego autoportretu w wersji 18 lat późniejszej. Innym motywem są tożsamości kreowane przez popkulturę (Batman, Zorro), jeszcze innym dokumenty tożsamości albo anonimowy tłum na stacji metra.
Filmy.
Filmowe propozycje Szczerbowskiego (2004-2006) to jakby wprawione w ruch wizualne projekty wpisujące się swą problematyką w zagadnienia podejmowane przez autora w sztuce malarskiej, wykorzystujące i mocno podkreślające specyfikę i istotę tym razem obrazu filmowego. Jego prace wideo poddają analizie fantasmagoryczną, hipnotyczną rzeczywistość kina mainstreamowego i dezawuują jego mechanizmy. Artysta odnosi się krytycznie do współczesnej percepcji wizualnej, kreowanej przez nadmiar bodźców i informacji w mediach, który nie pozostawia już miejsca dla wyobraźni. 
W "Pop corn" i "Multikinie" Szczerbowski dokonuje specyficznej nadidentyfikacji z erotyzmem i duchowością kinematograficznego spektaklu, tworząc gęsty, symulaktyczny foundfootage (złożony niemal z wszystkich gatunków filmowych).
Z kolei w "Kane (3:10)" dzieląc film Wellesa, i tym samym egzystencję Obywatela Kane, na 36 dostępnych symultanicznie mini narracji, podejmuje grę z zaproponowanym przez twórcę "Dotyku Zła" sposobem opowiadania biografii.
"Koniec" jest pełną humoru grą z naszymi przyzwyczajeniami percepcyjnymi.
Prace "Wykład" i "Motion Pictures" podporządkowane są egzekucji rygorystycznej racjonalnej zasady konstrukcyjnej. Realizacja "Motion Pictures" powstała w wyniku zakłócania konwersji obrazów stworzonych za pomocą telefonu komórkowego na komputer. Realizacja "Wykład" to symultaniczny odczyt wykładu Szczerbowskiego przez 4 lektorów, gdzie spośród wzajemnie zakłócających się i kolidujących głosów docierają do nas poglądy autora odnośnie do roli sztuki i mediów w naszym życiu.

</doc>
<doc id="1585260" url="https://pl.wikipedia.org/wiki?curid=1585260" title="Jasionka Steciowa">
Jasionka Steciowa

Jasionka Steciowa (ukr. Ясенка-Стецьова) – wieś na Ukrainie, w obwodzie lwowskim, w rejonie turczańskim. Miejscowość liczy około 278 mieszkańców. Pierwsze wzmianki o miejscowości pochodzą z 1655.
Przed II wojną światową w granicach Polski, wchodziła w skład powiatu turczańskiego.

</doc>
<doc id="1585261" url="https://pl.wikipedia.org/wiki?curid=1585261" title="Kia Joice">
Kia Joice

Kia Joice – samochód osobowy typu minivan klasy średniej produkowany pod południowokoreańską marką Kia w latach 1999 – 2002.
Historia i opis modelu.
Duży minivan Joice powstał jako jeden z pierwszych, oprócz modelu Visto, wyników współpracy Kii z Hyuidaiem po tym, jak w 1999 doszło do fuzji obu przedsiębiorstw.
Kia Joice to bliźniacza konstrukcja wobec Hyundaia Santamo, a także Mitsubishi Space Wagon, dzieląc z tymi modelami m.in. kształt bocznych drzwi, płytę podłogową czy jednostki napędowe. Unikalny jest z kolei wygląd przedniej oraz tylnej części nadwozia, podobnie jak kokpitu w kabinie pasażerskiej.
W ówczesnej gamie Kii, model Joice uplasował się pomiędzy mniejszym, 5-osobowym Carens a większym, 7-osobowym Carnival. Samochód łączył cechy obu modeli, z jednej strony oferując bardziej kompaktowe od Carnivala wymiary i otwierane, zamiast odsuwanych, drzwi tylne. Podobnie do niego mógł jednak pomieścić do 7 pasażerów.
Sprzedaż.
Kia Joice oferowana była m.in. w Europie i na wybranych rynkach azjatyckich. W rodzimej Korei Południowej nosiła ona nazwę Kia Carstar. Samochód nie zdobył popularności i zniknął ze sprzedaży już po 3 latach rynkowej obecności. Po zakończeniu produkcji Joice, Kia uprościła ofertę swoich minivanów do modeli Kia Carens i Carnival.

</doc>
<doc id="1585262" url="https://pl.wikipedia.org/wiki?curid=1585262" title="Mielniczne (rejon turczański)">
Mielniczne (rejon turczański)

Mielniczne (ukr. Мельничне) – wieś na Ukrainie, w obwodzie lwowskim, w rejonie turczańskim, nad Mielnicznym. Miejscowość liczy około 739 mieszkańców. Pierwsze wzmianki o wsi pochodzą z 1655.
W 1921 liczyła około 692 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585264" url="https://pl.wikipedia.org/wiki?curid=1585264" title="Kia Carstar">
Kia Carstar



</doc>
<doc id="1585265" url="https://pl.wikipedia.org/wiki?curid=1585265" title="Rypiany">
Rypiany

Rypiany (ukr. Ріп'яна) – wieś na Ukrainie, w obwodzie lwowskim, w rejonie starosamborskim. Miejscowość liczy około 649 mieszkańców. Leży nad rzeką Rypianką. Jest siedzibą silskiej rady. Pierwsza wzmianka o wsi pochodzi z 1527. Wieś należała do ekonomii samborskiej.
W 1921 liczyły około 822 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585268" url="https://pl.wikipedia.org/wiki?curid=1585268" title="Mao’ershan">
Mao’ershan

 
Mao’ershan (chiń. 帽儿山) – kurort narciarski położony około 85 kilometrów na południowy wschód od Harbinu.
W kurorcie znajduje się trasa biathlonowa oraz trasy snowboardowe. Odbywały się w nim zawody Zimowej Uniwersjady 2009.

</doc>
<doc id="1585269" url="https://pl.wikipedia.org/wiki?curid=1585269" title="Dołżki">
Dołżki

Dołżki (ukr. Довжки) – wieś na Ukrainie, w obwodzie lwowskim, w rejonie skolskim.
Przed II wojną światową w granicach Polski, wchodziła w skład powiatu turczańskiego.

</doc>
<doc id="1585272" url="https://pl.wikipedia.org/wiki?curid=1585272" title="Szandrowiec">
Szandrowiec

Szandrowiec (ukr. Шандровець) – wieś na Ukrainie, w obwodzie lwowskim, w rejonie turczańskim. Miejscowość liczy około 1263 mieszkańców.
Historia.
Na przełomie XVIII/XIX wieku właścicielami dóbr byli Kieszkowscy herbu Krzywda: Antoni, następnie Stanisław, potem Adam i Józef Karol. W połowie XIX wieku właścicielami posiadłości tabularnej Szandrowiec byli hr. Wacław i Maria Łazańscy. 
W 1921 wieś liczyła około 1039 mieszkańców. Przed II wojną światową w granicach Polski. Do 1934 odrębna gmina jednostkowa, a w latach 1934–1945 gromada w zbiorowej gminie Tarnawa Niżna, należącej do powiatu turczańskiego w woj. lwowskim (do 1931 woj. stanisławowskie).

</doc>
<doc id="1585275" url="https://pl.wikipedia.org/wiki?curid=1585275" title="Arnold Kegel">
Arnold Kegel

Arnold Henry Kegel (ur. 21 lutego 1894, różnie podawana data zgonu
1972
1 marca 1972
1976 i 1981) – amerykański lekarz ginekolog, który na przełomie lat 40-50 XX wieku opracował podstawy naukowe rehabilitacji mięśnia dna miednicy (mięśnie Kegla, mięsień łonowo-guziczny) dla kobiet cierpiących na niewydolność pęcherza moczowego (nietrzymanie moczu).
Mięśnie Kegla.
Mięśnie te otaczają ujście pęcherza (cewka moczowa), pochwy i odbytnicy, podtrzymują one narządy jamy brzusznej od dołu.
Ćwiczenia.
Arnold Kegel rozpowszechnił ćwiczenia wykonywane niegdyś przez gejsze w celu wzbogacenia życia seksualnego. Ćwiczenia Kegla polegają na rytmicznym kurczeniu mięśni dna miednicy, co powoduje ich wzmocnienie. Kegel stwierdził, że kobiety trenujące swój zwieracz, mogą kontrolować wydalanie moczu. Jednocześnie wykazał również, że zwieracz współdziała podczas orgazmu, co sprawia, że takie treningi mogą wpłynąć korzystnie na doznania seksualne.

</doc>
<doc id="1585276" url="https://pl.wikipedia.org/wiki?curid=1585276" title="Latin Grammy Awards">
Latin Grammy Awards

Latin Grammy Awards (hiszp. Premios Grammy Latinos) – nagrody muzyczne przyznawane w kategorii muzyki latynoamerykańskiej.
Ceremonia odbywa się corocznie od 2000 roku w Stanach Zjednoczonych. Podobnie jak Nagroda Grammy, Latin Grammy przyznawana jest w drodze głosowania, w uznaniu artystycznych i technicznych osiągnięć.

</doc>
<doc id="1585280" url="https://pl.wikipedia.org/wiki?curid=1585280" title="For Her Light">
For Her Light

For Her Light - singiel zespołu Fields Of The Nephilim promujący album Elizium, wydany przez Beggars Banquet w 1990 roku. Ukazał się we wszystkich dostępnych wersjach (winyl, cd, mc). Dodatkowo wersję kompaktową opublikowano, obok standardowego 5" dysku, również jako dysk 3".
Spis utworów:
"wersja 7":"
"wersja 12":"
"wersja cd (zarówno 5" jak 3" zawierały ten sam materiał):"
"wersja mc:"

</doc>
<doc id="1585284" url="https://pl.wikipedia.org/wiki?curid=1585284" title="Zadzielsko">
Zadzielsko

Zadzielsko (ukr. Задільське, "Zadilśke") – wieś na Ukrainie, w obwodzie lwowskim, w rejonie skolskim. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585286" url="https://pl.wikipedia.org/wiki?curid=1585286" title="Kia Mohave">
Kia Mohave

Kia Mohave – samochód osobowy typu SUV klasy wyższej produkowany pod południowokoreańską marką Kia od 2008 roku.
Historia i opis modelu.
Studyjną zapowiedzią nowego, topowego SUV-a w gamie Kii mającego się docelowo uplasować powyżej modelu Sorento był przedstawiony w styczniu 2005 roku prototyp Kia KCD-II Mesa Concept.
Produkcyjny model pod nazwą Kia Mohave zadebiutował trzy lata po prezentacji studium, mając stoją premierę w styczniu 2008 roku. W porównaniu do debiutującego w międzyczasie pokrewnego Hyundaia Veracruz, zbudowana na ramie Mohave przyjęła bardziej terenowy charakter jako odpowiedź południowokoreańskiego producenta na duże SUV-y oferowane przez konkurencję japońską oraz amerykańską.
Pod kątem wizualnym Kia Mohave utrzymana została w nowym kierunku stylistycznym. Pojazd charakteryzował się dużą, trapezoidalną atrapą chłodnicy, a także umieszczoną w górnej krawędzi poprzeczką z wyeksponowanym logo producenta. Reflektory przyjęły kształt rombów, z kolei tylne lampy miały formę dwuczęściowych kloszy. Charakterystyczną cechą było dwubarwne malowanie nadwozia, z ciemnoszarymi nakładkami na nadkola i zderzaku.
Kia Mohave powstała z myślą o możliwości transportu od 5 do maksymalnie 7 pasażerów w trzech rzędach siedzeń, z kolei układ napędowy mógł napędzać tylną lub obie osie. Samochód charakteryzował się bogatym wyposażeniem standardowym, na czele ze zmieniarką płyt, systemem nagłośnieniowym Infinity oraz portem USB.
Restylizacje.
W marcu 2016 roku Kia Mohave przeszła drobną restylizację nadwozia, w ramach której samochód zyskał odświeżony projekt zderzaków, nowy układ reflektorów i lamp tylnych wykonanych w technologii LED, a także dużą chromowaną atrapę chłodnicy z centralnie umieszczonym logo producenta.
W sierpniu 2019 roku, po 11 latach produkcji, Kia zdecydowała się wydłużyć produkcję najstarszego modelu w ofercie poprzez kompleksową restylizację. Samochód otrzymał nowy, bardziej kanciasty pas przedni z dużą, chromowaną atrapą chłodnicy obejmującą reflektory wykonane z diod LED. Ponadto, zmieniono także kształt połączenia tylnych lamp, zastępując małe klosze dużym pasem z drukowaną nazwą modelu.
Samochód przeszedł też obszerne zmiany w kabinie pasażerskiej, która zyskała bardziej luksusowy charakter. Pojawiła się nowa deska rozdzielcza z cyfrowymi wskaźnikami oraz znacznie masywniejszą konsolą centralną zdominowaną przez 12,3-calowy ekran systemu multimedialnego nowej generacji.
Sprzedaż.
Jednym z głównych rynków, dla którego Kia Mohave została skonstruowana, była Ameryka Północna na czele ze Stanami Zjednoczonymi, mając tam stanowić odpowiedź na takie modele jak Ford Explorer czy Nissan Pathfinder. Samochód trafił tam do sprzedaży jako Kia Borrego, nie odnosząc jednak spodziewanego sukcesu rynkowego i znikając ze sprzedaży po dwóch latach rynkowej obecności w 2010 roku.
Jako Kia Mohave, samochód wyróżnił się zasięgiem globalnym pokrywającym kilkanaście państw z całego świata. Samochód oferowano m.in. w rodzimej Korei Południowej, na Bliskim Wschodzie, w Chile, Argentynie i Brazylii, a także w Chinach, Rosji i Kazachstanie.
Po gruntownej restylizacji z 2019 roku, zasięg rynkowy Kii Mohave został drastycznie okrojony. Pojazd pozostał w ofercie producenta jedynie w rodzimej Korei Południowej, wyróżniając się dedykowanymi logotypami, a także w Rosji, dalej pełniąc tam funkcję topowego modelu w gamie.

</doc>
<doc id="1585288" url="https://pl.wikipedia.org/wiki?curid=1585288" title="Husne Wyżne">
Husne Wyżne

Husne Wyżne (ukr. Верхнє Гусне) – wieś na Ukrainie, w obwodzie lwowskim, w rejonie turczańskim nad Huśnikiem. Liczy około 689 mieszkańców.
Historia.
Pierwsze wzmianki o miejscowości pod nazwą Husne pochodzą z 1556 r., kiedy to starosta samborski Jan Strzechowski w imieniu panującego króla Zygmunta Augusta wydał Staszkowi Telepianowi przywilej na założenie wsi Husne (dziś Husne Niżne) nad potokiem o tej samej nazwie. W 1709 r. w dolinie potoku powyżej tej wsi powstało dzisiejsze Husne Wyżne. Była to królewszczyzna należąca do ekonomii samborskiej. Zarządzał nią początkowo rotmistrz królewski Gabriel Jaworski herbu Sas, natomiast od roku 1768 do zajęcia tych ziem przez Austrię w 1772 r. tutejsze wójtostwo trzymał Marcin Ilnicki herbu Sas. Obok nich mieszkali we wsi członkowie innych polskich rodzin szlachty zagrodowej, m.in. Ossowscy i Żmijewscy. W 1869 r. we wsi były 144 domy z 735 mieszkańcami. W 1881 r. było tu 735 grekokatolików i 54 żydów. Parafia greckokatolicka w Husnem Wyżnem należała do dekanatu w Wysocku.
W 1921 r. wieś liczyła około 1110 mieszkańców. Przed II wojną światową w granicach Polski, wchodziła w skład powiatu turczańskiego. W okresie międzywojennym w miejscowości stacjonowała placówka Straży Celnej „Husne Wyżne” a następnie po reorganizacji placówka Straży Granicznej I linii „Husne Wyżne”.

</doc>
<doc id="1585289" url="https://pl.wikipedia.org/wiki?curid=1585289" title="Husne Niżne">
Husne Niżne

Husne Niżne (ukr. Нижнє Гусне) – wieś na Ukrainie, w obwodzie lwowskim, w rejonie turczańskim nad Huśnikiem. Najniższą jednostką administracji, której podlega Husne Niżne, jest rada wiejska ("silska rada") w Wysocku Niżnem. Liczy około 259 mieszkańców.
Historia.
Pierwsze wzmianki o miejscowości pochodzą z 1556, kiedy to starosta samborski Jan Strzechowski w imieniu panującego króla Zygmunta Augusta wydał Staszkowi Telepianowi przywilej na założenie wsi Husne nad potokiem o tej samej nazwie. Zasadźca otrzymał trzy łany ziemi, kolejny łan wydzielono dla popa. Starosta zezwolił też na wybudowanie we wsi młyna i karczmy. Wieś należała do ekonomii samborskiej. W 1709 r. na terenach w górnej części wsi powstało Husne Wyżne. W 1869 r. we wsi były 52 domy z 259 mieszkańcami. W 1881 r. było tu 220 grekokatolików i 19 żydów. Wieś po części zamieszkiwali Bojkowie, po części potomkowie dawnej ubogiej polskiej szlachty zagrodowej herbu Sas (m. in. rodziny Linickich, Telepianów, Seniuszkiewiczów, Czyczerskich, Sozańskich). Ludność, uboga, latem wędrowała do robót polowych na Węgry. W 1921 r. wieś liczyła około 366 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585291" url="https://pl.wikipedia.org/wiki?curid=1585291" title="Wysocko Niżne">
Wysocko Niżne

Wysocko Niżne (ukr. Нижнє Висоцьке) – wieś na Ukrainie, w obwodzie lwowskim w rejonie turczańskim, u ujścia Hnyłej do Stryja. Najniższą jednostką administracji, której podlega Wysocko Niżne, jest rada wiejska ("silska rada") w Wysocku Niżnem. Liczy około 755 mieszkańców.
Wieś prawa wołoskiego, położona była w pierwszej połowie XV wieku w ziemi przemyskiej województwa ruskiego. W 1921 r. wieś liczyła około 1310 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585292" url="https://pl.wikipedia.org/wiki?curid=1585292" title="Luca Filippi">
Luca Filippi

Luca Filippi (ur. 9 sierpnia 1985 w Savigliano) – włoski kierowca wyścigowy.
Kariera.
Formuła Renault.
Filippi karierę rozpoczął w roku 1994, od startów w kartingu. W 2003 roku przeszedł do wyścigów samochodów jednomiejscowych, debiutując we Włoskiej Formule Renault. Oprócz tego wziął udział w kilku wyścigach brytyjskiego cyklu (również w edycji zimowej). Sezon później zawody we włoskim cyklu zakończył na 3. miejscu, za Pastorem Maldonado i Kōhei Hirate. W latach 2003–2004 brał udział również w Europejskiej Formule Renault, jednakże bez sukcesu. W roku 2006 Filippi gościnnie wystąpił w mistrzostwach samochodów turystycznych – Eurocup Mégane Trophy.
Włoska Formuła 3000/Auto GP.
W roku 2005 sięgnął po tytuł mistrzowski, we Włoskiej Formule 3000. Reprezentował wówczas włoską stajnię Fisichella Motosport, należącą do kierowcy F1 Giancarlo Fisichelli. W tym samym roku po raz pierwszy wziął udział w testach Formuły 1, w stajni Minardi.
W sezonie 2010 powrócił do serii, która widniała pod szyldem Auto GP. Startując w zespole Super Nova Racing (opuścił tylko jedną rundę, na torze we Francji), trzykrotnie stanął na podium, z czego dwukrotnie na najwyższym stopniu (były to wyścigi rozpoczynające i kończące sezon). Ostatecznie Włoch został sklasyfikowany w ostatecznej klasyfikacji na 5. miejscu.
International GT Open.
W sezonie 2008 Luca zaliczył gościnny występ w wyścigach samochodów sportowych – International GT Open.
Seria GP2.
W sezonie 2006, awansował do bezpośredniego przedsionka Formuły 1 – serii GP2 – gdzie również reprezentował barwy FMS International. Po sześciu wyścigach, z których ukończył tylko dwie (w tym raz na punktowanej szóstej pozycji, w drugim wyścigu, na torze Imola), został zastąpiony przez swojego rodaka Giorgio Pantano. Po nieobecności w dwóch rundach, sezon zakończył w zespole BCN Competición. I w tej stajni raz ukończył zmagania na punktowanym miejscu, zajmując czwartą lokatę, w pierwszym wyścigu, na włoskim obiekcie Monza. Ostatecznie został sklasyfikowany na 19. pozycji, w końcowej klasyfikacji.
Na drugi rok startów, przeniósł się do brytyjskiego zespołu Super Nova Racing. W ciągu całego sezonu, Włoch sześciokrotnie stawał na podium, w tym raz na najwyższym stopniu (miało to miejsce, w inaugurującym wyścigu, na torze Sakhir, gdzie wywalczył pole position). Uzyskane punkty pozwoliły Luce zająć w klasyfikacji generalnej 4. miejsce (uzyskał identyczną liczbę punktów, co rodak Pantano, jednakże przegrał gorszym bilansem zwycięstw).
Obiecujące rezultaty skłoniły szefostwo francuskiej stajni ART Grand Prix, do zatrudnienia Filippiego, w roli etatowego kierowcy, u boku Francuza Romaina Grosjeana. Pomimo sporych nadziei, sezon nie był udany dla Włocha, który tylko dwukrotnie dojechał na punktowanym miejscu (w tym raz stanął na podium, w drugim wyścigu we Francji). Jedną z głównych przyczyn słabych wyników, był konflikt Luci z zespołem, który posądzał o faworyzowanie Grosjeana. Ostatecznie po wyścigu w Wielkiej Brytanii, zerwał kontrakt z ekipą. Na resztę sezonu Filippi związał się z holenderskim zespołem Arden International, w której tylko raz udało mu się zdobyć punkty (ósme miejsce na torze w Walencji). Ostatecznie rywalizację ukończył, podobnie jak przed dwoma laty, na odległej 19. lokacie.
W roku Seria GP2 – sezon 2009 powrócił do brytyjskiej Super Nova. Mimo iż nie ukończył wielu wyścigów, sezon zakończył na przyzwoitym 5. miejscu, dzięki mocnej końcówce sezonu. W tym czasie Luca czterokrotnie mieścił w pierwszej trójce, z czego raz zwyciężył (wygrał ostatni wyścig sezonu, a dzień wcześniej zajął drugą pozycję, na debiutującym w kalendarzu portugalskim torze Algarve).
W sezonie Seria GP2 – sezon 2010 Włoch wziął udział w zaledwie pięciu wyścigach (ponownie w Super Nova Racing). Po punkty sięgnął dwukrotnie, zajmując odpowiednio piątą (w drugim wyścigu na Węgrzech) oraz szóstą lokatę (w pierwszym wyścigu w Belgii). Zdobyte punkty sklasyfikowały Filippiego na 20. miejscu w ogólnej punktacji.
W 2011 roku podpisał kontrakt z brytyjską stajnią na pełny sezon. Wyniki Włocha nie były jednak najlepsze. Filippi kilkakrotnie nie dojechał do mety, jedyne punkty zdobył na torze Monte Carlo, gdzie zajął trzecią i czwartą lokatę. Po rundzie w Wielkiej Brytanii odszedł z ekipy. Od eliminacji na Nürburgringu Luca reprezentował włoski zespół Scuderia Coloni. Już w pierwszym wyścigu sięgnął po zwycięstwo. Sukces powtórzył jeszcze w Belgii oraz we Włoszech (na podium zameldował się łącznie pięć razy). Dzięki świetnej postawie w ostatnich dwóch rundach, Włoch został wicemistrzem serii, o zaledwie jeden punkt wyprzedzając Francuza Jules’a Bianchi’ego.
Azjatycka Seria GP2.
Oprócz startów w głównej serii, Luca brał udział również w Azjatyckiej serii GP2, odbywającej się w przerwie zimowej.
W pierwszym sezonie, startując w malezyjskiej stajni Qi-Meritus Mahara, jedyne punkty zdobył w inauguracyjnym wyścigu w Dubaju. Ostatecznie ukończył sezon na 17. miejscu, w końcowej klasyfikacji.
Drugi rok startów rozpoczął od dwóch nieukończonych wyścigów, w Szanghaju, w bankrutującej ekipie BCN Competición. Były to też ostatnie wyścigi, do których Włoch został w tym sezonie zgłoszony. Po przejęciu japońskiego zespołu przez Tiago Monteiro i przemianowaniu go na Ocean Racing Technology, Filippi został zastąpiony przez Holendra Yelmera Buurmana.
Na sezon 2009/2010, Luca ponownie związał się z malezyjską ekipą. Był to udany start dla Włocha, który został wicemistrzem serii. W ciągu ośmiu wyścigów, trzykrotnie stanął na podium. Najlepiej spisał się w sobotnim wyścigu na torze Sakhir, gdzie sięgnął po hat-ricka.
W roku 2011 wziął udział w jednej z dwóch rozegranych eliminacji tego cyklu. Reprezentując Super Nova Racing na włoskim torze Imola, zmagania zakończył jednak poza punktowanymi pozycjami.

</doc>
<doc id="1585295" url="https://pl.wikipedia.org/wiki?curid=1585295" title="Ilnik">
Ilnik

Ilnik (ukr. Ιльник) – wieś na Ukrainie, w obwodzie lwowskim, w rejonie turczańskim, nad Stryjem. Liczy około 1092 mieszkańców. Pierwsza wzmianka o miejscowości pochodzi z 1490 r.
Wieś prawa wołoskiego, położona była w drugiej połowie XV wieku w ziemi przemyskiej województwa ruskiego. Wieś w 1869 r. liczyła około 1582 mieszkańców, a w 1921 r. około 2037 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585298" url="https://pl.wikipedia.org/wiki?curid=1585298" title="Persica vulgaris">
Persica vulgaris



</doc>
<doc id="1585299" url="https://pl.wikipedia.org/wiki?curid=1585299" title="Vinícius de Oliveira">
Vinícius de Oliveira

Vinícius de Oliveira, właściwie Vinícius Campo de Oliveira (ur. 18 lipca 1985 roku w Rio de Janeiro, w stanie Rio de Janeiro) – brazylijski aktor.
Od zawsze marzył o staniu się profesjonalnym piłkarzem. Dołączył więc do drużyny w Portugalii, z którą odnosił zwycięstwa podczas meczów i otrzymywał różne nagrody. Mieszkał w Bonsucesso, w stanie Rio de Janeiro wraz z matką Juçarą, która musiała ciężko pracować, aby wspierać go i jego troje rodzeństwa. Niemniej jednak jego życie zmieniło się radykalnie, gdy został odkryty przez reżysera Waltera Sallesa i wybrany spośród ponad 1500 kandydatów do odegrania roli dziewięcioletniego Josué'go w dramacie "Dworzec nadziei" ("Central do Brasil", 1998). Kreacja ta przyniosła mu nagrodę Special Mention na festiwalu filmowym w Hawanie. Dzięki wsparciu Sallesa Vinícius mógł uczęszczać zarówno na lekcje języka angielskiego jak i teatru. Następnie podjął studia reżyserskie na PUC-Rio. 

</doc>
<doc id="1585300" url="https://pl.wikipedia.org/wiki?curid=1585300" title="Jawora (Ukraina)">
Jawora (Ukraina)

Jawora (ukr. Явора) – wieś na Ukrainie, w obwodzie lwowskim, w rejonie turczańskim nad Stryjem. Liczy około 1332 mieszkańców. Pierwsze wzmianki o miejscowości pochodzą z 1431 r.
Wieś prawa wołoskiego, położona była w drugiej połowie XV wieku w ziemi przemyskiej województwa ruskiego. Od roku 1905 przez miejscowość prowadzi linia kolejowa łączącą Użhorod z Samborem, w pobliżu jest przystanek kolejowy. W 1921 r. wieś liczyła około 1662 mieszkańców. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585301" url="https://pl.wikipedia.org/wiki?curid=1585301" title="Szczuków">
Szczuków

Szczuków – wieś na Ukrainie, w obwodzie lwowskim, w rejonie turczańskim. Przed II wojną światową w granicach Polski, wchodziła w skład powiatu turczańskiego.

</doc>
<doc id="1585303" url="https://pl.wikipedia.org/wiki?curid=1585303" title="Królik doświadczalny">
Królik doświadczalny

 (ang. "Guinea Pig Series") – seria japońskich filmów gore.
Poszczególne części cyklu dystrybuowane były na kasetach wideo w latach 80. i na początku lat 90. XX wieku. Ze względu na kontrowersyjne treści produkcja kolejnych części została zabroniona. Filmy zostały wydane na płycie DVD w Stanach Zjednoczonych, Holandii i Austrii.
Diabelski eksperyment.
Grupa mężczyzn pojmawszy młodą dziewczynę, chce jej wyrządzić krzywdę. Torturują ją na wiele różnych sposobów, od bicia aż do wkładania ostrego kawałka metalu podobnego do igły w jej oko, który przeszywa w poprzek siatkówkę.
Kwiat ciała i krwi.
Kobieta wracająca nocą do domu zostaje zaatakowana przez nieznanego sprawcę, który usypia ją chloroformem. Kiedy odzyskuje świadomość, odkrywa, że jest przywiązana do łóżka w zbryzganym krwią lochu, na łasce mężczyzny w samurajskim hełmie, który chce przemienić ją w "kwiat ciała i krwi". Przy kamerze rejestrującej każdy jego ruch, mężczyzna zaczyna powoli rozczłonkowywać i patroszyć jej ciało.
On nigdy nie umiera.
Dramatyczna, niepozbawiona makabrycznych elementów opowieść mężczyzny porzuconego przez ukochaną, który doprowadzony do ostateczności próbuje popełnić samobójstwo.
Syrena w kanale.
Artysta odnajduje syrenę w kanale ściekowym. Zabiera ją ze sobą do domu, ale wkrótce u syreny rozwija się choroba, która powoduje, że całe jej ciało pokrywa się krostami i krwawi. Mężczyzna wykorzystuje wydzielinę wydobywającą się z jej owrzodzenia do malowania portretu. Wkrótce nie może już się dłużej kontrolować - załamuje się i zaczyna rozczłonkowywać jej ciało.
Android z Notre Dame.
Historia szalonego naukowca, który poszukuje leku dla swej nieuleczalnie chorej siostry. Początkowe eksperymenty na zwierzętach nie przynoszą oczekiwanego rezultatu, ale pewnego dnia do naukowca zgłasza się tajemniczy Kato, który ofiarowuje mu świeże kobiece ciało za 10 milionów jenów, na co bohater przystaje.
Diabelska pani doktor.
Drag Queen eksperymentuje ze swoimi pacjentami – kroi ich na plastry, odcina głowy i kończyny, czerpiąc z tego dużą rozkosz.
Zansatsu supeshyaru.
 (1991) – kolekcja najbardziej krwawych i sadystycznych scen wziętych z całej serii.

</doc>
<doc id="1585305" url="https://pl.wikipedia.org/wiki?curid=1585305" title="Mogoszów">
Mogoszów

Mogoszów – część wsi Wysocko Wyżne na Ukrainie, w obwodzie lwowskim, w rejonie turczańskim.

</doc>
<doc id="1585306" url="https://pl.wikipedia.org/wiki?curid=1585306" title="Ted Lundström">
Ted Lundström

Ted Oscar Lundström (ur. 16 kwietnia 1974 r.) - szwedzki basista melodic deathmetalowego zespołu Amon Amarth. Wziął udział w nagraniach wszystkich płyt zespołu. W zespole gra na gitarach basowych cztero- i pięciostrunowych. Swoje inspiracje czerpie z twórczości takich muzyków jak Cliff Burton, Steve Harris i Dave Ellefson.
Przypisy.
 

</doc>
<doc id="1585308" url="https://pl.wikipedia.org/wiki?curid=1585308" title="Buk wielkolistny">
Buk wielkolistny

Buk wielkolistny, b. amerykański ("Fagus grandifolia" Ehrh.) – gatunek roślin z rodziny bukowatych ("Fagaceae" Dumort.). Występuje naturalnie w Ameryce Północnej – Kanadzie, Stanach Zjednoczonych oraz Meksyku. 
Rozmieszczenie geograficzne.
Występuje naturalnie w Ameryce Północnej – Kanadzie, Stanach Zjednoczonych oraz Meksyku. W Kanadzie występuje w południowo-wschodniej części kraju – w prowincjach Ontario, Quebec, Wyspa Księcia Edwarda, Nowy Brunszwik i Nowa Szkocja. W Stanach Zjednoczonych został zaobserwowany w Alabamie, Arkansas, Connecticut, Dystrykcie Kolumbii, Delaware, na Florydzie, w Georgii, Illinois, Indianie, Kentucky, Luizjanie, Massachusetts, Marylandzie, Maine, Michigan, Minnesocie, Missouri, Missisipi, Północnej Karolinie, New Hampshire, New Jersey, stanie Nowy Jork, Ohio, Oklahomie, Pensylwanii, Rhode Island, Południowej Karolinie, Tennessee, Teksasie, Utah, Vermoncie, Wisconsin, Wirginii oraz Wirginii Zachodniej. W Meksyku jest spotykany w stanach Tamaulipas, Hidalgo i Puebla. 
Biologia i ekologia.
Rośnie w lasach mieszanych lub zrzucających liście. Występuje na wysokości do 1000 m n.p.m. Kwitnie od kwietnia do czerwca, natomiast owoce dojrzewają od września do października. 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:
Zastosowanie.
Dawniej gatunek ten był stosowany w medycynie tradycyjnej jako środek na odrobaczanie czy w leczeniu zaburzeń serca. Obecnie bywa uprawiany. Ponadto ma zastosowanie jako surowiec drzewny.

</doc>
<doc id="1585310" url="https://pl.wikipedia.org/wiki?curid=1585310" title="Buk amerykański">
Buk amerykański



</doc>
<doc id="1585311" url="https://pl.wikipedia.org/wiki?curid=1585311" title="Fagus grandifolia">
Fagus grandifolia



</doc>
<doc id="1585312" url="https://pl.wikipedia.org/wiki?curid=1585312" title="Film drogi">
Film drogi

Film drogi (), kino drogi – rodzaj filmu, w którym akcja toczy się na drodze podczas podróży, ucieczki lub wyścigu bohaterów.

</doc>
<doc id="1585320" url="https://pl.wikipedia.org/wiki?curid=1585320" title="Kościół św. Maksymiliana Marii Kolbego w Szczecinie">
Kościół św. Maksymiliana Marii Kolbego w Szczecinie

Kościół św. Maksymiliana Marii Kolbego w Szczecinie – kościół parafii rzymskokatolickiej w Szczecinie Pomorzanach.
Historia.
Pierwsze wzmianki o kościele w Szczecinie-Pomorzanach, stojącym przy obecnej ulicy Włościańskiej 67/69, pochodzą z roku 1445, kiedy to powstał zapis o kościele w Pomorzanach, który jest filią obecnie nieistniejącego kościoła w Ustowie.
Świątynia ta została wybudowana w stylu gotyckim, umiejscowiona na skarpie wyłożonej polnymi kamieniami i otoczona murem obronnym . Od czasów reformacji do 1945 była kościołem protestanckim. W roku 1632 został zniszczony przez Szwedów, a następnie dwukrotnie odbudowywany zatracił swój pierwotny, gotycki wygląd. Powtórnie kościół został zniszczony podczas działań wojennych II wojny światowej. Odbudowany został w latach 1972-1973, a odbudową kierował proboszcz Tadeusz Jaszkiewicz. Wyposażeniem wnętrz i budową plebanii zajmował się proboszcz Zygmunt Kłysz. poświęcony przez biskupa szczecińsko-kamieńskiego Jerzego Strobę 30 grudnia 1973 roku. Parafia została powtórnie erygowana 4 czerwca 1977 roku przyjmując wezwanie św. Maksymiliana Kolbe.
Architektura.
Kościół w stylu gotyckim, usytuowany na wzniesieniu, jednonawowy, bez sklepień, o rzucie 15×9 m, pięciobocznie zamknięty od wschodu, z wieżą po stronie zachodniej, o harmonijnych proporcjach i bogatym detalu. Profilowany gzyms cokołowy otacza korpus nawy i wieżę, łącząc się z bogatym profilowaniem łęku portalowego. Płaskie lizeny dzielą załamania pięcioboku. Kształtki cokołu czarno glazurowane, w portalu alternacja glazurowanych i zwykłych oraz umiejętnie wplecione w wątek ceglanego muru liczne kamienie narzutowe nadają dekoracyjność i barwę licu tego obiektu. Górna część wieży z ryglówki została wykonana prawdopodobnie po zniszczeniu w 1677 roku. Wtedy też częściowo przemurowano otwory okienne. W ostatnich działaniach wojennych obiekt został poważnie uszkodzony, szczególnie jego wschodnia część.

</doc>
<doc id="1585324" url="https://pl.wikipedia.org/wiki?curid=1585324" title="Scilla siberica">
Scilla siberica



</doc>
<doc id="1585326" url="https://pl.wikipedia.org/wiki?curid=1585326" title="99 Dywizjon Artylerii Przeciwpancernej">
99 Dywizjon Artylerii Przeciwpancernej

99 Dywizjon Artylerii Przeciwpancernej (99 dappanc) – pododdział artylerii przeciwpancernej ludowego Wojska Polskiego i Sił Zbrojnych RP.
Dywizjon został sformowany w 1972 roku, w garnizonie Szczecin, w składzie 12 Dywizji Zmechanizowanej. Z dniem 31 lipca 1995 roku utracił status jednostki wojskowej i został włączony w skład 2 pułku artylerii mieszanej.
Struktura organizacyjna.
Dowództwo i sztab
Razem w dywizjonie osiemnaście 85 mm armat D-44.

</doc>
<doc id="1585349" url="https://pl.wikipedia.org/wiki?curid=1585349" title="Wektor kolumnowy">
Wektor kolumnowy



</doc>
<doc id="1585351" url="https://pl.wikipedia.org/wiki?curid=1585351" title="21 Dywizjon Artylerii Rakietowej">
21 Dywizjon Artylerii Rakietowej

21 Dywizjon Artylerii Rakietowej (21 dar) - pododdział artylerii rakietowej Wojska Polskiego.
Dywizjon został sformowany w 1958 roku, w składzie 12 Dywizji Zmechanizowanej. Stacjonował w garnizonie Szczecin, w koszarach przy ulicy Ku Słońcu. W 1990 roku jednostka została rozformowana, a żołnierze i sprzęt wykorzystani do sformowania dywizjonu artylerii rakietowej w składzie 2 Pułku Artylerii Mieszanej.
Struktura organizacyjna.
Dowództwo i sztab
Razem w dar 21 dywizjonie było wyrzutni BM-21

</doc>
<doc id="1585352" url="https://pl.wikipedia.org/wiki?curid=1585352" title="Henryk Lewenfisz-Wojnarowski">
Henryk Lewenfisz-Wojnarowski

Henryk Lewenfisz-Wojnarowski (ur. 31 maja 1894 w Łodzi, zm. 27 września 1956 w Warszawie) – polski lekarz laryngolog żydowskiego pochodzenia.
Życiorys.
Syn Hermana i Doroty z Róziewiczów. Studiował medycynę w Uniwersytecie w Montpellier i w Warszawie. Walczył w wojnie polsko-ukraińskiej i polsko-bolszewickiej, a po powrocie do Warszawy podjął pracę w Szpitalu św. Ducha. Od 1922 roku pracował w Klinice Laryngo-Otiatrycznej Uniwersytetu Warszawskiego, od 1926 docent Uniwersytetu Warszawskiego. 
Po wybuchu II wojny światowej przedostał się do Lwowa. Podczas okupacji niemieckiej praktykował w swojej specjalizacji. Od 1942 roku przebywał w Warszawie. Pracował w klinice w getcie warszawskim. Prowadził też, razem z Ludwikiem Hirszfeldem i Juliuszem Zweibaumem, zajęcia dla studentów medycyny. 
Po wojnie powołany na katedrę laryngologii przy Uniwersytecie Łódzkim, a w 1953 roku zastąpił Antoniego Dobrzańskiego na stanowisku dyrektora kliniki w Warszawie. Redaktor naczelny „Otolaryngologii Polskiej”.
Został odznaczony Krzyżem Oficerskim (1954) i Krzyżem Kawalerskim (1950) Orderu Odrodzenia Polski. 
Został pochowany na cmentarzu Wojskowym na Powązkach (kwatera B15-3-28).
Życie prywatne.
W 1924 zawarł związek małżeński z Teofilą Marianko, z którą miał córkę Wandę (1933–2002) i syna Mariana (1927–1999).

</doc>
<doc id="1585357" url="https://pl.wikipedia.org/wiki?curid=1585357" title="The Broken Movie">
The Broken Movie



</doc>
<doc id="1585360" url="https://pl.wikipedia.org/wiki?curid=1585360" title="Wektor wierszowy">
Wektor wierszowy



</doc>
<doc id="1585361" url="https://pl.wikipedia.org/wiki?curid=1585361" title="Makary z Magnezji">
Makary z Magnezji

Makary z Magnezji, Makary Magnezjanin, łac. "Macarius Magnes" (ur. w Grecji, zm. ok. 403) – chrześcijański pisarz i apologeta z końca IV wieku, prawdopodobnie biskup Magnezji nad Meandrem w Jonii. Powszechnie identyfikowany z Makarym, który podczas synodu w Chalcedonie (tzw. "Synod pod dębem") w 403 r. oskarżał Heraklidesa, biskupa Efezu, o herezję. Współczesny św. Jana Chryzostoma.
Makary z Magnezji jest autorem pracy apologetycznej "Odpowiedź lub Jednorodzony" (gr. "Apokritikós e monogenés"), w którym polemizował z niezachowanym traktatem "Przeciw chrześcijanom" ("Contra christianos") Porfiriusza z Tyru – filozofa pogańskiego, atakującego i wyśmiewającego fragmenty Nowego Testamentu.
Istnieją również fragmenty komentarza do Księgi Rodzaju (Genesis), który przypisuje się Makaremu.
Makary Magnezjanin często mylony jest ze św. Makarym Wielkim.

</doc>
<doc id="1585366" url="https://pl.wikipedia.org/wiki?curid=1585366" title="Chelonologia">
Chelonologia

Chelonologia (z gr. χελώνα "chelóna" – „żółw” i λόγος "lógos" – „nauka”) – gałąź zoologii, dział w reptiliologii i herpetologii zajmujący się badaniami żółwi. 
Do rozwoju polskiej chelonologii znacząco przyczynił się prof. dr hab. Marian Młynarski, to on w 1969 roku wprowadził termin ""chelonologia", na podstawie książki rosyjskiego zoologa Alexandra Straucha (1832–1893) „Chelonologische Studien”. Zainteresowania badawcze prof. dr. hab. Mariana Młynarskiego skupiały się na głównie na paleontologii żółwi, ale przyczynił również się do zachowania wielu stanowisk żółwia błotnego w Polsce. Wynikiem prowadzonych przez niego prac badawczych było wiele książek dotyczących żółwi.
Już na początku XIX wieku badania nad poznaniem anatomii żółwi prowadził Ludwik Henryk Bojanus, profesor Uniwersytetu Wileńskiego. Przez 10 lat pracował nad dokładnym poznaniem anatomii tych zwierząt i wykonał sekcję około 500 okazów, w wyniku tych badań powstała książka "Anatome testudinis Europaeae", wydrukowanych zostało tylko 80 egzemplarzy.
Badania m.in. nad żółwiami prowadził również na Uniwersytecie Jagiellońskim prof. Roman J. Wojtusiak, powstała wówczas praca pt. "Świat wrażeń wzrokowych u żółwi"".
Chelonologia obejmuje następujące dziedziny:

</doc>
<doc id="1585367" url="https://pl.wikipedia.org/wiki?curid=1585367" title="Mirka Vavrinec">
Mirka Vavrinec



</doc>
<doc id="1585368" url="https://pl.wikipedia.org/wiki?curid=1585368" title="25 Dywizjon Artylerii Rakietowej">
25 Dywizjon Artylerii Rakietowej

25 Dywizjon Artylerii Rakietowej (25 dar) – pododdział artylerii rakietowej Wojska Polskiego.
Historia.
Dywizjon wchodził w skład 5 Saskiej Dywizji Pancernej. Stacjonował w garnizonie Gubin.
Struktura organizacyjna.
Razem w 25 dywizjonie było 12 wyrzutni BM-21

</doc>
<doc id="1585371" url="https://pl.wikipedia.org/wiki?curid=1585371" title="Ali Krogius">
Ali Krogius

Frans Ali Bruno Krogius (ur. 7 listopada 1864 w Helsinkach, zm. 12 maja 1939 tamże) – fiński chirurg.
Studiował na Uniwersytecie w Helsinkach, w 1892 roku został doktorem medycyny. Od 1890 do 1894 był asystentem w klinice chirurgicznej w Helsinkach. Od 1901 był ordynariuszem tej kliniki. W 1929 roku przeszedł na emeryturę.

</doc>
<doc id="1585372" url="https://pl.wikipedia.org/wiki?curid=1585372" title="Komarniki (Ukraina)">
Komarniki (Ukraina)

Komarniki (ukr. "Комарники") – wieś na Ukrainie, w obwodzie lwowskim, w rejonie turczańskim nad Stryjem. Liczy około 1073 mieszkańców. Pierwsze wzmianki o miejscowości pochodzą z 1493 r.
Wieś prawa wołoskiego, położona była w drugiej połowie XV wieku w ziemi przemyskiej województwa ruskiego.
W 1921 r. wieś liczyła około 2474 mieszkańców. Przed II wojną światową w granicach Polski, wchodziła w skład powiatu turczańskiego.
W jej skład wchodziły przysiółki, z których część jest obecnie samodzielnymi wsiami – Bukowinka, Zakiczera i Zworzec.

</doc>
<doc id="1585380" url="https://pl.wikipedia.org/wiki?curid=1585380" title="4 Dywizjon Artylerii Rakietowej">
4 Dywizjon Artylerii Rakietowej

4 Dywizjon Artylerii Rakietowej (4 dar) - pododdział artylerii rakietowej Wojska Polskiego.
Historia.
Dywizjon został sformowany latem 1951 roku, w garnizonie Malbork, w składzie 16 Dywizji Pancernej, według etatu Nr 5/88 o stanie 197 żołnierzy i 3 pracowników cywilnych. Na uzbrojeniu jednostki znajdowały się wyrzutnie rakiet BM-13 na podwoziu samochodów ZiS-151. W 1960 roku dywizjon został przezbrojony w wyrzutnie rakiet BM-14. W 1963 roku jednostka została przeformowana w 4 Dywizjon Artylerii i przezbrojona w wyrzutnie rakiet taktycznych 2P16 wchodzące w skład zestawu 2K6 Luna.

</doc>
<doc id="1585382" url="https://pl.wikipedia.org/wiki?curid=1585382" title="7 Dywizjon Artylerii Rakietowej">
7 Dywizjon Artylerii Rakietowej

7 Dywizjon Artylerii Rakietowej (7 dar) – samodzielny pododdział artylerii rakietowej Wojska Polskiego.
Dywizjon sformowany został w garnizonie Choszczno, w styczniu 1957 roku, na bazie 36 pułku artylerii lekkiej. Żołnierzy i infrastrukturę dywizjon przejął po rozwiązywanym 159 pułku artylerii ciężkiej. Na początku 1960 roku dywizjon otrzymał wyrzutnie BM-14-17. W lipcu 1962 roku jednostkę podporządkowano 20 Dywizji Pancernej i przeniesiona do garnizonu Budowo. W 1964 roku dywizjon został uzbrojony w taktyczny zestaw rakietowy 2K6 Łuna i przeformowany został w 7 dywizjon rakiet taktycznych .

</doc>
<doc id="1585383" url="https://pl.wikipedia.org/wiki?curid=1585383" title="Kirił Łazarow">
Kirił Łazarow

Kirił Łazarow, maced. Кирил Лазаров (ur. 10 maja 1980 w Wełesie) – macedoński piłkarz ręczny, reprezentant kraju. Gra na pozycji prawego rozgrywającego. Jego brat Filip Łazarow, również jest reprezentantem Macedonii w piłce ręcznej.
Na czas klubowych mistrzostw Świata, które odbyły się w dniach 17–21 maja 2010 w Dosze został wypożyczony do katarskiego Al-Sadd.

</doc>
<doc id="1585386" url="https://pl.wikipedia.org/wiki?curid=1585386" title="Lidia Mularska-Andziak">
Lidia Mularska-Andziak

Lidia Mularska-Andziak (ur. 2 sierpnia 1957 w Warszawie, zm. 8 maja 2004 w Warszawie) – polska historyczka, profesor Instytutu Historycznego Uniwersytetu Warszawskiego, specjalistka od dziejów Hiszpanii.
Życiorys.
Studia historyczne na Uniwersytecie Warszawskim ukończyła w 1980. W 1988 obroniła pracę doktorską pt. "Hiszpania w polityce Stanów Zjednoczonych w okresie II wojny światowej" (promotor: Andrzej Garlicki). W styczniu 2000 Rada Wydziału Historycznego Uniwersytetu Warszawskiego nadała jej stopień doktora habilitowanego na podstawie rozprawy "Dyktatura generała Primo de Rivery a hiszpańskie tradycje imperialne 1923–1930".
Była wiceprzewodniczącą Rady Naukowej Instytutu Historycznego Uniwersytetu Warszawskiego. Prowadziła wykłady w Wyższej Szkole Humanistycznej im. Aleksandra Gieysztora w Pułtusku.
Pochowana na Cmentarzu Wojskowym na Powązkach w Warszawie (kwatera C22, rz.5, gr.12).

</doc>
<doc id="1585387" url="https://pl.wikipedia.org/wiki?curid=1585387" title="Wektory wierszowe">
Wektory wierszowe



</doc>
<doc id="1585388" url="https://pl.wikipedia.org/wiki?curid=1585388" title="Jaszczurka wężooka">
Jaszczurka wężooka

Jaszczurka wężooka, wężooczka strojna ("Ophisops elegans") – gad z rodziny jaszczurek właściwych, jedyna jaszczurka z rodzaju "Ophisops" zamieszkująca na terenie Europy.
Wygląd.
Niewielka, smukła jaszczurka o grzbiecie koloru oliwkowego, szarobrązowego lub brunatnego. Boki pokryte jasno-ciemną siatką z żółtawymi paskami. Brzuch białawoszary do bladozielonkawego. Powieka zrośnięte, przezroczyste, pokryte białawym naskórkiem.
Długość całkowita do 19 cm.
Występowanie.
Występuje na terenie zachodniej Azji, od Azji Mniejszej do Iranu i Pakistanu, a na północy do Dagestanu, także na Kaukazie. W Europie w południowo-wschodniej Bułgarii, północno-wschodniej Grecji, na wyspach Thasos i Cypr.
Środowisko.
Przebywa na terenach trawiastych, także uprawach rolnych i w widnych gajach
Tryb życia.
Jaszczurka aktywna w przez cały dzień. Zapada w sen zimowy, a wyjątkiem obszaru Anatolii, gdzie jest aktywna przez cały rok.
Zjada różne bezkręgowce: pająki, mrówki, cykady, małe chrząszcze i inne owady.
Rozród.
Samica składa w ciągu roku 2 – 3 razy złoża zawierające 4 – 5 jaj. Po raz pierwszy pod koniec maja.

</doc>
<doc id="1585389" url="https://pl.wikipedia.org/wiki?curid=1585389" title="Miracle (singel Cascady)">
Miracle (singel Cascady)

Miracle – debiutancki singel niemieckiego zespołu Cascada z krążka "Everytime We Touch". Pierwszy raz piosenkę wydano w 2004 roku, a trzy lata później drugi raz. Utwór odniósł spore sukcesy w notowaniach europejskich oraz amerykańskich.
Formaty i track listy.
Oryginalne wersje
USA
Holandia
Wielka Brytania
CD 1
CD 2: Enhanced

</doc>
<doc id="1585390" url="https://pl.wikipedia.org/wiki?curid=1585390" title="Ophisops elegans">
Ophisops elegans



</doc>
<doc id="1585392" url="https://pl.wikipedia.org/wiki?curid=1585392" title="Trzcinka oficerska">
Trzcinka oficerska

Trzcinka oficerska (ang. "swagger stick") – krótka laseczka używana w wojsku jako insygnium oficerskie (głównie w armiach Wspólnoty Brytyjskiej).
Zarys historii.
Noszona od końca XVII wieku w formacjach piechoty, trzcinka oficerska (długości ok. 25-30 cm) ma takie samo pochodzenie jak laska marszałkowska i laska komendanta – pierwotnie służyła do komenderowania żołnierzami w czasie musztry i manewrów oraz do wymierzania kar cielesnych. Oficerowie kawalerii, zamiast trzcinki, używali w tej roli szpicruty.
Swagger stick.
Brytyjskie trzcinki oficerskie (znane jako swagger stick), wykonywane są na ogół z rotangu (zwanego też malakka) i pokrywane skórą. Często posiadają na obu końcach ozdobniki, ukazujące emblematy konkretnego pułku. Dostawcami są znane firmy londyńskie specjalizujące się w umundurowaniu i akcesoriach wojskowych, jak Gieves&amp;Hawkes w londyńskiej dzielnicy wytwornych firm krawieckich Savile Row.
Także wyżsi podoficerowie mają swe trzcinki nazywane pace stick, dłuższe niż "swagger stick", a służące do mierzenia odległości między szeregami i długości kroku w czasie marszu paradnego (i niegdyś – do bicia żołnierzy). "Swagger stick" używany jest także w policji i formacjach paramilitarnych.
W armii USA "swagger stick" dozwolony jest w marynarce, ale rzadko noszony.

</doc>
<doc id="1585393" url="https://pl.wikipedia.org/wiki?curid=1585393" title="Wektory kolumnowe">
Wektory kolumnowe



</doc>
<doc id="1585395" url="https://pl.wikipedia.org/wiki?curid=1585395" title="Pociąg pancerny Jedna Rosja">
Pociąg pancerny Jedna Rosja



</doc>
<doc id="1585400" url="https://pl.wikipedia.org/wiki?curid=1585400" title="Grand Prix Stanów Zjednoczonych – Zachód Formuły 1">
Grand Prix Stanów Zjednoczonych – Zachód Formuły 1

Grand Prix Stanów Zjednoczonych – Zachód – wyścig rozgrywany w ramach mistrzostw Formuły 1 w latach 1976–1983 na ulicznym torze w Long Beach; po 1983 wyścig serii CART jako Grand Prix Long Beach
Stany Zjednoczone były drugim krajem (po Włochach), który posiadał dwa wyścigi F1 w jednym sezonie. Uliczny tor okazał się sporym sukcesem. Śródmiejski odcinek trasy zmieniał się trzy razy w ciągu ośmiu lat, ale zawsze ścigano się po Shoreline Drive – prawym, długim i bardzo szybkim zakręcie prowadzącym wzdłuż zatoki. W latach 1978-1982 start znajdował się na Shoreline Drive, a meta na Ocean Boulevard.
W 1980 na końcu długiej prostej poważnemu wypadkowi uległ Clay Regazzoni, który został sparaliżowany od pasa w dół. Zawiodły hamulce i bolid Szwajcara uderzył w bariery przy ok. 280 km/h.
W ostatnim rozgrywanym tu wyścigu Formuły 1 w 1983 wygrał John Watson, który startował z 22. miejsca. W nowoczesnych wyścigach Grand Prix jest to zwycięstwo osiągnięte z najdalszej pozycji startowej.

</doc>
<doc id="1585402" url="https://pl.wikipedia.org/wiki?curid=1585402" title="Federacja Piłki Ręcznej Oceanii">
Federacja Piłki Ręcznej Oceanii

Federacja Piłki Ręcznej Oceanii (OHF) – federacja piłki ręcznej zrzeszająca federacje narodowe piłki ręcznej państw Australii i Oceanii.

</doc>
<doc id="1585403" url="https://pl.wikipedia.org/wiki?curid=1585403" title="Willi Dusenschön">
Willi Dusenschön

Willi Dusenschön (ur. 1 marca 1909 w Hamburgu, zm. 1977) – zbrodniarz hitlerowski, członek załogi niemieckich obozów koncentracyjnych Fuhlsbüttel, Esterwegen i Sachsenhausen oraz SS-Obersturmbannführer.
W 1928 wstąpił do NSDAP (nr legitymacji partyjnej 75582) i SA, z tej ostatniej w 1931 przeniósł się do SS (nr identyfikacyjny 10984). Początkowo pełnił służbę w oddziałach SS w Altonie. 4 września 1933 został dowódcą oddziałów wartowniczych w obozie Fuhlsbüttel (Kola-Fu), w którym przetrzymywano więźniów politycznych. Dusenschön był współodpowiedzialny za terror stosowany w obozie. Więźniów zamęczano długotrwałymi apelami, bito (czasem do utraty nieprzytomności), poniżano czy zamykano w karcerze. Kilku więźniów zmarło na skutek zakatowania, niektórzy popełnili samobójstwo, nie mogąc znieść zadawanych im cierpień. W 1934 w tej sprawie prowadziła śledztwo niemiecka prokuratura, w związku z czym Dusenschön czasowo został odwołany ze służby obozowej.
Od lata 1935 był dowódcą kompanii wartowniczej w obozie Esterwegen, skąd w 1937 przeniesiono go na identyczne stanowisko do Sachsenhausen. W 1941 skierowano go do służby frontowej w Waffen-SS. Dusenschön sprawował między innymi funkcję dowódcy batalionu w 2 Dywizji Pancernej SS "Das Reich". Po zakończeniu wojny znalazł się w brytyjskiej niewoli, po czym został ekstradowany do Francji. Tu Trybunał Wojskowy skazał go 27 października 1951 na dożywotnie pozbawienie wolności połączone z ciężkimi robotami. Zwolniony z więzienia został już w styczniu 1956. Ponownie przed sądem stanął na jesieni 1962. Oskarżono go przed zachodnioniemieckim sądem w Hamburgu o spowodowanie samobójstwa żydowskiego socjaldemokraty Fritza Solmitza w obozie Fuhlsbüttel. Nie udało się jednak udowodnić udziału Dusenschöna w tej zbrodni, a pozostałe jego czyny uległy przedawnieniu.

</doc>
<doc id="1585405" url="https://pl.wikipedia.org/wiki?curid=1585405" title="Tynktura (w heraldyce)">
Tynktura (w heraldyce)



</doc>
<doc id="1585406" url="https://pl.wikipedia.org/wiki?curid=1585406" title="Marc Huster">
Marc Huster

Marc Huster (ur. 1 lipca 1970 w Altdöbern) – niemiecki sztangista, dwukrotny wicemistrz olimpijski i wielokrotny medalista mistrzostw świata.
Kariera.
Pierwszy sukces w karierze osiągnął w 1993 roku, kiedy podczas mistrzostw świata w Melbourne zajął drugie miejsce w wadze lekkociężkiej. W zwodach tych rozdzielił na podium Greka Pirosa Dimasa i Kiriła Kunewa z Australii. Na rozgrywanych rok później mistrzostwach świata w Stambule zdobył złoty medal, ustanawiając wynikiem 382,5 kg nowy rekord świata. Pokonał tam Sergo Czachojana z Armenii i Turka Sunaya Buluta. Następnie zajmował drugie miejsce na mistrzostwach świata w Guangzhou w 1995 roku i rozgrywanych rok później igrzyskach olimpijskich w Atlancie, w obu przypadkach przegrywając tylko z Dimasem.
W 1997 roku zwyciężył na mistrzostwach Europy w Rijece, powtarzając ten wynik na mistrzostwach Europy w Riesa w 1998 roku oraz mistrzostwach Europy w A Coruñii rok później. Równocześnie zdobył też srebrny medal na mistrzostwach świata w Lahti w 1998 roku oraz brązowy podczas mistrzostw świata w Atenach w 1999 roku. Ostatni medal zdobył w 2000 roku, zajmując drugie miejsce na igrzyskach olimpijskich w Sydney. Zawody te wygrał Piros Dimas, a trzecie miejsce zajął Gruzin Giorgi Asanidze. Brał również udział w igrzyskach w Barcelonie w 1992 roku, gdzie rywalizację ukończył na siódmej pozycji.
Ośmiokrotnie był mistrzem Niemiec (1992-1996, 1998-2000). Ustanowił trzy rekordy świata.

</doc>
<doc id="1585408" url="https://pl.wikipedia.org/wiki?curid=1585408" title="47 Dywizjon Artylerii Rakietowej">
47 Dywizjon Artylerii Rakietowej

47 Dywizjon Artylerii Rakietowej (47 dar) – pododdział artylerii rakietowej Wojska Polskiego.
Formowanie i zmiany organizacyjne.
Dywizjon został sformowany na podstawie Zarządzenia Szefa Sztabu Generalnego WP Nr 047/Org. z 21 maja 1970 roku. Wchodził w skład 8 Dywizji Zmechanizowanej. Stacjonował w Kołobrzegu.
W latach 1971–79 dowódcą dywizjonu był mjr/ppłk Franciszek Ambroży.
W 1990 roku utracił status jednostki wojskowej i został włączony w skład 4 Pułku Artylerii Mieszanej jako 3 dar - d-ca mjr Mirosław Błażkowski.
Struktura organizacyjna.
Razem w 47 dar 12 szt. wyrzutni BM-21.

</doc>
<doc id="1585409" url="https://pl.wikipedia.org/wiki?curid=1585409" title="Valmont Industries">
Valmont Industries

Valmont Industries, Inc. – międzynarodowy koncern zajmujący się produkcją i eksportem wyrobów stalowych (aluminiowych), takich jak: słupy oświetleniowe, flagowe, telekomunikacyjne i energetyczne.
Siedziba główna znajduje się w USA, w Omaha, w stanie Nebraska.
Akcje Valmont Industries są notowane na New York Stock Exchange.
Historia.
Początki koncernu sięgają 1946 roku, kiedy po II wojnie światowej, Marine i Robert B. Daugherty założyli małą fabrykę w Valley w stanie Nebraska ("Valley Manufacturing").
W 1967 roku przedsiębiorstwo zmieniło nazwę na "Valmont Industries, Inc."
Działalność w Polsce.
Valmont swą działalność w Polsce rozpoczął w 1994 roku, w Siedlcach jako joint venture "Valmont Industries, Inc." i Mostostal Siedlce S.A.
W 1997 roku powstała fabryka (ocynkownia), co pozwoliło na samodzielną produkcję ocynkowanych słupów oświetleniowych.
W następnych latach przedsiębiorstwo zwiększyło zatrudnienie do ponad 150 osób. Spółka działa w warunkach bardzo silnej konkurencji, dlatego szczególnym wyzwaniem było skrócenie czasu odpowiedzi do klienta i precyzyjne zdefiniowanie daty dostarczenia zamówienia. Firma oferuje pełne portfolio produktów realizowanych w modelu „engineer-to-order”, zakładającym pełne dostosowanie zamówienia do potrzeb i specyfikacji klienta, co wiąże się również z koniecznością potwierdzenia terminu finalnej realizacji. Wśród głównych celów projektu APS 4FACTORY, czyli wprowadzenia aplikacji do planowania i harmonogramowania produkcji Siemens Opcenter APS (dawniej Preactor APS), kierownictwo firmy wskazało również możliwość sprawnej i przejrzystej obserwacji efektów zmian zachodzących w planie produkcji.
Obecnie koncern działa w Polsce pod nazwą "Valmont Polska Sp. z o.o."

</doc>
<doc id="1585410" url="https://pl.wikipedia.org/wiki?curid=1585410" title="Brytyjska szkoła geograficzna">
Brytyjska szkoła geograficzna

Brytyjska szkoła geograficzna – szkoła naukowa, której powstanie wiązało się eksploracją terenów Imperium Brytyjskiego (Indie, Afryka Płd., Australia, Nowa Zelandia), choć równie owocny był udział geografów brytyjskich w badaniach Arktyki i Antarktydy. Dużymi osiągnięciami szczyciła się brytyjska geomorfologia, glacjologia, oceanografia, regionalizacja geograficzna, geografia społeczno-ekonomiczna.
Do najważniejszych przedstawicieli brytyjskiej szkoły geograficznej należeli:

</doc>
<doc id="1585411" url="https://pl.wikipedia.org/wiki?curid=1585411" title="Tony Burke">
Tony Burke

Tony Burke (właśc. Anthony Stephen Burke, ur. 4 listopada 1969 w Sydney) – australijski polityk, członek Australijskiej Partii Pracy (ALP), w latach 2007-2013 członek gabinetu federalnego, gdzie zajmował szereg stanowisk ministerialnych.
Życiorys.
Skończył studia prawnicze na University of Sydney. Był założycielem firmy szkoleniowej Aticus, a w latach 1997-2003 pracował na etacie w największej australijskiej centrali związkowej. W 2003 został wybrany do Rady Legislacyjnej Nowej Południowej Walii, gdzie przewodniczył komitetowi ds. rozwoju stanowego. Rok później uzyskał mandat w federalnej Izbie Reprezentantów. W latach 2005-2007 zasiadał w labourzystowskich gabinetach cieni. Po wygranych przez ALP wyborach, w grudniu 2007 stanął na czele resortu rolnictwa. We wrześniu 2010 został stamtąd przeniesiony na urząd ministra ds. zrównoważonego rozwoju, środowiska, wody, ludności i społeczności lokalnych. Dodatkowo 5 marca 2013 został wiceprzewodniczącym Federalnej Rady Wykonawczej, a 25 marca ministrem sztuki. W lipcu 2013, gdy do władzy powrócił premier Kevin Rudd, zastępując Julię Gillard, Burke stracił nadzór nad kwestiami ekologicznymi, za to do jego portfolio ministerialnego włączono sprawy imigracji, obywatelstwa i multikulturalizmu.
Opuścił rząd we wrześniu 2013, co miało związek z przegranymi przez ALP wyborami, po których partia ta przeszła do opozycji.

</doc>
<doc id="1585417" url="https://pl.wikipedia.org/wiki?curid=1585417" title="98 Dywizjon Artylerii Przeciwpancernej">
98 Dywizjon Artylerii Przeciwpancernej

98 Dywizjon Artylerii Przeciwpancernej (98 dappanc) – pododdział artylerii przeciwpancernej ludowego Wojska Polskiego i Sił Zbrojnych RP.
Formowanie i zmiany organizacyjne.
Dywizjon został sformowany na podstawie zarządzenia Nr 048/Org. szefa Sztabu Generalnego z 26 lipca 1972 roku. Wchodził w skład 8 Dywizji Zmechanizowanej. Stacjonował w Kołobrzegu. W 1994 roku utracił status jednostki wojskowej i został włączony w skład 4 pułku artylerii mieszanej.
Dowódcą dywizjonu w roku 1984 był ppłk Łaska. Długoletnim dowódcą dywizjonu był mjr/ppłk Marian Kopniak. Zginął tragicznie w katastrofie samochodowej w Koszalinie w dniu 7 kwietnia 1993 r.
W latach 1983–1985 służbę w dywizjonie pełnił podporucznik Krzysztof Domżalski, późniejszy generał brygady.
Struktura organizacyjna.
Razem w dappanc. 18 armat 85 mm

</doc>
<doc id="1585418" url="https://pl.wikipedia.org/wiki?curid=1585418" title="Szkoły geograficzne">
Szkoły geograficzne

Szkoły geograficzne – szkoły naukowe legitymujące się wybitnymi osiągnięciami w określonej dziedzinie geografii, reprezentowane przez mistrza i skupionych wokół niego uczniów rozwijających dany kierunek badań. Narodowe szkoły geograficzne o zróżnicowanych kierunkach badań, uzależnionych od cech fizycznogeograficznych i kulturowo-społecznych danego kraju wykształciły się w XIX i XX wieku, głównie w dużych państwach, których obszar wykazuje znaczne zróżnicowanie związane z klimatem, krajobrazem, strukturami społeczno-gospodarczymi itp.

</doc>
<doc id="1585423" url="https://pl.wikipedia.org/wiki?curid=1585423" title="Paul d'Argueeff">
Paul d'Argueeff



</doc>
<doc id="1585424" url="https://pl.wikipedia.org/wiki?curid=1585424" title="Anastasija Baburowa">
Anastasija Baburowa

Anastasija Eduardowna Baburowa (ros. Анастасия Эдуардовна Бабурова; ur. 30 listopada 1983 w Sewastopolu, zm. 19 stycznia 2009 w Moskwie) – rosyjska dziennikarka "Nowej Gaziety", działaczka anarchistyczna. 
Życiorys.
Ukończyła studia dziennikarskie na Uniwersytecie im. Łomonosowa w Moskwie. 
Była działaczką ruchu Inna Rosja, badała działalność grup neonazistowskich. Współpracowała z organizacją anarchistyczną Akcja Autonomiczna. Została zamordowana wraz z innym rosyjskim dziennikarzem i adwokatem Stanisławem Markiełowem 19 stycznia 2009. Oboje zginęli od strzału w głowę.
Jest czwartą zamordowaną dziennikarką, pracującą dla "Nowej Gazety".
Według rosyjskiego analityka Pawła Felgenhauera szczegóły zabójstwa wskazują, że dokonano go na wewnętrzne zlecenie Federalnej Służby Bezpieczeństwa Federacji Rosyjskiej.
Po zabójstwie w samej Rosji oraz w Niemczech i Polsce odbyły się protesty przeciwko państwowym represjom w Rosji.

</doc>
<doc id="1585425" url="https://pl.wikipedia.org/wiki?curid=1585425" title="Arthur Blake">
Arthur Blake

Arthur Charles Blake (ur. 26 stycznia 1872 w Bostonie, zm. 23 października 1944 tamże) – amerykański lekkoatleta, średniodystansowiec, uczestnik i medalista I Nowożytnych Igrzysk Olimpijskich.
Przed Igrzyskami.
Blake wygrał bostoński bieg na 1 milę w styczniu 1896. Po wygranym wyścigu Blake powiedział "Oh, I am too good for Boston. I ought to go over and run the marathon in Athens." ("O, Jestem za dobry w Bostonie. Mam zamiar wystartować w biegu maratońskim w Atenach").
Igrzyska w Atenach 1896.
Blake został zgłoszony do biegu na 1500 metrów, w którym wygrał Edwin Flack, a zaraz za nim dobiegł Amerykanin ze stratą 0,4 s. Poza biegiem na 1500 m Blake, tak jak zapowiadał, wystartował także w biegu maratońskim. Arthur nie ukończył tego biegu rezygnując już po 23 km.

</doc>
<doc id="1585426" url="https://pl.wikipedia.org/wiki?curid=1585426" title="Mikołaj Kiczka">
Mikołaj Kiczka

Mikołaj Kiczka herbu Kokot z Kik – szlachcic polski, archidiakon gnieźnieński, kanonik i wikariusz generalny, oraz administrator diecezji poznańskiej, doktor dekretów, a w 1422 roku główny pełnomocnik króla Władysława Jagiełły wraz z Władysławem Oporowskim do zadań prokuratorskich w toczącym się w Rzymie od 17 listopada 1421 roku procesie polsko-krzyżackim.
Był jednym z uczestników polskiej delegacji, której przewodził podczas procesu prymas Polski Mikołaj Trąba. Na swojego zastępcę w pełnieniu tych obowiązków, po wznowieniu procesu w 1422 przez Papieża Marcina V, wyznaczył Mikołaj Kiczka 16 października 1422 Stanisława ze Skarbimierza.
Pochodził z Kik pod Łęczycą. Był prawdopodobnie pasierbem Floriana z Majkowic, zaś jego matką była Smichna z Chlewisk i Książa – wdowa po Mikołaju ze Szreniawy. Był plebanem w Luborzycy w 1404 roku, następnie kanonikiem włocławskim w 1407 roku i archidiakonem gnieźnieńskim w 1408. Studiował na Uniwersytecie w Padwie w latach (1415–1420), na wydziale prawa kanonicznego, gdzie uzyskał stopień naukowy doktora dekretów. Tam też w 1419 roku sprawował funkcję rektora "Ultramontanów" i "Cytramontanów" – obu korporacji akademickich. W roku 1427 został wysłany przez króla Władysława II Jagiełłę w misji ustalenia linii granicznej pomiędzy Polską i ziemiami krzyżackimi.
Odziedziczył w roku 1400, majątki: Płużnicę i Marcinową Porembę, a w 1409 był właścicielem wsi Tursko w powiecie kaliskim. W latach 1423–1428 piastował stanowisko wikariusza generalnego w Poznaniu. Zmarł w roku 1429.
Wspominany przez Franciszka Piekosińskiego z uwagi na zachowany dokument opatrzony pieczęcią herbową, oraz na najstarszą proklamę jego herbu "Kokoty", który w czasach późniejszych występuje już pod nazwą "Kur Biały".

</doc>
<doc id="1585428" url="https://pl.wikipedia.org/wiki?curid=1585428" title="Rémy Riou">
Rémy Riou

Rémy Riou (ur. 6 sierpnia 1987 w Lyonie) – francuski piłkarz, występujący na pozycji bramkarza w SM Caen.
Kariera klubowa.
W latach 2003-2007 był zawodnikiem Olympique Lyon, ale nie rozegrał ani jednego meczu ligowego dla tego klubu. W lipcu 2006 przeszedł na roczne wypożyczenie do FC Lorient. 4 listopada 2006 zadebiutował w Ligue 1 w meczu Olympique Marsylia – FC Lorient, który zakończył się zwycięstwem Lorient 1-0. W lipcu 2007 podpisał czteroletni kontrakt z AJ Auxerre. Pierwszy mecz dla tego klubu rozegrał 18 sierpnia 2007 w meczu AJ Auxerre 1-0 SM Caen. W latach 2011-2012 był zawodnikiem Toulouse FC. Z kolei od 2012 do 2017 grał w FC Nantes.
Latem 2017 przeszedł do Alanyasporu. W sezonie 2018/2019 był zawodnikiem Royalu Charleroi, a w 2019 przeszedł do SM Caen.

</doc>
<doc id="1585429" url="https://pl.wikipedia.org/wiki?curid=1585429" title="Efekt Lucyfera">
Efekt Lucyfera

Efekt Lucyfera – termin wprowadzony przez Philipa Zimbardo. Określa on przemianę charakteru człowieka z dobrego na zły jedynie z powodu środowiska, w jakim dana osoba się znajduje. Używa się również określenia „przemiana z anioła w diabła”.
Jako przykład występowania efektu Lucyfera przytacza się sławny eksperyment więzienny przeprowadzony przez samego Zimbarda. Źródłem terminu „efekt Lucyfera” jest taki właśnie tytuł książki psychologa, w której autor podaje jako prawidłowość, że każdy człowiek w odpowiednich dla takiego zachowania warunkach może przeobrazić się w oprawcę albo w bezwolną ofiarę bezprawnych represji, a nawet tortur. Jako ilustrację tezy, według której w sprzyjających warunkach może dojść do przemiany zasadniczo normalnych ludzi w pełnych wyrafinowanego okrucieństwa oprawców przy milczącej aprobacie ich przełożonych wszystkich szczebli, podaje Zimbardo w swojej książce postępowanie amerykańskich żołnierzy znęcających się nad osadzonymi Irakijczykami w więzieniu Abu Ghraib pod Bagdadem.

</doc>
<doc id="1585432" url="https://pl.wikipedia.org/wiki?curid=1585432" title="Puchar Narodów Oceanii w piłce ręcznej mężczyzn">
Puchar Narodów Oceanii w piłce ręcznej mężczyzn

Puchar Narodów Oceanii w piłce ręcznej mężczyzn – znany również pod nazwą Handball Pacific Cup – turniej krajowych męskich reprezentacji Australii i Oceanii w piłce ręcznej, rozgrywany co 2 lata, od 2004 roku. Od 2008 rozgrywki te służą również za eliminacje strefowe do mistrzostw świata. Od 2007 rozgrywany jest także turniej kobiet.

</doc>
<doc id="1585435" url="https://pl.wikipedia.org/wiki?curid=1585435" title="University of Adelaide">
University of Adelaide

University of Adelaide (Uniwersytet w Adelajdzie, Uniwersytet Adelajdzki) – australijska uczelnia państwowa z siedzibą w Adelajdzie i kampusami w Roseworthy i Singapurze. Powstał w 1874 roku jako trzeci uniwersytet na kontynencie australijskim. 
Uczelnia zatrudnia ponad 1100 nauczycieli akademickich i kształci ponad 18 tysięcy studentów, z czego okoł 2/3 stanowią słuchacze studiów licencjackich, a pozostałą część magistranci i doktoranci.
Struktura.
Uczelnia dzieli się na pięć wydziałów:

</doc>
<doc id="1585437" url="https://pl.wikipedia.org/wiki?curid=1585437" title="Bevan Fransman">
Bevan Fransman

Bevan Fransman (ur. 31 października 1983 w Kapsztadzie) - południowoafrykański piłkarz, występujący na pozycji obrońcy. Od 2012 jest zawodnikiem Supersport United.
Kariera klubowa.
Fransman profesjonalną karierę rozpoczynał w 2001, w drugoligowym FC Fortune. Po roku trafił do belgijskiego Excelsioru Mouscron. W Eerste Klasse zadebiutował 9 sierpnia 2002, w wygranym 3-0 pojedynku ze Standardem Liège. Łącznie w Belgii rozegrał 13 meczów.
W 2003 powrócił ojczyzny, a konkretnie do Kaizer Chiefs. Miał tam problemy z wywalczeniem sobie miejsca w wyjściowej jedenastce. W debiutanckim sezonie rozegrał siedem ligowych spotkań, ale mimo to zdobył z klubem mistrzostwo RPA. Również w następnym zaliczył siedem meczów w Premier Soccer League, ale podobnie jak w poprzednim sezonie wygrał ligę. W kolejnej edycji rozgrywek zagrał tylko dwa razy, a jego zespół nie obronił mistrzowskiego tytułu i zajął trzecią pozycję. Wtedy Fransman odszedł do Moroka Swallows. W tym klubie szybko przebił się do pierwszej jedenastki. Przez dwa sezony zaliczył łącznie 53 ligowe spotkania i strzelił trzy gole.
W 2008 roku przeszedł do izraelskiego Maccabi Netanja, a w 2010 do Hapoelu Tel Awiw. W sezonach 2010/2011 i 2011/2012 zdobył z nim dwa Puchary Izraela. Latem 2012 wrócił do RPA i został zawodnikiem Supersport United.
Kariera reprezentacyjna.
Fransman jest reprezentantem Republiki Południowej Afryki. Był uczestnikiem Pucharu Narodów Afryki w 2008 roku.

</doc>
<doc id="1585439" url="https://pl.wikipedia.org/wiki?curid=1585439" title="Puchar Narodów Oceanii w piłce ręcznej kobiet">
Puchar Narodów Oceanii w piłce ręcznej kobiet

Puchar Narodów Oceanii w piłce ręcznej kobiet – odbywający się co dwa lata turniej kobiecych reprezentacji Australii i Oceanii w piłce ręcznej, rozgrywany od 2007 roku pod egidą OHF.

</doc>
<doc id="1585441" url="https://pl.wikipedia.org/wiki?curid=1585441" title="LocoRoco 2">
LocoRoco 2

LocoRoco 2 – kontynuacja gry LocoRoco wydanej na konsolę PlayStation Portable.
Nowe funkcje.
Gra dostarcza dużo nowych funkcji np. pływanie pod wodą
Lokalizacje.
Tła lokalizacji były już widoczne w pierwszej części LocoRoco, z wyjątkiem Fortu BuiBui i domku MuiMui. Obejmują one: Ogród kwiatowy (Franzea), Zielona góra (Perculoka), Lodowa góra (Shamplin), Tropikalna wyspa (Tropuca), Raj Gwiazd (Chapo-Wahr), Ciemna, złowieszcza ziemia (Dolangomeri), Słoneczna/rytmiczna ziemia, (CaloCaro), Dżungla/starożytne ruiny (Jaojab), Ogromne drzewo (Yamboona Tree) i Grzybowy las (Kelapton).
LocoRoco.
Wszystkie LocoRoco mają imiona i opisy:
Wymagania sprzętowe.
LocoRoco 2 tak jak jego poprzednik LocoRoco, dostępna jest tylko na przenośną konsolę PSP.
Zobacz też.
LocoRoco

</doc>
<doc id="1585445" url="https://pl.wikipedia.org/wiki?curid=1585445" title="Podlaska Wytwórnia Wódek „Polmos”">
Podlaska Wytwórnia Wódek „Polmos”

Podlaska Wytwórnia Wódek „Polmos” S.A. – zakłady spirytusowe w Siedlcach, produkujące wódki gatunkowe, koniaki, likiery.
Historia.
Historia siedleckiego Polmosu sięga 1896 roku, kiedy Polska była pod zaborami. Władze carskie kupiły dla Państwowego Monopolu Spirytusowego znajdującą się w Siedlcach Wytwórnię Laku.
Od początku istnienia zakłady państwowe, włączone do Polskiego Monopolu Spirytusowego w 1946 roku. Po II wojnie światowej znacznie rozbudowane i unowocześnione.
W 1993 roku, w wyniku podziału Krajowego Przedsiębiorstwa Przemysłu Spirytusowego Polmos, siedlecki zakład przekształcono w spółkę akcyjną Skarbu Państwa.
Ostatecznie sprywatyzowana została w 2003 roku, obecnie jej właścicielem jest Tadeusz Dorda.
Produkty.
Wódki czyste i gatunkowe, kremy i likiery, m.in.:

</doc>
<doc id="1585447" url="https://pl.wikipedia.org/wiki?curid=1585447" title="Phillip Aspinall">
Phillip Aspinall

Phillip Aspinall (ur. 17 grudnia 1959 w Hobart) – australijski duchowny anglikański, aktualny anglikański arcybiskup Brisbane i zarazem prymas Kościoła Anglikańskiego Australii.
Pochodzi z Tasmanii. Karierę zawodową rozpoczynał jako informatyk pracujący w Departamencie Edukacji tego stanu. W 1980 został świeckim pracownikiem Kościoła anglikańskiego, zajmującym się głównie pracą z młodzieżą. W latach 1985–1988 przebywał w stanie Wiktoria, gdzie był dyrektorem ds. edukacji w jednej z parafii. Po powrocie na Tasmanię, 25 lipca 1988 przyjął święcenia kapłańskie i został diakonem, a rok później prezbiterem. W latach 1994–1998 kierował tasmańskim oddziałem anglikańskiej organizacji charytatywnej Anglicare.
W 1998 otrzymał sakrę biskupią jako biskup pomocniczy diecezji Adelaide. W 2001 został arcybiskupem metropolitą Brisbane. W lipcu 2005 Rada Elektorów Kościoła Anglikańskiego Australii wybrała go anglikańskim prymasem Australii. W 2008 uzyskał reelekcję na to stanowisko.

</doc>
<doc id="1585453" url="https://pl.wikipedia.org/wiki?curid=1585453" title="107 Dywizjon Artylerii Przeciwpancernej">
107 Dywizjon Artylerii Przeciwpancernej

107 Dywizjon Artylerii Przeciwpancernej (107 dappanc) - pododdział artylerii przeciwpancernej ludowego Wojska Polskiego i Sił Zbrojnych RP.
Dywizjon został sformowany w 1990 roku, w składzie 2 Pomorskiej Dywizji Zmechanizowanej. Stacjonował w Szczecinku. W 1994 roku utracił status jednostki wojskowej i został włączony w skład 30 Pomorskiego Pułku Artylerii Mieszanej.
Struktura organizacyjna.
Dowództwo i sztab
Razem w dappanc. 18 armat 85 mm.&lt;br&gt;
Jednostka była także uzbrojona w samobieżne wyrzutnie pocisków przeciwpancernych 9P133 Malutka-P na pojazdach BRDM-2.

</doc>
<doc id="1585456" url="https://pl.wikipedia.org/wiki?curid=1585456" title="Środkowodunajska kultura pól popielnicowych">
Środkowodunajska kultura pól popielnicowych

Środkowodunajska kultura pól popielnicowych – kultura archeologiczna środkowej i młodszej epoki brązu. Należy do kręgu kultur pól popielnicowych. Jej nazwa pochodzi od obszaru, na którym występują jej stanowiska oraz od typowych dla niej rozległych cmentarzysk ciałopalnych popielnicowych.
Geneza.
Kultura ta rozwinęła się na przełomie okresu brązu C i brązu D, czyli około 1300 lat p.n.e. Bazą była dla niej środkowodunajska kultura mogiłowa, zaliczana do kręgu kultur mogiłowych. Nowy model kulturowy pojawił się dzięki wpływom z obszarów wschodnich i południowo-wschodnich, czyli z rejonu objętego osadnictwem kultury pilińskiej.
Chronologia i obszar występowania.
Środkowodunajska kultura pól popielnicowych rozwijała się od przełomu okresów brązu C i brązu D do końca okresu Hallstatt D, według podziału chronologicznego, dokonanego przez Paula Reineckego. Rozwój jej przypada więc na lata 1300–800 p.n.e. W jego obrębie wyróżnia się kulka faz, mianowicie:
Swoim zasięgiem omawiana jednostka taksonomiczna obejmowała dorzecze środkowego Dunaju, a zwłaszcza zachodnią jego część. Zajmuje ona południowe Morawy, Dolną Austrię, południowo-zachodnią Słowację, zachodnie Węgry oraz Słowenię. W jej obrębie wyróżnianych jest kilka grup lokalnych:
Gospodarka.
Największe znaczenie w gospodarce środkowodunajskiej kultury pól popielnicowych miała uprawa ziemi oraz hodowla zwierząt, głównie bydła i owiec, ale również świń i koni. Ponadto polowano na zwierzęta, najczęściej na sarny, jelenie i dziki. Rzadko spotyka się również kości niedźwiedzia i zajęcy.
Osadnictwo.
Osadnictwo tej kultury miało charakter otwarty i stacjonarny, chociaż na terenach wyżynnych występują także osady obronne. Przykładem osady tej kultury jest stanowisko w Lovčičkach koło Vyškova. Występuje tu planowa organizacja zabudowy osiedla. Na powierzchni 3000 m² odkryto tu 13 budowli w konstrukcji konstrukcji słupowej, z których niektóre dzieliły się na kilka pomieszczeń, a wszystkie były rozmieszczone półkoliście wokół placu, w którego centrum znajdowała się znacznie większa od pozostałych obiektów budowla halowa. Nie jest do końca wyjaśnione do czego mogła ona służyć. Przypuszcza się, że pełniła funkcję domu zgromadzeń, bądź świątyni. W pomieszczeniach tych budynków znajdowały się paleniska, a całości towarzyszyły różne obiekty pomocnicze o charakterze gospodarczym.
Obrządek pogrzebowy.
Obrządek pogrzebowy środkowodunajskiej kultury pogrzebowej charakteryzował się ciałopalnym, popielnicowym, lub jamowym, zazwyczaj płaskim typem pochówków. Zmarłych wyposażano w ceramikę oraz wyroby brązowe. Na obszarze Słowacji oraz przyległych partii Burgenlandu i Węgier, a w mniejszym stopniu także na Morawach, zwłaszcza w okresie brązu D, występowały również ciałopalne, bogato wyposażone pochówki pod kurhanami. Wysokość tych kopców dochodzi do kilku metrów, a średnica do kilkudziesięciu. Pochówki te były wyposażone w broń, a niekiedy nawet w pancerze z brązu. Świadczą one o dużym zróżnicowaniu społecznym we wczesnej fazie środkowodunajskiej kultury pól popielnicowych.
Inwentarz.
W inwentarzu ceramicznym omawianej kultury można dostrzec zmiany w trakcie trwania jej rozwoju. W czasie fazy starszej występują: dwustożkowate naczynia o ostrym załomie, niekiedy zdobione gęsto rytymi kreskami na dolnej stronie brzuśca, baniaste naczynia wazowate z cylindrycznymi szyjami, często z facetowanymi krawędziami, naczynia jajowate, czerpaki profilowane, o wysokim uchu oraz liczne odmiany mis i kubków. Ponadto w grupie czakańskiej występowały jeszcze naczynia o dużych uchach dochodzących do krawędzi naczynia, zaś ornament charakteryzuje się tu dekoracją w postaci szerokich, ukośnych żłobków. Na terenie Moraw pojawiły się w tym czasie naczynia piętrowe, co jest efektem wpływu kultury knowiskiej. Z kolei w młodszej fazie inwentarz ceramiczny składał się między innymi z naczyń o baniastych i zaokrąglonych brzuścach, łagodnie profilowanych waz, zdobionych na brzuścach gęsto rytymi pionowymi żłobkami, a także podobnie żłobkowanych mis i kubków.
Wśród wyrobów metalowych spotyka się miecze brązowe różnych typów, noże, sierpy, groty oszczepów, brzytwy, w tym brzytwy o dwustronnym ostrzu z rękojeścią, siekierki oraz szpile brązowe, zapinki i bransolety. Znajdowane są one zarówno w zespołach grobowych jak i w często występujących w tej kulturze skarbach.
Zanik.
Grupa ta zniknęła na przełomie okresu Hallstatt B i Hallstatt C, czyli około 800 lat p.n.e. Na jej bazie wykształciła się kultura wschodniohalsztacka.

</doc>
<doc id="1585460" url="https://pl.wikipedia.org/wiki?curid=1585460" title="Lista czasopism ornitologicznych">
Lista czasopism ornitologicznych

Poniższa lista zawiera czasopisma naukowe i magazyny nawiązujące swoją tematyką do ornitologii i obserwacji ptaków ("birdwatching") ukazujące się na całym świecie. Ułożona jest w kolejności miejsca publikowania.

</doc>
<doc id="1585465" url="https://pl.wikipedia.org/wiki?curid=1585465" title="Kazuhiko Aoki">
Kazuhiko Aoki

 – japoński projektant gier komputerowych, aktualnie pracujący dla Square Enix.
Lista gier.
Aoki brał udział w tworzeniu następujących gier:

</doc>
<doc id="1585467" url="https://pl.wikipedia.org/wiki?curid=1585467" title="José Froilán González">
José Froilán González

José Froilán González (ur. 5 października 1922 w Arrecifes, zm. 15 czerwca 2013 w Buenos Aires) – argentyński kierowca wyścigowy. Wicemistrz świata Formuły 1 z 1954 roku.
Kariera.
Formuła 1.
Argentyńczyk wystartował w dwóch rundach pierwszego sezonu Formuły 1, który miał miejsce w 1950. Żadnej z nich nie ukończył. W drugim roku startów pomimo nieobecności w kilku rundach zajął 3 miejsce w klasyfikacji końcowej, wygrywając jeden wyścig w barwach zespołu Ferrari. W trzecim i czwartym sezonie pobytu w królowej motorsportu startował w poszczególnych rundach w zespole Maserati. Stanął łącznie czterokrotnie na podium, zajmując odpowiednio 9 i 6 lokatę w klasyfikacji generalnej. W 1954 roku wrócił do ekipy Enzo Ferrari. W tym sezonie wygrał po raz drugi w karierze GP oraz kilkakrotnie stanął na podium. Ostatecznie przegrał rywalizację o tytuł ze swoim rodakiem Juanem Manuelem Fangio. Był to jednak najlepszy sezon Gonzáleza w karierze. Przez ostatnie trzy lata brał udział w pojedynczych wyścigach, kończąc tylko jeden z nich na podium. W 1960 roku ponownie powrócił do F1, gdzie jednak wystartował w inauguracyjnym wyścigu. Po tej rundzie odszedł z Formuły 1.
Pozostałe serie.
Poza startami w Formule 1 startował również w wyścigu długodystansowym 24h Le Mans, gdzie triumfował w 1954 w parze z Maurice'ym Trintignantem. W tym samym roku zwyciężył również w BRDC International Trophy.

</doc>
<doc id="1585468" url="https://pl.wikipedia.org/wiki?curid=1585468" title="Skalaria">
Skalaria

Skalaria, kręcone schodki, schodówka, ("Epitonium") - rodzaj mięczaków z rzędu jednoprzedsionkowców, z rodziny "Epitonidae". Ok. 250 gatunków. Dawniej rodzaj ten opisywany był jako "Scalaria". Większość z nich występuje w strefie przybrzeżnej mórz ciepłych, kilka gatunków występuje w rejonie wybrzeży Alaski i w Morzu Północnym.
Posiadają stożkowatą i wysmukłą muszlę z głębokimi wcięciami na powierzchni, osiągając swym wymiarem 10 cm. długości. Muszle w kolorze białym lub różowym.
Pożywieniem skalarii są polipy ukwiałów i pojedyncze korale.
Muszle niektórych gatunków są cennym nabytkiem wśród kolekcjonerów.

</doc>
<doc id="1585470" url="https://pl.wikipedia.org/wiki?curid=1585470" title="Werner Rosenthal">
Werner Rosenthal

Werner Heinrich Eduard Samuel Rosenthal (ur. 24 czerwca 1870 w Berlinie, zm. w kwietniu 1942 w Yercaud, Selam) – niemiecki lekarz, patolog, profesor nadzwyczajny higieny na Uniwersytecie w Getyndze.
Urodził się w 1870 roku jako jedyne dziecko Isidora Rosenthala (1836–1915) i Anny z domu Hoeber (1841–1924). Studiował na Uniwersytecie w Erlangen (1888–1890, 1891–1893), Uniwersytecie Fryderyka Wilhelma w Berlinie (1890/1891) i Uniwersytecie w Kilonii (1891). W 1893 roku przedstawił na Uniwersytecie w Erlangen dysertację doktorską "Thermoelektrische Untersuchungen über die Temperaturvertheilung im Fieber", na podstawie której przyznano mu tytuł doktora medycyny magna cum laude. W 1898 roku pracował jako pierwszy asystent w instytucie patologiczno-anatomicznym Uniwersytetu w Erlangen u Gustava Hausera. W 1899 roku podjął pracę w instytucie patologicznym Uniwersytetu w Strasburgu u Friedricha von Recklinghausena i instytucie farmakologicznym u Oswalda Schmiedeberga. W roku akademickim 1905/1906 był asystentem w instytucie bakteriologicznym w Hildersheim.
W 1907 habilitował się na Uniwersytecie w Getyndze. W 1921 roku został profesorem nadzwyczajnym higieny. W 1934 roku emigrował razem z rodziną do Indii. Tam zmarł w 1942 roku.
W 1915 roku ożenił się z Eriką Deussen (1894–1956), córką Paula Deussena. Mieli trzy córki: Ruth, zamężną Sommer (1916–2002), Evę (1918–2005?) i Beate, zamężną Jencks (1922–2004).
Opisał zmianę neuropatologiczną, znaną do dziś jako włókna Rosenthala.
Niemieckie Towarzystwo Neuropatologii i Neuroanatomii (Deutsche Gesellschaft für Neuropathologie und Neuroanatomie) przyznaje od 2010 roku nagrodę jego imienia.

</doc>
<doc id="1585471" url="https://pl.wikipedia.org/wiki?curid=1585471" title="Kręcone schodki">
Kręcone schodki



</doc>
<doc id="1585472" url="https://pl.wikipedia.org/wiki?curid=1585472" title="Schodówka">
Schodówka



</doc>
<doc id="1585473" url="https://pl.wikipedia.org/wiki?curid=1585473" title="Epitonium">
Epitonium



</doc>
<doc id="1585481" url="https://pl.wikipedia.org/wiki?curid=1585481" title="Traktat Amsterdamski">
Traktat Amsterdamski



</doc>
<doc id="1585483" url="https://pl.wikipedia.org/wiki?curid=1585483" title="Stanisław Kuliński">
Stanisław Kuliński

Stanisław Kuliński (ur. 15 października 1885 roku w Unisławiu, zm. 15 lipca 1938 w Wągrowcu) – ppłk, doktor, lekarz i uczestnik Powstania Wielkopolskiego.
Życiorys.
Był synem Józefa i Elżbiety Nagler. Miał trzech młodszych braci: Dionizego, Czesława i Franciszka. Dnia 17 kwietnia 1895 roku został zapisany do pierwszej klasy Królewskiego Gimnazjum im. Wilhelma w Krotoszynie. Następnie przeniósł się do Królewskiego Gimnazjum w Międzyrzeczu. Około Wielkanocy 1907 roku przystąpił do egzaminu dojrzałości. Po zdaniu matury przeniósł się do Wrocławia, gdzie 2 maja 1907 roku zapisał się na Wydział Lekarski Królewskiego Uniwersytetu im. Friedricha Wilhelma. W latach 1907-1913 studiował medycynę (Wrocław i Fryburg), studia zakończył tytułem doktora medycyny i chirurgii. Rok później ożenił się z Marią Nowicką, z którą miał jednego syna Olgierda. W 1914 wcielony do armii cesarskiej (49 Pułk Grenadierów) na stanowisko lekarza. Był szefem sanitarnym III Dywizji Strzelców Wielkopolskich. W Wągrowcu założył Towarzystwo Byłych Żołnierzy. Pomagał rozbrajać Wągrowiec z oddziałów niemieckich (1918), uczestniczył w wojnie z bolszewikami (1919-1920), był dyrektorem Szpitala Powiatowego i Przewodniczącym Rady Miejskiej Wągrowca (1926-1929).
29 listopada 1920 roku major Kuliński za męstwo, działalność i zabezpieczenie służby sanitarno-medycznej otrzymał Krzyż Walecznych. Jego imię nosi Zespół Szkół Ponadgimnazjalnch nr 2 w Wągrowcu oraz jedna z ulic w tym mieście. Pochowany w Wągrowcu.

</doc>
<doc id="1585484" url="https://pl.wikipedia.org/wiki?curid=1585484" title="Miguel Dellavalle">
Miguel Dellavalle

Miguel Dellavalle często Manuel Dellavalle (ur. grudzień 1898 w Córdobie - zm. 22 listopada 1932 tamże) – argentyński piłkarz, pomocnik.
Jako gracz klubu Belgrano Córdoba zadebiutował w reprezentacji Argentyny 8 sierpnia 1920 roku w meczu przeciwko Chile. W tym samym roku wziął udział w turnieju Copa América 1920, gdzie Argentyna została wicemistrzem Ameryki Południowej. Dellavalle zagrał w dwóch meczach - z Urugwajem i Chile (zdobył bramkę).
Jako gracz klubu Belgrano wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Dellavalle zagrał we wszystkich trzech meczach - z Brazylią, Paragwajem i Urugwajem.
Nadal jako piłkarz klubu Belgrano wziął udział w turnieju Copa América 1922, gdzie Argentyna zajęła przedostatnie, czwarte miejsce. Dellavalle zagrał tylko w dwóch meczach - z Chile i Urugwajem.

</doc>
<doc id="1585486" url="https://pl.wikipedia.org/wiki?curid=1585486" title="Puchar Świata w biegach narciarskich 1982/1983">
Puchar Świata w biegach narciarskich 1982/1983

Sezon 1982/1983 Pucharu Świata w biegach narciarskich rozpoczął się 12 grudnia 1982 we włoskim Val di Sole, a ostatnie zawody z tego cyklu zaplanowano na 27 marca 1983 w kanadyjskiej miejscowości Labrador City.
Puchar Świata rozgrywany został w 12 krajach i 12 miastach na dwóch kontynentach. Najwięcej konkursów, bo trzy rozegrano w Sarajewie - 2 mężczyzn i 1 kobiet.
Obrońcami Kryształowych Kul byli: Norweżka Berit Aunli oraz Amerykanin Bill Koch.
Zwycięzcami tej edycji pucharu świata zostali:

</doc>
<doc id="1585487" url="https://pl.wikipedia.org/wiki?curid=1585487" title="Yuuji Horii">
Yuuji Horii



</doc>
<doc id="1585492" url="https://pl.wikipedia.org/wiki?curid=1585492" title="Soulahili Reedycja">
Soulahili Reedycja



</doc>
<doc id="1585496" url="https://pl.wikipedia.org/wiki?curid=1585496" title="Reial Monestir de Santa Maria de Poblet">
Reial Monestir de Santa Maria de Poblet



</doc>
<doc id="1585500" url="https://pl.wikipedia.org/wiki?curid=1585500" title="Ewa Rynarzewska">
Ewa Rynarzewska

dr hab. Ewa Rynarzewska – polska koreanistka, znawczyni literatury koreańskiej, wykładowca Uniwersytetu Warszawskiego (Wydział Orientalistyczny).
Publikacje.
Przekłady literackie

</doc>
<doc id="1585501" url="https://pl.wikipedia.org/wiki?curid=1585501" title="Kurt-Bertram von Döring">
Kurt-Bertram von Döring

Kurt-Bertram von Döring (ur. 18 lutego 1889 w Ribbekardt; zm. 9 lipca 1960 w Medingen) – as lotnictwa niemieckiego Luftstreitkräfte z 11 zwycięstwami w I wojnie światowej. Generał Luftwaffe w czasie II wojny światowej.
Życiorys.
Służbę w wojsku rozpoczął 17 Pułku Dragonów w dniu 14 marca 1907 roku. W dniu 1 czerwca 1913 roku został przeniesiony do lotnictwa. Po ukończeniu szkolenia w maju 1914 roku został skierowany do Festungsflieger-Abteilung FestFA w Kolonii do FA38 gdzie służył w pierwszych miesiącach I wojny światowej. W 1916 roku został przydzielony do Sondastaffel Nr. 2. Zanim został skierowany do jednostki myśliwskiej Jagdstaffel 4 służył w FFA227.
8 kwietnia 1917 roku został mianowany dowódcą eskadry myśliwskiej Jasta 4. Na stanowisku dowódcy pozostawał do 19 stycznia 1918 roku z krótką przerwą gdy zastępował na stanowisku dowódcy Jagdgeschwader Nr. I Manfreda von Richthofen. 28 listopada 1917 roku został mianowany rotmistrzem.
22 lutego 1918 roku objął dowództwo nad Jagdgruppe 4, a od 11 sierpnia przejął na dwa tygodnie dowództwo nad Jasta 66, a od 3 września do końca działań wojennych dowodził elitarną jednostką Jasta 1.
Po kapitulacji Niemiec powrócił do swojego 17 Pułku Dragonów. Traktat wersalski likwidował siły zbrojne Cesarstwa Niemieckiego. Kurt von Döring wyjechał z Niemiec i w latach 1923–1927 był instruktorem lotniczym w Siłach Powietrznych Argentyny, a następnie do 1929 roku Sił Powietrznych Peru. W latach 1930–1932 przebywał z misją niemiecką w Chinach.
Do Luftwaffe wstąpił w stopniu majora 1 czerwca 1934 roku. Wkrótce został dowódcą szkoły lotniczej w Celle, a w 1936 roku został mianowany "Gruppenkommandeur" Jagdgeschwader 2 (JG 2) „Richthofen”. 20.04.1936 - 14.12.1939 dowódca Jagdgeschwader 134 „Horst Wessel”.
Po wybuchu II wojny światowej pełnił wiele wysokich funkcji w Luftwaffe:

</doc>
<doc id="1585502" url="https://pl.wikipedia.org/wiki?curid=1585502" title="Manuel Dellavalle">
Manuel Dellavalle



</doc>
<doc id="1585504" url="https://pl.wikipedia.org/wiki?curid=1585504" title="Paweł Kotlarski">
Paweł Kotlarski

Paweł Jerzy Kotlarski (ur. 14 kwietnia 1961 w Lesznie) – polski polityk i lekarz, poseł na Sejm I kadencji.
Życiorys.
W 1980 rozpoczął, a w 1988 ukończył studia na Wydziale Lekarskim Akademii Medycznej w Poznaniu. Pracował następnie do 2000 w Wojewódzkim Szpitalu Zespolonym w Koninie.
W latach 80. działał w opozycji demokratycznej, początkowo w NZS, później w niezależnym ruchu wydawniczym (w ramach Porozumienia Prasowego „Solidarność Zwycięży”). W 1984 założył opozycyjne pismo „Solidarni-Konin”. Zajmował się organizowaniem akcji ulotkowych i kolportażem, był zatrzymywany przez funkcjonariuszy SB i karany za rozprowadzanie druków drugiego obiegu. W 1989 został członkiem Stowarzyszenia Dziennikarzy Polskich. W tym samym roku powołano go na wiceprzewodniczącego tymczasowego zarządu regionu NSZZ „Solidarność”. Stał na czele struktur wojewódzkiego i okresowo również miejskich konińskiego Komitetu Obywatelskiego. Zasiadał we władzach krajowych Porozumienia Centrum.
W wyborach parlamentarnych w 1991 uzyskał mandat posła na Sejm I kadencji z listy Porozumienia Obywatelskiego Centrum w okręgu konińsko-sieradzkim. Zasiadał m.in. w Komisji Zdrowia oraz Komisji Polityki Społecznej. W 1992 odszedł z PC, przechodząc do Ruchu dla Rzeczypospolitej. Rok później bez powodzenia kandydował jako niezależny do Senatu.
Pozostawał przez kilkanaście lat związany z Radiem Konin. Był przewodniczącym rady nadzorczej, a następnie jego prezesem zarządu aż do czasu zakończenia przez tę stację w 2005 nadawania. Po wznowieniu przez tę stację nadawania w 2010 został wiceprezesem zarządu. Objął stanowisko prezesa Zakładu Opieki Zdrowotnej i Medycyny Pracy „Med-Alko”.
Odznaczenia i wyróżnienia.
W 2017 odznaczony przez prezydenta Andrzeja Dudę Krzyżem Oficerskim Orderu Odrodzenia Polski oraz Krzyżem Wolności i Solidarności.
W 2011 został laureatem nagrody honorowej „Świadek Historii” przyznanej przez Instytut Pamięci Narodowej.

</doc>
<doc id="1585505" url="https://pl.wikipedia.org/wiki?curid=1585505" title="Eleonora Portugalska (królowa Aragonii)">
Eleonora Portugalska (królowa Aragonii)

Eleonora Portugalska (ur. 3 lutego 1328, zm. 29 października 1348 w Exerica) – infantka portugalska, najmłodsza córka króla Alfonsa IV i królowej Beatrycze Kastylijskiej. Dziadkami po matce byli Sancho IV Odważny i Maria de Molina.
19 listopada 1347 poślubiła Piotra IV, króla Aragonii i stała się królową Aragonii. Zmarła niecały rok po ślubie z powodu epidemii. Para nie doczekała się potomstwa.

</doc>
<doc id="1585507" url="https://pl.wikipedia.org/wiki?curid=1585507" title="LNK">
LNK

LNK („Laisvas ir nepriklausomas kanalas“ – „Wolny i niezależny program”) – komercyjny kanał telewizyjny, utworzony 1 marca 1995 r., przesyłający program w całej Litwie od 5 maja 1995 r.
Kanał LNK tworzą rozrywkowe, informacyjne i publicystyczne programy, seriale i filmy fabularne, kreskówki i filmy dokumentalne.
Kanał LNK jest emitowany 19 godzin na dobę. Ojczyste programy stanowią 35% czasu telewizyjnego, a zagraniczna produkcja – 65%. 
Spółka emitująca – UAB „LNK studija“ (spółka zależna LNK, która z kolei należy do koncernu MG Baltic Media).

</doc>
<doc id="1585508" url="https://pl.wikipedia.org/wiki?curid=1585508" title="Bristol Cars">
Bristol Cars

Bristol Cars Ltd. – brytyjski producent ręcznie wytwarzanych samochodów luksusowych, z siedzibą w Londynie. Fabryka należąca do spółki znajduje się w Filton pod Bristolem. Przedsiębiorstwo nie posiada sieci sprzedaży – jedyny salon sprzedaży mieści się w Londynie, a wszelkie transakcje zawierane są bezpośrednio z klientami. Wielkość produkcji w 2003 roku wyniosła około 50 samochodów. W kwietniu 2011 spółka została przejęta przez brytyjsko-szwajcarską firmę Kamkorp, należącą do grupy Frazer-Nash.
Firma powstała, gdy koncern lotniczy Bristol Aeroplane Company po II wojnie światowej przestawił część produkcji wojennej na cele cywilne. Pierwsze konstrukcje były wzorowane na niemieckim BMW. W roku 1959, gdy koncern Bristol połączył się z zakładami Armstrong Siddeley dział samochodowy koncernu Bristol usamodzielnił się i funkcjonował jako niezależna spółka w ręku nowych inwestorów. Dział lotniczy stał się natomiast częścią koncernu Bristol Siddeley, a potem włączony został do koncernu Rolls-Royce.

</doc>
<doc id="1585510" url="https://pl.wikipedia.org/wiki?curid=1585510" title="Jan Lievens">
Jan Lievens

Jan Lievens (ur. 24 października 1607 w Lejdzie, pochowany 8 czerwca 1674 w Amsterdamie) – holenderski malarz barokowy, przez współczesnych uważany za równego Rembrandtowi, obecnie zapomniany.
Uczył się u Pietera Lastmana w Amsterdamie, bardzo wcześnie rozpoczął samodzielną działalność. W młodości współpracował z Rembrandtem, którego był przyjacielem, naśladowcą i konkurentem. W latach 1632–1635 pracował w Anglii (w przeniesieniu się do Anglii pomógł mu Constantijn Huygens), gdzie namalował m.in. portret Thomasa Howarda, hrabiego Arundel. Przebywał później w Antwerpii i Hadze, w 1644 powrócił na stałe do Amsterdamu. Był dwukrotnie żonaty, jego pierwszą żoną była Susanne de Nole, a po jej śmierci Cornelia, siostra malarza Jana de Bray. Artysta prowadził rozrzutny styl życia, pomimo znacznej popularności i licznych zleceń stale miał długi. Po śmierci jego rodzina odmówiła przyjęcia spadku z obawy przed wierzycielami.
Jan Lievens był wszechstronnym twórcą, malował obrazy o tematyce religijnej, mitologicznej i antycznej, był twórcą portretów, a także pejzaży, alegorii i martwych natur. Wykonał dekoracje w sali posiedzeń Stanów Generalnych w Hadze i ratusza w Amsterdamie. W twórczości malarza można wyróżnić dwa okresy, pierwszy gdy był pod wpływem Rembrandta i drugi po pobycie w Anglii, gdy radykalnie zmienił styl pod wpływem van Dycka, Rubensa i Brouwera.
W zbiorach polskich znajduje się kilka prac Lievensa: "Chłopiec rozdmuchujący żar" z 1625 i "Chłopiec zapalający żagiew" w Muzeum Pałacu Króla Jana III w Wilanowie, oraz "Portret mężczyzny" i "Prorok Zachariasz" na Wawelu.

</doc>
<doc id="1585511" url="https://pl.wikipedia.org/wiki?curid=1585511" title="Trabancos">
Trabancos

Trabancos – hiszpańska rzeka pomiędzy Zapardiel i Guareña, południowy dopływ rzeki Duero. Rozpoczyna się w comarce La Moraña, w prowincji Ávila, w Kastylii i León, w pobliżu Blascomillán. Trabancos ma 85 kilometrów i 860 metrów długości i jej źródło płynie na wysokości 1 120 metrów nad poziomem morza. Dno rzeki Trabancos jest stabilne. Poziom wody wzrasta jedynie po gwałtownych burzach. Gminy, które znajdują się w pobliżu rzeki Trabancos to: San Cristóbal de Trabancos i Horcajo de las Torres w prowincji Ávila oraz Fresno el Viejo i Castrejón w prowincji Valladolid.
Geomorfologia.
Od źródła rzeki Trabancos w prowincji Ávila aż do ujścia w miejscowości Pollos, w prowincji Valladolid, bieg rzeki jest uwarunkowany przez uskok z trzeciorzędu (era kenozoiczna), który jak większość uskoków z tej epoki zaobserwowanych w tej okolicy, biegnie w kierunku NNE-SSW. Uskok oddziela materiały z oligocenu po stronie prawej od materiałów z miocenu po stronie lewej. Poza nimi zachowały się liczne materiały z czwartorzędu.
Badania we wsi w pobliżu rzeki Trabancos, pomiędzy gminami Castrejón i Pollos wykazały istnienie trzech lub czterech poziomów terasów. Najstarszy z nich, zwany TT-1 znajduje się na wysokości od 35 do 40 metrów nad korytem rzeki. Drugi (TT-2) znajduje się około 25/30 metra powyżej koryta, trzeci (TT-3) na wysokości 15 metrów, a czwarty (TT-4) na wysokości 10 metrów.
Hiszpański naukowiec, Alfredo Pérez-Gonzalez nazwał skarpę "Superficie de Alaejos" ("Płaskowyż Alaejos"). Płaskowyż najprawdopodobniej pochodzi z czwartorzędu.
Na terenie płaskowyżu Alaejos można wyróżnić kilka różnego rodzaju materiałów, takich jak żwir, w którym zawarte są: kwarc i kwarcyt.
Terasy rzeki Trabancos zostały wykryte jedynie po lewej stronie rzeki. Pochodzą one z najstarszej epoki neogenu, zwanej miocenem. Powstały wskutek twardego poziomu na drugim brzegu, wielu czynników erozyjnych, co przeszkodziło w konserwacji.
Teras zwany TT-4 widoczny jest tylko na wysokości gminy Narros del Castillo w prowincji Ávila. Teras TT-3 jest lepiej zakonserwowana niż TT-4, jednak wysokość TT-3 powyżej koryta rzeki Trabancos nie jest stała. TT-2 także jest dość dobrze zakonserwowany, jednak jest znacznie krótszy od innych dopływów rzeki. Jeżeli w obrębie terasu TT-1 zachowały się jakiekolwiek pozostałości południowego obszaru Alaejos (w prowincji Valladolid), było bardzo trudno wyróżnić glebę coluvionar, która występowała na terenie płaskowyżu Alaejos.

</doc>
<doc id="1585514" url="https://pl.wikipedia.org/wiki?curid=1585514" title="Kurt von Doring">
Kurt von Doring



</doc>
<doc id="1585515" url="https://pl.wikipedia.org/wiki?curid=1585515" title="Warkari">
Warkari

Warkari (dewanagari:वारकरी) - ruch religijny (sampradaja) w ramach indyjskiej tradycji bhakti silny w indyjskich stanach Maharashtra i Karnataka. W języku marathi "wari" (वारी) oznacza "pielgrzymka", zaś "warkari" to dosłownie "pielgrzym". Głównym sanktuarium jest Świątynia Withoby w Pandharpur.

</doc>
<doc id="1585517" url="https://pl.wikipedia.org/wiki?curid=1585517" title="Kurt von Doering">
Kurt von Doering



</doc>
<doc id="1585520" url="https://pl.wikipedia.org/wiki?curid=1585520" title="Jose Froilan Gonzalez">
Jose Froilan Gonzalez



</doc>
<doc id="1585521" url="https://pl.wikipedia.org/wiki?curid=1585521" title="Wojciech Gryczewski">
Wojciech Gryczewski

Wojciech Jan Gryczewski (ur. 3 grudnia 1934 w Sierpcu) – polski prawnik, adwokat, poseł na Sejm X kadencji.
Życiorys.
Ukończył w 1958 studia prawnicze na Uniwersytecie im. Adama Mickiewicza w Poznaniu. Uzyskał następnie uprawnienia adwokata, prowadzi kancelarię adwokacką w Olsztynie. W latach 1962–1965 był sędzią Sądu Powiatowego w Mrągowie, a od 1966 do 1968 radcą prawnym w przedsiębiorstwach i spółdzielniach. W latach 1979–1983 i od 1986 był dziekanem Okręgowej Rady Adwokackiej w Olsztynie. Członek Naczelnej Rady Adwokackiej.
W latach 1989–1991 sprawował mandat posła na Sejm kontraktowy z ramienia Zjednoczonego Stronnictwa Ludowego, wybranego w okręgu olsztyńskim, w trakcie kadencji wstąpił do Polskiego Stronnictwa Ludowego. Zasiadał w Komisji Odpowiedzialności Konstytucyjnej, której był zastępcą przewodniczącego, oraz w Komisji Obrony Narodowej, a także w Komisji Konstytucyjnej. W kolejnych wyborach nie ubiegał się o reelekcję.
W okresie 1993–1997 pełnił funkcję sędziego Trybunału Stanu, wybranego z rekomendacji PSL. Od 2004 przez kilka lat wchodził w skład rady programowej Radia Olsztyn.

</doc>
<doc id="1585522" url="https://pl.wikipedia.org/wiki?curid=1585522" title="Ted Lundstrom">
Ted Lundstrom



</doc>
<doc id="1585523" url="https://pl.wikipedia.org/wiki?curid=1585523" title="Ted Lundstroem">
Ted Lundstroem



</doc>
<doc id="1585524" url="https://pl.wikipedia.org/wiki?curid=1585524" title="Vinicius de Oliveira">
Vinicius de Oliveira



</doc>
<doc id="1585525" url="https://pl.wikipedia.org/wiki?curid=1585525" title="Hed Kandi">
Hed Kandi

Hed Kandi – house'owa wytwórnia muzyczna, założona w 1999 roku przez Marka Doyle'a. Początkowo należała do Guardian Media Group, a w lutym 2006 roku została przejęta przez Ministry of Sound (które wznowiło serię płyt Nu Cool). Wytwórnia do tej pory wydała ponad 80 albumów z różnych serii (tj. Back To Love, Beach House, Deeper/Twisted Disco, Disco Heaven, Disco Kandi, Hed Kandi The Mix, Nu Cool/Kandi Lounge, Serve Chilled, Stereo Sushi, Winter Chill).
Hed Kandi organizuje eventy w 50 krajach na świecie (w tym w Polsce), najwięcej w Wielkiej Brytanii i na Ibizie, ale również w USA, Holandii, Francji, Niemczech, Szwajcarii, Australii itd.
Wytwórnia nadaje swoje utwory w takich stacjach radiowych jak Galaxy FM, Ministry of Sound Radio czy Jazz FM. Na początku 2008 roku Hed Kandi wprowadziło na rynek pełny zakres urządzeń elektrycznych i kosmetyków do pielęgnacji włosów i urody.
FlyKandi.
Hed Kandi nawiązało współpracę z Monarch Airlines i oferuje regularne loty w kierunku Ibizy pod szyldem swojej wytwórni.
Koszt przelotu na Ibizę z UK zaczyna się od 39 funtów. Marka "FlyKandi" została stworzona przez zespół Hed Kandi.
Grafiki.
Znakiem rozpoznawczym Hed Kandi są charakterystyczne okładki, z których najwięcej zostało zaprojektowanych przez brytyjskiego ilustratora Jasona Brooksa. Tylko kilka okładek z lat 2006–2007 (przejęcie wytwórni przez MOS i odejście artysty) nie jest projektowanych przez Brooksa, który ostatecznie wrócił do Hed Kandi.
Historia serii HedKandi.
Back To Love
Beach House
Deeper
Disco Heaven
Disco Kandi
Hed Kandi The Mix
Kandi Lounge
Nu Cool
Nu Disco
Serve Chilled
Stereo Sushi
Twisted Disco
Winter Chill

</doc>
<doc id="1585526" url="https://pl.wikipedia.org/wiki?curid=1585526" title="Faktura VAT RR">
Faktura VAT RR

Faktura VAT RR – faktura dokumentująca nabycie produktów rolnych przez czynnego podatnika VAT od dostawcy, który jest rolnikiem ryczałtowym zwolnionym od podatku od towarów i usług na podstawie art. 43 ust. 1 pkt 3 ustawy o podatku od towarów i usług.
Faktura VAT RR jest wystawiana przez nabywcę towarów, w dwóch egzemplarzach. Oryginał otrzymuje dostawca, a kopię nabywca. Faktura VAT RR zawiera m.in. dane dostawcy i nabywcy, informacje o produktach rolnych będących przedmiotem transakcji wraz z określeniem ich wartości, stawkę zryczałtowanego zwrotu podatku oraz podpisane oświadczenie dostawcy produktów rolnych w brzmieniu:
Szczegółowe procedury dotyczące rolników ryczałtowych zawierają art.115, 116, 117 i 118 ustawy z 11 marca 2004 r. o podatku od towarów i usług (Dz.U. Nr 54. poz. 535 ze zm.). Stawka podatku na dostawy produktów rolnych wynosi 7% (od 01.01.2011 do 31.12.2013, po tym okresie 6,5%, zmianę stawki ogłoszono w ustawie z dnia 26 listopada 2010 r. o zmianie niektórych ustaw związanych z realizacją ustawy budżetowej, Dz.U. Nr 238, poz. 1578), w zamyśle ustawodawcy ma być to częściowy zwrot (rekompensata) podatku za nabywane i opodatkowane środki produkcji wykorzystywane do produkcji produktów rolnych. Nabywca dolicza 7% VAT do ceny uzgodnionej z rolnikiem ryczałtowym, wystawia fakturę RR, jeśli płaci gotówką to nie ma prawa odliczenia podatku naliczonego. Jeśli zobowiązanie wynikające z faktury RR jest zapłacone przelewem na konto rolnika ryczałtowego w terminie nie później niż 14 dni (chyba że rolnik zawarł umowę z podmiotem i określił inny termin), nabywca będzie mógł odliczyć VAT naliczony w miesiącu, w którym dokonano zapłaty.
Dokument potwierdzający transakcję może wystawić tylko i wyłącznie nabywca produktów lub usług oraz musi dodatkowo spełnić trzy warunki:
Dokument potwierdzający nabycie produktów lub usług od rolnika, musi zawierać podstawowe dane, które wymagane są przez przepisy prawa – powinien zawierać:

</doc>
<doc id="1585527" url="https://pl.wikipedia.org/wiki?curid=1585527" title="Bitwa o Pointe du Hoc">
Bitwa o Pointe du Hoc

Bitwa o Pointe du Hoc – bitwa stoczona w dniach 6–7 czerwca 1944 roku na francuskim klifie Pointe du Hoc. Zakończyła się zdobyciem i utrzymaniem go przez trzy kompanie 2 Batalionu Rangersów.
Początek bitwy.
W dniu lądowania w Normandii Pointe du Hoc było intensywnie ostrzeliwane i bombardowane z morza i powietrza, gdyż aliancki wywiad uznał, że fortyfikacje nie zostaną zdobyte przez oddziały piechoty bez odpowiedniego wsparcia. Szacuje się, że siła ostrzału była większa niż wybuch bomby jądrowej Little Boy. Później okazało się, że groźniejsza była wspinaczka pod ogniem karabinów maszynowych niż niemieckie umocnienia już na samej górze. Na miejsce bitwy nie dotarł 5 Batalion Rangersów, który wskutek błędów nawigacyjnych trafił w ogień walk na plaży „Omaha”.
Niemiecka obrona.
Pomimo strat poniesionych przez aliantów, inwazja na plażach Normandii przebiegła dość sprawnie. Głównym powodem takiego obrotu spraw był fakt iż wybrzeży normandzkich plaż broniły najczęściej dywizje stacjonarne lub garnizonowe, złożone z mężczyzn w starszym wieku, młodzieży z Hitlerjugend, lub ochotników pochodzenia innego niż niemieckie, przejawiających słabą wolę walki i dysponujących małym lub żadnym doświadczeniem bojowym. Dodatkowymi problemami Niemców był fakt, iż ich dywizje posiadały niepełny skład – najczęściej oddziały składały się z 3000–5000 ludzi co raczej odpowiadało liczebnością pułku niż dywizji. Oddziały te były również uzbrojone w przestarzały sprzęt.
W słabym systemie niemieckiej obrony w Normandii plaża „Omaha” i jej okolice były wyjątkiem. Tego odcinka strzegła niemiecka 352 Dywizja Piechoty, zaprawiona w bojach jednostka polowa, która przeniosła się tam trzy miesiące wcześniej z frontu wschodniego. O jej obecności alianci nie wiedzieli, tymczasem w Pointe du Hoc rozlokowano jeden z pułków należących do tej dywizji. Sam rejon walki nadawał się idealnie do obrony. Strome klify wymagały umiejętności wspinaczkowych atakujących, wąska, piaszczysta plaża dawała dobre pole ostrzału na Rangersów, w dodatku Niemcy silnie ufortyfikowali ten odcinek poprzecinany okopami, rowami przeciwczołgowymi, bunkrami i polami minowymi. Walki w tym rejonie były więc bardzo trudne i szczególnie zacięte. 
Desant.
Osamotniony 2 Batalion Rangersów został dostarczony na wąską plażę przez łodzie desantowe, z których wystrzelono na klif liny z hakami. Do wspinaczki użyto też drabin pożyczonych od brytyjskich strażaków. Pomimo tego żołnierze dostali się na górę, tracąc tylko 25 zabitych mimo przecinania przez obrońców lin i ostrzału z broni maszynowej. Po 40 minutach walk na klifie najsilniejsze punkty oporu zostały złamane. Rangersi byli zdezorientowani, ponieważ nigdzie nie było widać 155 mm dział artyleryjskich, które były umiejętnie imitowane przez stelaże. Żołnierze zastosowali taktykę patrolowania zajętych terenów, dzięki czemu zajęli najważniejsze punkty oporu na Pointe du Hoc nie dopuszczając do okrążenia.
Później Amerykanie przegrupowali się i małymi grupkami zaczęli poszukiwać baterii dział w m.in. pobliskiej wsi i lesie. Działa znaleźli na małej polanie nieopodal sadu milę od brzegu i unieszkodliwili przy pomocy granatów termitowych.
Obrona Pointe du Hoc.
W nocy z 6 na 7 czerwca Rangersi musieli odepchnąć cztery drobne, niemieckie kontrnatarcia. Były to tylko improwizowane ataki, rekonesanse mające na celu odnalezienie słabych punktów w liniach obronnych Rangersów. Generalny szturm nastąpił 7 czerwca. Odcięci od innych alianckich jednostek, byli spychani coraz bliżej morza. Udało im się obronić na ostatniej linii dzięki przybyciu posiłków z plaży „Omaha”. Po ich przybyciu Niemcy się wycofali, a przyczółek wzmocniono.
W walkach o Pointe du Hoc 2 Batalion Rangersów stracił 135 z 225 ludzi, przeznaczonych do zdobycia klifu.

</doc>
<doc id="1585528" url="https://pl.wikipedia.org/wiki?curid=1585528" title="Jan Tyszkiewicz (kompozytor)">
Jan Tyszkiewicz (kompozytor)

Jan Jerzy Hubert Tyszkiewicz (ur. 19 kwietnia 1927 w Tarnawatce, zm. 7 listopada 2009 w Oberndorfie) – polski kompozytor i dziennikarz radiowy, współpracownik Rozgłośni Polskiej Radia Wolna Europa.
Życiorys.
Był trzecim spośród pięciorga dzieci Władysława Tyszkiewicza (1898–1940) i Róży z domu Tarnowskiej (1898–1961).
Dzieciństwo spędził w rodzinnym majątku w Tarnawatce k. Tomaszowa Lubelskiego. Po stracie ojca (zginął w więzieniu KGB w Kijowie), opiekował się nim stryj, Michał Tyszkiewicz, mąż Hanki Ordonówny. W latach 1944–1945 był więźniem obozu koncentracyjnego w Dachau. Maturę zdał w gimnazjum wojskowym w Szkocji. W latach 1950–1955 odbył studia w Royal College of Music. Po studiach rozpoczął pracę spikera w oddziale RWE w Lizbonie. W 1961 zaczął kierować działem muzyczno-rozrywkowym Rozgłośni Polskiej Radia Wolna Europa w Monachium. Wśród prowadzonych przez niego audycji były: „Godzina bez kwadransa”, „Klub przebojów”, „Randez-vous o 6-tej 10” i „Świat muzyki, filmu i teatru”.
Przeprowadzał wywiady z wybitnymi muzykami jazzowymi: (Ellą Fitzgerald, Louisem Armstrongiem, Countem Basie i Dukiem Ellingtonem). Był także kompozytorem i autorem tekstów piosenek. Sławę zyskał utwór "Song for a Better Tomorrow" („Modlitwa dziecka o lepsze jutro”). Po wielu latach bycia bezpaństwowcem, w 1975 otrzymał obywatelstwo amerykańskie.
W 1989 po raz pierwszy od czasu II wojny światowej przyjechał do Polski. W 1992 przeszedł na emeryturę. W maju 2000 krakowski Teatr STU zorganizował benefis Tyszkiewicza, emitowany przez program II TVP, z udziałem m.in. Jana Nowaka-Jeziorańskiego.
Był żonaty (Maja z d. von Buxhoevden), ojciec córki i trzech synów (Maria, Michał, Jerzy, Władysław). Przez ostatnie lata życia mieszkał w Oberndorfie, w Tyrolu (Austria). Był członkiem Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
W 2010 pośmiertnie odznaczony Krzyżem Komandorskim Orderu Odrodzenia Polski.

</doc>
<doc id="1585529" url="https://pl.wikipedia.org/wiki?curid=1585529" title="Kamui Kobayashi">
Kamui Kobayashi

 – japoński kierowca wyścigowy, startujący w wyścigach Formuły 1, w trakcie których raz zdobył pozycję na podium (3. miejsce w Grand Prix Japonii 2012) i raz ustanowił najszybsze okrążenie podczas wyścigu (Grand Prix Chin 2012).
Życiorys.
Początki kariery.
Kobayashi karierę rozpoczął, jak większość kierowców, od kartingu w 1996 roku. Dzięki kilku sukcesom w tej kategorii, został przyjęty do programu rozwoju młodych kierowców Toyoty. Pod okiem japońskiego producenta rozpoczął starty w Niemieckiej i Włoskiej Formule Renault. O ile w Niemczech nie osiągnął żadnych sukcesów, o tyle we Włoszech zdołał trzykrotnie zdobyć pole position oraz wygrać dwa wyścigi. W ostatecznym rozrachunku ukończył je odpowiednio na szesnastej i siódmej pozycji w klasyfikacji końcowej. Drugi sezon startów, jako profesjonalnego kierowcy, był już wielkim pasmem sukcesów Japończyka. Oprócz tytułu we Włoskiej Formule Renault, wygrał również bardziej prestiżowy, europejski odpowiednik tej serii.
Mistrzowski sezpół ASM Formule 3 z Formuły 3 Euroseries zaangażował go w swoim zespole. W pierwszym roku startów zajął ósmą pozycję w klasyfikacji końcowej zdobywając 34 punktów. W drugim reprezentował już główny zespół tej ekipy. Zdobywszy 59 punktów (wygrał również jedną sesję kwalifikacyjną i wyścig), zajął ostatecznie czwartą lokatę na koniec sezonu. Mimo to słabo wypadł na tle swojego kolegi z teamu, Romaina Grosjeana, który wywalczył tytuł oraz Nico Hülkenberga, reprezentującego barwy drugorzędnego zespołu ASM.
GP2.
W sezonie 2008 był już kierowcą testowym ekipy Toyota, startującej w Formule 1. Poza tym brał udział również w serii GP2 – w ekipie DAMS. Starty w bezpośrednim zapleczu F1 rozpoczął jednak od nowo powstałej azjatyckiej serii GP2, odbywającej się w przerwie zimowej. Start w niej z pewnością mógł zaliczyć do udanych m.in. za sprawą dwóch wygranych wyścigów, co na krótki sezon było dużym osiągnięciem. Ostatecznie nowy serial ukończył na szóstej pozycji, z dorobkiem 22 punktów. Mimo dobrych wyników w zimowej serii, w głównym GP2 było już przeciętnie. Pomimo dobrego początku (ósme i pierwsze miejsce w pierwszej rundzie na torze w Hiszpanii), Japończykowi szło coraz gorzej i w konsekwencji okazał się gorszym nawet od swojego kolegi z zespołu, którego pokonał uprzednio w zimowym cyklu. Dziesięć punktów dało mu szesnaste miejsce w klasyfikacji generalnej.
Na przełomie lat 2008/2009 Kobayashi ponownie wystartował w zimowej GP2. Według ekspertów, był murowanym faworytem do tytułu z racji świetnych wyników na testach oraz odejściu większości kierowców z czołówki głównej serii. Wszystkie spekulacje okazały się trafne. Japończyk od początku prowadził w mistrzostwach, ostatecznie kończąc serię z tytułem mistrzowskim, z dużą przewagą nad swoim kolegą z zespołu. W sezonowej edycji Kobayashi znowu sobie nie poradził, potwierdzając tym samym słabą dyspozycję na europejskich torach (tylko raz stanął na podium, co miało miejsce na ulewnym torze Nürburgring). Ostatecznie suma trzynastu punktów dała mu ponownie szesnastą pozycję w klasyfikacji generalnej, w porównaniu z dziewiątą partnera, Jérôme d’Ambrosio.
Formuła 1.
2009: Toyota.
Kamui Kobayashi podczas Grand Prix Japonii 2009 wziął udział w piątkowych treningach, zastępując przeziębionego Timo Glocka. W dwóch kolejnych wyścigach, Grand Prix Brazylii i kończącym sezon Grand Prix Abu Zabi Kobayashi został przez Toyotę wyznaczony na zastępcę kontuzjowanego Glocka. W finałowym wyścigu, który ukończył na szóstej pozycji, zdobył swoje pierwsze punkty w Formule 1, a sezon 2009 ukończył na osiemnastym miejscu w klasyfikacji generalnej.
Po zakończeniu sezonu 2009, był wiązany z posadą w Toyocie w sezonie 2010, ale spekulacje zakończyło wycofanie się zespołu. Japończycy zdecydowali się jednak wesprzeć Kobayashiego w poszukiwaniach miejsca w innych ekipach. Ostatecznie 17 grudnia został potwierdzony jako jeden z kierowców Saubera.
2010–2013: Sauber.
Na początku sezonu 2010 Kobayashi nie był w stanie punktować w wyścigach, nawet po wejściu do Q3 (w Malezji, w Hiszpanii), a dopiero w Turcji zdołał zdobyć punkt. W GP Europy po wypadku Webbera i Kovalainena i wyjeździe Safety Car'a na tor aż do 53 okrążenia utrzymywał się na 3 pozycji, za prowadzącym Vettelem i Hamiltonem, i utrzymywał ich tempo. Po zjeździe do boksu po opony znalazł się na dziewiątej pozycji, i przed końcem wyścigu wyprzedził Alonso i Buemiego. W taki sposób znalazł się na 7 pozycji i na tej pozycji ukończył wyścig. Także jego partner z zesopłu Pedro de la Rosa ukończył wyścig w punktach (10 pozycja), ale po nałożeniu kary za przewinienie w czasie neutralizacji przesunął się na niepunktowaną 12 pozycję. Był to najlepszy wyścig Kobayashiego w tym sezonie.
27 marca 2011, do wyścigu Grand Prix Australii inaugurującym sezon 2011 startował z 9 miejsca, które uzyskał poprzedniego dnia w kwalifikacjach. Po zakończeniu wyścigu sędziowie podjęli decyzję o dyskwalifikacji Kobayashiego. Powodem był negatywny wynik kontroli technicznej bolidu po wyścigu.
Był to jeden z lepszych sezonów w karierze Japończyka. Za sprawą zakazu stosowania tzw. dmuchanego dyfuzora, konstrukcja bolidu C31 była bardzo szybka. Zostało to potwierdzone w Chinach, gdzie zdobył pierwsze najszybsze okrążenie podczas wyścigu. Później, podczas GP Japonii, zdobył swoje pierwsze podium, zajmując trzecie miejsce (za Vettelem i Massą). Sezon zakończył na 12. miejscu z dorobkiem 60 pkt.
Po sezonie 2012 Kobayashi nie znalazł miejsca w stawce na rok 2013, głównie za sprawą braku sponsora oraz zatrudnienia przez zespół Saubera innych kierowców.
2014: Caterham.
Zespół Caterham potwierdził, że w sezonie 2014 Kobayashi będzie jeździł wraz z Marcusem Ericssonem. Jazda w tymże zespole oznaczała możliwość walki jedynie z kierowcami Marussi oraz ze swoim partnerem zespołowym - Marcusem Ericssonem. Mimo największego doświadczenia spośród całej czwórki, w klasyfikacji generalnej okazał się najgorszy. Stało się to głównie za sprawą trzynastej pozycji w wyścigu o Grand Prix Monako, w którym dzięki dużej liczbie niesklasyfikowanych kierowców, kierowcy dwóch Marussi i Caterhama mogli osiągnąć najwyższe pozycji w sezonie. Ze względu na mniejszy wkład jego sponsorów w budżet zespołu, był zmuszany do wielokrotnego udostępniania swojego bolidu kierowcom testowym. W wyścigu o Grand Prix Belgii został nawet zastąpiony przez André Lotterera. W klasyfikacji generalnej został sklasyfikowany na 22 pozycji.
Opinie.
W 2012 roku Alan Jones stwierdził, że Kamui Kobayashi jest najlepszym japońskim kierowcą w Formule 1.
Wyniki.
"Stan: 23 listopada 2014"
Super Formula.
‡ - Przyznano połowę punktów, gdyż zostało przejechane mniej niż 75% wyścigu.

</doc>
<doc id="1585531" url="https://pl.wikipedia.org/wiki?curid=1585531" title="Adolf Suligowski">
Adolf Suligowski

Adolf Suligowski (ur. 3 marca 1849 w Warszawie, zm. 16 lutego 1932 tamże) – polski prawnik, adwokat, profesor Uniwersytetu Warszawskiego, poseł na Sejm Ustawodawczy, autor "Bibljografji prawniczej polskiej XIX i XX wieku".
Życiorys.
Ukończył gimnazjum w Lublinie. Od 1868 studiował na Wydziale Prawa i Administracji Szkoły Głównej Warszawskiej, a po jej zamknięciu dokończył studia w 1872 na Cesarskim Uniwersytecie Warszawskim.
Po odbyciu aplikacji i zdaniu egzaminu sędziowskiego w 1875 został mianowany patronem przy Trybunale Warszawskim. W 1877 został adwokatem. Specjalizował się w sprawach z zakresu prawa cywilnego. W latach późniejszych także ekspert z zakresu prawa samorządu terytorialnego. W 1893 za odczytanie przysięgi sądowej po polsku, a nie po rosyjsku, został ukarany skreśleniem z listy adwokatów (po odwołaniu karę zamieniono na karę surowej nagany). Po podobnej sprawie w 1914 został w trybie dyscyplinarnym definitywnie wykreślony z listy adwokatów i do zawodu powrócił dopiero w wolnej Polsce.
Współpracował z Gazetą Sądową Warszawską, w swoich publikacjach skupiając się na kwestiach etyki adwokackiej, samorządu zawodowego adwokatów oraz zasad kształcenia adwokatów.
W roku 1905 zainicjował utworzenie „Stowarzyszenia właścicieli nieruchomości m. Warszawy” i przez kilkanaście lat był jego prezesem. 
W 1911 ukazała się w Warszawie jego "Bibljografja prawnicza polska XIX i XX wieku: poprzedzona słowem wstępnym i rzutem oka na twórczość piśmienniczą prawników polskich w ciągu XIX wieku i pierwszego dziesięciolecia XX wieku", która do dzisiaj pozostaje podstawowym źródłem informacji bibliograficznej o polskim piśmiennictwie prawniczym z tamtego okresu.
Wybrany w 1916 do pierwszej Rady Miejskiej w Warszawie, po śmierci rektora Józefa Brudzińskiego został jej prezesem. W 1917 był organizatorem zjazdu miast polskich w Warszawie, podczas którego powołano Związek Miast Polskich z nim, jako prezesem, na czele. Był pracownikiem Komitetu Ofiary Narodowej Tymczasowej Rady Stanu. Postanowieniem Rady Regencyjnej z dnia 26 kwietnia 1918 został mianowany członkiem Rady Stanu. 
Po odzyskaniu przez Polskę niepodległości został uroczyście wpisany na listę adwokatów. Został też profesorem Uniwersytetu Warszawskiego, prowadząc wykłady z prawa samorządowego i administracji sądownictwa. Opublikował w tym czasie wiele artykułów i rozpraw naukowych. 
W 1919 wybrany posłem do Sejmu Ustawodawczego. W Sejmie wchodził w skład Komisji Prawniczej oraz Komisji Konstytucyjnej. Był przewodniczącym, powołanej z jego inicjatywy, Komisji do spraw Miejskich. Był członkiem Klubu Zjednoczenia Mieszczańskiego na Sejmie Ustawodawczym. Będąc posłem opracował projekt jednolitej dla całego państwa ustawy o ustroju adwokatury.
W 1920 założył „Związek Stowarzyszeń nieruchomości miejskiej w Polsce”, któremu przewodniczył do 1925 roku.
Od 1882 był mężem Wandy (1861–1932), z którą miał trzy córki: Marię (1884–1971), żonę inż. Feliksa Bańkowskiego, ? (1888–1950), Jadwigę (1897–1980), żonę ppłk. Stanisława Trzebuni, oraz syna Bohdana (1901–1984) – adwokata i dziekana warszawskiej Tajnej Rady Adwokackiej w czasie okupacji niemieckiej.
Zmarł w Warszawie. Spoczywa na cmentarzu Powązkowskim (kwatera D-2-22,23).
Upamiętnienie.
Jego imieniem została nazwana jedna z ulic w Warszawie.

</doc>
<doc id="1585535" url="https://pl.wikipedia.org/wiki?curid=1585535" title="Jan Tyszkiewicz">
Jan Tyszkiewicz



</doc>
<doc id="1585536" url="https://pl.wikipedia.org/wiki?curid=1585536" title="MAZ 105">
MAZ 105

MAZ 105 − średniopodłogowy miejski autobus przegubowy produkowany od 1997 roku przez zakłady MAZ w Mińsku na Białorusi.
Historia modelu.
Model ten zaprezentowany został po raz pierwszy w 1997 roku. Został stworzony na bazie 12 metrowego średniopodłogowego autobusu miejskiego MAZ 104. Charakterystycznym elementem MAZa 105 jest nietypowe dla autobusów o tej wysokości podłogi umieszczenie silnika w pierwszym członie, który przekazuje napęd do drugiej, a nie trzeciej, ostatniej osi pojazdu. Kolejnym nietypowym rozwiązaniem jest zastosowanie w tym pojeździe blokady mechanizmu różnicowego osi napędowej.
Do napędu pojazdu przewidziano silnik MMZ D-260.5 produkcji białoruskiej o mocy 230 KM oraz Renault MIDR 06.02.26Y41 o mocy 250 KM. Silniki te zblokowane były z czeską 5-biegową skrzynią manualną Praga 5PS-114. Białoruska jednostka napędowa zastosowana została jedynie w niewielkiej serii pojazdów wyprodukowanych w 1997 roku. Od 2001 roku pojazdy te wyposażane są w 3-biegową automatyczną skrzynię biegów Voith D851.3E
W 2004 roku do produkcji wprowadzona została odmiana wyposażona w silnik MB OM906LA o mocy 279 KM, która zastąpiła wersję wyposażoną w silnik Renault.
Na początku 2009 roku zaprezentowano zmodernizowany stylistycznie model 105.465. Zmiany objęły ścianę czołowa, gdzie zastosowano projektorowe reflektory oraz zmieniony zderzak. W ścianie tylnej nadwozia zastosowano okrągłe lampy zamontowane w układzie pionowym.
Wersje modelu MAZ 105:
Obecnie w produkcji znajduje się model MAZ 105.065 oraz MAZ 105.465
MAZ 105 w Polsce.
Obecnie w Polsce eksploatowane są jedynie 2 pojazdy MAZ 105, wszystkie w białostockim przedsiębiorstwie komunikacyjnym KPKM.

</doc>
<doc id="1585537" url="https://pl.wikipedia.org/wiki?curid=1585537" title="Jerzy Jętkiewicz">
Jerzy Jętkiewicz

Jerzy Tomasz Jętkiewicz ps. "„Żegota”" (ur. 22 września 1925 w Warszawie, zm. 30 marca 1953 tamże) – plutonowy podchorąży, żołnierz AK, uczestnik powstania warszawskiego.
Okres okupacji niemieckiej.
Syn Henryka. Rodzina Jętkiewiczów zaangażowana była w działalność konspiracyjną (m.in. także w pomoc Żydom). Uczęszczał na tajne komplety gimnazjalne, działał w konspiracji, był żołnierzem batalionu „Odwet” Armii Krajowej oraz ukończył tajną podchorążówkę. W 1942 skierowany został do partyzantki na terenie Wileńszczyzny, gdzie walczył w oddziale mjr. „Łupaszki”. Wiosną 1943 został aresztowany w Wilnie przez Niemców i wywieziony w głąb Niemiec. Po ucieczce powrócił wiosną 1944 do Warszawy. W powstaniu warszawskim walczył w batalionie „Odwet” na Kolonii Staszica i na linii ul. Noakowskiego. Po kapitulacji wywieziony został do stalagu X B Sandbostel w Niemczech.
Okres powojenny, śmierć.
Po zakończeniu wojny odnalazł rodzinę w Płocku. Aresztowany przez UB, przez 3 miesiące był więziony. Po odzyskaniu wolności wyjechał na Zachód. Przez kilka lat mieszkał i pracował we Francji. W 1951 powrócił do kraju, aresztowany przez Rosjan w strefie nadgranicznej i przekazany do UB. Po ciężkim śledztwie w więzieniu mokotowskim w Warszawie skazany w grudniu 1952 na karę śmierci. Prezydent Bierut nie skorzystał z prawa łaski. Wyrok wykonano 30 marca 1953. Po wieloletnich staraniach rodzinie udało się ustalić miejsce pochówku w Kwaterze „na Łączce”, gdzie na ogólnym pomniku znajduje się także jego klepsydra.

</doc>
<doc id="1585540" url="https://pl.wikipedia.org/wiki?curid=1585540" title="Barok sycylijski">
Barok sycylijski

Barok sycylijski – specyficzna odmiana architektury barokowej spotykana na Sycylii w XVII i XVIII wieku. Styl ten z jednej strony ma cechy charakterystyczne baroku, takie jak przesyt krzywizn i ornamentów, z drugiej strony wyróżnia się na tle ówczesnej architektury europejskiej wykorzystaniem masek czy uśmiechniętych aniołków ("puttów") i generalnie dynamizmem niespotykanym nigdzie indziej. Do niedawna był mało zbadany, mało uznany i rzadko doceniany, mimo badań, prowadzonych przez Anthony'ego Blunta w latach 60. XX wieku Ten typ baroku nadaje architekturze Sycylii wyraźną własną charakterystykę.
Barok sycylijski powstał na skutek potężnego lokalnego trzęsienia ziemi w 1693 roku, które spowodowało konieczność odbudowy wielu budynków. Przed tą datą styl barokowy był niemal niezauważalny na wyspie i reprezentował w zasadzie styl mieszany i naiwny, który czerpał więcej z dziedzictwa architektonicznego wyspy, niż z dzieł wielkich architektów baroku rzymskiego. Trzęsienie ziemi dało młodym architektom sycylijskim, z których wielu wykształciło się w Rzymie, idealny teren do wzniesienia budynków w bardziej wyrafinowanym stylu barokowym, modnym we Włoszech kontynentalnych. Ich dzieła, pełne innowacji stylistycznych, inspirowały innych miejscowych architektów, którzy w końcu wypracowali wspólną metodę: od 1730 roku nowe budowle na Sycylii były nadzorowane przez rodowitych architektów, doskonale zorientowanych w baroku do tego stopnia, że wypracowali własną szczególną i ograniczoną terytorialnie interpretację tego stylu. Od lat 80. XVIII wieku barok sycylijski popadł w zapomnienie, wyparty przez nowy modny styl - neoklasycyzm.
Barok sycylijski, tak bogaty w ornamenty i dekoracje, wiernie odzwierciedla społeczną historię wyspy w tamtej epoce i symbolizuje schyłek całej kasty szlacheckich mecenasów sztuki, którzy wówczas tracili znaczenie. Zjawisko schyłkowego baroku sycylijskiego trwało zaledwie pół wieku, lecz dało architekturze wyspy własną tożsamość, trwającą do dzisiaj.
Cechy charakterystyczne baroku sycylijskiego.
Architektura baroku to styl europejski, który powstał we Włoszech w XVII wieku, charakteryzujący się przede wszystkim przepychem, teatralnością, bogactwem form rzeźbiarskich i częstym wykorzystywaniem efektu "chiaroscuro" między światłem i cieniem w budowli. Barok sycylijski reprezentuje dużo więcej, niż tylko zbiór dzieł barokowych, przypadkowo wzniesionych na Sycylii i określany jest jako styl niezależny. Np. cechą baroku jest wznoszenie w tym stylu budynków, zamówionych przez Kościół rzymskokatolicki lub pałaców ("palazzi"), czyli arystokratycznych prywatnych rezydencji mieszkalnych średniej wielkości. Pierwsze dzieła baroku na Sycylii były niezgrabne, o złych proporcjach i nie wytrzymywały porównania ze wspaniałymi przykładami z Rzymu, Florencji lub Neapolu. Jednak od połowy XVIII wieku barok sycylijski osiągnął pełną indywidualność i odtąd wyróżniał się w większości przypadków dwoma lub trzema następującymi cechami:
Podsumowując, barok sycylijski nie może jednak być definiowany przez obecność jednego lub wielu elementów, wymienionych powyżej, ponieważ żaden z nich nie jest charakterystyczny tylko dla architektury sycylijskiej. Pełna i wyczerpująca ocena baroku sycylijskiego wymaga z pewnością rozpoznania niektórych cech charakterystycznych, lecz również wymaga oceny całości budowli i jej ducha, aby określić, czy krzywizny, rzeźby i dekoracje wykazują rzeczywiście tę płynność tak charakterystyczną dla sycylijskiego stylu życia.
Narodziny baroku sycylijskiego.
Sycylia, niewielka wyspa wulkaniczna w środkowej części Morza Śródziemnego, była kolonizowana przez starożytnych Greków, zarządzana silną ręką przez Rzymian, podporządkowana Cesarstwu Bizantyjskiemu, podbita przez ludy barbarzyńskie, przekształcona w emirat muzułmański, następnie w księstwo normandzkie i przekazana Hohenstaufom, potem rządzona przez Plantagenetów i w końcu przez Hiszpanię. Następnie wyspa przeszła po rządy Burbonów neapolitańskich, a ostatecznie została przyłączona do Królestwa Włoch w 1860 roku. Sycylijczycy asymilowali w ten sposób liczne kultury, co tłumaczy dużą różnorodność architektoniczną wyspy.
Innowacyjna forma architektury dekoracyjnej i klasycystycznej, charakterystyczna dla Sycylii, zaczęła pojawiać się w latach 30. XVI wieku Pod silnym wpływem zrujnowanych budowli greckich oraz wzniesionych na wyspie normandzkich katedr, ta nowa forma zaczęła przyswajać motywy architektoniczne, typowe dla sztuki starożytnej Grecji, takie jak klucz grecki. Wpływ sztuki normandzkiej odzwierciedlił się w zastosowaniu łuku i w ważnej funkcji okien.
Ta powstająca architektura jest pod wieloma względami wyjątkowa: przeciwnie, niż w Europie kontynentalnej, nie miała źródła w architekturze odrodzenia, lecz stanowiła w rzeczywistości rozwiniętą formę gotyku normandzkiego. Sztuka odrodzenia zaledwie zaznaczyła się na Sycylii, nawet w stołecznym mieście Palermo, jedynym dziełem z okresu "Cinquecento" jest fontanna, przywieziona z Florencji, gdzie zbudowano ją dwadzieścia lat wcześniej. ("ilustracja nr 5")
Niepopularność stylu renesansowego na Sycylii nie wynikała w żadnym wypadku z ignorancji. Antonello Gagini był zaangażowany w budowę kościoła "Santa Maria di Porto Salvo" aż do swej śmierci w 1536. Został zastąpiony przez architekta Antonia Scaglione, który porzucił styl renesansowy i zakończył budowę w stylu normandzkim.
Dziedzictwo.
Barok sycylijski jako styl architektoniczny jest dziś poznany całkowicie, głównie dzięki badaniom Anthony'ego Blunta, który jest jednym z nielicznych badaczy szczególnie zainteresowanych tym stylem.
Większość pałaców barokowych pozostawała w rękach prywatnych jeszcze w XIX wieku. Stan ten się zmieniał w miarę jak stara arystokracja żeniła się z burżuazją, popadając jednocześnie w długi. Tylko nieliczne familie utrzymały własność swoich rodowych siedzib do dzisiaj. Jeśli chodzi o barokowe kościoły, to dzięki pobożności Sycylijczyków wiele z nich jest czynnych do dzisiaj.
Degradacja i obecny straszny stan tak wielu "palazzi" nie mogą być po prostu atrybuowane brakiem opieki ze strony właścicieli tych obiektów, ale również brakiem woli politycznej Włoskiej Partii Socjalistycznej. Niektóre z najpiękniejszych willi lub najpiękniejszych pałaców, w tym także Pałacu księcia Lampedusy w Palermo są ciągle w ruinach od czasu bombardowań przez lotnictwo amerykańskie w 1943 roku. Często nic nie zostało zrobione, aby odrestaurować lub też nawet zachować to co po nich pozostało. Jeśli chodzi o budynki, które przetrwały II wojnę światową, często były one adaptowane na lokale biurowe lub mieszkalne, co implikuje ich rozczłonkowanie, podziały lub też sprzedaż wnętrz barokowych.
W przeciwieństwie do tego co można zobaczyć w Wielkiej Brytanii, ci nieliczni reprezentanci arystokracji sycylijskiej zamieszkujący wciąż w "palazzi" nie poszli drogą de-naturalizacji ich sadów poprzez umieszczanie tam np. dzikich zwierząt w celu przyciągnięcia zaciekawienia turystów. Ostatni książęta, markizowie czy hrabiowie z Sycylii preferują często żyć w oddaleniu, w otoczeniu piękna. Właściciele oraz władza publiczna zaczynają mimo wszystko chcieć zabezpieczyć zachowanie tego dziedzictwa historii Sycylii.
Sycylijskie pałace barokowe, korzystając z magnesu turystycznego wyspy, otwierają progresywnie swoje bramy na publiczność ciekawą i zamożną, dotychczas przede wszystkim Amerykanie lub Brytyjczycy raczej niż Włosi. Jeszcze kilka lat wcześniej, sala balowa pałacu Gangi była jedyna w regionie, która mogła się poszczycić faktem, że była miejscem kręcenia filmu, podczas gdy dziś duża liczba salonów i sal balowych zaczynają przyjmować różnego rodzaju wydarzenia prywatne lub publiczne. 
Niektóre palazzi oferują nawet usługi typu « Bed and Breakfast » dla odwiedzających przejezdnie, nawiązując w ten sposób do wielkiej tradycji gościnności, dla której były one zaprojektowane.

</doc>
<doc id="1585542" url="https://pl.wikipedia.org/wiki?curid=1585542" title="Remy Riou">
Remy Riou



</doc>
<doc id="1585544" url="https://pl.wikipedia.org/wiki?curid=1585544" title="Alan McLoughlin">
Alan McLoughlin

Alan Francis McLoughlin (ur. 20 kwietnia 1967 w Manchesterze, zm. 4 maja 2021) – irlandzki piłkarz grający na pozycji środkowego pomocnika.
Kariera klubowa.
Karierę piłkarską rozpoczął w Manchesterze United. W 1985 roku awansował nawet do kadry pierwszego zespołu, jednak nie zdołał zadebiutować w Division One. W 1986 roku odszedł więc do Swindon Town, grającego w Division Three. Początkowo jednak nie wywalczył miejsca w składzie zespołu prowadzonego przez Lou Macariego i w 1987 roku został wypożyczony do Torquay United, w którym spędził cały rok. W 1988 roku wrócił do Swindon i do 1990 roku grał z nim w Division Two.
W grudniu 1990 McLoughlin przeszedł za milion funtów do Southampton F.C. z Division One. W pierwszej lidze Anglii swój debiut zaliczył 15 grudnia w meczu przeciwko Aston Villi (1:1). W 1991 roku został wypożyczony do tego zespołu, jednak nie rozegrał żadnego spotkania i wrócił do Southampton.
W lutym 1992 roku został zawodnikiem Portsmouth F.C. Tam spędził dużą część swojej kariery i grał tam przez 9 sezonów. Wystąpił w ponad 300 meczach i zdobył dla "The Pompeys" ponad 50 goli. W grudniu 1999 roku trafił do Wigan Athletic za ćwierć miliona funtów. Jednak z powodu kontuzji grał w małej ilości meczów i w 2001 roku odszedł do Rochdale A.F.C., grającego w Division Three. Z kolei w sezonie 2002/2003 był piłkarzem amatorskiego Forest Green Rovers, w barwach którego zakończył karierę piłkarską.
Kariera reprezentacyjna.
W reprezentacji Irlandii zadebiutował 2 czerwca 1990 roku w wygranym 3:0 towarzyskim spotkaniu z Maltą. W tym samym roku został powołany przez selekcjonera Jacka Charltona do kadry na mundial we Włoszech. Na tym turnieju zaliczył dwa spotkania: zremisowane 1:1 z Anglią i 0:0 z Egiptem. Z kolei w 1994 roku na Mistrzostwa Świata w USA był rezerwowym nie rozegrał żadnego meczu. Karierę reprezentacyjną zakończył w 1999 roku, a w drużynie narodowej rozegrał 42 meczów i zdobył 2 gole.

</doc>
<doc id="1585545" url="https://pl.wikipedia.org/wiki?curid=1585545" title="Laura Spelman Rockefeller">
Laura Spelman Rockefeller

Laura Celestia Spelman Rockefeller (ur. 9 września 1839, zm. 12 marca 1915) - nazywana Cettie, prowadziła działalność filantropijną, była żoną założyciela Standard Oil Company Johna D. Rockefellera.
Życiorys.
Laura urodziła się Wadsworth w Ohio w 1839 roku w rodzinie Harveya Buel Spelmana i Lucy Spelman Henry, którzy przeprowadzili się do Ohio z Massachusetts. Jej ojciec był abolicjonistą i działał w polityce oraz w Kościele Kongregacyjnym. Później Spelmanowie przeprowadzili się do Cleveland, gdzie Laura uczęszczała do szkoły. Tutaj też poznała swego przyszłego męża Johna Rockefellera. Po ukończeniu szkoły w tym mieście Cettie wyjechała do szkoły znajdującej się w Nowej Anglii, aby przygotowywać się do roli nauczycielki.
Po ślubie z Johnem w 1864 roku całkowicie poświęciła się rodzinie i działalności dobroczynnej. 
Miała pięcioro dzieci:
Laura Spelman Rockefeller umarła na atak serca w wieku 75 lat.
Linki zewnętrzne.
Biografia w archiwum Rockefellerów (en)

</doc>
<doc id="1585546" url="https://pl.wikipedia.org/wiki?curid=1585546" title="HoMM IV">
HoMM IV



</doc>
<doc id="1585553" url="https://pl.wikipedia.org/wiki?curid=1585553" title="Bylica estragon">
Bylica estragon



</doc>
<doc id="1585558" url="https://pl.wikipedia.org/wiki?curid=1585558" title="Tadeusz Moszyński (poseł)">
Tadeusz Moszyński (poseł)

Tadeusz Moszyński (ur. 30 czerwca 1948 w Gdańsku, zm. 24 września 2006) – polski polityk, geograf, poseł na Sejm II kadencji.
Życiorys.
Ukończył w 1980 studia na Wydziale Matematyczno-Przyrodniczym Wyższej Szkoły Pedagogicznej w Kielcach. Pracował na tej uczelni, zaangażował się także w działalność „Solidarności”, stając na czele komisji zakładowej związku w WSP. Z powodów politycznych został zwolniony z pracy, założył wówczas prywatny warsztat naprawy sprzętu domowego.
W 1990 współtworzył Ruch Obywatelski Akcję Demokratyczną, nie przystąpił jednak do powstałej na bazie m.in. ROAD Unii Demokratycznej. W latach 1993–1997 sprawował mandat posła II kadencji, wybranego w okręgu kieleckim z listy Unii Pracy (kierował regionalnymi strukturami tego ugrupowania). Zasiadał w Komisji Transportu, Łączności, Handlu i Usług oraz w Komisji Stosunków Gospodarczych z Zagranicą. W kolejnych wyborach parlamentarnych nie uzyskał mandatu, odszedł później z UP wraz z Ryszardem Bugajem. Po zakończeniu pracy w Sejmie był zatrudniony m.in. w administracji samorządowej.
Pochowany na cmentarzu komunalnym w Cedzynie.

</doc>
<doc id="1585560" url="https://pl.wikipedia.org/wiki?curid=1585560" title="Cudotwórczyni (film 1962)">
Cudotwórczyni (film 1962)

Cudotwórczyni (oryg. "The Miracle Worker") – amerykański film biograficzny z 1962 roku w reżyserii Arthura Penna. Scenariusz filmu jest oparty na sztuce teatralnej pod tym samym tytułem, która z kolei powstała na podstawie autobiografii Helen Keller.
Nagrody i nominacje.
35. ceremonia wręczenia Oscarów
20. ceremonia wręczenia Złotych Globów
16. ceremonia wręczenia nagród Brytyjskiej Akademii Filmowej

</doc>
<doc id="1585564" url="https://pl.wikipedia.org/wiki?curid=1585564" title="Frank Luke">
Frank Luke

Frank Luke Jr. (ur. 19 maja 1897 w Phoenix, zm. 29 września 1918 w okolicach Murvaux) – amerykański as myśliwski z czasów I wojny światowej. Był specjalistą w niszczeniu balonów obserwacyjnych, które stanowiły 14 z jego zwycięstw. Należał do grona asów posiadających tytuł honorowy Balloon Buster.
Wyszkolenie.
Frank Luke urodził się w Phoenix w stanie Arizona. We wrześniu 1917 wstąpił do US Army Signal Corps, które szkoliło pilotów wojskowych w School of Military Aeronautics w Austin w stanie Texas; następnie szkolił się w San Diego. Szkolenie bojowe odbył we Francji. W sierpniu 1918 otrzymał przydział do 27 eskadry, należącej do 1 Grupy Pościgowej.
Kariera pilota myśliwskiego.
Pierwsze zwycięstwo odniósł na początku września, niszcząc niemiecki balon obserwacyjny. W połowie miesiąca miał już 11 zestrzeleń. Największy sukces odniósł 18 września, zestrzeliwując dwa balony i trzy samoloty. Nie był jednak z tego powodu szczęśliwy, ponieważ stracił przyjaciela Josepha Wehnera, również asa myśliwskiego, posiadającego tytuł Balloon Buster.
Od tej pory walczył z jeszcze większą brawurą, wielokrotnie wracając na samolotach tak uszkodzonych ogniem wroga, że nadających się już tylko do kasacji.
Ostatnia walka.
29 września 1918 w rejonie Murvaux Frank Luke zaatakował i zapalił trzy "Dracheny". Podczas walki jego SPAD S.XIII został trafiony przez obronę przeciwlotniczą, a sam Luke odniósł rany. Mimo to walczył nadal, atakując oddziały niemieckiej piechoty. Podczas kolejnego nawrotu silnik samolotu zgasł i Luke musiał lądować awaryjnie w polu. Otoczony przez niemieckich piechurów, nie zamierzając się poddać, Frank Luke wyciągnął swojego Colta i zaczął strzelać. Żołnierze niemieccy odpowiedzieli ogniem i jedna z kul ugodziła śmiertelnie Amerykanina.
Za swoje czyny Frank Luke został pośmiertnie odznaczony najwyższym amerykańskim wyróżnieniem – Medalem Honoru.

</doc>
<doc id="1585565" url="https://pl.wikipedia.org/wiki?curid=1585565" title="Gunnar Sauer">
Gunnar Sauer

Gunnar Sauer (ur. 11 czerwca 1964 w Cuxhaven) – niemiecki piłkarz występujący na pozycji obrońcy.
Kariera klubowa.
Sauer zawodową karierę rozpoczynał w Werderze Brema. Debiut w Bundeslidze zaliczył 8 czerwca 1985 w przegranym 0:2 meczu z Borussią Dortmund. W sezonie 1984/1985 wywalczył z Werderem wicemistrzostwo Niemiec. W kolejnym sezonie ponownie wywalczył z Werderen wicemistrzostwo Niemiec. 10 kwietnia 1987 w wygranym 4:1 spotkaniu z Eintrachtem Frankfurt strzelił pierwszego gola w trakcie gry w Bundeslidze. W sezonie 1987/1988 zdobył z zespołem mistrzostwo Niemiec. W tym samym sezonie jego klub wywalczył Superpuchar Niemiec. W 1991 zdobył z Werderem Puchar Niemiec, w 1992 Puchar Zdobywców Pucharów, w 1994 ponownie Puchar Niemiec, a w 1995 po raz trzeci wywalczył z nim wicemistrzostwo Niemiec.
W 1996 roku odszedł do drugoligowej Herthy Berlin. W sezonie 1996/1997 awansował z nią do Bundesligi, ale nie rozegrał tam żadnego spotkania w barwach Herthy. W styczniu 1998 roku przeszedł do VfB Leipzig, grającego w 2. Bundeslidze. Do końca sezonu 1997/1998 rozegrał tam 12 ligowych spotkań. Latem 1998 roku został zawodnikiem zespołu Regionalligi - VfB Oldenburg, w którym w 1999 roku zakończył karierę.
Kariera reprezentacyjna.
W 1988 roku Sauer został powołany do reprezentacji Niemiec na Mistrzostwa Europy. Nie rozegrał na nich żadnego spotkania, a Niemcy dotarły w nim po półfinału. W tym samym roku był uczestnikiem Letnich Igrzyskach Olimpijskich w 1988 roku, na których Niemcy zajęli 3. miejsce. W drużynie narodowej Sauer nie zagrał ani razu.

</doc>
<doc id="1585566" url="https://pl.wikipedia.org/wiki?curid=1585566" title="Walter Georgi">
Walter Georgi

Walter Georgi (ur. 24 kwietnia 1889 w Heidelbergu, zm. 3 kwietnia 1920 we Frankfurcie nad Menem) – niemiecki lekarz, mikrobiolog. Jego bratem był neuropsychiatra Felix Georgi (1893-1965).
Studiował w Zurychu, Fryburgu Bryzgowijskim, Kilonii i Monachium, w 1912 roku na Uniwersytecie w Monachium otrzymał tytuł doktora medycyny. Od 1917 roku był asystentem w Instytucie Terapii Eksperymentalnej u Hansa Sachsa we Frankfurcie nad Menem, w 1919 roku habilitował się w zakresie immunologii. Razem z Sachsem opracował tzw. test Georgiego-Sachsa, stosowany w diagnostyce kiły.

</doc>
<doc id="1585568" url="https://pl.wikipedia.org/wiki?curid=1585568" title="Puchar Narodów Oceanii w Piłce Ręcznej Mężczyzn 2008">
Puchar Narodów Oceanii w Piłce Ręcznej Mężczyzn 2008

Puchar Narodów Oceanii w piłce ręcznej mężczyzn 2008 (2008 Handball Pacific Cup) – odbył się w dniach 7–10 kwietnia 2008 roku w Wellington w Nowej Zelandii. Wszystkie mecze rozgrywane były w hali TSB Bank Arena. Do turnieju przystąpiły cztery reprezentacje narodowe – Australia, Nowa Kaledonia, Nowa Zelandia oraz Wyspy Cooka. Turniej pełnił jednocześnie rolę eliminacji strefowych do mistrzostw świata 2009 w Chorwacji – zwycięski zespół otrzymywał bezpośredni awans. Jednakże wiadomo było, że reprezentacja Nowej Kaledonii, której federacja nie jest zrzeszona w IHF, nie będzie przez to mogła występować w mistrzostwach świata, toteż w wypadku jej zwycięstwa w turnieju, awans otrzymałaby (jak się też stało) ekipa z drugiego miejsca.

</doc>
<doc id="1585571" url="https://pl.wikipedia.org/wiki?curid=1585571" title="Medal za Humanitarną Służbę">
Medal za Humanitarną Służbę

Medal za Humanitarną Służbę (ang. "Humanitarian Service Medal") – został ustanowiony przez prezydenta Geralda Forda 19 stycznia 1977. Jest on przyznawany członkom sił zbrojnych USA wszystkich formacji, oraz cywilom za działania o charakterze humanitarnym.
Okrągły medal przedstawia wizerunek ułożonej pod kątem otwartej ku górze dłoni. Na rewersie umieszczona ukośnie gałązka dębu, ponad nią napis "For Humanitarian Service", a poniżej niej na otoku napis "United States Armed Forces". Wstążka w kolorze błękitnym z granatowym pasem pośrodku i fioletowymi na obrzeżach. Między fioletowymi obrzeżami a błękitem biała linia podziału. Kolejne odznaczenia są zaznaczane przy pomocy brązowych gwiazdek (pięć brązowych gwiazdek jest zastępowanych przez jedną srebrną).

</doc>
<doc id="1585573" url="https://pl.wikipedia.org/wiki?curid=1585573" title="Aphyosemion australe">
Aphyosemion australe



</doc>
<doc id="1585578" url="https://pl.wikipedia.org/wiki?curid=1585578" title="Alan Kernaghan">
Alan Kernaghan

Alan Nigel Kernaghan (ur. 25 kwietnia 1967 w Otley) – piłkarz irlandzki grający na pozycji środkowego pomocnika.
Kariera klubowa.
Karierę piłkarską Kernaghan rozpoczął w klubie Middlesbrough F.C. W 1984 roku trafił do kadry pierwszej drużyny, a 9 lutego 1985 zadebiutował w Division Two w przegranym 0:1 meczu z Notts County. W 1986 roku spadł z „Boro” do Division Three, ale potem przez dwa lata z rzędu wywalczył awanse, najpierw do Division Two, a następnie do Division One. W latach 1989–1991 ponownie grał z Middlesbrough w Division Two. Od stycznia do maja 1991 Alan był wypożyczony do Charlton Athletic, a następnie wrócił do Middlesbrough i w sezonie 1992/1993 wystąpił z nim w nowo powstałej Premiership. W barwach „Boro” rozegrał 202 mecze i zdobył 16 goli.
We wrześniu 1993 roku Kernaghan został sprzedany za 1,6 miliona funtów do Manchesteru City. Przez dwa sezony grał z City w Premiership (debiutował 20 września w przegranym 0:1 meczu z Wimbledonem), a następnie bywał wypożyczany do innych klubów. W 1994 roku przebywał na wypożyczeniu w Boltonie Wanderers (Division One), w 1996 – w Bradford City (Division Two), a w 1997 w szkockim St. Johnstone F.C. W 1997 roku został do niego sprzedany i występował tam do 2001 roku.
Następnie Kernaghan przeszedł do Brechin City grającego w Scottish Third Division. Jeszcze w 2001 roku odszedł do Clyde F.C. i przez trzy sezony wybiegał na boiska First Division. W 2004 roku trafił do Premier League, gdy został zawodnikiem Livingston F.C. Po pół roku przeszedł do Falkirk F.C., a karierę piłkarską kończył w 2006 roku jako piłkarz Dundee F.C.
Kariera reprezentacyjna.
W reprezentacji Irlandii Kernaghan zadebiutował 9 września 1992 roku w wygranym 4:0 spotkaniu eliminacji do Mistrzostw Świata w USA z Łotwą. W 1994 roku został powołany przez selekcjonera Jacka Charltona do kadry na ten mundial, ale nie rozegrał żadnego spotkania. Karierę reprezentacyjną zakończył w 1996 roku, a w drużynie narodowej rozegrał 26 meczów.

</doc>
<doc id="1585583" url="https://pl.wikipedia.org/wiki?curid=1585583" title="Kurt von Döring">
Kurt von Döring



</doc>
<doc id="1585584" url="https://pl.wikipedia.org/wiki?curid=1585584" title="Rockefellerowie">
Rockefellerowie

Rockefellerowie – amerykańska rodzina przedsiębiorców i filantropów pochodzenia niemieckiego. Jej współczesna historia rozpoczyna się wraz z osobą Johna D. Rockefellera, który wraz ze swym bratem Williamem założył jedno z największych przedsiębiorstw przemysłu naftowego Standard Oil Co. Przedsiębiorstwo w maksymalnym rozkwicie, przypadającym na przełom XIX i XX wieku, w 1880 r. przerabiało 95% ropy naftowej wydobywanej w Stanach Zjednoczonych. Rodzina ta znana jest w USA ze swej współpracy finansowej z bankiem Chase Manhattan Bank, teraz JP Morgan Chase. 
Swą fortunę wykorzystali do ustanowienia licznych instytucji pożytku publicznego, m.in. Fundację Rockefellera oraz rozwój idei tzw. think tanków – Council on Foreign Relations.

</doc>
<doc id="1585586" url="https://pl.wikipedia.org/wiki?curid=1585586" title="Jacek Licznerski">
Jacek Licznerski

Jacek Licznerski (ur. 24 stycznia 1965) – polski lekkoatleta specjalizujący się w biegach sprinterskich.
Czterokrotny medalista mistrzostw Polski (w latach 1985-1986). Dwukrotny mistrz kraju w hali na dystansie 200 metrów. W 1986 startował bez powodzenia w halowych mistrzostwach Europy w Madrycie. Kilkukrotny reprezentant kraju w meczach międzypaństwowych. Startował w barwach Startu Elbląg i Legii Warszawa. Rekordy życiowe: bieg na 100 m – 10,59 (16 czerwca 1986, Warszawa); bieg na 200 m – w hali 21,26 (1986) i na stadionie 21,15 (28 lipca 1985, Warszawa). 
Brat Zenona – olimpijczyka.

</doc>
<doc id="1585587" url="https://pl.wikipedia.org/wiki?curid=1585587" title="Snieżynsk">
Snieżynsk

Snieżynsk (ros. Снежинск) – miasto zamknięte w rosyjskim Obwodzie Czelabińskim. 
Znane oryginalnie jako Czelabińsk-70 (ru. Челябинск-70), miasto zostało założone w 1957 roku jako siostrzany kompleks radzieckiego programu nuklearnego w Sarowie. Leży na południowym brzegu jeziora Sinar i znajduje się 105 km od Swierdłowska (obecnie Jekaterynburg) i 123 km od Czelabińska.
Nazwa została zmieniona na Snieżynsk po upadku ZSRR w 1991 roku, a status jako miasto było przyznane dopiero 8 listopada 1993. Populacja w 2002 wynosiła 50 451 mieszkańców.
Obecnie miasto nadal funkcjonuje jako drugie centrum naukowe rosyjskiego programu nuklearnego, pozostające w gestii Federalnej Agencji Energii Atomowej Rosatom (Государственная корпорация по атомной энергии «Росатом»).

</doc>
<doc id="1585590" url="https://pl.wikipedia.org/wiki?curid=1585590" title="Lisbet Guldbaek">
Lisbet Guldbaek

Lisbet Guldbaek (ur. 10 kwietnia 19?? roku w Aalborgu) – francuska piosenkarka duńskiego pochodzenia. 
Pochodzi z Aalborg w Jutlandii. Debiutowała na scenie w wieku jedenastu lat w duńskim musicalu "Annie". Potem śpiewała jako chórzystka w musicalu "Miss Nitouche" i gra główną rolę w "Ikke Mun nu nu". W wieku 18-19 lat przeprowadziła się do Paryża i od 1989 roku zaczęła śpiewać w zespole. Wraz z orkiestrą występowała w restauracjach Hollywood Savoy. animowanym "Dawno temu w Ameryce" ("Il était une fois en Amérique") i "Odkrywcy" ("Les découvreurs") z muzyką Michela Legranda, amerykańskim serialu "Ring" ("The Ring"). Brała udział w kilku reklamach. Prowadziła paryski Jazz Club w Hôtel Méridien. Grała w musicalach: "Broadway muzyczny" ("Broadway musical"), "Twist Lata" (1997), "Nine" (1997) w Folies Bergère, "Gorączka lat 80." ("La fièvre des années 80", 1999) i jednym z największych muzycznych "Dziesięć przykazań" ("Les Dix Commandements", 2000-2003) jako egipska księżniczka Bithia, przybrana matka Mojżesza.
Współpracowała z orkiestrą w programie "Nulle Part Ailleurs". Zajęła się dubbingiem, użyczyła swojego głosu w francuskiej wersji filmu animowanego Walt Disney Animation Studios "Tarzan" (1999) i "Kopciuszek 2" ("Cendrillon 2", 2002). 
Linki zewnętrzne.
 

</doc>
<doc id="1585594" url="https://pl.wikipedia.org/wiki?curid=1585594" title="William Rockefeller">
William Rockefeller

William Avery Rockefeller Jr. (ur. 31 maja 1841, zm. 24 czerwca 1922) – amerykański finansista, współzałożyciel firmy Standard Oil Co. ze starszym bratem Johnem D. Rockefellerem. Był synem Williama Avery Rockefellera, Sr i Elizy (z domu Davison) Rockefeller. 
Miał sześcioro dzieci:

</doc>
<doc id="1585595" url="https://pl.wikipedia.org/wiki?curid=1585595" title="Maria Portugalska">
Maria Portugalska

Maria Portugalska (ur. 9 lutego 1313, zm. 18 stycznia 1357 w Évorze) – infantka portugalska, pierwsza córka króla Alfonsa IV i królowej Beatrycze Kastylijskiej. Dziadkami po matce byli Sancho IV Odważny i Maria de Molina.
W 1328 roku poślubiła Alfonsa XI przez co stała się królową Kastylii i Leónu. Para miała dwójkę synów:
Maria została pochowana w kaplicy królewskiej w katedrze w Sewilli.

</doc>
<doc id="1585596" url="https://pl.wikipedia.org/wiki?curid=1585596" title="Kenneth Erskine">
Kenneth Erskine

Kenneth Erskine (ur. 1 lipca 1963 w Londynie) – brytyjski seryjny morderca zwany Dusicielem ze Stockwell. W 1986 roku zgwałcił i zamordował w Londynie siedem starszych osób.
Erskine był bezdomnym alkoholikiem. Morderstw dokonał w północnych i południowych dzielnicach Londynu. Włamywał się do mieszkań, w których wiedział, że będą przebywać starsze osoby, następnie gwałcił je (w tym mężczyzn) i dusił. Wychodząc, zabierał ze sobą wartościowe przedmioty (np. biżuterię).
Za siedem morderstw, Erskine został skazany na karę dożywocia. O zwolnienie warunkowe będzie się mógł ubiegać najwcześniej w 2028 roku, gdy będzie miał 65 lat. Do dziś, podejrzewa się, że Erskine jest winnym czterech innych morderstw dokonanych na staruszkach na początku lat 80. w Londynie. W 2008 roku u Erskine stwierdzono chorobę psychiczną, przez co został umieszczony w szpitalu pod specjalnym nadzorem Broadmoor Hospital w Crowthorne.

</doc>
<doc id="1585600" url="https://pl.wikipedia.org/wiki?curid=1585600" title="Sook-Yin Lee">
Sook-Yin Lee

Sook-Yin Lee – kanadyjska osobowość medialna – aktorka, reżyser filmowa, spikerka radiowa, urodzona w Vancouver w Kolumbii Brytyjskiej. Znana także pod pseudonimami "Sook" i "S.Y.L."
Życiorys.
Dorastała w rodzinie mówiącej w języku kantońskim. Jej ojciec pochodzi z Hongkongu, a matka – z Chińskiej Republiki Ludowej. Zainteresowanie odnalazła w sztuce – w muzyce i w filmie. Była członkinią – wokalistką – zespołu o nazwie Bob's Your Uncle, grającego rock alternatywny, z którym od 1985 do 1993 roku wydała cztery albumy. Gdy grupa się rozpadła, Lee rozpoczęła karierę solową, wydając dwie płyty ("Lavinia's Tongue" oraz "Wigs 'n Guns"), a także udzielając się jako aktorka teatralna, telewizyjna i filmowa. Obecnie jest wokalistką w zespole Slan.
W 1995 roku została Video Jockeyem kanadyjskiej anglojęzycznej stacji telewizyjnej MuchMusic, zlokalizowanej w Toronto w prowincji Ontario. Lee została prowadzącą programu "The Wedge", który zadebiutował w roku 1992 i zajmował się muzyką alternatywną. Artystka zdeklarowała się jako biseksualistka. W 1995 roku, w dniu, w którym orientacja seksualna została uwzględniona w Kanadyjskiej Karcie Praw i Swobód przez Sąd Najwyższy w Kanadzie, Lee, w ramach świętowania podjętej decyzji, pocałowała kobietę na żywo w telewizji. Następnie, w 1997 roku, pojawiła się w magazynie LGBT "Xtra!".
Po opuszczeniu MuchMusic w 2001 roku, najpierw wybrała się w podróż do Kostaryki, a wkrótce potem została spikerką radiową w CBC Radio One. W sobotnie wieczory prowadziła magazyn "Definitely Not the Opera" (DNTO), zajmujący się popkulturą. W międzyczasie wciąż udzielała się jako aktorka, lecz swoją najpopularniejszą rolę odegrała dopiero w 2003 roku w filmie Johna Camerona Mitchella "Shortbus", w którym wcieliła się w postać Sofii, terapeutki seksualnej, tkwiącej w nieszczęśliwym związku. CBC zwolniło artystkę po przyjęciu roli w tym filmie (wydanym trzy lata później, w 2006 roku), ponieważ zawierał on zbyt śmiałe sceny – nieudawane sekwencje stosunków płciowych oraz masturbacji, także z udziałem Lee. Radio CBC pozwoliło artystce ponownie wstąpić w swoje szeregi, gdy wstawili się za nią tacy artyści jak Julianne Moore, Francis Ford Coppola, Yoko Ono i Michael Stipe. W 2006 roku podczas International Cinephile Society Awards Lee została wyróżniona nagrodą dla najlepszej aktorki drugoplanowej. Wspólnie z innymi członkami obsady filmu została również nominowana do nagrody Gotham w kategorii Najlepszy zespół aktorski.
Wiosną 2004 roku została prowadzącą i współproducentką serii stacji CBC Television pt. "The Greatest Canadian".

</doc>
<doc id="1585601" url="https://pl.wikipedia.org/wiki?curid=1585601" title="Kia Clarus">
Kia Clarus



</doc>
<doc id="1585603" url="https://pl.wikipedia.org/wiki?curid=1585603" title="Contre coup">
Contre coup

Contre coup – uraz głowy występujący po drugiej stronie względem miejsca uderzenia. Uraz występujący w miejscu uderzenia głowy o obiekt określa się jako coup. Urazy coup i contre coup wiążą się z wystąpieniem stłuczenia mózgu. Przy urazie głowy może powstać tylko jeden z nich lub oba naraz. Uraz coup jest charakterystyczny dla uderzenia poruszającego się obiektu w nieruchomą głowę, podczas gdy urazy contre coup zwykle powstają kiedy poruszająca się głowa uderza w nieruchomy obiekt.

</doc>
<doc id="1585605" url="https://pl.wikipedia.org/wiki?curid=1585605" title="Uraz contre coup">
Uraz contre coup



</doc>
<doc id="1585606" url="https://pl.wikipedia.org/wiki?curid=1585606" title="Kia Credos">
Kia Credos

Kia Credos – samochód osobowy klasy średniej produkowany pod południowokoreańską marką Kia w latach 1995 – 2001.
Historia i opis modelu.
Kia Credos została przedstawiona w 1995 roku jako następca rodziny modeli Concord i Capital, tym razem zyskując projekt nadwozia samodzielnie opracowany przez Kię. Charakterystycznymi elementami stylistyki stały się podłużne reflektory, chromowana atrapa chłodnicy, a także charakterystynie opadająca linia bagażnika z nisko osadzonymi, agresywnie ukształtowanymi lampami.
Pomimo samodzielnego projektu stylistycznego, pod kątem technicznym samochód kontynuował współpracę z japońską Mazdą, opierając się na platformie modelu Capella/626.
Lifting.
W 1998 roku Kia Clarus przeszła obszerną restylizację nadwozia, w ramach której pojazd zyskał bardziej awangardową stylizację. Z przodu pojawiły się bardziej agresywnie ukształtowane reflektory i bardziej owalna atrapa chłodnicy, za to tylna część nadwozia otrzymała bardziej foremne kształty z większymi, wyżej umieszczonymi lampami. Przy okazji restylizacji zdecydowano się także poszerzyć ofertę nadwoziową o odmianę kombi pod nazwą Kia Parktown, którą nadano modelowi w Korei Południowej. Na pozostałych rynkach samochód stanowił element gamy modelu Credos/Clarus.
Sprzedaż.
Jako Kia Credos samochód był sprzedawany nie tylko w Korei Południowej, ale i w Nowej Zelandii i Australii. W Europie i Ameryce Południowej pojazd nosił nazwę Kia Clarus, który objął także przedstawioną po modernizacji wersję kombi.
Wersje wyposażeniowe.
Pojazd wyposażony mógł być m.in. w system ABS, elektryczne sterowanie szyb, elektryczne sterowanie lusterek oraz światła przeciwmgłowe, a także klimatyzację.

</doc>
<doc id="1585607" url="https://pl.wikipedia.org/wiki?curid=1585607" title="Uraz coupe">
Uraz coupe



</doc>
<doc id="1585609" url="https://pl.wikipedia.org/wiki?curid=1585609" title="Obrażenia contre coup">
Obrażenia contre coup



</doc>
<doc id="1585610" url="https://pl.wikipedia.org/wiki?curid=1585610" title="Systematyka żółwi">
Systematyka żółwi

Systematyka żółwi – klasyfikacja biologiczna rzędu żółwi (Testudinata).
Żółwie (w tej systematyce nazwa ta odnosi się do kladu Testudinata "sensu" Joyce "et al." 2004, a nie do grupy Testudines, rozumianej tu jako grupa koronna kladu Testudinata) są taksonem monofiletycznym, a obecność pancerza jest definiującą go synapomorfią.
Historia.
Pierwsza w historii klasyfikacja zwierząt została napisana ok. 350 r. p.n.e. przez Arystotelesa i już tam zostały opisane żółwie, jako zwierzęta, które wysiadują jaja i żywią się rosą. Z kolei Cyceron w I w. p.n.e. opisuje je tymi słowami: „czworonogi, wolno kroczące, żyjące na swobodzie, niepokaźne, szorstkie w dotyku, z małą głową, łabędzią szyją, ponurym wzrokiem”.
Poniższa tabela zawiera autorów klasyfikacji współcześnie żyjących żółwi, oraz liczbę wymienionych gatunków.
Wobec upowszechnienia w ostatnich latach badań genetycznych, należy liczyć się z dalszymi zmianami w systematyce żółwi, ponieważ typy morfologiczne nie zawsze idą w parze z wynikami badań DNA określającymi filogenezę, czyli wzajemną bliskość poszczególnych gatunków.
Filogeneza.
Żółwie ze swoim pancerzem, są zwierzętami bardzo tajemniczymi, ponieważ nie przypominają żadnego innego stworzenia i wciąż nieznane jest ich dokładne pochodzenie. Pozycja filogenetyczna żółwi nie jest ustalona i pozostaje przedmiotem wielu sporów. W linneuszowskiej klasyfikacji żółwie należą do gromady gadów, niestety wraz z rozwojem nauki klasyfikacja ta powoli staje się nieaktualna. Zgodnie z teorią ewolucji wszystkie współcześnie żyjące organizmy mają wspólnego przodka, w związku z tym sztywna klasyfikacja Linneusza stwarza wiele niejasności, przedefiniowano więc tradycyjny podział. W chwili obecnej żółwie zaliczane są do gromady zauropsydów i podgromady anapsydów lub podgromady diapsydów z kladu Sauria, które wtórnie utraciły otwory skroniowe. Przyjmując, że żółwie są anapsydami uznaje się je wtedy za potomków Procolophonoidea lub parejazaurów albo za takson siostrzany do eunotozaura. W przypadku kiedy uznamy żółwie za diapsydy, mogą być one lepidozauromorfami blisko spokrewnionymi z zauropterygami lub lepidozaurami (jak sugerują analizy kladystyczne wykorzystujące cechy morfologiczne), lub też przedstawicielami archozauromorfów (jak sugerują badania genetyczne).
W przypadku żółwi, nie tylko kwestią sporną jest pozycja filogenetyczna rzędu, ale również klasyfikacja poszczególnych gatunków. Przedstawiony poniżej kladogram uwzględnia ważniejsze wymarłe taksony, oraz w prosty sposób obrazuje rozwój poszczególnych obecnie żyjących rodzin. Celowo nie zostały umieszczone nazwy gatunków.
Kladogram za: Eugene S. Gaffney
Alternatywny kladogram, za Joyce (2007). Definicje filogenetyczne kladów, których nazwy pojawiają się na poniższym kladogramie za: Joyce, Parham i Gauthier (2004) oraz Joyce (2007). Kladogramy różnią się m.in. pozycją filogenetyczną rodzajów "Proterochersis" i "Kayentachelys" oraz rodzin: Meiolaniidae (reprezentowanej na kladogramie Joyce’a przez gatunek "Meiolania platyceps"), Protostegidae (na kladogramie Joyce’a reprezentowanej przez gatunek "Santanachelys gaffneyi") i Chelydridae.
Analizy kladystyczne przeprowadzone przez Sterli (2010) sugerują, że bazalnymi przedstawicielami Testudinata nie należącymi do Testudines (poza taksonami, które miały taką pozycję filogenetyczną według analizy Joyce’a, 2007) były również rodziny: Protostegidae (reprezentowana w analizie przez "Santanachelys gaffneyi"), Plesiochelyidae, Pleurosternidae i Baenidae. Analiza Sterli wykorzystująca jedynie cechy morfologiczne potwierdziła, że Cryptodira i Pleurodira są taksonami monofiletycznymi; natomiast z analizy wykorzystującej zarówno cechy morfologiczne, jak i molekularne wynika, że Cryptodira są parafiletyczne, a klady: Trionychia, Kinosternoidea, Chelydridae, Testudinoidea i Chelonioidea są sukcesywnie bardziej odległymi grupami zewnętrznymi w stosunku do Pleurodira.
Uproszczone drzewo filogenetyczne współczesnych żółwi uzyskane w oparciu o badania molekularne według Crawforda i współpracowników (2015):

</doc>
<doc id="1585620" url="https://pl.wikipedia.org/wiki?curid=1585620" title="Anastasia Baburova">
Anastasia Baburova



</doc>
<doc id="1585623" url="https://pl.wikipedia.org/wiki?curid=1585623" title="Pomorzanin Toruń">
Pomorzanin Toruń



</doc>
<doc id="1585627" url="https://pl.wikipedia.org/wiki?curid=1585627" title="Johnny Dixon">
Johnny Dixon

Johnny Dixon (ur. 10 grudnia 1923, zm. 20 stycznia 2009) – angielski piłkarz występujący na pozycji napastnika, kapitan zespołu Aston Villa F.C. W barwach tej drużyny rozegrał 430 spotkań, zdobywając 144 gole. Z Aston Villą sięgnął m.in. po puchar Anglii w 1957 roku. Zakończył karierę w kwietniu 1961, później występował jeszcze okazjonalnie w drużynie oldbojów Aston Villi.

</doc>
<doc id="1585630" url="https://pl.wikipedia.org/wiki?curid=1585630" title="Dom Otto Gehliga">
Dom Otto Gehliga

Dom Otto Gehliga – budynek położony przy ulicy Tuwima 17 w Łodzi. Dom leży przy zabytkowym parku im. H. Sienkiewicza.
Historia.
Budynek należał do Otto Gehliga, architekta, twórcy projektów m.in. Pałacu Heinzla przy ulicy Piotrkowskiej 104 i starego budynku Filharmonii Łódzkiej.
Gehlig był autorem przebudowy domu przy Tuwima. Do pierwotnego domku dobudował symetrycznie z obu stron niskie parterowe pawilony z tarasami na dachach. Na dachu części środkowej pojawiły się lukarny. Obiekt zyskał kształt rezydencji.
Budynek wpisany jest do rejestru zabytków pod numerem A/28 z 1.06.2006.
W 2015, w ramach projektu Mia100 kamienic, łódzka pracownia architektoniczna RWSL opracowała pełną dokumentację projektową, która posłużyła do przywrócenia dawnej świetności willi. W tym samym roku rozpoczęto rewitalizację obiektu, którą zakończono w grudniu 2016 roku. W czasie remontu w budynku, na sufitach odkryto malowidła, które zostały poddane renowacji – częściowo w krakowskiej pracowni konserwatorskiej.
Architektura.
Rzadki w architekturze łódzkiej przykład wystroju o formach niemieckiego renesansu i niderlandzkiego manieryzmu.

</doc>
<doc id="1585631" url="https://pl.wikipedia.org/wiki?curid=1585631" title="29 Pułk Armat Polowych (austro-węgierski)">
29 Pułk Armat Polowych (austro-węgierski)

Pułk Armat Polowych Nr 29 (FKR. 29) – pułk artylerii polowej cesarskiej i królewskiej Armii.
Oddział został sformowany 1 stycznia 1894 roku, jako „29 Pułk Artylerii Dywizyjnej” (niem. "29 Divisionsartillerie Regiment") i pod tą nazwą funkcjonował do około 1907. Od około 1907 jednostka została przemianowana na 29 Pułk Armat Polowych (niem. "29 Feldkakonenregiment") 
W 1914 pułk stacjonował w Jarosławiu na terytorium 10 Korpusu. Pod względem taktycznym był podporządkowany komendantowi 2 Dywizji Piechoty, a pod względem szkolenia komendantowi 10 Brygady Artylerii Polowej w Przemyślu.
W 1916 oddział został przemianowany na Pułk Armat Polowych Nr 2. Równocześnie dotychczasowy Pułk Armat Polowych Nr 2 został przemianowany na Pułk Haubic Polowych Nr 5, a numer „29” otrzymał dotychczasowy Pułk Armat Polowych Nr 27.
W 1918 oddział został przemianowany na Pułk Artylerii Polowej Nr 2.

</doc>
<doc id="1585632" url="https://pl.wikipedia.org/wiki?curid=1585632" title="Infułat">
Infułat



</doc>
<doc id="1585635" url="https://pl.wikipedia.org/wiki?curid=1585635" title="Protonotariusz apostolski">
Protonotariusz apostolski

Protonotariusz apostolski – w Kościele katolickim urzędnik w kurii rzymskiej (protonotariusz "de numero") lub dawny tytuł honorowy (protonotariusz "supra numerum") prezbiterów. W Polsce z powodu byłego przywileju noszenia szat i oznak pontyfikalnych (biskupich) protonotariuszy apostolskich nazywano infułatami (od infuły).
Protonotariusz "de numero".
Protonotariusz apostolski "de numero" jest urzędnikiem kurii rzymskiej pełniącym funkcję notariusza papieskiego. Zgodnie ze starożytną tradycją urząd ten sprawuje siedmiu prezbiterów tworzących tzw. kolegium protonotariuszy. Do podstawowych obowiązków protonotariuszy należy sprawowanie pieczy nad dokumentacją papieża i Stolicy Apostolskiej w zakresie formalności prawnych i translacyjnych. Protonotariusze należą do najbliższych współpracowników papieża i są członkami tzw. rodziny papieskiej. Organizacja pracy protonotariuszy i zakresy ich obowiązków są zależne od ich przełożonego, którym jest prefekt Pałacu Apostolskiego. Protonotariusza powołuje i odwołuje papież. W chwili śmierci papieża protonotariusze tracą swój urząd, jednak w czasie wakansu Stolicy Apostolskiej mogą być wykorzystani przez kolegium kardynałów zgodnie z postanowieniami kolegium. Nowy papież powołuje protonotariuszy zgodnie z własnym uznaniem.
Protonotariusz apostolski ma przywilej uczestniczenia w papieskich celebrach oraz noszenia szat chóralnych, mianowicie: fioletowej sutanny lub czarnej sutanny ze sznurkami i rubinowymi obszyciami (oba typy sutanny nosi bez mucetu), mantoletu, rokiety, fioletowego pasa z frędzlami i biretu z czerwonym pomponem oraz fioletowej farioli.
Obecnie protonotariuszami "de numero" są:
Do kolegium protonotariuszy należał w latach 1996–1998 Stanisław Dziwisz.
Protonotariusz "supra numerum".
Protonotariusz "supra numerum" był tytułem honorowym przyznawanym prezbiterom przez papieża na podstawie wniosku ich biskupa ordynariusza. Prawo kanoniczne nie wyszczególnia żadnych cech lub zasług, którymi musiałby wykazać się kandydat do tytułu. Z tytułem honorowym nie są również związane żadne dodatkowe obowiązki. Godność protonotariusza "supra numerum" była najwyższym tytułem honorowym przewidzianym dla prezbiterów.
Protonotariusz apostolski "supra numerum" ma prawo używania szat chóralnych takich jak protonotariusz "de numero" z wyjątkiem mantoletu i biretu z czerwonym pomponem. Nie może jednak nosić na fioletowej sutannie rokiety.
Infułat – rys historyczny.
Na przestrzeni wieków, zwłaszcza w średniowieczu, wykształcił się obyczaj nadawania przywileju używania pontyfikalnych szat biskupich przez prezbiterów, którzy pełnili niektóre urzędy lub otrzymywali tytuły honorowe. Urzędem, który zwyczajowo związany były z tym przywilejem była funkcja opata. Niekiedy nadawano ten przywilej prepozytom (archiprezbiterom) lub całym kapitułom (tzw. "prealati mitrati"). Jeżeli przywilej noszenia szat biskupich związany był z urzędem, wówczas przysługiwał on wyłącznie sprawującemu urząd. W XVI wieku zrodził się obyczaj nadawania przez papieży honorowego tytułu protonotariusza apostolskiego, z którym wiązał się również przywilej noszenia szat biskupich.
Zwyczajowo i wyłącznie w Polsce wobec tych wszystkich uprzywilejowanych używano tytułu infułata. W innych krajach używało się oficjalnej nomenklatury rzymskiej.
Zaniepokojony zacieraniem się różnic pomiędzy szatami liturgicznymi biskupów i tych, którzy nimi nie są, papież Pius X wydał motu proprio ("Inter multiplices", 1905) regulujący podział protonotariuszy oraz ich przywilejów dotyczących strojów. Zgodnie z tym dokumentem protonotariusze dzielili się na:
Jednocześnie Pius X ograniczył insygnia biskupie stosowane przez protonotariuszy do prostej, białej mitry ("mitra simplex").
Kolejna zmiana w przywilejach była związana z postanowieniami soborowej konstytucji "Sacrosanctum concilium". Paweł VI w motu proprio ("Pontificalis Domus", 1968) zredukował tytuły honorowe protonotariuszy jedynie do stopnia "supra numerum".
W tym samym roku Paweł VI wydał motu proprio "Pontificalia Insignia" i ograniczył jeszcze bardziej przywileje związane ze stosowaniem stroju biskupiego przez tych, którzy biskupami nie są. Na mocy tego dekretu przywilej został utrzymany dla opatów i w pełni odebrany protonotariuszom.
W 2014 decyzją papieża Franciszka tytuł honorowy protonotariusza apostolskiego "supra numerum" został zniesiony.

</doc>
<doc id="1585637" url="https://pl.wikipedia.org/wiki?curid=1585637" title="Witalij Staruchin">
Witalij Staruchin

Witalij Wołodymyrowycz Staruchin (ukr. Віталій Володимирович Старухін, ros. Виталий Владимирович Старухин, "Witalij Władimirowicz Staruchin"; ur. 6 czerwca 1949 w Mińsku, Białoruska SRR, zm. 9 sierpnia 2000 w Doniecku, Ukraina) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dynama Mińsk (od 1960). W 1966 rozpoczął karierę piłkarską w juniorskiej drużynie Sputnik Mińsk. W latach 1968-1970 odbywał służbę wojskową w SKA Odessa, skąd w 1970 trafił do drużyny Budiwelnyk Połtawa. W latach 1973-1981 występował w Szachtarze Donieck, z którym zdobył puchar krajowy w 1980. Był wybrany najlepszym piłkarzem ZSRR w 1979. W 1979 również został najlepszym strzelcem Mistrzostw ZSRR. Kiedy w klubie została przyjęta strategia odmłodzenia był zmuszony w 1981 ukończyć karierę piłkarską w wieku 32 lat, chociaż mógł jeszcze pograć.
Kariera reprezentacyjna.
7 maja 1980 zadebiutował w radzieckiej reprezentacji w spotkaniu nieoficjalnym z NRD zremisowanym 2:2.
Kariera trenerska.
Po zakończeniu kariery zawodniczej od 1981 był trenerem w SDJuSzOR Donieck.
9 sierpnia 2000 zmarł w wieku 51 lat.

</doc>
<doc id="1585642" url="https://pl.wikipedia.org/wiki?curid=1585642" title="VII Brygada Piechoty (II RP)">
VII Brygada Piechoty (II RP)

VII Brygada Piechoty (VII BP) – brygada piechoty Wojska Polskiego II RP.
Historia.
VII BP sformowana została w kwietniu 1919 roku, w Małopolsce Wschodniej, w składzie 4 Dywizji Piechoty. Na początku września 1920 roku VII BP podporządkowana została dowódcy 6 Armii, przetransportowana koleją do Żółkwi i skierowana przeciwko sowieckiej 24 Dywizji Strzelców, która sforsowała Bug pod Krystynopolem. 3 września nawiązała kontakt z nieprzyjacielem, a II/14 pp atakiem na bagnety zdobył Kuliczków. Następnego dnia pod m. Rekliniec rozbiła sowiecki 215 pułk strzelców.
W pierwszej dekadzie lipca 1921 roku brygada przeniesiona została z terenu Okręgu Generalnego „Warszawa” na teren Okręgu Generalnego „Łódź”. Dowództwo brygady i 14 pułk piechoty rozmieszczono we Włocławku, a 10 pułk piechoty w Łowiczu.
W czasie działań wojennych stany osobowe brygady uzupełniała:
Wymienione instytucje i pododdziały stacjonowały na terenie Okręgu Generalnego „Łódź” i podporządkowane były jego dowódcy.
W październiku–listopadzie 1921 roku dowództwo VII BP przeformowane zostało w dowództwo piechoty dywizyjnej 4 Dywizji Piechoty i dyslokowane do Torunia. 14 pułk piechoty podporządkowany zostały bezpośrednio dowódcy 4 DP, a 10 pułk piechoty dowódcy nowo powstałej 26 Dywizji Piechoty.
Dowódcy.
Adiutantem sztabowym był kpt. Marian Porwit.

</doc>
<doc id="1585643" url="https://pl.wikipedia.org/wiki?curid=1585643" title="20 Dywizjon Artylerii Rakietowej">
20 Dywizjon Artylerii Rakietowej

20 Dywizjon Artylerii Rakietowej (20 dar; od 1986 20 Dywizjon Artylerii Mieszanej) – pododdział artylerii rakietowej Wojska Polskiego istniejący w latach 1966–1995.
Dywizjon wchodził w skład 7 Łużyckiej Dywizji Desantowej, a potem w strukturze 7 Łużyckiej Brygady Obrony Wybrzeża. Stacjonował w Gdańsku. Znakiem rozpoznawczym jednostki był symbol kotwicy na jasnozielonym tle.
Formowanie i zmiany organizacyjne.
20 Dywizjon Artylerii Rakietowej powstał w 1966 z wydzielonego dywizjonu wyrzutni BM-21 Grad poprzednio należących do 41 pułku artylerii lekkiej. Siedzibą jednostki stały się koszary przy ul. Grunwaldzkiej w Gdańsku-Wrzeszczu. Podstawowym środkiem bojowym jednostki były dwie baterie po dwa plutony ogniowe, każdy wyposażony w dwie wyrzutnie BM-21.
W 1986 roku, w wyniku reorganizacji 7 Łużyckiej Dywizji Desantowej w 7 Łużycką Brygadę Obrony Wybrzeża dywizjon został przemianowany na 20 Dywizjon Artylerii Mieszanej. W tym czasie został także przezbrojony: jedną z baterii wyrzutni BM-21 rozformowano, zaś w jej miejsce powstały dwie baterie haubic samobieżnych 2S1 Goździk o podwyższonej pływalności. W skład każdej z nich wchodziły po dwa plutony, każdy wyposażony w trzy haubice.
W wyniku rozformowania 7 Brygady, w 1995 roku jednostka przestała istnieć. Jej pozostałości wcielono do skadrowanej 1 Gdańskiej Brygady Obrony Terytorialnej.
Struktura organizacyjna.
W latach 1966–1986.
Razem 185–200 osób.
W latach 1986–1995.
Razem w dam 257 osób, 12 haubic 2S1 i 6 wyrzutni BM-21.

</doc>
<doc id="1585644" url="https://pl.wikipedia.org/wiki?curid=1585644" title="Child Helpline International">
Child Helpline International

Child Helpline International, CHI – międzynarodowa sieć telefonów zaufania dla dzieci. Istnieje od 2003 roku. Działa w 160 krajach i opiera się na wierze w to, że dzieci nie tylko mają własne prawa ale także są najlepszymi osobami, by zidentyfikować swoje własne problemy jeśli tylko dostarczy się im do tego odpowiednich narzędzi.
Misja.
Child Helpline International dąży do stworzenia globalnej sieci telefonów zaufania dla dzieci i jednoczesnego przedstawiania dziecięcych problemów decydentom w różnych krajach. Ponadto CHI zacieśnia więzi pomiędzy już istniejącymi telefonami zaufania o takim profilu oferując im możliwość wymiany doświadczeń w tym zakresie.
Adresaci działań Child Helpline International.
Działania Child Helpline International są kierowane głównie do osób przed 18 (a w ekstremalnych przypadkach 25) rokiem życia. Za dzieci potrzebujące pomocy uważa się tzw. dzieci ulicy, dzieci opuszczone, te, które uciekły z domu, żyjące w biedzie, zmuszane do pracy, wykorzystywane seksualne, będące ofiarami przemocy fizycznej. Dotyczy to również ofiar naturalnych wypadków, handlu dziećmi, dzieci chorych psychicznie czy zainfekowanych HIV.
W krajach, gdzie telekomunikacja nie jest tak silnie rozwinięta Child Helpline International inicjuje spotkania osobiste z dziećmi.
Najczęstsze przyczyny korzystania z pomocy Child Helpline International.
Istnieje kilka grup przyczyn, dla których dzieci dzwonią do takiego telefonu zaufania. Według danych z 2007 roku najczęstszą przyczyną wykonywania przez dziecko takiego telefonu jest chęć uzyskania informacji, często jest to także forma testowania możliwości instytucji i wstęp do bardziej intensywnego kontaktu. Kolejną kategorię stanowią zagadnienia związane z kontaktami z rówieśnikami. Podobna liczba dzieci dzwoni w sprawie przemocy lub wykorzystywania oraz problematyki zdrowia psychicznego. Aż 10% kontaktów dotyczy seksualności (masturbacja, antykoncepcja, ciąża itp.). Ostatnie miejsca zajmują w tej klasyfikacji relacje rodzinne i problemy związane ze szkołą jak również związane z bezdomnością.

</doc>
<doc id="1585645" url="https://pl.wikipedia.org/wiki?curid=1585645" title="Drowned World Tour 2001">
Drowned World Tour 2001

Drowned World Tour 2001 – zapis światowej trasy koncertowej Madonny pod tym samym tytułem z 2001 roku. Wydane zostało przez Warner Music Vision 13 listopada 2001 i towarzyszyło składance największych przebojów Madonny z lat dziewięćdziesiątych - "GHV2".

</doc>
<doc id="1585646" url="https://pl.wikipedia.org/wiki?curid=1585646" title="Valgrind">
Valgrind

Valgrind – jest narzędziem do debugowania pamięci, wykrywania wycieków pamięci oraz profilowania aplikacji. Jego nazwa pochodzi od nazwy głównego wejścia do Valhali w nordyckiej mitologii.
Historia.
Valgrind został stworzony przez Juliana Sewarda. Początkowo miał być darmowym narzędziem do debugowania pamięci dla systemów Linux pracujących na procesorach rodziny x86. Jednak z czasem przemienił się w ogólny framework umożliwiający tworzenie narzędzi do ogólnej analizy programów. Wykorzystywany jest przez wiele projektów.

</doc>
<doc id="1585648" url="https://pl.wikipedia.org/wiki?curid=1585648" title="Potajny">
Potajny

Potajny (niem. "Pothainen") - uroczysko; dawna miejscowość w Polsce, położona w województwie warmińsko-mazurskim, w powiecie ostródzkim, w gminie Małdyty.
Miejscowość wzmiankowana w dokumentach z XVI jako folwark książęcy na 11 włókach. Nazwa miejscowości wywodzi się najprawdopodobniej z języka pruskiego. W roku 1782 w miejscowości odnotowano cztery domy (dymy), natomiast w 1858 w czterech gospodarstwach domowych było 63 mieszkańców. W latach 1937-39 było 42 mieszkańców. W roku 1973 jako majątek Potajny należały do powiatu morąskiego, gmina Małdyty, poczta Połowite.

</doc>
<doc id="1585651" url="https://pl.wikipedia.org/wiki?curid=1585651" title="Philip Winchester">
Philip Winchester

Philip Winchester (ur. 24 marca 1981 roku) – amerykański aktor telewizyjny i filmowy.
Debiutował na ekranie w wieku siedemnastu lat w filmie "Patriota" ("The Patriot", 1998) u boku Stevena Seagala. W 1999 roku ukończył Belgrad High School w Belgradzie, w stanie Montana. W serialu NBC "Crusoe" (2008-2009) zagrał Robinsona Crusoe.

</doc>
<doc id="1585654" url="https://pl.wikipedia.org/wiki?curid=1585654" title="Andy Towle">
Andy Towle

Andy Towle (ur. 15 maja 1967 w Chicago w stanie Illinois, USA) – amerykański blogger, dziennikarz, komentator mediowy oraz poeta. Jeden z organizatorów demonstracji przeciwko California Proposition 8.
Studiował w Vassar College, gdzie uzyskał dwa licencjaty z historii sztuki i języka angielskiego. Pracował jako czyściciel basenów oraz barman w The Boatslip. W 1992 roku przeniósł się do Nowego Jorku, gdzie najpierw podjął się pracy w charakterze barmana w popularnym gejowskim klubie Splash, a wkrótce potem został jego menadżerem.
Swój blog Towleroad zaczął prowadzić w 2003 roku w Los Angeles w stanie Kalifornia, skupiał się w nim na popkulturze, kulturze środowiska gejowskiego, fotografii, polityce, mediach, technologii, podróżach i przemyśle rozrywkowym. Andy był jego jedynym twórcą. Wcześniej pracował jako redaktor naczelny magazynu LGBT „Genre”, a także redaktor gejowskiego pisma „The Out Traveler”. Jest także poetą. Jego poezja gościła w magazynach „The Paris Review” i „Poetry Magazine” wielokrotnie na przestrzeni lat 1988-1997.
W 2004 roku powrócił do Nowego Jorku; wcześniej mieszkał w Hongkongu, gdzie był wieloletnim partnerem Chipa Arndta, zwycięzcy programu "The Amazing Race", oraz w Los Angeles. Obecnie mieszka ze swoim partnerem Davidem Grantem w sąsiedztwie Manhattanu o nazwie Chelsea.

</doc>
<doc id="1585656" url="https://pl.wikipedia.org/wiki?curid=1585656" title="Ciemniak (jezioro w powiecie ostródzkim)">
Ciemniak (jezioro w powiecie ostródzkim)

Ciemniak (niem. "Zimmeck See, Zimek See") – jezioro o powierzchni 3,11 ha, położone na północny wschód od wsi Żabi Róg (powiat ostródzki, woj. warmińsko-mazurskie).

</doc>
<doc id="1585659" url="https://pl.wikipedia.org/wiki?curid=1585659" title="Anna Brzozowska">
Anna Brzozowska

Anna Elżbieta Brzozowska (ur. 27 września 1950 w Wójcinie) – polska działaczka polityczna, posłanka na Sejm X kadencji, syndyk.
Życiorys.
Ukończyła studia na Akademii Górniczo-Hutniczą w Krakowie uzyskując tytuł zawodowy inżyniera ceramika. W 1969 podjęła pracę w Hucie Szkła Okiennego „Murów”, po roku zatrudniona do 1973 w Hucie Szkła Okiennego w Sandomierzu. W latach 1973–1982 zatrudniona w zakładach „Vitrobud”, w 1983 została dyrektorem Wojewódzkiego Związku Gminnych Spółdzielni Zakład Handlu w Sandomierzu. 
Należała do Polskiej Zjednoczonej Partii Robotniczej, była Wiceprzewodniczącą Zespołu Radnych Partyjnych PZPR. Z ramienia partii pełniła mandat radnej Wojewódzkiej Rady Narodowej w Tarnobrzegu pełniąc funkcję przewodniczącej Komisji Zaopatrzenia. 
W 1989 uzyskała mandat posłanki na Sejm kontraktowy z okręgu tarnobrzeskiego. Pracowała w Komisji Handlu i Usług i w dwóch komisjach nadzwyczajnych, na koniec kadencji należała do Parlamentarnego Klubu Lewicy Demokratycznej. Nie ubiegała się o reelekcję.
Zajęła się działalnością w zawodzie syndyka, weszła w skład władz regionalnego stowarzyszenia syndyków i likwidatorów.

</doc>
<doc id="1585660" url="https://pl.wikipedia.org/wiki?curid=1585660" title="Palor mortis">
Palor mortis



</doc>
<doc id="1585661" url="https://pl.wikipedia.org/wiki?curid=1585661" title="Aprosza">
Aprosza



</doc>
<doc id="1585664" url="https://pl.wikipedia.org/wiki?curid=1585664" title="Stigmata mortis">
Stigmata mortis



</doc>
<doc id="1585666" url="https://pl.wikipedia.org/wiki?curid=1585666" title="30 Pułk Armat Polowych (austro-węgierski)">
30 Pułk Armat Polowych (austro-węgierski)

Pułk Armat Polowych Nr 30 (FKR. Nr. 30) - pułk artylerii polowej cesarskiej i królewskiej Armii.
Historia pułku.
W 1914 pułk stacjonował w Twierdzy Przemyśl, na terenie 10 Korpusu. Wchodził w skład 2 Dywizji Piechoty w Jarosławiu, a pod względem wyszkolenia był podporządkowany komendantowi 10 Brygady Artylerii Polowej.
W sierpniu 1914, w czasie mobilizacji, pułk został włączony w skład 24 Brygady Artylerii Polowej należącej do 24 Dywizji Piechoty.
W 1916 roku oddział został przemianowany na Pułk Armat Polowych Nr 24 (numer pułku był tożsamy z numerem dywizji w skład której wchodził). Równocześnie dotychczasowy Pułk Armat Polowych Nr 24, który wchodził w skład 9 Dywizji Piechoty został przemianowany na Pułk Armat Polowych Nr 9. Z kolei numer „30” otrzymał dotychczasowy Pułk Armat Polowych Nr 31.
W 1918 roku oddział został po raz kolejny przemianowany na Pułk Artylerii Polowej Nr 24.

</doc>
<doc id="1585667" url="https://pl.wikipedia.org/wiki?curid=1585667" title="Mirosław Malec">
Mirosław Malec

Mirosław Malec vel S'Malec – MADHU (ur. 19 maja 1969 w Jaworze) – polski wokalista, założyciel grup punkrockowych Zielone Żabki, Ga-Ga i Radical News.
Z grupą Zielone Żabki zdobyły pierwsze miejsce na Festiwalu w Jarocinie w 1988 roku. W 1992 roku taki sam sukces osiągnął z grupą Ga-Ga. W 1994 roku Smalec związał się z Towarzystwem Świadomości Kryszny. W 1996 roku założył grupę Radical News, z którą wystąpił na festiwalu Przystanek Woodstock.
Dyskografia.
Z grupą Zielone Żabki
Z grupą Ga-Ga
Z grupą Radical News
Z grupą Ga-Ga/Zielone Żabki

</doc>
<doc id="1585668" url="https://pl.wikipedia.org/wiki?curid=1585668" title="Anna Bukowska (polityk)">
Anna Bukowska (polityk)

Anna Teresa Bukowska (ur. 10 sierpnia 1937 w Warszawie, zm. 27 stycznia 2012 tamże) – polska prawniczka i polityk, posłanka na Sejm X kadencji.
Życiorys.
Córka Józefa i Stefanii. W 1978 ukończyła studia prawnicze na Uniwersytecie Warszawskim. Pracowała w handlu, była prezesem Zarządu Wojewódzkiej Spółdzielni Spożywców „Społem” Praga-Północ w Warszawie.
W 1972 wstąpiła do Polskiej Zjednoczonej Partii Robotniczej. Z jej ramienia w 1989 uzyskała mandat posłanki na Sejm kontraktowy w okręgu północnopraskim. Była członkinią Komisji Handlu i Usług i Komisji Nadzwyczajnej do rozpatrzenia projektu ustawy o podwyższeniu w 1989 r. wynagrodzeń za pracę w związku ze zmianami cen detalicznych towarów i usług konsumpcyjnych. Na koniec kadencji zasiadała w Parlamentarnym Klubie Lewicy Demokratycznej.

</doc>
<doc id="1585671" url="https://pl.wikipedia.org/wiki?curid=1585671" title="Saponifikacja">
Saponifikacja



</doc>
<doc id="1585683" url="https://pl.wikipedia.org/wiki?curid=1585683" title="Lucjan Chojecki">
Lucjan Chojecki

Lucjan Feliks Chojecki (ur. 4 grudnia 1946 w Topoli Wielkiej) – polski leśnik i polityk, poseł na Sejm X kadencji.
Życiorys.
Ukończył w 1970 studia w Wyższej Szkole Rolniczej w Poznaniu, zdobywając tytuł zawodowy magistra inżyniera leśnictwa. Tego roku rozpoczął pracę zawodową w Biurze Urządzania Lasu i Geodezji Leśnej – oddział w Szczecinku, gdzie pracował do 1983. Od 1984 pracował w Okręgowym Zarządzie Lasów Państwowych w Szczecinie jako nadleśniczy w nadleśnictwach Choszczno i Smolarz.
W 1989 uzyskał mandat posła na Sejm kontraktowy z okręgu choszczeńskiego z puli Polskiej Zjednoczonej Partii Robotniczej. Na koniec kadencji należał do Parlamentarnego Klubu Lewicy Demokratycznej, zasiadał w Komisji Ochrony Środowiska, Zasobów Naturalnych i Leśnictwa. Nie ubiegał się o reelekcję.

</doc>
<doc id="1585684" url="https://pl.wikipedia.org/wiki?curid=1585684" title="28 Pułk Armat Polowych (austro-węgierski)">
28 Pułk Armat Polowych (austro-węgierski)

Pułk Armat Polowych Nr 28 (FKR. Nr. 28) – pułk artylerii polowej cesarskiej i królewskiej Armii.
Historia pułku.
1 stycznia 1894 został sformowany Pułk Artylerii Dywizyjnej Nr 28 (niem. "28. Divisions–Artillerie–Regiment"). Pułk został utworzony na bazie 2 Dywizjonu 1 Galicyjskiego Pułku Artylerii Korpuśnej w Przemyślu (niem. "2. Batterie–Division"). 6 kwietnia 1908 oddział został przemianowany na Pułk Armat Polowych Nr 28, nazywany ówcześnie pułkiem dział polnych.
Pułk obchodził swoje święto 24 czerwca, w rocznicę bitwy pod Custozą, stoczonej w 1866 w trakcie wojny z Prusami.
W 1914 sztab pułku razem z 1. i 2. dywizjonem oraz kadrą zapasową stacjonował w Twierdzy Przemyśl, na terenie 10 Korpusu. Wchodził w skład 10 Brygady Artylerii Polowej.
W sierpniu 1914, po przeprowadzonej mobilizacji, pułk został włączony w skład 45 Brygady Artylerii Polowej należącej do 45 Dywizji Piechoty Obrony Krajowej.
W 1916 oddział został przemianowany na Pułk Haubic Polowych Nr 2. Równocześnie dotychczasowy Pułk Haubic Polowych Nr 2, który wchodził w skład 25 Dywizji Piechoty został przemianowany na Pułk Haubic Polowych Nr 25. Z kolei numer „28” otrzymał dotychczasowy Pułk Armat Polowych Nr 8, który wchodził w skład 28 Brygady Artylerii Polowej należącej do 28 Dywizji Piechoty.
W 1918 roku oddział został po raz kolejny przemianowany na Pułk Artylerii Polowej Nr 102.

</doc>
<doc id="1585685" url="https://pl.wikipedia.org/wiki?curid=1585685" title="Krwiak nagłowny">
Krwiak nagłowny



</doc>
<doc id="1585686" url="https://pl.wikipedia.org/wiki?curid=1585686" title="Belanova">
Belanova

Belanova – meksykański zespół tworzący muzykę synth pop założony w 2000 roku w Guadalajarze. W skład grupy wchodzą Denisse Guerrero – wokal, Edgar Huerta – klawisze oraz Ricardo Arreola – gitara basowa.
Cała trójka poznała się w barze w Guadalajarze. Zespół zadebiutował w 2003 roku płytą "Cocktail", którą promował singiel "Tus Ojos". 21 czerwca 2005 w Meksyku pojawiła się ich druga płyta "Dulce Beat", a trzy single "Me Pregunto", "Por Ti" i "Rosa Pastel" szybko podbijały meksykańskie listy przebojów. Teledysk "Por Ti" utrzymywał się na pierwszym miejscu MTV Mexico's Top 20 przez 29 tygodni. Ich ostatni album "Fantasía Pop" trafił do sklepów w Meksyku 10 września 2007 roku. Single z tego albumu to "Baila Mi Corazon", "Cada Que..." i "One, Two, Three, Go!" (promocja tego singla zaczęła się latem 2008).
Nagrody.
Zespół był wielokrotnie nominowany w wielu kategoriach podczas gali MTV Latinoamérica Awards i Grammy Latino Awards. W 2006 roku wygrali nagrodę w kategorii "Mejor Artista Norte" podczas Premios MTV Latinoamérica. W 2008 roku ich album "Fantasía Pop" zdobył nagrodę Grammy Latino w kategorii "Mejor Album Vocal Pop Dúo O Grupo". Zwyciężyli również w kategoriach "Mejor Artista Norte" oraz "Video del Año" z piosenką "One, Two, Three, Go!" podczas gali MTV Latinoamérica. Na początku 2008 roku Balanova została uznana za "Najlepszy Nowy Zespół" przez Yahoo Spain.

</doc>
<doc id="1585687" url="https://pl.wikipedia.org/wiki?curid=1585687" title="Krwiak czaszkowy">
Krwiak czaszkowy



</doc>
<doc id="1585688" url="https://pl.wikipedia.org/wiki?curid=1585688" title="Cephalhaematoma">
Cephalhaematoma



</doc>
<doc id="1585693" url="https://pl.wikipedia.org/wiki?curid=1585693" title="Zagrożenie dla społeczeństwa">
Zagrożenie dla społeczeństwa

Zagrożenie dla społeczeństwa (ang. Menace II Society) – amerykański film w reżyserii braci Allena i Alberta Hughesów.

</doc>
<doc id="1585694" url="https://pl.wikipedia.org/wiki?curid=1585694" title="Jan Dalgiewicz">
Jan Dalgiewicz

Jan Zdzisław Dalgiewicz (ur. 4 lipca 1942 w Radziwiu) – polski inżynier, polityk, menedżer, poseł na Sejm X kadencji.
Życiorys.
Ukończył Politechnikę Warszawską w 1964, uzyskując tytuł zawodowy magistra inżyniera mechanika. Od 1964 do 1972 pracował w Dolnośląskich Zakładach Wytwórczych Aparatury Precyzyjnej „Fael” w Ząbkowicach Śląskich. Od 1977 do początku lat 90. był dyrektorem naczelnym Jelczańskich Zakładów Samochodowych. W okresie 1995–1998 piastował stanowisko dyrektora Biura Obsługi Transportu Międzynarodowego w Ministerstwie Transportu i Gospodarki Morskiej.
Członek Polskiej Zjednoczonej Partii Robotniczej od 1964. W 1989 uzyskał mandat posła na Sejm kontraktowy z okręgu Wrocław-Psie Pole. Na koniec kadencji należał do Parlamentarnego Klubu Lewicy Demokratycznej, zasiadał w Komisji Łączności z Polakami za Granicą, Komisji Stosunków Gospodarczych z Zagranicą i Gospodarki Morskiej oraz Komisji Nadzwyczajnej do rozpatrzenia projektów ustaw związanych ze stabilizacją gospodarczą oraz zmianami systemowymi. Nie ubiegał się o reelekcję, podejmując działalność biznesową.
W 2001 objął stanowisko prezesa zarządu Pekaes S.A. Zajmował je do 2006, kiedy to został odwołany przez radę nadzorczą tej spółki. Bez powodzenia kandydował w 2010 do rady warszawskiej dzielnicy Wesoła z listy Sojuszu Lewicy Demokratycznej oraz (jako bezpartyjny) w 2014 na burmistrza Jelcza-Laskowic i do rady powiatu oławskiego z ramienia lokalnego komitetu.
Odznaczenia i wyróżnienia.
Uhonorowany tytułem „Lider Polskiego Biznesu 2004” przyznawanym przez Business Centre Club. W 2003 odznaczony Krzyżem Komandorskim Orderu Odrodzenia Polski. Otrzymał również Krzyż Komandorski Orderu Świętego Stanisława.

</doc>
<doc id="1585699" url="https://pl.wikipedia.org/wiki?curid=1585699" title="Caligidae">
Caligidae

Caligidae – rodzina pasożytniczych widłonogów z rzędu Cyclopoida powodujących zachorowania ryb słodkowodnych i morskich. W rozwoju tego pasożyta występują larwy: nauplius, kopepodit oraz chalimus. Ryby są żywicielem ostatecznym oraz żywicielem stadium larwalnego zwanego chalimus.
Przedstawicielami tej rodziny są:

</doc>
<doc id="1585705" url="https://pl.wikipedia.org/wiki?curid=1585705" title="Stanisław Duda (inżynier)">
Stanisław Duda (inżynier)

Stanisław Duda (ur. 22 kwietnia 1945 w Warze) – polski inżynier i polityk, poseł na Sejm X kadencji.
Życiorys.
W 1968 uzyskał tytuł zawodowy inżyniera mechanika w Wyższej Szkole Inżynierskiej w Rzeszowie. Pracował w przemyśle, w 1978 został dyrektorem Zakładu Rolno-Przemysłowego i Handlowego Igloopol w Dynowie.
W 1967 wstąpił do Polskiej Zjednoczonej Partii Robotniczej, pełnił funkcję sekretarza społecznego Komitetu Miejsko-Gminnego w Dynowie. Z ramienia partii pełnił mandat radnego Wojewódzkiej Rady Narodowej w Przemyślu, a w 1989 uzyskał mandat posła na Sejm kontraktowy z okręgu przemyskiego. Zasiadał w Komisji Rolnictwa i Gospodarki Żywnościowej, na koniec kadencji należał do Parlamentarnego Klubu Lewicy Demokratycznej. Nie angażował się politycznie przez kolejne lata. W 2010 był jednak kandydatem na urząd burmistrza Dynowa, zajmując 2. miejsce spośród 3 kandydatów.
Objął funkcję prezesa miejskiego koła Polskiego Związku Wędkarskiego w Dynowie.

</doc>
<doc id="1585706" url="https://pl.wikipedia.org/wiki?curid=1585706" title="Stefan Rudnik">
Stefan Rudnik

Stefan Rudnik (ur. 15 października 1935 r. w Grudziądzu, zm. 21 listopada 1996 r. w Słupsku) – politolog, historyk specjalizujący się we współczesnych stosunkach międzynarodowych; nauczyciel akademicki związany z Wyższą Szkołą Pedagogiczną w Słupsku.
Życiorys.
Urodził się w 1935 roku w Grudziądzu. Po ukończeniu nauki w Liceum Pedagogicznym w Kwidzynie w 1953 roku, rozpoczął pracę jako nauczyciel. Po odbyciu zasadniczej służby wojskowej rozpoczął studia historyczne na Uniwersytecie Warszawskim, które ukończył w 1963 roku magisterium. W następnych latach pracował w szkolnictwie ogólnokształcącym w Kwidzynie. W latach 1970–1973 odbył studia doktoranckie w Instytucie Nauk Politycznych Uniwersytetu im. Adama Mickiewicza w Poznaniu. Po obronie pracy pt. "Stosunki polsko-włoskie w latach 1945–1972" uzyskał stopień naukowy doktora.
W 1973 roku rozpoczął pracę w Zakładzie Nauk Społecznych Wyższej Szkoły Nauczycielskiej w Słupsku. W 1981 roku objął stanowisko prodziekana Wydziału Humanistycznego, a w 1987 roku dziekana tego wydziału. Od 1 września 1993 roku pełnił funkcję prorektora do spraw nauki, jednocześnie kierując Zakładem Historii Najnowszej Powszechnej w Instytucie Historii WSP. W czerwcu 1994 roku po odwołaniu ze stanowiska rektora Stanisława Łacha został wybrany na to stanowisko. Ponownie został wybrany rektorem na kadencję 1996–1999. Nie ukończył jej jednak, zmarł bowiem nagle 21 listopada 1996 roku w Słupsku.
Prowadzone przez niego prace badawcze koncentrowały się na problematyce niemcoznawczej. Przebywając na stażach i stypendiach prowadził badania i kwerendy archiwalne, interesował się też ruchami społecznymi w Republice Federalnej Niemiec. Ukoronowaniem dociekań była rozprawa habilitacyjna nt. "Badania nad pokojem w Republice Federalnej Niemiec", obroniona w 1987 roku. Bezpośrednio po niej objął stanowisko profesora nadzwyczajnego na słupskiej uczelni.
W latach 1991–1994 przewodniczył kolegium redakcyjnemu „Słupskich Prac Humanistycznych”. Był członkiem władz międzynarodowej organizacji International Academy of Humanization of Education. W 1994 roku wszedł w skład Kuratorium Ogólnoniemieckiej Inicjatywy Obywatelskiej z siedzibą w Hanowerze. Za swą działalność odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej.

</doc>
<doc id="1585708" url="https://pl.wikipedia.org/wiki?curid=1585708" title="Reprezentacja Litwy w piłce ręcznej mężczyzn">
Reprezentacja Litwy w piłce ręcznej mężczyzn

Reprezentacja Litwy w piłce ręcznej mężczyzn – narodowy zespół piłkarzy ręcznych Litwy. Reprezentuje swój kraj w rozgrywkach międzynarodowych.

</doc>
<doc id="1585710" url="https://pl.wikipedia.org/wiki?curid=1585710" title="Hans Dorfner">
Hans Dorfner

Hans Dorfner (ur. 3 lipca 1965 w Nittendorfie) – niemiecki piłkarz występujący na pozycji pomocnika.
Kariera klubowa.
Dorfner karierę rozpoczynał jako junior w amatorskim ASV Undorf. W 1982 roku trafił do juniorskiej ekipy Bayernu Monachium. W sezonie 1983/1984 został włączony do jego pierwszej drużyny. Nie rozegrał wówczas jednak żadnego spotkania w barwach Bayernu. W 1984 roku na dwa sezony został wypożyczony do drugoligowego 1. FC Nürnberg. Już w pierwszym sezonie awansował z tą drużyną do Bundesligi. Zadebiutował w niej 10 sierpnia 1985 w wygranym 1:0 pojedynku z VfL Bochum. 31 sierpnia 1985 w wygranym 4:1 meczu z Borussią Dortmund strzelił pierwszego gola w trakcie gry w Bundeslidze. W ciągu dwóch sezonów w 1. FC Nürnberg rozegrał 51 ligowych spotkań i zdobył 6 bramek.
W 1986 roku powrócił do Bayernu. Debiut w jego barwach zaliczył 23 sierpnia 1986 przeciwko 1. FC Köln (3:0). W 1987 roku zdobył z klubem mistrzostwo Niemiec. Dotarł z nim także do finału Pucharu Europy, jednak Bayern przegrał tam 1:2 z FC Porto. W 1988 roku wywalczył z Bayernem wicemistrzostwo Niemiec. W 1989 oraz 1990 zdobywał z nim mistrzostwo Niemiec. W styczniu 1991 roku odszedł do 1. FC Nürnberg. Spędził tam cztery sezony, a w 1994 roku z powodu przewlekłej kontuzji postanowił zakończyć karierę.
Kariera reprezentacyjna.
W reprezentacji Niemiec Dorfner zadebiutował 12 sierpnia 1987 w wygranym 2:1 meczu towarzyskim meczu z Francją. W 1988 roku został powołany do kadry na Mistrzostwa Europy. Nie wystąpił na nich ani razu, a Niemcy dotarły w nim do półfinału. 6 września 1989 w zremisowanym 1:1 towarzyskim spotkaniu w Irlandią zdobył pierwszą bramkę w drużynie narodowej. W latach 1987–1989 w kadrze wystąpił siedem razy i zdobył jedną bramkę.

</doc>
<doc id="1585711" url="https://pl.wikipedia.org/wiki?curid=1585711" title="BICAM">
BICAM

BICAM - CEBAM ("The Biblical Centre for Africa and Madagascar - Le Centre Biblique pour l'Afrique et Madagascar" - Centrum Biblijne dla Afryki i Madagaskaru) - oficjalny organ Kościoła katolickiego w Afryce. Powołany przez "SECAM - Symposium of Episcopal Conferences of Africa and Madagascar" (Sympozjum Konferencji Episkopatów Afryki i Madagaskaru). 
Jego rola polega na promowaniu, organizowaniu i koordynacji apostolatu biblijnego w Afryce i na przyległych wyspach. Jest ośrodkiem dostarczającym materiały związane z badaniami biblijnymi i z apostolatem biblijnym w Afryce. Działa jako ośrodek wspierający kontakty oraz współpracę między przedstawicielami apostolatu biblijnego, którzy razem szerzą znajomość Słowa Bożego oraz życia i misji Kościoła w Afryce, przy poszanowaniu różnorodności i charyzmatów członków.
Działania.
BICAM ściśle współpracuje z regionami i krajami Afryki, przede wszystkim poprzez:

</doc>
<doc id="1585712" url="https://pl.wikipedia.org/wiki?curid=1585712" title="Krucjaty pruskie">
Krucjaty pruskie

Na początku XIII wieku, w latach 1222–1223 książęta: Władysław Odonic (Wielkopolska), Konrad I (książę mazowiecki), Mściwoj I (książę gdański), Leszek Biały (książę krakowski) i Henryk I Brodaty (książę śląski) prowadzili akcję chrystianizacyjną na terenach Prus. Akcję misyjną prowadził opat zakonu cystersów w Łeknie i zakon rycerski braci dobrzyńskich, powołany w tym celu przez księcia Konrada. Akcje nie przyniosły jednak spodziewanych efektów. Wielkie zaangażowanie w chrystianizację Prus książąt polskich – Konrada mazowieckiego i Henryka Brodatego, inspirowane było przez papieża Honoriusza III, który chciał założyć w Prusach państwo kościelne. Cel ten chciał osiągnąć z pomocą cystersów i księcia gdańskiego Świętopełka II, popierając go w jego dążeniach uniezależnienia się od Polski.
W 1226 książę mazowiecki Konrad zaprosił, za namową Jadwigi Śląskiej, zakon na swoje ziemie, przyznając mu w 1228 w dzierżawę ziemię chełmińską oraz ziemię michałowską. Pomimo tego Konrad zachował całość swoich prerogatyw książęcych. Ziemia chełmińska i michałowska miała stanowić dla zakonu bazę do rozpoczęcia walk z plemionami Prusów, które zagrażały północnym rubieżom Mazowsza. Jednocześnie zakon jako wykrystalizowana już organizacja rycerska niezależna od biskupa pruskiego Christiana z Oliwy stanowił dla tego ostatniego poważną konkurencję. Późniejsze porozumienia Christiana z Krzyżakami nie oznaczały poddania się tych ostatnich jego woli. Wręcz przeciwnie zakon z pomocą zwłaszcza legata papieskiego Wilhelma z Modeny podważał stanowisko biskupa pruskiego, aż w końcu udało mu się przejąć kontrolę nad misją w Prusach, Christianowi pozostawiając tylko jedno z trzech biskupstw utworzonych na terenie Prus, które miał sobie wybrać (czego nie zdążył już zrobić, gdyż nagle zmarł). 
W 1234 współpracę Konrada mazowieckiego z Krzyżakami zakłócił poważnie najazd zaproszonego przez nich do walki z Prusami margrabiego Miśni Henryka III, który napadł na stolicę księstwa mazowieckiego Płock i spalił tamtejszą katedrę. Postawiło to w bardzo niekorzystnym położeniu zakon, który po wcieleniu braci dobrzyńskich nieopatrznie przejął bez zgody Konrada przekazaną tym ostatnim ziemię dobrzyńską. Zaostrzyło to reakcję Konrada, który odebrał zakonowi wszystkie nadane ziemie. Dlatego Krzyżacy postarali się u cesarza Fryderyka II, aby wydał im w 1235 tak zwaną „Złotą bullę” (antydatowaną na 1226), która potwierdzała nadanie Krzyżakom ziemi chełmińskiej oraz michałowskiej, jednak nie jako lenna Konrada mazowieckiego, ale jako suwerennych właścicieli dzielnicy. Złota bulla dostarczyła argumentów legatowi papieskiemu, które pozwoliły na obronę zakonu w sporze z Konradem mazowieckim. Dzięki temu udało się legatowi papieskiemu Wilhelmowi z Modeny doprowadzić w dniu 19 października 1235 do zawarcia ugody Konrada z władzami zakonu. Zgodnie z jej treścią Konrad powtórnie przekazał Krzyżakom ziemię chełmińską, michałowską i okręg nieszawski, natomiast zakon zwrócił Konradowi ziemię dobrzyńską.
Sprowadzeni Krzyżacy wygrali rywalizację z cystersami o misję w Prusach, a książęta polscy razem z Krzyżakami w 1242 zawarli układ o podziale Pomorza Gdańskiego i rozpoczęli wojnę zwaną piętnastoletnią, która jednak Polsce nie przyniosła odzyskania wpływów na Pomorzu.
Oprócz napływu kolejnych braci zakon uzyskał także wsparcie papieża Grzegorza IX – wyprawy przeciw Prusom zyskały rangę krucjat, w których brali udział także polscy książęta. W 1235 do Krzyżaków przyłączyli się bracia dobrzyńscy, a w 1237 zakon kawalerów mieczowych zawarł z nimi sojusz polityczno-militarny, będący unią tych dwóch zakonów.
I etap podboju Prus.
Od 1230 do 1242 zakon krzyżacki, dzięki posiłkom przysyłanym przez Fryderyka II oraz wsparciu rycerstwa z Niemiec, Pomorza i Mazowsza zdołał zająć Prusy Górne, czyli tereny do rzeki Pasłęki (dawna Pomezania i Pogezania). System podboju polegał na budowaniu twierdz wzdłuż Wisły i Zalewu Wiślanego, a następnie posuwaniu się w głąb lądu Prus. Po podboju Pomezanii i Pogezanii zakonowi udało się zdobyć tereny nad Zalewem Wiślanym, w północnej nadmorskiej części Warmii, które miały być punktem wyjścia do podboju Prus Dolnych.
Sukcesy zakonu spowodowały wybuch I powstania Prusów, których niespodziewanie poparł książę pomorski Świętopełk II, wypowiadając wojnę Krzyżakom w 1242. W związku z porwaniem przez zakonników jego syna Mściwoja, książę Świętopełk podpisał pokój na Kowalowym Ostrowie w 1248, na mocy którego między innymi utracił na rzecz Krzyżaków gród Zantyr i Pień oraz prawo pobierania od nich cła. Zdecydowało to o klęsce powstania i zmusiło Prusów do podpisania w 1249 układu w Dzierzgoniu. Prusowie uznali władzę zwierzchnią zakonu i przenieśli się według jego postanowień za Pasłękę. Świeżo zdobyte tereny zakonne zostały skolonizowane przez chłopów sprowadzanych z Mazowsza, Śląska i Niemiec.
Kampanie przeciwko Jaćwingom i Litwinom prowadzili również w latach 1248-1282 książęta Bolesław Wstydliwy i Leszek Czarny. Zwyciężali oni siły pogan najeżdżających Mazowsze, Kujawy i Lubelszczyznę. Przeprowadzili też kilka wypraw na terytoria Jaćwingów.
II etap podboju Prus.
Drugi etap podboju Prusów zaczął się w rok po układzie w Dzierzgoniu, kiedy to zakon podjął jednorazową kampanię zdobycia Dolnych Prus i Sambii, co było możliwe dzięki wsparciu króla Czech Przemysła Ottokara II. Na cześć tego króla główna siedziba zakonu w Dolnych Prusach została nazwana Królewcem.
W 1260 wybuchło kolejne II powstanie pruskie wspierane przez litewskiego wielkiego księcia Mendoga i pozostałe, niepodbite plemiona Prusów i Jaćwingów. Litwini najechali też sprzymierzone z zakonem Mazowsze. Dzięki ogłoszeniu przez papieża Klemensa IV nowej wyprawy krzyżowej do Prus przybyło rycerstwo z całej Europy. Przewaga militarna oraz sprawdzona technika budowania twierdz sprawiła, że trwającą kilkanaście lat wojnę podjazdową zwyciężyli w 1274 Krzyżacy oraz ich sojusznicy z Polski, Czech i Niemiec.
W trakcie walk powstała na terenie Prus świetnie zorganizowana sieć zamków i twierdz, wokół których zaczęły powstawać rolniczo-leśne latyfundia zarządzane przez rycerzy zakonnych.

</doc>
<doc id="1585726" url="https://pl.wikipedia.org/wiki?curid=1585726" title="Luigi Sala">
Luigi Sala

Luigi Sala (ur. 21 lutego 1974 w Mariano Comense) – włoski piłkarz występujący na pozycji środkowego obrońcy. Obecnie gra w UC AlbinoLeffe.
Kariera klubowa.
Luigi Sala zawodową karierę rozpoczynał w 1992 roku w Calcio Como. Spędził w nim trzy sezony, podczas których w rozgrywkach ligowych rozegrał 60 meczów. W 1995 roku Włoch trafił do Bari, w barwach którego 25 sierpnia w zremisowanym 1:1 spotkaniu z SSC Napoli zadebiutował w Serie A. Bari w ligowej tabeli zajęło piętnaste miejsce i spadło do drugiej ligi, jednak w sezonie 1996/1997 uplasowało się na czwartej pozycji w Serie B i powróciło do grona pierwszoligowców.
Latem 1998 roku Sala podpisał kontrakt z Milanem. W ekipie „Rossonerich” spędził trzy lata, w trakcie których w linii obrony grał u boku takich zawodników jak Paolo Maldini, Alessandro Costacurta, Thomas Helveg, Roberto Ayala czy Serginho. Z Milanem Sala w sezonie 1998/1999 sięgnął po tytuł mistrza Włoch, ale oprócz tego nie odnosił już żadnych sukcesów. Podczas rozgrywek 2000/2001 wziął udział tylko w trzynastu pojedynkach Serie A, w tym tylko siedem razy rozpoczął mecz w podstawowym składzie.
W 2001 roku włoski obrońca opuścił San Siro i przeniósł się do Atalanty BC. W nowej drużynie bez problemów wywalczył sobie miejsce w wyjściowej jedenastce i przez dwa sezony rozegrał 62 ligowe spotkania. W sezonie 2002/2003 Atalanta spadła jednak do drugiej ligi, a Sala został wypożyczony do pierwszoligowego Chievo Werona. W nowym klubie spędził jeden sezon, a Atalanta w tym czasie powróciła do Serie A. Podczas rozgrywek 2004/2005 zespół z Bergamo ponownie spadł jednak do Serie B, a Włoch zdecydował się na odejście z drużyny.
Ostatecznie Sala w letnim okienku transferowym zasilił Sampdorię. W ekipie „Blucerchiatich” po raz pierwszy wystąpił 27 sierpnia 2005 roku podczas przegranego 2:1 wyjazdowego meczu z Fiorentiną. W Sampdorii Sala początkowo tworzył linię obrony razem z Cristianem Zenonim, Maxem Tonetto, Marcello Castellinim. Dla klubu z Genui wychowanek Como zaliczył łącznie 72 ligowe występy.
23 sierpnia 2008 roku Sala przeszedł do Udinese Calcio, jednak od początku pobytu w tym zespole pełni rolę rezerwowego. Rozegrał dla niego tylko dwa mecze w Serie A, po czym latem 2009 roku przeszedł do UC AlbinoLeffe.
Kariera reprezentacyjna.
W latach 1995–1996 Sala siedem razy został powołany do reprezentacji Włoch do lat 21, jednak nie udało mu się w niej zadebiutować. Do seniorskiej kadry został powołany dwa razy. Spotkania z Walią i Szwajcarią rozegrane w czerwcu 1999 roku przesiedział jednak na ławce rezerwowych i ostatecznie nie rozegrał dla drużyny narodowej ani jednego spotkania.

</doc>
<doc id="1585727" url="https://pl.wikipedia.org/wiki?curid=1585727" title="OHF">
OHF



</doc>
<doc id="1585729" url="https://pl.wikipedia.org/wiki?curid=1585729" title="Cholo">
Cholo

Cholo – potomek rodziców hiszpańskiego i indiańskiego pochodzenia.

</doc>
<doc id="1585730" url="https://pl.wikipedia.org/wiki?curid=1585730" title="Oldboj">
Oldboj

Oldboj, oldboy (z , dosł. „stary chłopak”) – zawodnik, który zakończył profesjonalną karierę sportową, ale uczestniczy w rozgrywkach organizowanych dla emerytowanych sportowców, zawodach pokazowych, charytatywnych itp.

</doc>
<doc id="1585732" url="https://pl.wikipedia.org/wiki?curid=1585732" title="Ewan Stewart">
Ewan Stewart

Andrew Ewan Stewart (ur. 8 sierpnia 1957 w Glasgow) – szkocki aktor.
Życiorys.
Urodził się w Glasgow jako syn Sheili Prentice Stewart i Andy’ego Stewarta, muzyka folkowego. W latach 1966–1974 kształcił się w Edinburgh’s Merchiston Castle School. W 1975 wyjechał ze Szkocji do Londynu, gdzie rozpoczął studia dramatu oraz podjął pracę w teatrach.
Życie prywatne.
Stewart jest żonaty z angielską aktorką Clare Byam-Shaw.

</doc>
<doc id="1585734" url="https://pl.wikipedia.org/wiki?curid=1585734" title="Rana darta">
Rana darta



</doc>
<doc id="1585735" url="https://pl.wikipedia.org/wiki?curid=1585735" title="Rudolf Stein">
Rudolf Stein

Rudolf Stein (ur. 29 maja 1899 w Lipsku, zm. 14 sierpnia 1978 w Bremie) – niemiecki konserwator zabytków i architekt.
Życiorys.
Stein ukończył "Gewerbe- und Staatsbauschule" - akademię sztuk pięknych w Lipsku, Uniwersytet Techniczny w Dreźnie oraz Uniwersytet Wrocławski. Studiował architekturę i historię sztuki, zaś w 1931 obronił pracę doktorską. W tym czasie pracował w służbie państwowej, zdobywając kolejne rangi urzędnicze: w 1926 miejskiego budowniczego ("Stadtbaumeister"), następnie miejskim radcą budowlanym ("Magistratsbaurat") i konserwatorem we Wrocławiu. Kierował tam pracami przy renowacji Ratusza oraz zajmował się historią architektury Rynku. Opracowania Steina posłużyły jako podstawa powojennej odbudowy Rynku.
Po II wojnie światowej został kierownikiem restauratorów katedry "Dombaumeister" w Erfurcie. Wkrótce wyjechał do Hanoweru i uczestniczył w restauracji tamtejszego ratusza. W 1952 został jak następca Gustava Ulricha konserwatorem miejskim w Bremie. Zaangażował się w restaurację wagi miejskiej przy Langenstraße oraz Domu Rzemiosła przy Ansgariihof.
W 1964 odszedł z urzędu, a jego następcą został Karl Dillschneider.

</doc>
<doc id="1585738" url="https://pl.wikipedia.org/wiki?curid=1585738" title="Hala sportowa Uniwersytetu Technicznego w Harbinie">
Hala sportowa Uniwersytetu Technicznego w Harbinie

Hala sportowa Uniwersytetu Technicznego w Harbinie - położona w centralnej części Harbinu. Jest jednym z obiektów Uniwersytetu Technicznego w Harbinie. 
Zaprojektowana została w 2006 roku a oficjalnie otwarta w czerwcu 2008. Hala może pomieścić około 5000 osób. Odbywają się w niej zwody akademickie w między innymi w gimnastyce, siatkówce, piłce ręcznej.
W trakcie Zimowej Uniwersjady 2009 odbywały się tu konkurencje Short tracku.

</doc>
<doc id="1585739" url="https://pl.wikipedia.org/wiki?curid=1585739" title="In dubio pro reo">
In dubio pro reo



</doc>
<doc id="1585740" url="https://pl.wikipedia.org/wiki?curid=1585740" title="Tommy Coyne">
Tommy Coyne

Thomas „Tommy” Coyne (ur. 14 listopada 1962 w Govan) – irlandzki piłkarz grający na pozycji napastnika.
Kariera klubowa.
Coyne urodził się w Szkocji, a karierę piłkarską rozpoczął w małej drużynie Hillwood Boys Club. Następnie podjął treningi w Clydebank F.C. i w 1981 roku zadebiutował w szkockiej First Division. W Clydebank stał się podstawowym zawodnikiem oraz należał do najlepszych strzelców zespołu i na początku 1984 roku przeszedł do Dundee United. W tej też drużynie zaczął grać w Premier League. W 1984 roku dotarł z Dundee do półfinału Pucharu Mistrzów, a w 1985 do finału Pucharu Szkocji. Latem 1986 zmienił barwy klubowe i przeniósł się do lokalnego rywala, Dundee F.C. W sezonie 1987/1988 został królem strzelców Premier League z 33 golami na koncie, a w Dundee grał do marca 1989.
Następnym klubem w karierze Irlandczyka był Celtic F.C. W jego barwach swój debiut zaliczył 11 marca 1989 w wygranym 1:0 wyjazdowym meczu z Heart of Midlothian F.C. W ataku Celticu zaczął występować z Andym Walkerem oraz Dariuszem Dziekanowskim, a następnie także z Charliem Nicholasem. W 1989 roku zdobył z „The Bhoys” Puchar Szkocji, a w sezonie 1990/1991 zdobywając 18 goli drugi raz sięgnął po koronę króla strzelców. W Celticu grał do 1993 roku i dla tego klubu rozegrał 105 meczów oraz strzelił 43 gole.
W 1993 roku Coyne został zawodnikiem angielskiego Tranmere Rovers i przez pół roku grał w Division One. Następnie wrócił do Szkocji i trafił do Motherwell F.C., w którym stał się najskuteczniejszym zawodnikiem i w latach 1993-1998 zaliczył 59 trafień w Premier League. W 1995 roku został wicemistrzem Szkocji. W latach 1998-2000 Tommy występował w Dundee F.C., ale nie zdobył żadnego gola, a następnie został piłkarzem Falkirk F.C. z First Division. Karierę kończył jako piłkarz Albion Rovers z Third Division.
Kariera reprezentacyjna.
W reprezentacji Irlandii Coyne zadebiutował 25 marca 1992 roku w wygranym 2:1 towarzyskim spotkaniu ze Szwajcarią. W 1994 roku został powołany przez selekcjonera Jacka Charltona do kadry na Mistrzostwa Świata w USA. Był tam podstawowym zawodnikiem i rozegrał trzy spotkania: z Włochami (1:0), z Meksykiem (1:2) i w 1/8 finału z Holandią (0:2). Karierę reprezentacyjną zakończył w 1997 roku, a w drużynie narodowej rozegrał 22 mecze i zdobył 6 goli.

</doc>
<doc id="1585741" url="https://pl.wikipedia.org/wiki?curid=1585741" title="Barriadas">
Barriadas

Barriadas – dzielnice biedoty w miastach Peru, tworzone i zamieszkane głównie przez imigrantów ze wsi. Stanowią zbiorowiska substandardowej zabudowy, lokalizowanej "na dziko" w rejonach szczególnie niesprzyjających osiedlaniu się (np. tereny bagienne czy zalewowe, sąsiedztwo czynnych wysypisk komunalnych, obszary wysypisk zamkniętych itp.), są podstawowym elementem kształtowania się i rozwoju procesów tzw. dzikiej urbanizacji i suburbanizacji.

</doc>
<doc id="1585742" url="https://pl.wikipedia.org/wiki?curid=1585742" title="Pożegnania (film 2008)">
Pożegnania (film 2008)

 – japoński dramat z 2008 roku, zdobywca Oscara w kategorii najlepszy film nieanglojęzyczny. Polskim widzom film zaprezentowany został 26 czerwca 2009 roku podczas festiwalu Tofifest, zaś do szerszej dystrybucji kinowej trafił 22 stycznia 2010.
Opis fabuły.
Daigo Kobayashi jest tokijskim wiolonczelistą, który stracił pracę, gdy rozwiązano orkiestrę, w której grał. Wkrótce po tym Daigo postanawia wraz z żoną wrócić do rodzimej Sakaty i poszukać nowej pracy. Pewnego dnia przyjmuje ofertę NK Agency szukającej do pracy „towarzysza podróży”. Podczas rozmowy kwalifikacyjnej Daigo dowiaduje się, że skrót NK jest akronimem "nōkan" – firmy zatrudniającej pracowników do domu pogrzebowego, gdzie przygotowuje się umarłych do ostatniej podróży.

</doc>
<doc id="1585744" url="https://pl.wikipedia.org/wiki?curid=1585744" title="Bororo">
Bororo

Bororo – bardzo nieliczna (ok. 1 tys. osób) grupa Indian, żyjąca w górnym biegu rzeki Paragwaj i jej dopływów (głównie rejon Mato Grosso w Brazylii), mówią językiem bororo. Stosując system żarowy, uprawiają maniok i kukurydzę. Charakterystyczny dla nich jest podział pracy, w ramach którego mężczyźni obrabiają ziemię i polują, kobiety natomiast obsiewają pola i zbierają plony.

</doc>
<doc id="1585745" url="https://pl.wikipedia.org/wiki?curid=1585745" title="Podział terytorialny Melbourne">
Podział terytorialny Melbourne

Podział terytorialny Melbourne – obszar metropolii Melbourne, podzielony jest na 31 obszarów samorządu lokalnego (ang. "local government area") typu: "city" (pol. miasto) oraz "shire" (pol. hrabstwo). Lista zawiera wykaz samorządów wchodzących w skład metropolii oraz ich przedmieść i osiedli (ang. "suburb"). W nawiasach podany jest kod pocztowy. 

</doc>
<doc id="1585749" url="https://pl.wikipedia.org/wiki?curid=1585749" title="Stephon Marbury">
Stephon Marbury

Stephon Xavier Marbury (ur. 20 lutego 1977 w Nowym Jorku) – amerykański koszykarz, grający na pozycji rozgrywającego, uczestnik spotkań gwiazd NBA, brązowy medalista olimpijski, trzykrotny mistrz chińskiej ligi CBA z Beijing Ducks (2012, 2014, 2015).
W 1995 wystąpił w meczu wschodzących gwiazd - Nike Hoop Summit oraz McDonald’s All-American.
Podczas draftu w 1996 roku, wybrany przez zespół Milwaukee Bucks z numerem czwartym. Tej samej nocy, został wymieniony za Raya Allena do drużyny Minnesota Timbervolwes, gdzie dołączył do Kevina Garnetta. W debiutanckim sezonie 1996/1997 zajął drugie miejsce w głosowaniu na debiutanta roku NBA. W trakcie kolejnych lat, grał w takich drużynach jak New Jersey Nets, Phoenix Suns, aby, w sezonie 2003/04 dołączyć do klubu ze swojego rodzinnego miasta - New York Knicks.
W sezonie 2007/08 ze względu na kontuzje zagrał tylko w 24 meczach. W kolejnym był on najlepiej zarabiającym graczem ligi, jego płaca w owym sezonie to aż 21,9 mln dolarów. Jednakże, na skutek konfliktów z trenerem oraz innymi zawodnikami New York Knicks zagrał jedynie w kilku meczach rozgrywek przedsezonowych. Pod koniec lutego 2009 władze klubu doszły z nim do porozumienia co do wykupienia i zerwania przez niego kontraktu. Tuż po tym podpisał kontrakt z drużyną Boston Celtics, który nie został przedłużony po zakończeniu sezonu. W sezonie 2009-2010 grał w chińskiej lidze w klubie Shanxi Zhongyu. Klub obiecał pomagać Marbury'emu w promocji jego linii butów „Starbury”.
W sezonie 2011/12 Marbury razem z drużyną Beijing Ducks zdobył mistrzostwo ligi chińskiej. W decydującym o tytule meczu zdobył 41 punktów, dzięki czemu został wybrany najlepszym graczem finałów. W ramach podziękowania, władze klubu zdecydowały się postawić mu pomnik.
Stephon Marbury był jednym z zawodników drużyny amerykańskiej występującej na Letnich Igrzyskach Olimpijskich w Atenach w 2004 roku. Zespół został mocno skrytykowany, ponieważ pierwszy raz w historii jego występów na Igrzyskach, drużyna składająca się z gwiazd NBA, przegrała mecz oraz nie zdobyła złotego medalu, lecz brązowy. Jednakże do Marbury'ego należał amerykański rekord największej liczby zdobytych punktów (31) w trakcie jednego meczu na Olimpiadzie. Rekord ten pobił dopiero Carmelo Anthony w spotkaniu przeciwko Nigerii podczas igrzysk w Londynie.
W lutym 2018 zakończył karierę sportową.
Jego kuzynem jest koszykarz Sebastian Telfair.
Statystyki.
NBA.
Na podstawie Basketball-Reference.com 

</doc>
<doc id="1585751" url="https://pl.wikipedia.org/wiki?curid=1585751" title="Objaw Simona">
Objaw Simona

Objaw Simona – obecność krwawych wylewów na przedniej powierzchni tarcz międzykręgowych odcinka lędźwiowego kręgosłupa. Jedna z cech zażyciowości powieszenia. 

</doc>
<doc id="1585764" url="https://pl.wikipedia.org/wiki?curid=1585764" title="MAZ 256">
MAZ 256

MAZ 256 − autobus o długości 8 metrów produkowany od 2005 roku przez zakłady MAZ w Mińsku na Białorusi w odmianie międzymiastowej oraz podmiejskiej.
Historia modelu.
W 2000 roku przedstawiono prototyp autobusu międzymiastowego klasy mini o oznaczeniu "MAZ 106", zbudowanego na podwoziu samochodu ciężarowego "MAZ-4371" o dopuszczalnej masie całkowitej 10 ton. Prototyp ten posiadał umieszczone na ramie nadwozie składające się z dwóch części, oryginalnej kabiny samochodu ciężarowego oraz przestrzeni pasażerskiej, która była złączona z miejscem pracy kierowcy. Do napędu tego egzemplarza wykorzystano białoruski silnik MMZ-245.30 o mocy 155 KM, współpracujący z 5-biegową manualną skrzynią biegów SAAZ-3206. Produkcji tego modelu nie podjęto.
W 2005 roku zaprezentowano oraz wdrożono do produkcji ostateczną wersję międzymiastowego autobusu klasy mini pod oznaczeniem MAZ 256. Podobnie jak prototyp z 2000 roku autobus ten osadzony został na podwoziu ciężarowego samochodu "MAZ-4371", jednak posiadał integralne, zaprojektowane specjalnie dla tego modelu nadwozie. Do napędu pojazdu zastosowano, analogicznie jak w "MAZie 106" i samochodzie ciężarowym "MAZ-4371", silnik Diesla produkcji białoruskiej MMZ-245.30 o mocy 155 KM, który zblokowany był z manualną skrzynia biegów SAAZ-3206. Dodatkowo w ofercie znajduje się silnik Deutz BF4M1013FC o mocy 170 KM, który współpracuje z 5-biegową skrzynią biegów ZF S5-42. "MAZ 256" produkowany jest w odmianie międzymiastowej o pojemności 24 osób i układem drzwi 0-1-0 lub 0-1-1 oraz w odmianie podmiejskiej o pojemności 43 osób.

</doc>
<doc id="1585766" url="https://pl.wikipedia.org/wiki?curid=1585766" title="Kościół św. Antoniego w Sieniawie">
Kościół św. Antoniego w Sieniawie

Kościół św. Antoniego Padewskiego w Sieniawie – zabytkowy kościół drewniany z połowy XVIII wieku, położony w Sieniawie, w województwie małopolskim, w powiecie nowotarskim, w gminie Raba Wyżna.
Historia.
Wybudowany został w latach 40. XVIII wieku z fundacji właściciela wsi stolnika wieluńskiego Andrzeja Sendzimira herbu Ostoja oraz jego żony Anny z Sierakowskich, siostry arcybiskupa lwowskiego obrządku łacińskiego Wacława Hieronima Sierakowskiego (1700-1780). Początkowo służyła jako kaplica dworska, obsługiwana przez prywatnego kapelana Sendzimirów. Po jego śmierci posługa w kościółku należała do każdorazowego proboszcza z parafii św. Stanisława BM w Rabie Wyżnej, której to częścią była Sieniawa (wraz z Rokicinami Podhalańskimi i Bielanką) do lat 80. XX wieku. Anna Sendzimirowa w swoim testamencie, spisanym 16 V 1768 na Stradomiu przeznaczyła dla kościółka sieniawskiego 7000 złp. Wykonawcą swej ostatniej woli uczyniła ona swojego brata Romana z Bogusławic Sierakowskiego, chorążego województwa, podstarostę i sędziego grodzkiego krakowskiego. Według "Kroniki Parafii Raba Wyżna" w 1858 została do świątyni przybudowana zakrystia a w 1860 całe jej wnętrze odmalowane, ołtarze odnowione i ozłocone. Wszystko to wykonano staraniem Julii z hrabiów Drohojowskich baronowej Borowskiej (1815 – 1889) żony właściciela Sieniawy Kaliksta barona Borowskiego (1801 – 1872). Ponadto Dziedziczka Julia Borowska, która była córką Jana Maksymiliana Drohojowskiego (zm. 1851), właściciela Czorsztyna i Wiktorii z Grudnickich, starała się uposażać drewnianą świątynię św. Antoniego jak najlepiej tylko mogła. Ufundowała do niej złoty kielich w 1845, a także mszał i nowe szaty liturgiczne w 1857 i w 1861. Sieniawę Borowscy posiadali już od końca XVIII wieku, kiedy dobra folwarczne należące wcześniej do Andrzeja Sendzimira herbu Ostoja przeszły w posiadanie Józefa barona Borowskiego (ur. 1760) ojca Kaliksta.
W latach 1927 – 1932, w czasie kiedy proboszczem parafii Raba Wyżna był ks. Józef Poloński (1892 – 1983), przykryto kościół św. Antoniego nowym gontem, naprawiono organy oraz kupiono nowe dzwonki. Na czas ten przypada również wybudowanie Domu Katolickiego, który stanął nieopodal świątyni. W 1936 zmodyfikowano nieznacznie wygląd kościółka poprzez dobudowanie przedsionka od strony zachodniej. Zlikwidowano tym samym na osi świątyni bramkę w sobotach. Od tamtego czasu konstrukcja pozostała niezmieniona. W czerwcu 1942 został tutaj ochrzczony Andrzej Zoll, prawnik i były przewodniczący PKW, sędzia i prezes Trybunału Konstytucyjnego oraz Rzecznik Praw Obywatelskich. W 1950 kościołek został ogrodzony drewnianym płotem, a ponowne położenie gontu na świątyni miało miejsce w 1959. Nad pracami sprawował nadzór konserwator zabytków z Krakowa. Wstawiono również nowe okna i zakupiono obraz Serce Matki Bożej. 12 czerwca 1977 wizytujący parafię Raba Wyżna metropolita krakowski kardynał Karol Wojtyła odprawił w kościółku św. Antoniego Mszę św odpustową. Od utworzenia w Sieniawie parafii w 1983 do wybudowania w 1990 nowego kościoła pełni funkcję świątyni nowo powstałej parafii. Obecnie raz w roku, w czerwcu uroczyście obchodzony jest odpust ku czci patrona świątyni św. Antoniego.
Nowy kościół parafialny w Sieniawie.
Samodzielna parafia w Sieniawie została erygowana przez metropolitę krakowskiego, kard. Franciszka Macharskiego dekretem z 1 lutego 1983. Jej pierwszym proboszczem został mianowany pochodzący z Nowego Targu ks. Tadeusz Kubowicz (1943 – 2010), który bardzo szybko przystąpił do budowy nowej świątyni. W 1986 zaczęto gromadzić materiały, budowę rozpoczęto rok później natomiast prace zostały zakończone w 1989. Kamień węgielny, pochodzący z grobu św. Piotra w Rzymie poświęcony przez papieża Jana Pawła II, wmurował 21 października 1990 metropolita krakowski. 28 lipca 2001 to ważna data w historii miejscowości. Wtedy bowiem nastąpiła konsekracja nowej świątyni pw. Niepokalanego Serca NMP w przez J. Em. ks. kard. Franciszka Macharskiego. Projekt kościoła wykonał mgr inż. architekt Tadeusz Jędrysko. Obraz umieszczony w ołtarzu głównym, przedstawiający Niepokalane Serce Najświętszej Marii Panny, został namalowany przez artystkę Marię Przyborowską z Warszawy. Jej mąż, oficer Wojska Polskiego, po 17 września 1939 dostał się do niewoli radzieckiej i osadzony w obozie jenieckim w Starobielsku, po czym został przez NKWD zamordowany w Katyniu w kwietniu 1940. Malarka przyjechała do Sieniawy w 1941. W 1956 przekazała obraz w prezencie ks. proboszczowi parafii Raba Wyżna Józefowi Polońskiemu. Obraz z jego woli umieszczono w sieniawskim kościółku św. Antoniego, a po wybudowaniu nowej świątyni został do niej przeniesiony. Maria Przyborowska po wojnie wyjechała do Krakowa i tam zamieszkała na stałe.
Architektura drewnianej świątyni.
Kościół wybudowany jest z drewna jodłowego w konstrukcji zrębowej. Elewacja kościoła jest szalowana pionowo z listwowaniem. Dach prezbiterium czterospadowy, kryty gontem, z sygnaturką, do której dzwonek zakupiono w 1947 (wcześniejszy został zrabowany przez wojska niemieckie w czasie II wojny światowej).
Budynek otoczony jest sobotami wspartymi na słupach. Okalają go liczące ponad 200 lat lipy – pomniki przyrody. Należy do najpiękniejszych drewnianych świątyń Małopolski i jest niewątpliwie wart odwiedzenia i zobaczenia.
W wnętrzu znajdują się trzy barokowe ołtarze z XVIII w. Znajdujący się wcześniej w lewym ołtarzu obraz Matki Boskiej Sieniawskiej z pierwszej połowy XVIII w. przeniesiono do nowego kościoła. Wartościowymi elementami wyposażenia są stacje Drogi Krzyżowej z XVIII w., prosta wieloboczna ambona oraz prospekt organowy w stylu barokowym z II połowy XVIII wieku.
Kościół jest częścią szlaku architektury drewnianej województwa małopolskiego. Szczególną czcią wśród wiernych otaczany jest święty Antoni, słynący na okolicę jako patron małżeństw.

</doc>
<doc id="1585767" url="https://pl.wikipedia.org/wiki?curid=1585767" title="Wybory parlamentarne w Salwadorze w 2009 roku">
Wybory parlamentarne w Salwadorze w 2009 roku

Wybory parlamentarne w Salwadorze odbyły się 18 stycznia 2009 roku. Zwyciężył w nich Front Wyzwolenia Narodowego im. Farabundo Martí (FMLN) uzyskując 42,60% głosów. Drugi był Narodowy Sojusz Republikański, który zdobył 38,55% głosów. Do Zgromadzenia Ustawodawczego weszło łącznie pięć ugrupowań.

</doc>
<doc id="1585770" url="https://pl.wikipedia.org/wiki?curid=1585770" title="Leliszka">
Leliszka

Leliszka – osada leśna w Polsce położona w województwie lubelskim, w powiecie tomaszowskim, w gminie Jarczów.
W latach 1975–1998 miejscowość administracyjnie należała do województwa zamojskiego.
Osada leśna nad jeziorem tej nazwy, do 2013 r. – leśniczówka, zniszczona zabudowa. Opodal przepływa Sołokija

</doc>
<doc id="1585773" url="https://pl.wikipedia.org/wiki?curid=1585773" title="Kompleks rozkładający wodę">
Kompleks rozkładający wodę

Kompleks rozkładający wodę (kompleks wydzielający tlen, OEC, z ang. "oxygen evolving complex") – kompleks enzymatyczny przeprowadzający rozszczepienie cząsteczki wody podczas zachodzenia fazy jasnej fotosyntezy. Przestrzenna struktura kompleksu nie została ustalona. W skład kompleksu wchodzą cztery jony manganu i wapnia.
Działanie kompleksu opisuje teoria Bessela Koka (1918-1979) z 1970. Naukowiec, oświetlając błony fotosyntetyczne impulsami światła o czasie trwania poniżej 5 μs zaobserwował, że wydzielenie cząsteczki tlenu zachodzi dopiero po trzecim błysku, a następnie powtarza się co czwarty błysk. Cykliczność wydzielania O2 związana jest ze zmianami stopnia utleniania atomów manganu obecnych w kompleksie. Reakcja fotochemiczna zachodząca w centrum reakcji fotoukładu II (PSII) powoduje wybicie elektronu. W celu uzupełnienia elektronu wybitego z centrum reakcji, pobierany jest on z kompleksu OEC przy udziale rodnika tyrozyny. Pobieranie kolejnych elektronów z kompleksu powoduje jego przejście od stanu S0 do S4. Powrót do stanu S0 następuje po oderwaniu czterech elektronów z cząsteczki wody i wydzieleniu cząsteczki O2. Przy dłuższym okresie bez światła kompleks OEC ulega dezaktywacji do stanu S1, co tłumaczy uwolnienie pierwszej cząsteczki O2 po trzecim błysku.

</doc>
<doc id="1585774" url="https://pl.wikipedia.org/wiki?curid=1585774" title="Pługopiaskarka">
Pługopiaskarka

Pługopiaskarka – samochód specjalny zbudowany na podwoziu samochodu ciężarowego lub innym i wyposażony w urządzenia przeznaczone do zimowego utrzymania dróg i ulic, (likwidacja gołoledzi, zalegającego lodu, zbitego lub kopnego śniegu). Urządzeniami tymi są:
Pług spełnia swoje zadanie w wypadku większych opadów śniegu. Nie jest zamocowany równolegle do osi pojazdu, lecz pod kątem ostrym tak, by zalegający śnieg był odgarniany na prawe pobocze jezdni. Jest też wysunięty kilkadziesiąt centymetrów w kierunku przeciwległego pasa jezdni. Pług nie może bezpośrednio przylegać do jezdni, gdyż doprowadziło by to do utraty stabilności pojazdu. Pomiędzy jezdnią a pługiem funkcjonuje jeszcze elastyczne zakończenie, które jednak nie jest w stanie całkowicie odprowadzić na pobocze zalegającego śniegu. Pozostała warstwa śniegu jest częściowo rozpuszczana przez rozsypywaną mieszankę (powstałe błoto pośniegowe). W wypadku gołoledzi pług nie jest wykorzystywany, natomiast istotną rolę spełnia rozsypywarka (swym zasięgiem obejmuje nie tylko prawy, ale też lewy pas jezdni).
Pługopiaskarka musi być wyposażona w sygnał ostrzegawczy (świetlny, błyskowy, żółty). Pojazd wykorzystywany jako pługopiaskarka musi spełniać ściśle określone kryteria (moc minimum 105 KM, napęd na co najmniej dwie osie, zdolność do pracy na niskich przełożeniach przy pełnym obciążeniu silnika, odpowiednie wzmocnienia itp.).

</doc>
<doc id="1585777" url="https://pl.wikipedia.org/wiki?curid=1585777" title="VIII Brygada Piechoty (II RP)">
VIII Brygada Piechoty (II RP)

VIII Brygada Piechoty (VIII BP) – brygada piechoty Wojska Polskiego II RP.
Forowanie i zmiany organizacyjne.
VIII BP sformowana została w kwietniu 1919 roku, w Małopolsce Wschodniej, w składzie 4 Dywizji Piechoty.
W pierwszej dekadzie lipca 1921 roku brygada przeniesiona została z terenu Okręgu Generalnego „Warszawa” na teren Okręgu Generalnego „Łódź”. Dowództwo brygady i II batalion 37 pułku piechoty rozmieszczono w Kutnie, I i III batalion 37 pułku piechoty w Łęczycy, 18 pułk piechoty w Koninie, a III batalion 18 pułku piechoty w Łodzi.
W czasie działań wojennych stany osobowe brygady uzupełniała:
Wymienione instytucje i pododdziały stacjonowały na terenie Okręgu Generalnego „Łódź” i podporządkowane były jego dowódcy.
W październiku-listopadzie 1921 roku dowództwo VIII BP przeformowane zostało w dowództwo piechoty dywizyjnej nowo powstałej 26 Dywizji Piechoty i dyslokowane do Skierniewic, a oba pułki podporządkowane bezpośrednio dowódcy 26 DP.

</doc>
<doc id="1585781" url="https://pl.wikipedia.org/wiki?curid=1585781" title="Bogdan Dzięcioł">
Bogdan Dzięcioł

Bogdan Dzięcioł (ur. 28 maja 1928 w Sławkowie) – polski prawnik, profesor nauk prawnych, wykładowca prawa i archiwistyki, pułkownik ludowego Wojska Polskiego w stanie spoczynku, emerytowany prezes Sądu Najwyższego i adwokat, członek Górnośląskiego Towarzystwa Literackiego.
Życiorys.
W latach 1945–1948 był członkiem ZWM, ZMP w latach 1948–1952, PPR od 1947 roku, i PZPR od 1948 roku.
Służbę wojskową rozpoczął w 1948 roku, jako słuchacz Batalionu Akademickiego w Łodzi i Fakultetu Wojskowego we Wrocławiu. W lipcu 1950 roku, po ukończeniu drugiego roku studiów prawniczych został skierowany, w stopniu kaprala, do sądu wojskowego w Łodzi na stanowisko asesora bez prawa przewodniczenia na rozprawach. Wykonywał obowiązki protokolanta i w sytuacjach awaryjnych wykorzystywany był jako ławnik. 
W styczniu 1952 roku przeniesiony został do Sądu Wojsk Lotniczych w Warszawie. W tymże roku ukończył studia na Uniwersytecie Łódzkim, uzyskał tytuł magistra prawa i mianowany został sędzią. Rok później awansowano go do stopnia oficerskiego i przeniesiono do Wrocławia na stanowisko szefa Sądu 2 Korpusu Zmechanizowanego. W sierpniu 1955 roku Dzięcioł – już jako kapitan – skierowany został na dalsze studia na Fakultecie Prawa Wojskowej Akademii Prawniczej w Moskwie, którą ukończył w grudniu 1956 roku.
Orzekał ponownie w Sądzie Wojsk Lotniczych do marca 1958 roku. Po reorganizacji został przeniesiony do Olsztyna na stanowisko zastępcy szefa Wojskowego Sądu Garnizonowego, a w styczniu 1960 roku na szefa sądu, również garnizonowego, do Zielonej Góry. Do Warszawy powrócił w lipcu 1966 roku, obejmując stanowisko szefa Sądu Warszawskiego Okręgu Wojskowego.
Po pięciu latach, w lipcu 1971 roku, został powołany na stanowisko sędziego Sądu Najwyższego, z równoczesnym powierzeniem mu obowiązków zastępcy prezesa Izby Wojskowej SN do spraw orzecznictwa, a w listopadzie tegoż roku prezesa Izby (w randze wiceministra). 7 listopada 1975 roku został przeniesiony na formalnie równorzędne stanowisko prezesa Sądu Najwyższego kierującego pracami Izby Karnej. Tu przepracował 16 lat, do kwietnia 1991. W 1991 przeszedł w stan spoczynku.
Do historii przeszły jego słowa wypowiedziane na jednym z partyjnych posiedzeń w okresie stanu wojennego gdzie tłumaczył (jako sędzia Sądu Najwyższego!), że:
Doktor nauk humanistycznych - 1975, doktor habilitowany nauk wojskowych - 1986.

</doc>
<doc id="1585794" url="https://pl.wikipedia.org/wiki?curid=1585794" title="Berengaria Portugalska">
Berengaria Portugalska



</doc>
<doc id="1585795" url="https://pl.wikipedia.org/wiki?curid=1585795" title="Mir iskusstwa">
Mir iskusstwa

Mir iskusstwa (ros. Мир иску́сства, tłum. świat sztuki) – czasopismo oraz stowarzyszenie, założone przez rosyjskich modernistów.
Historia.
Stowarzyszenie "Mir iskusstwa" zostało założone w 1900 roku przez grupę studentów, do której należeli Aleksandr Benois, Konstantin Somow, Dmitrij Fiłosofow, Léon Bakst, i Jewgienij Lanceray.
W 1899 w Sankt Petersburgu Benois, Bakst i Diagilew zaczęli wydawać pismo o tym samym tytule. Atakowali przestarzałą szkołę Pieriedwiżników, promując jednocześnie indywidualizm i inne zasady secesji. Teoretyczne założenia stowarzyszenia zostały opublikowane w pierwszych numerach pisma.
Poza trzema założycielami pisma aktywnymi członkami stowarzyszenia byli także: Mstisław Dobużynski, Jewgienij Lanceray, Konstantin Somow. Wystawy organizowane przez "Mir iskusstwa" przyciągały uwagę malarzy z Rosji i spoza jej granic, takich jak Michaił Wrubel, Michaił Niestierow i Isaak Lewitan.
W okresie 1898–1904 stowarzyszenie zorganizowało 6 wystaw. W latach 1904–1910 stowarzyszenie nie istniało, a jego miejsce zajął Związek Artystów Rosyjskich, do którego należeli Walentin Sierow, Konstantin Korowin, Boris Kustodijew, Zinaida Sieriebriakowa, Iwan Bilibin, Konstantin Somow, Dmitrij Mitrochin, Igor Grabar, Nikołaj Roerich i Siergiej Sudejkin.
W 1910 roku Benois opublikował w magazynie „Reich” krytyczny artykuł o Związku Artystów Rosyjskich. "Mir iskusstwa" został reaktywowany, a na jego czele stanął Mikołaj Roerich. Do grupy weszli: Natan Altman, Władimir Tatlin i Martiros Sarian. W 1917 roku przewodnictwo w grupie objął Iwan Bilibin. W tym samym roku dołączyło do niej wielu członków grupy Bubnowyj Walet.
Grupa organizowała wystawy w Moskwie i Petersburgu. Ostatnią wystawę zorganizowała w 1927 roku w Paryżu.
Sztuka.
Podobnie jak wcześniej angielscy Prerafaelici, Benois i jego przyjaciele byli zniesmaczeni antyestetyczną naturą nowoczesnego społeczeństwa. "Miriskusnicy" promowali zrozumienie i konserwację sztuki poprzednich epok, w szczególności sztuki ludowej i XVIII-wiecznego rokoko. Artystą, którego podziwiali najbardziej był prawdopodobnie Antoine Watteau.
Te odrodzeniowe projekty były traktowane przez "miriskusników" z dużą dozą humoru i autoparodii. Fascynowały ich maski, marionetki, karnawał, teatr kukiełkowy, a także sny i baśnie. Zabawę i groteskę stawiali ponad to, co poważne. Ich ulubionym miastem była Wenecja, do tego stopnia, że Diagilew i Strawinski, wybrali ją jako miejsce swojego pochówku.
Od malarstwa olejnego woleli akwarelę i gwasz.

</doc>
<doc id="1585802" url="https://pl.wikipedia.org/wiki?curid=1585802" title="Wybory parlamentarne w Islandii w 2009 roku">
Wybory parlamentarne w Islandii w 2009 roku

Wybory parlamentarne w Islandii odbyły się 25 kwietnia 2009 roku. Były to wybory przedterminowe. Wygrali je socjaldemokraci i zielona lewica.
Geneza.
Rozpisanie przedterminowych wyborów parlamentarnych ogłosił premier Islandii Geir Haarde. Dotychczasowy szef rządu nie ubiegał się o reelekcję. Przedterminowe wybory były efektem kryzysu gospodarczego. Kraj borykał się z inflacją, rosnącym bezrobociem, a islandzka korona straciła płynność. Doprowadziło to do antyrządowych demonstracji.
Fatalna sytuacja gospodarcza doprowadziła do załamania finansów państwa. Odpowiedzią rządu była nacjonalizacja głównego banku, a także zaciągnięcie pożyczki w Międzynarodowym Funduszu Walutowym, krajach skandynawskich oraz w Polsce (łącznie prawie 6 mld dolarów).
Kampania wyborcza.
Przed wyborami doszło do zmian na scenie partyjnej. Przestał istnieć Ruch Islandzki - Żywa Ziemia, który zjednoczył się z Sojuszem. Pojawiły się dwie nowe partie: Ruch Demokratyczny ("Lýðræðishreyfingin") oraz Ruch Obywatelski ("Borgarahreyfingin"). Trzecie nowe ugrupowanie, L-Lista Zwolenników Suwerenności ("L-listi fullveldissinna"), okazało się efemeryczne i w końcu nie przystąpiło do wyborów.
W trzech partiach doszło do zmiany przywództwa. 18 stycznia 2009 nowego szefa wybrała Partia Postępu, Valgerður Sverrisdóttir została zastąpiona przez Sigmundura Davíða Gunnlaugssona. Dwa miesiące później, 29 marca zmienił się przewodniczący Partii Niepodległości - Bjarni Benediktsson zastąpił na tym stanowisku Geira Haarde. Zmieniła się również przewodnicząca Sojuszu. Po ustąpieniu Ingibjörg Sólrún Gísladóttir została nią premier Jóhanna Sigurðardóttir. Zarówno Haarde, jak i Ingibjörg Sólrún wskazali poważne problemy zdrowotne jako powód wycofania się z polityki.
Kampania wyborcza skupiała się wokół tematów takich jak kryzys finansowy i sposoby walki z nim, zmiany islandzkiej Konstytucji przed wyborami (do których ostatecznie nie doszło, gdyż sprzeciwiła się im Partia Niepodległości) oraz ewentualne wstąpienie Islandii do Unii Europejskiej. Za przystąpieniem do UE opowiadał się zdecydowanie rządzący Sojusz, ale przeciwna mu była zarówno opozycyjna Partia Niepodległości, jak i współrządzący z Sojuszem Ruch Zieloni-Lewica. Obie partie postulowały "podwójne referendum" w sprawie akcesji do UE: najpierw referendum dotyczące tego, czy w ogóle rozpoczynać rozmowy, potem zaś ewentualnie referendum akcesyjne. Zarazem konserwatyści, podobnie jak socjaldemokraci, opowiadali się za przyjęciem przez Islandię euro jako własnej waluty, podczas gdy zieloni woleliby koronę norweską.
Sondaże.
Sondaż z 22 listopada 2008 opublikowany przez dziennik "Fréttablaðið" (jeszcze przed ogłoszeniem wyborów):
W roku 2008 wskutek kryzysu finansowego dominująca na islandzkiej scenie politycznej po II wojnie światowej Partia Niepodległości zaczęła tracić popularność, początkowo na rzecz socjaldemokratów. Od grudnia 2008 najpopularniejszą partią na Islandii stał się Ruch Zieloni-Lewica.
Sondaż z 23 stycznia 2009:
Według sondażu opublikowanego 27 lutego 2009 w dzienniku "Morgunblaðið" Sojusz zaczął odzyskiwać poparcie. Do Alþingi dostałyby się cztery partie:
Sondaż z 6 marca wskazywał na odzyskiwanie popularności przez konserwatywną Partię Niepodległości:
Zgodnie z następnym sondażem z 20 marca socjaldemokraci zaczęli odzyskiwać poparcie:
Wyniki wyborów.
Zgodnie z przewidywaniami wybory wygrała lewica. Pierwsze miejsce przypadło Sojuszowi, który wspólnie z Ruchem Zieloni-Lewica (trzecie miejsce) ma większość w nowym parlamencie. Na drugim miejscu uplasowała się Partia Niepodległości, zdobywając 16 mandatów (o 9 mniej niż w poprzednich wyborach). Nieznaczny wzrost poparcia odnotowała z kolei liberalna Partia Postępu. Do Alþingi dostała się również nowa partia Ruch Obywatelski (4 mandaty). Antyimigrancka Partia Liberalna nie zdobyła ani jednego mandatu.
W nowo wybranym parlamencie zasiada najwyższy w dotychczasowej historii Islandii odsetek kobiet - 43% (27 mandatów).

</doc>
<doc id="1585804" url="https://pl.wikipedia.org/wiki?curid=1585804" title="Reprezentacja Stanów Zjednoczonych w piłce ręcznej mężczyzn">
Reprezentacja Stanów Zjednoczonych w piłce ręcznej mężczyzn

Reprezentacja Stanów Zjednoczonych w piłce ręcznej mężczyzn – narodowy zespół piłkarzy ręcznych USA. Reprezentuje swój kraj w rozgrywkach międzynarodowych.

</doc>
<doc id="1585805" url="https://pl.wikipedia.org/wiki?curid=1585805" title="Cedrzyk wonny">
Cedrzyk wonny

Cedrzyk wonny, cedrówka wonna, cedrela wonna, cedr tabasko ("Cedrela odorata") – gatunek drzewa z rodziny meliowatych. Pochodzi z Ameryki Środkowej – z Meksyku, Ameryki Centralnej i Antyli.
Morfologia.
Wysokie drzewo do 30 m z szarobrązową korą. Pierzaste liście złożone są z 14-18 par podłużnych listków. Listki jajowatokształtne. Kwiaty drobne w kolorze żółtawobiałym. Owocem jest torebka z uskrzydlonymi nasionami.
Zastosowanie.
Miękkie i lekkie drewno o korzennym zapachu używane jest m.in. w przemyśle meblarskim. Ze względu na właściwości drewno nie jest atakowane przez szkodniki.

</doc>
<doc id="1585806" url="https://pl.wikipedia.org/wiki?curid=1585806" title="Cedrówka wonna">
Cedrówka wonna



</doc>
<doc id="1585807" url="https://pl.wikipedia.org/wiki?curid=1585807" title="Cedrela wonna">
Cedrela wonna



</doc>
<doc id="1585808" url="https://pl.wikipedia.org/wiki?curid=1585808" title="Cedrela odorata">
Cedrela odorata



</doc>
<doc id="1585809" url="https://pl.wikipedia.org/wiki?curid=1585809" title="Arabeska (literatura)">
Arabeska (literatura)

Arabeska – określona przez F. Schlegela w odniesieniu do literatury jako nowy gatunek prozy artystycznej, niewielki rozmiarami utwór nasycony elementami baśniowej fantastyki, o kapryśnej kompozycji i ironiczno-humorystycznym stylu, kojarzący efekty poetyckie z komicznymi.
Forma charakterystyczna dla romantyzmu niemieckiego, ale stosowali ją w określaniu swoich dzieł także Gogol i E. A. Poe.

</doc>
<doc id="1585813" url="https://pl.wikipedia.org/wiki?curid=1585813" title="Raúl Echeverría">
Raúl Echeverría

Raúl Echeverría - argentyński piłkarz, pomocnik.
Jako gracz klubu Estudiantes La Plata wziął udział w turnieju Copa América 1920, gdzie Argentyna została wicemistrzem Ameryki Południowej. Echeverría zagrał w dwóch meczach - z Urugwajem (zdobył bramkę) i Brazylią (zdobył bramkę). Zdobycie 2 bramek wystarczyło, by został najlepszym strzelcem swej drużyny oraz wicekrólem strzelców turnieju.
Wciąż jako gracz klubu Estudiantes wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Echeverría zagrał we wszystkich trzech meczach - z Brazylią, Paragwajem (zdobył bramkę) i Urugwajem.
Echeverría w latach 1920-1922 rozegrał w reprezentacji Argentyny 8 meczów i zdobył 4 bramki.

</doc>
<doc id="1585817" url="https://pl.wikipedia.org/wiki?curid=1585817" title="Tajemniczy Sobotowie">
Tajemniczy Sobotowie

Tajemniczy Sobotowie (ang. "The Secret Saturdays") – amerykański przygodowy serial animowany, który powstał w 2008, a jego polska premiera nastąpiła 4 maja 2009 na kanale Cartoon Network. Serial opowiada o kryptozoologii i kryptobotanice (badania kryptyd).
Wersja polska.
Opracowanie wersji polskiej: Start International Polska
Reżyseria:
Dialogi polskie: Andrzej Wójcik
Dźwięk i montaż:
Kierownik produkcji: Elżbieta Araszkiewicz
W wersji polskiej udział wzięli:
Lektor:
Odcinki w komiksach.
Seria pierwsza (Cartoon Network Magazyn)

</doc>
<doc id="1585819" url="https://pl.wikipedia.org/wiki?curid=1585819" title="Raul Echeverria">
Raul Echeverria



</doc>
<doc id="1585823" url="https://pl.wikipedia.org/wiki?curid=1585823" title="Zabytkowa kamienica przy ul. Floriańskiej 5">
Zabytkowa kamienica przy ul. Floriańskiej 5



</doc>
<doc id="1585827" url="https://pl.wikipedia.org/wiki?curid=1585827" title="Katalamma">
Katalamma

Katalamma – hinduska bogini morza popularna zwłaszcza wśród rybaków w indyjskim stanie Kerala. Imię to zbitka dwóch słów w języku malajalam – „katal” (morze) oraz „amma” (matka). Pomimo że jest często utożsamiana z Dewi, świątynie poświęcone tej bogini są rzadkością. Najbardziej znana jest świątynia Katalamma w Ćennur w stanie Andhra Pradeś, słynna dzięki obchodom święta Katalamma utsavam.

</doc>
<doc id="1585830" url="https://pl.wikipedia.org/wiki?curid=1585830" title="Elucja">
Elucja

Elucja, eluowanie – proces wymywania za pomocą eluentu (fazy ruchomej) substancji zaadsorbowanej wcześniej na fazie stałej (stacjonarnej). Ciecz wypływająca z fazy stałej to eluat. W chromatografii gazowej elucję przeprowadza się za pomocą gazu nośnego, a w chromatografii cieczowej za pomocą rozpuszczalników ciekłych. Zastosowanie odpowiednich warunków elucji jest podstawą powodzenia procesu chromatografii.
W technikach biologii molekularnej elucję wykorzystuje się do odzyskiwania białek i kwasów nukleinowych lub ich fragmentów (np. oligopeptydów i oligonukleotydów) z żeli preparatywnych po rozdziale elektroforetycznym. Fragmenty żeli zawierające pożądane substancje wycina się i po rozdrobnieniu poddaje ekstrakcji za pomocą odpowiedniego roztworu buforowego. Efektywniejszą metodą jest elektroelucja, gdzie wypływanie substancji z wyciętego fragmentu żelu wymuszane jest przepływem prądu elektrycznego.

</doc>
<doc id="1585832" url="https://pl.wikipedia.org/wiki?curid=1585832" title="Mistrzostwa Świata w Snowboardzie 2009">
Mistrzostwa Świata w Snowboardzie 2009

8. Mistrzostwa Świata w Snowboardzie 2009 odbyły się w południowokoreańskiej miejscowości Gangwon w dniach 18–24 stycznia 2009 r. Startowało 45 reprezentacji narodowych.

</doc>
<doc id="1585833" url="https://pl.wikipedia.org/wiki?curid=1585833" title="Konstytucja o liturgii">
Konstytucja o liturgii



</doc>
<doc id="1585834" url="https://pl.wikipedia.org/wiki?curid=1585834" title="Styrułowa Polana">
Styrułowa Polana

Styrułowa Polana – przysiółek wsi Lipnica Wielka w Polsce, w województwie małopolskim, w powiecie nowotarskim, w gminie Lipnica Wielka.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1585835" url="https://pl.wikipedia.org/wiki?curid=1585835" title="Pierwszy sobór buddyjski">
Pierwszy sobór buddyjski

Pierwszy sobór buddyjski – sobór, który odbył się trzy miesiące po śmierci Buddy, w Rājagaha. Wzięło w nim udział 500 urzeczywistnionych mnichów (arahantów). Ze względu na to, że nie żyli już Sariputta i Mogallana, przewodnictwo nad Soborem objął Mahākassapa. Sobór miał na celu zebranie i zapamiętanie nauk Przebudzonego. Kazania Buddy, recytowane przez jego najbliższego ucznia – Ānandę, zostały zatwierdzone jako Dhamma (Nauka), natomiast reguła zakonna, recytowana przez Upāli, została zatwierdzona jako Vinaya (Dyscyplina). Stąd w owych czasach buddyzm nazywano po prostu Dhamma-Vinaya. 
Datowanie.
Według tradycji theravady, dokładniej – przekazu pochodzącego ze Sri Lanki – uznaje się datę Parinibbany historycznego Buddy na rok 544 p.n.e. Rok ten jest początkiem kalendarza buddyjskiego. Uznaje się, że trzy miesiące po Parinibbanie Buddy, w Rajagaha odbył się Pierwszy Sobór Buddyjski. 
Współcześni naukowcy spierają się na temat dokładnej daty narodzin i śmierci Buddy. (zobacz Era buddyjska). Większość XX-wiecznych historyków datowała życie Buddy między 563 p.n.e. a 483 p.n.e. Współcześnie jednak, sympozjum które zebrało się w celu wyjaśnienia tej kwestii , przyjęło ramy około 20 lat przed lub po roku 400 p.n.e. jako datę śmierci Buddy.
Okoliczności.
W 544 p.n.e. zwołano Pierwszy Sobór Buddyjski, którego patronem był król Ajātasattu. Odbył się on w jaskini Sattapanniguhā niedaleko Rãjagrahy, trzy miesiące po śmierci Buddy. Dokładne okoliczności tego wydarzenia można znaleźć w Cūllavagga, rozdziale "Vinaya Pitaki". Opisana jest tam przyczyna, która skłoniła Mahākassapę do zwołania zgromadzenia. Pewien mnich o imieniu Subhadda, niegdyś golibroda, który w późnym okresie swojego życia przyjął mnisie szaty, wyrażał swoje niezadowolenie z powodu przestrzegania wszystkich zasad obowiązujących mnichów, ustanowionych przez Buddę. Wielu mnichów było pogrążonych w smutku i opłakiwało odejście Buddy. Jednakże Mahākassapa usłyszał wówczas jak Subhadda mówi: "Dość Czcigodni, nie smućcie się, nie opłakujcie. Pozbyliśmy się wreszcie tego wielkiego pustelnika (Budda). Byliśmy nękani, gdy mówił: 'To możecie robić, tego nie możecie robić' lecz teraz będziemy mogli robić to, co chcemy i nie będziemy musieli robić tego, czego nie chcemy." Po usłyszeniu tej opinii Mahākassapa zdał sobie sprawę, że Dhamma i Vinaya mogą zostać zdeprawowane i mogą nie przetrwać w oryginalnej formie, jeśli inni mnisi zaczną zachowywać się jak Subhadda, interpretując Dhammę i Vinayę według własnego uznania.
Ustanowienie soboru.
Mahākassapa zdecydował, że Dhamma musi zostać zachowana i strzeżona w taki sposób, by uniknąć jej rozkładu. Chcąc sprostać temu, za zgodą sangi, zwołał radę pięciuset arahantów. Ānanda miał być jednym z członków tego zgromadzenia pod warunkiem, że osiągnie stan arahanta przed rozpoczęciem soboru. Pod przewodnictwem Czcigodnego Mahākassapy pięciuset mnichów spotkało się na obradach podczas pory deszczowej. Na początku zebrania Mahākassapa zaczął przepytywanie najbardziej znamienitego w dziedzinie Vinayi, Czcigodnego Upāli w celu wyjaśnienia wszystkich szczegółów dotyczących reguły zakonnej. Mnich ten posiadał ku temu najlepsze predyspozycje, jako że jego nauczycielem zasad Vinayi był sam Budda. W pierwszej kolejności Mahākassapa wypytał go szczegółowo o zasady dotyczące pierwszego wykroczenia (pārājika), pod kątem zagadnienia, okoliczności, osób których ono dotyczy, proklamacji, powtórzenia proklamacji, sytuacji gdy czyn ten klasyfikuje się jako wykroczenie oraz kiedy nie jest wykroczeniem. Upāli dał wyczerpujące i stosowne odpowiedzi a jego komentarze zostały przyjęte jednomyślnie przez Sanghę. Tym sposobem oficjalnie ustanowiono Vinayę. 
Czcigodny Mahākassapa zwrócił się następnie o pomoc do Ānandy, który posiadał cieszącą się ogólnym szacunkiem wiedzę w zakresie Dhammy. W noc poprzedzającą rozpoczęcie rady, Ānanda osiągnął stan arahanta i mógł uczestniczyć w zgromadzeniu. Dzięki temu Mahākassapa mógł z pełnym zaufaniem przepytać Ānandę na temat Dhammy, włącznie ze szczegółami odnoszącymi się do mów Buddy. Chodziło o potwierdzenie i weryfikację wszystkich miejsc, gdzie Budda wygłaszał swoje kazania, a także osób, do których mowy były skierowane. Ponadprzeciętna pamięć Ānandy pozwoliła mu na udzielenie najrzetelniejszych odpowiedzi. W ten sposób mowy Dhammy zostały przyjęte jednomyślnie przez Sanghę. 
Podczas pierwszego soboru zatwierdzono także kompletny rozdział dotyczący wykroczeń, które sklasyfikowano jako pomniejsze, jak również potwierdzono ich przestrzeganie. Mnichom siedem miesięcy zajęło wyrecytowanie całości Vinayi i Dhammy. Mnisi obdarzeni zdolnościami dobrego zapamiętywania utrwalili w sobie całość wyrecytowanego tekstu. To historyczne wydarzenie zostało nazwane mianem Paācasatika, gdyż uczestniczyło w nim pięciuset całkowicie oświeconych arahantów. 

</doc>
<doc id="1585836" url="https://pl.wikipedia.org/wiki?curid=1585836" title="Piaskowa Polana">
Piaskowa Polana

Piaskowa Polana – przysiółek wsi Lipnica Wielka w Polsce, w województwie małopolskim, w powiecie nowotarskim, w gminie Lipnica Wielka.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1585840" url="https://pl.wikipedia.org/wiki?curid=1585840" title="Bartoszowa Polana">
Bartoszowa Polana

Bartoszowa Polana – przysiółek wsi Kiczory w Polsce położony w województwie małopolskim, w powiecie nowotarskim, w gminie Lipnica Wielka.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1585841" url="https://pl.wikipedia.org/wiki?curid=1585841" title="Leśniczówka na Lniarce">
Leśniczówka na Lniarce

Leśniczówka na Lniarce – osada wsi Kiczory w Polsce położona w województwie małopolskim, w powiecie nowotarskim, w gminie Lipnica Wielka.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1585842" url="https://pl.wikipedia.org/wiki?curid=1585842" title="Sahul">
Sahul

Sahul – prehistoryczny kontynent, obejmujący współczesną Australię, Nową Gwineę i Tasmanię. Geologicznie stanowi szelf kontynentalny Australii, jest częścią płyty indoaustralijskiej.
Sahul stanowił jeden ląd podczas zlodowacenia, które było powodem obniżenia poziomu oceanu światowego (pomiędzy 100 a 10 tys. lat temu). Największą powierzchnię osiągnął ok. 22–23 tys. lat temu, gdy poziom morza był około 135 metrów poniżej współczesnego. Stopniowe podnoszenie się oceanu doprowadziło do powstania około 13 tysięcy lat temu dzielącej Tasmanię i Australię Cieśniny Bassa (obecnie głębokiej na 50–90 m). Około 9 tysięcy lat temu Cieśnina Torresa oddzieliła Nową Gwineę od Australii (22 m).
Przypuszcza się, że człowiek współczesny, korzystając z obniżonego poziomu oceanów, zasiedlił Sahul około 60 tysięcy lat temu. Musiał jednak wpierw pokonać obszar morski () pomiędzy Sahulem a półwyspem Sunda (obejmującym współczesne wyspy Indonezji). Cieśnina dzieląca Sahul i wyspę Timor nawet w najbardziej sprzyjających czasach miała blisko 200 km szerokości.

</doc>
<doc id="1585843" url="https://pl.wikipedia.org/wiki?curid=1585843" title="Śmietanowa">
Śmietanowa

Śmietanowa – osada leśna w Polsce położona w województwie małopolskim, w powiecie nowotarskim, w gminie Lipnica Wielka.
W latach 1975–1998 miejscowość administracyjnie należała do województwa nowosądeckiego.

</doc>
<doc id="1585844" url="https://pl.wikipedia.org/wiki?curid=1585844" title="Jerzy Skucha">
Jerzy Skucha

Jerzy Skucha (ur. 17 października 1948 w Proszowicach) – polski lekkoatleta, doktor nauk matematycznych, działacz sportowy i trener. Prezes PZLA w latach 2009-2016.
Życiorys.
W młodości uprawiał konkurencje biegowe. W latach 1970 - 1998 pracował jako trener biegaczy w warszawskiej Skrze. Od 1988 do 1994 szef bloku sprintu Polskiego Związku Lekkiej Atletyki. W latach 1997-2004 był kierownikiem szkolenia PZLA. Między 2001, a 2004 członek zarządu związku. W Ministerstwie Sportu i Turystyki był koordynatorem szkolenia olimpijskiego. Od 1971 pracownik naukowy Wydziału Matematyki i Nauk Informacyjnych Politechniki Warszawskiej (stopień naukowy doktora). 
10 stycznia 2009 został wybrany - w pierwszej turze - nowym prezesem PZLA. Po 3 latach kadencji Skucha został wybrany ponownie prezesem PZLA 10 października 2012 roku. W wyborach pokonał (także w I turze) Henryka Olszewskiego stosunkiem głosów 51:30.
W dniu 19 listopada 2016 podczas wyborów na prezesa PZLA ubiegał się o reelekcję, lecz przegrał z Henrykiem Olszewskim stosunkiem głosów 59:30.
W 2019 został odznaczony Krzyżem Oficerskim Orderu Odrodzenia Polski.

</doc>
<doc id="1585846" url="https://pl.wikipedia.org/wiki?curid=1585846" title="Ananda (buddyzm)">
Ananda (buddyzm)



</doc>
<doc id="1585847" url="https://pl.wikipedia.org/wiki?curid=1585847" title="ART Grand Prix">
ART Grand Prix

ART Grand Prix (dawniej Lotus ART, Lotus GP) – francuski zespół wyścigowy startujący w wyścigach samochodów jednomiejscowych w Europie. Został utworzony w roku 2005. Obecnie zespół startuje w serii GP2, serii GP3, Europejskim Pucharze Formuły Renault 2.0, FFSA GT Championship, i Blancpain Endurance Series. W przeszłości zespół pojawiał się na starcie Formuły 3 Euroseries i azjatyckiej serii GP2.
Powstanie.
ART Grand Prix powstał z połączenia projektów Frédérica Vasseura szefa zespołu ASM Formule 3 i Nicolasa Todta, syna byłego dyrektora zarządzającego Ferrari – Jeana Todta. Frederic chciał rozszerzyć działalność swojego niemalże niepokonanego zespołu w Formule 3 poprzez zaangażowanie się w GP2, która towarzyszy wyścigom Grand Prix Formuły 1 na terenie Europy, a Nicolas wyraził zainteresowanie prowadzeniem zespołu. Do środowiska motorsportu trafił głównie dzięki posadzie managera Felipe Massy. Todt zajął się promocją i marketingiem zespołu, natomiast Vasseur zajmował się prowadzeniem zespołu. Zespół ART zlokalizował swoją bazę przy zespole ASM w Villeneuve-la-Guyard w departamencie Yonne we Francji.
Natychmiastowe sukcesy.
W debiutanckim sezonie w GP2, ART zatrudniło czołowych kierowców F3 – Alexandre Prémata z Francji i Nico Rosberga z Niemiec. Pomimo że ich przeciwnikami byli kierowcy z serii Formuła 3000, która była poprzedniczką GP2, Rosberg sięgnął po tytuł mistrza GP2, co później zaowocowało podpisaniem kontraktu z zespołem F1 – Williams F1 Team. Rosberg tytuł zawdzięczał równej jeździe i wysokim zdobyczom punktowym w wielu wyścigach. Premat ukończył mistrzostwa na czwartym miejscu, co pozwoliło ART sięgnąć po pierwszy tytuł mistrzów zespołów w GP2.
Premat postanowił pozostać z zespołem na sezon 2006, a ponieważ Rosberg awansował do F1, zespół musiał znaleźć nowego kierowcę. W końcu ogłoszono, że nowym partnerem Francuza, będzie Brytyjczyk Lewis Hamilton, co było logiczne, zważywszy na to, że Lewis zdominował serię F3 Euroseries w roku 2005 z siostrzanym zespołem ASM. Hamilton pokazał niesamowitą jazdę wywalczając tytuł już w debiutanckim sezonie w GP2. Mało tego, długo nie mógł znaleźć równorzędnego rywala, który pojawił się dopiero w połowie sezonu i był nim Nelson Piquet Jr. Premat po raz kolejny pojechał dobre mistrzostwa i uzupełnił podium klasyfikacji końcowej co pozwoliło ART na zdobycie drugiego tytułu mistrzowskiego.
Po awansie Hamiltona do F1, zespół zdołał zdobyć w sezonie sezon 2007 jedynie wicemistrzostwo. Głównym kierowcą zespołu był wówczas Lucas Di Grassi, który również zdobył wicemistrzostwo. W Formule 3 Euroseries siostrzany zespół ASM Formule 3 zdobył po raz kolejny mistrzostwo, a także mistrzostwo kierowców z Romainem Grosjeanem.
Choć w sezonie 2008 serii GP2 udało się wywalczyć jedynie piąte miejsce, to zespół zdobył dwa tytuły mistrzowskie wśród konstruktorów i dwa wśród zespołów. W azjatyckim odpowiedniku serii GP2 wraz z Romainem Grosjeanem oraz w Formule 3 Euroseries (już jako ART Grand Prix) wraz z Nico Hülkenbergiem.
Sezonie 2009 to znów trium w klasyfikacji zespołów GP2 oraz mistrzowski tytuł wraz z Nico Hülkenbergiem. W Formule 3 Euroseries zespół znów święcił triumf zarówno wśród zespołów, jak i wśród kierowców (Jules Bianchi).
W ostatnim swym sezonie startów w Formule 3 Euroseries (rok 2010) zespół zdobył tytuł wicemistrzowski. Zaś w Serii GP2 było to jedynie trzecie miejsce. W zamian za to w nowo powstałej serii GP3 zespół święcił triumf w obu klasyfikacjach. Tytuł wśród kierowców zdobył bowiem kierowca ART – Esteban Gutiérrez.
Na sezon 2011 ART zawarł współpracę z firmą Lotus Cars, stąd zmianie uległa nazwa zespołu – Lotus ART. Mimo wielkich zapowiedzi i największych szans wśród wszystkich kandydatów, zespół nie zdołał zdobyć miejsca w Formule 1. Jeśli chodzi o wyniki, to zespół znów świętował zwycięstwo w obu klasyfikacjach serii GP3. Tytuł wśród kierowców zdobył bowiem kierowca ART – Valtteri Bottas. W azjatyckiej Serii GP2 zespół święcił wicemistrzostwo. Osiągnięcie to nie przeniosło się jednak na główną serię GP2 – Lotus zakończył sezon na piątej pozycji w klasyfikacji zespołów. Zespół także wkroczył do serii wyścigowych Formuły Renault 2.0 jako zespół R-Ace Grand Prix.
W sezonie 2012 zmianie znów uległa nazwa zespołu – Lotus GP. Nowa nazwa nie zmieniła jednak poziomu zespołu. W serii GP3 zespół był bowiem ciągle niepokonany (choć żaden z kierowców nie sięgnął po tytuł mistrzowski), a w serii GP2 zespół święcił wicemistrzostwo.
W sezonie 2013 zespół powrócił do dawnej nazwy – ART Grand Prix. Mimo zmiany nazwy, nie zmieniły się wyniki zespołu w serii GP3. Po raz czwarty z rzędu w czteroletniej historii tej serii ekipa zdobyła tytuł mistrzowski. W GP2 lider zespołu – James Calado był trzeci w klasyfikacji generalnej, ale zespół uplasował się na piątej pozycji.
W 2014 roku ekipa po raz kolejny toczyła bój o mistrzostwo serii GP3. A także Marvin Kirchhöfer walczył o mistrzostwo kierowców. Ostatecznie Niemiec został sklasyfikowany na trzecim miejscu. Losy klasyfikacji zespołów rozwiązały się podczas ostatniej rundy, gdzie francuska ekipa odrabiała starty do Carlina, jednak ostatecznie przegrała o siedemnaście punktów. W serii GP2 ekipa zatrudniła debiutującego Stoffela Vandoorne, który odniósł cztery zwycięstwa i dziesięciokrotnie stawał na podium. Belg zdobył tytuł wicemistrza serii, a zespół ART został sklasyfikowany na trzeciej pozycji.
Wyniki.
Europejski Puchar Formuły Renault 2.0.
ART Grand Prix uczestniczył w Europejski Puchar Formuły Renault 2.0 jako R-Ace Grand Prix w latach 2011–2012, a od 2013 jako ART Junior Team
Formuła 3 Euro Series.
ART Grand Prix uczestniczył w F3 jako ASM Formule 3 w latach 2003-2007.

</doc>
<doc id="1585850" url="https://pl.wikipedia.org/wiki?curid=1585850" title="Vinaya">
Vinaya



</doc>
<doc id="1585851" url="https://pl.wikipedia.org/wiki?curid=1585851" title="Most Astoria-Megler">
Most Astoria-Megler

Most Astoria-Megler – most kratownicowy nad ujściem rzeki Kolumbia do Oceanu Spokojnego, łączący amerykańskie miejscowości Astoria w stanie Oregon i Megler w stanie Waszyngton. Jego długość wynosi 6545 m, co czyni go najdłuższym mostem kratownicowym w Ameryce Północnej. Most oddany został do użytku 27 sierpnia 1966, po niecałych czterech latach budowy.
Główne przęsło znajduje się po stronie oregońskiej, a jego długość wynosi 376 m. Most został zbudowany tak, by wytrzymał huraganowe wiatry do 240 km/h i prąd rzeczny do 14 km/h. Według danych z roku 2004 most Astoria-Megler pokonuje dziennie 7100 pojazdów.

</doc>
<doc id="1585852" url="https://pl.wikipedia.org/wiki?curid=1585852" title="Mahakassapa">
Mahakassapa



</doc>
<doc id="1585853" url="https://pl.wikipedia.org/wiki?curid=1585853" title="Mahākassapa">
Mahākassapa



</doc>
<doc id="1585857" url="https://pl.wikipedia.org/wiki?curid=1585857" title="Kalendarz buddyjski">
Kalendarz buddyjski



</doc>
<doc id="1585858" url="https://pl.wikipedia.org/wiki?curid=1585858" title="Walsall FC">
Walsall FC



</doc>
<doc id="1585864" url="https://pl.wikipedia.org/wiki?curid=1585864" title="Walter Ernst Glosze">
Walter Ernst Glosze

Walter Ernst Glosze (ur. 2 marca 1908, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Od sierpnia 1944 do kwietnia 1945 pełnił służbę jako Blockführer w "Gusen II", podobozie KL Mauthausen. Kierował między innymi blokiem 5. Glosze na każdym kroku maltretował podległych mu więźniów za najlżejsze nawet przewinienia. Kilku z nich zakatował na śmierć. Innych trwale okaleczył, wykonując na nich chociażby karę kijów lub bijąc ich pałką.
Glosze został skazany w procesie załogi Mauthausen-Gusen (US vs. Hans Böhn i inni) na karę śmierci przez powieszenie przez amerykański Trybunał Wojskowy w Dachau. Wyrok zamieniono w wyniku rewizji na dożywotnie pozbawienie wolności.

</doc>
<doc id="1585865" url="https://pl.wikipedia.org/wiki?curid=1585865" title="Raintime">
Raintime

Raintime - włoski zespół power metalowy założony latem 1999 r. z inicjatywy Claudio Coassina, Matteo Di Bona oraz Matteo Barzana.

</doc>
<doc id="1585866" url="https://pl.wikipedia.org/wiki?curid=1585866" title="Wojna domowa w Demokratycznej Republice Konga w 2008 roku">
Wojna domowa w Demokratycznej Republice Konga w 2008 roku



</doc>
<doc id="1585868" url="https://pl.wikipedia.org/wiki?curid=1585868" title="Pisanosaurus">
Pisanosaurus



</doc>
<doc id="1585873" url="https://pl.wikipedia.org/wiki?curid=1585873" title="Jezioro Drzonowskie">
Jezioro Drzonowskie

Jezioro Drzonowskie – jezioro w Dolinie Gwdy, położone w gminie Biały Bór, w powiecie szczecineckim, w woj. zachodniopomorskim. 
Według danych gminy Biały Bór powierzchnia zbiornika wynosi 15,09 ha. Maksymalna głębokość wynosi 5,5 m.
Lustro wody jeziora znajduje się na wysokości 151,3 m n.p.m. Przez jezioro przepływa rzeka Gnilec.
Na południe od Jeziora Drzonowskiego leży wieś Drzonowo. Nieopodal brzegu w otoczeniu 6 klonów stoi neogotycki kościół pw. Świętego Krzyża z końca XIX wieku.
Około 0,3 km na zachód od jeziora biegnie droga krajowa nr 20 ze Stargardu do Gdyni.
Jezioro Drzonowskie przed 1945 r. nazywało się "Dorf See".

</doc>
<doc id="1585875" url="https://pl.wikipedia.org/wiki?curid=1585875" title="Rewolucja trabantów">
Rewolucja trabantów

Rewolucja trabantów – termin, którym opisuje się ucieczkę około 25 tysięcy obywateli NRD do Niemiec Zachodnich w sierpniu 1989 roku. Nazwa powstała od najczęściej używanego środka transportu podczas tej fali ucieczki (Trabanta).
Latem 1989 r. Węgry ogłosiły zniesienie blokady przejścia granicznego z Austrią, a ministrowie spraw zagranicznych Austrii i Węgier, Alois Mock i Gyula Horn symbolicznie przecięli drut kolczasty. Wykorzystało to około 14 tysięcy obywateli NRD, którzy samochodami, przez Węgry i Austrię dostali się do RFN. W NRD pod rządami SED (Socjalistyczna Partia Jedności Niemiec) istniał zakaz wyjazdów do RFN. Część uciekinierów na początku października schroniło się w ambasadzie niemieckiej w Pradze, a następnie wybrało drogę kolejową przez Czechosłowację. W tym okresie odprawiono 14 pociągów z Pragi do Hof.

</doc>
<doc id="1585887" url="https://pl.wikipedia.org/wiki?curid=1585887" title="Zbigniew Jan Lanckoroński">
Zbigniew Jan Lanckoroński

Zbigniew Jan Lanckoroński herbu Zadora (ur. ok. 1610, zm. 1678) – sekretarz królewski, proboszcz wodzisławski, małogoski i sędziszowski, kanonik poznańskiej kapituły katedralnej w latach 1658-1675, kanonik krakowski i płocki.
Rodzina.
Pochodził z gałęzi Lanckorońskich osiadłej na Włodzisławiu. Był jednym z siedmiu synów Samuela Lanckorońskiego, (zm. 1638) i Zofii Firlej (zm. 1645).
Życiorys.
Był także sekretarzem królewskim i kanonikiem płockim. Brat Wespazjan zapisał mu w testamencie swoją bibliotekę i uczynił go wykonawcą swej ostatniej woli.

</doc>
<doc id="1585900" url="https://pl.wikipedia.org/wiki?curid=1585900" title="Lernaeidae">
Lernaeidae

Lernaeidae – rodzina pasożytniczych widłonogów z rzędu Cyclopoida powodujących u ryb chorobę lerneozę. Ich budowa ciała wykazują skrajne przystosowanie do pasożytniczego trybu życia. Charakteryzuje się workowatym lub cewkowatym kształtem. Ciało jest pozbawione właściwej segmentacji. Czułki I pary nitkowate. Czułki II pary przekształcone w narządy czepne. Odnóża tułowia występują w formie szczątkowej. Koniec ciała przekształcony w aparat czepny. Te zmiany budowy anatomicznej ciała dotyczą samic. Samce prowadzą wolnożyjący tryb życia. Jednocześnie w dużym stopniu zachowują budowę typowa dla widłonogów. W rozwoju tego pasożyta występują larwy: nauplius, kopepodit.&lt;br&gt;
Przedstawicielami tej rodziny są:

</doc>
<doc id="1585904" url="https://pl.wikipedia.org/wiki?curid=1585904" title="I krucjata szwedzka">
I krucjata szwedzka

Pierwsza krucjata szwedzka – zwyczajowe określenie legendarnej ekspedycji militarnej z ok. połowy XII wieku, która tradycyjnie była postrzegana jako szwedzki podbój pogańskiej Finlandii w celu jej chrystianizacji. Zgodnie z legendą krucjata była prowadzona przez Eryka IX. Towarzyszył mu biskup Henryk z Uppsali, który pozostał później w Finlandii i stał się tam męczennikiem.
Wydarzenie jest podawane w wątpliwość przez historyków. Żadne dane archeologiczne jej nie poświadczają i żadne zachowane źródła pisane nie opisują Finlandii pod rządami Szwecji przed końcem lat 40. XIII wieku. Ponadto diecezja i biskup Finlandii nie są wymienieni wśród swoich szwedzkich odpowiedników przed latami 50. XIII wieku.
W tych czasach, prowadzenie fyrda było odpowiedzialnością jarla. To dało podstawę do teorii, że Eryk przewodził wyprawie przed tym, jak został królem lub ostatecznie jako pretendent do tronu. Legenda nie wspomina o dacie wyprawy, a próby datowania jej w konkretnym roku w latach 50. XII wieku są znacznie późniejszymi spekulacjami. Wszystko co jest wiadome o królu Eryku i biskupie Henryku to to, że najprawdopodobniej sprawowali ważne funkcje w Szwecji w połowie XII wieku.
Wart wspomnienia jest również fakt, że szwedzkim biskupem normalnie zaangażowanym we wschodnie kampanie był biskup Linköping, nie biskup Uppsali.
Połowa XII wieku była bardzo gwałtownym okresem na północnym Bałtyku, gdzie trwały częste konflikty pomiędzy Szwedami i Finami a Republiką Nowogrodzką. Jako część tego procesu, szwedzka ekspedycja militarna mogła mieć miejsce również przeciw Finlandii. Warta wspomnienia jest w szczególności krótka historia, zawarta w Pierwszej Kronice Nowogrodu, o tym że w 1142 roku „szwedzki książę” i biskup w towarzystwie floty 60 statków zagrabili właśnie trzy handlowe statki Nowogrodu „po drugiej stronie morza”, co było śladem po czymś ważniejszym.

</doc>
<doc id="1585905" url="https://pl.wikipedia.org/wiki?curid=1585905" title="Mnożnik mediów">
Mnożnik mediów

Mnożnik mediów (ang. media multiplier) – efekt synergii, polegający na zwiększonej efektywności reklamy pojawiającej się równocześnie w dwóch różnych środkach masowego przekazu.

</doc>
<doc id="1585911" url="https://pl.wikipedia.org/wiki?curid=1585911" title="Materiały oporowe">
Materiały oporowe

Materiały oporowe – materiały przewodzące o dużej oporności właściwej zmieniającej się nieznacznie ze wzrostem temperatury. Są odporne na wysoką temperaturę (żaroodporność, żarowytrzymałość) i czynniki chemiczne (głównie utlenianie).
Temperatury w powietrzu:
W nieoksydacyjnej atmosferze użytkowe temperatury są wyższe.
Rodzaje materiałów oporowych:
Stosowane są do wyrobu elementów grzejnych (np. drutów oporowych), termoelementów i oporników.

</doc>
<doc id="1585913" url="https://pl.wikipedia.org/wiki?curid=1585913" title="Chief of Naval Operations">
Chief of Naval Operations

Chief of Naval Operations (CNO) ("Szef Operacji Morskich") najwyższe wojskowe stanowisko w marynarce wojennej Stanów Zjednoczonych, najwyższy dowódca operacyjny tej formacji Sił Zbrojnych Stanów Zjednoczonych.
Szef Operacji Morskich jest "czterogwiazdkowym" admirałem odpowiedzialnym przed Sekretarzem Marynarki za dowodzenie, użycie zasobów, oraz efektywność operacyjną podległych mu jednostek w wykonywaniu powierzonych Marynarce zadań. Szef Operacji Morskich jest członkiem Kolegium Połączonych Szefów Sztabów ("Joint Chiefs of Staff") oraz głównym doradcą Prezydenta USA oraz Sekretarza Marynarki w sprawach prowadzenia wojny na morzu.
Szefowi Operacji Morskich asystują:
oraz duża liczba innych wysokich rangą oficerów. Oficerowie Ci oraz podlegli im pracownicy tworzą Biuro Szefa Operacji Morskich ("Office of the Chief of Naval Operations" - OpNav).

</doc>
<doc id="1585914" url="https://pl.wikipedia.org/wiki?curid=1585914" title="Badínsky prales">
Badínsky prales



</doc>
<doc id="1585916" url="https://pl.wikipedia.org/wiki?curid=1585916" title="Szef Operacji Morskich">
Szef Operacji Morskich



</doc>
<doc id="1585918" url="https://pl.wikipedia.org/wiki?curid=1585918" title="Subliminal">
Subliminal

Jaakow "Kobi" Szimoni (hebr. יעקוב "קובי" שמעוני, ur. 13 listopada 1979), powszechnie znany jako Subliminal (hebr. סאבלימינל) – izraelski raper i producent muzyczny.
Życiorys.
Subliminal urodził się w Tel Awiwie w Izraelu. Jego matka pochodzi z Meszhedu w Iranie, a ojciec z Tunezji. Subliminal zaczął tworzyć muzykę w wieku 12 lat, a w wieku 15 lat spotkał Joawa Eliasi, rapera, znanego obecnie pod pseudonimem HaCel (hebr. הצל).
W 1995 duet zaczął koncertować w izraelskich klubach hip-hopowych. Nosili luźne spodnie i złote łańcuchy. Szybko zdobyli sławę wśród młodych ludzi i wkrótce została wydana pierwsza płyta pod tytułem "Światło z Syjonu" (hebr. "האור מציון").
Po wybuchu Intifady Al-Aksa w 2000 roku zaczęli pisać piosenki patriotyczne. Stali się znani jako twórcy "syjonistycznego hip-hopu" i nadal są tak nazywani. W odróżnieniu od innych raperów, którzy są w większości nastawieni buntowniczo do otaczającej rzeczywistości, chwalą służbę wojskową i wystrzegają przed braniem narkotyków. 
Jak przyznaje artysta, jednym z głównych powodów pisania takich piosenek jest fakt, że Subliminal jest synem żydowskich uchodźców; "W Tunezji mój ojciec dorastał w rodzinie, która zamykała wszystkie drzwi i okna, ilekroć odbywały się żydowskie uroczystości – ze strachu przed atakami". Rodzice artysty wyemigrowali do Izraela w obawie przed utratą życia i tam przez wiele lat dochodzili do siebie po prześladowaniach.
Wpływ na społeczeństwo.
Poprzez teksty piosenek i koncerty Subliminal i jego grupa chcą inspirować i zachęcać nowe pokolenia do zjednoczenia się jako jeden naród. Subliminal większość koncertów rozpoczyna zawołaniem do publiczności: "Kto jest dumny z bycia Syjonistą w Izraelu, niech wyciągnie ręce w górę!" . Subliminal na większości koncertów nosi ubrania typowego amerykańskiego hip-hopowca i duży naszyjnik z Gwiazdą Dawida.

</doc>
<doc id="1585922" url="https://pl.wikipedia.org/wiki?curid=1585922" title="Marek Winiarczyk">
Marek Winiarczyk

Marek Winiarczyk (ur. 30 czerwca 1947 we Wrocławiu) – polski filolog klasyczny, profesor, badacz religii greckiej i filozofii antycznej.
Życiorys.
W latach 1965–1970 studiował filologię klasyczną na Uniwersytecie Wrocławskim. Był uczniem profesora Jerzego Łanowskiego. W okresie od 1969 do 1973 pracował w Oddziale Starych Druków Biblioteki Uniwersyteckiej we Wrocławiu, a następnie w Studium Języków Obcych Uniwersytetu Wrocławskiego. W 1976 roku uzyskał stopień doktora w Instytucie Filologii Klasycznej Uniwersytetu Wrocławskiego na podstawie pracy "Diagoras z Melos – prawda i legenda. Monografia, testimonia, fragmenty". W 1981 roku został docentem. Habilitował się w 1982 roku po przedstawieniu rozprawy "Diagorae Melii et Theodori Cyrenaei reliquiae". W 1993 roku został profesorem nadzwyczajnym, a w 2003 tenże tytuł naukowy zostaje mu nadany przez Prezydenta Rzeczypospolitej Polskiej. Aktualnie jest pracownikiem Zakładu Historii Starożytnej w Instytucie Historycznym Uniwersytetu Wrocławskiego. Marek Winiarczyk jest członkiem Polskiego Towarzystwa Filologicznego, Polskiego Towarzystwa Historycznego oraz Wrocławskiego Towarzystwa Naukowego, gdzie w latach 1991–1993 był sekretarzem Wydziału I oraz sekretarzem Wydziału II w latach 1997–2001.
Zainteresowania i dorobek naukowy.
Dorobek naukowy Marka Winiarczyka jest bogaty i różnorodny tematycznie, m.in. zajmuje się on:
Dorobek ten, w większości, został opublikowany w językach obcych, zwłaszcza niemieckim, w renomowanych zagranicznych czasopismach (m.in. Rheinische Museum für Philologie, Philologus) i wydawnictwach naukowych (m.in. K. G. Saur Verlag). Marek Winiarczyk przebywał wielokrotnie na stypendiach zagranicznych, m.in. w Rzymie jako stypendysta Rządu Włoskiego, a następnie Fundacji Lanckorońskich oraz w Atenach, gdzie był członkiem The American School of Classical Studies at Athens jako stypendysta Fundacji Mellona. Ponadto w 1993 i 1998 roku był on członkiem Institute of Classical Studies w Londynie, a w latach 1994, 1998, 2000 przebywał na zaproszenie Fondation Hardt pour l'Étude de l'Antiquité Classique w Vandoeuvres, w Szwajcarii. Utrzymuje on indywidualne kontakty naukowe z licznymi wybitnymi uczonymi w Austrii, Niemczech, Szwajcarii, Szwecji, Włoszech i USA. Jest pierwszym polskim uczonym, który podjął się opracowania krytycznych edycji testimoniów, poprzez co wpisał się w dokonania nauki polskiej oraz w krąg światowych znawców literatury przedmiotu. Jego prace edytorskie można uznać za trwały wkład do nauk o starożytności w skali europejskiej i światowej. Jest uznanym i cenionym na świecie badaczem, czego dowodzi m.in. zamieszczenie jego biogramu w "Who’s Who in the World 2002", jak i to, że jest cytowany w najbardziej prestiżowych słownikach i encyklopediach. Ponadto za działalność naukową i dydaktyczno-wychowawczą Marek Winiarczyk otrzymał kilka nagród Rektora Uniwersytetu Wrocławskiego.

</doc>
<doc id="1585923" url="https://pl.wikipedia.org/wiki?curid=1585923" title="Niloci">
Niloci

Niloci – grupa ludów afrykańskich, posługujących się językami nilotyckimi (nilockimi). Zamieszkują tereny Sudanu Południowego, południowej i wschodniej Etiopii, Ugandy, Kenii, Tanzanii i wschodnich terenów Demokratycznej Republiki Konga.
Dzielą się na trzy główne grupy ludów:
Niloci są w przeważającej części chrześcijanami. Podstawą gospodarki jest przeważnie pasterstwo – podstawowe znaczenie odgrywa hodowla bydła, będącego wykładnikiem bogactwa i pozycji społecznej. Struktura społeczna opiera się na rodach patrylinearnych zwykle bez centralnej władzy plemiennej (mają ją tylko Szyllukowie z grupy Luo). 
Poszczególne plemiona Nilotów różnią się nastawieniem do przemian modernizacyjnych. Niloci z Sudanu przyjmują zmiany niechętnie, podczas gdy Niloci z Kenii i Tanzanii aktywnie uczestniczą w procesie współczesnych przemian społeczno-gospodarczych.

</doc>
<doc id="1585924" url="https://pl.wikipedia.org/wiki?curid=1585924" title="Języki nilockie">
Języki nilockie



</doc>
<doc id="1585927" url="https://pl.wikipedia.org/wiki?curid=1585927" title="Carl Gustav Jung (senior)">
Carl Gustav Jung (senior)

Carl Gustav Jung (senior) (ur. 1794 w Mannheimie, zm. 1864 w Bazylei) – szwajcarski wolnomularz, rektor i profesor chirurgii, anatomii oraz tworzącej się psychiatrii na Uniwersytecie Bazylejskim, jego wnukiem był znany psychiatra i filozof Carl Gustav Jung (junior).
Studiował medycynę na uniwersytetach w Heidelbergu i Berlinie. Już w młodości fascynował się teologią protestancką Jacoba Friesa i Friedricha Schleiermachera.
W 1816 otrzymał z wyróżnieniem doktorat z medycyny. Był żonaty trzykrotnie. W Paryżu ożenił się z Virginią de Lassaulx (1804–1830), następnie poślubił Elisabeth Catharinę Reyenthaler. Jego trzecią żoną była Sophie Frey (1812–1855). Ich najmłodszy syn z tego związku, Johann Paul Achilles Jung był ojcem Carla Gustava Junga juniora.
Przez swoje liberalne poglądy został na krótko osadzony w 1821 w więzieniu. Później wyjechał do Paryża, gdzie poznał Aleksandra von Humboldta.
Od 1822 prowadził praktyki w bazylejskim Spitalgottesacker St. Johann, równolegle był profesorem chirurgii, anatomii i powstającej dopiero psychiatrii. Jedną z jego reform było wprowadzenie pełnej ewidencji szpitala z pełną dokumentacją zgonów, czego wcześniej nie praktykowano. Był również założycielem szpitala Anstalt zur Hoffnung – zakładu dla dzieci upośledzonych umysłowo, czynił także starania o powstanie szpitala psychiatrycznego w Bazylei. W mieście tym został profesorem na wydziale medycznym, który bardzo szybko zreformował w nowoczesną placówkę naukową. W późniejszych latach wybrano go rektorem Uniwersytetu Bazylejskiego Jung senior zmodernizował również szpital uniwersytecki przekształcając go w publiczną klinikę.
Według niepotwierdzonych informacji miał być nieślubnym synem Johanna von Goethego. 
Jako wolnomularz Jung senior został inicjowany w loży Zur Freundschaft und Bestangdigkeit. W latach 1850–1856 był wielkim mistrzem Wielkiej Loży Szwajcarii Alpina Jego wnukiem był psychiatra i filozof, Carl Gustav Jung junior, który tak wspomina seniora w kontekście symboliki masońskiej: 
Carl Gustav Jung senior został pochowany na cmentarzu Wolfgottesacker, jednej z ważniejszych nekropolii w Bazylei, obok takich osobowości jak historyk Rudolf Wackernagel (1855–1925), malarz Ernst Stückelberg (1831–1903) czy uczony oraz badacz Johann Jakob Bachofen (1815–1887).

</doc>
<doc id="1585928" url="https://pl.wikipedia.org/wiki?curid=1585928" title="Kozłowici">
Kozłowici



</doc>
<doc id="1585935" url="https://pl.wikipedia.org/wiki?curid=1585935" title="Wiktor Hraczow">
Wiktor Hraczow

Wiktor Ołeksandrowycz Hraczow, ukr. Віктор Олександрович Грачов, ros. Виктор Александрович Грачёв, "Wiktor Aleksandrowicz Gracziow" (ur. 17 września 1956 w ówczesnym Dzerżynśku, w obwodzie donieckim) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dzerżyneć Dzierżyńsk, skąd trafił do drużyny Spartak Orzeł. W latach 1976-1978 odbywał służbę wojskową w Kolhozçi Aszchabad. Potem został zaproszony do Torpeda Moskwa, jednak przez kontuzję przeszedł w 1980 do Szachtara Donieck. W 1980 został zaproszony do Spartaka Moskwa, gdzie otwierały się perspektywy gry w reprezentacji. Jednak ponownie kontuzja nie pozwoliła zagrać na odpowiednim poziomie. W 1982 powrócił do Szachtara Donieck. Był jednym z najlepszych napastników Szachtara. W latach 1990-1994 występował w węgierskich klubach DVSC Debreczyn i Budapesti Vasutas. W 1994 po raz trzeci wrócił do Szachtara Donieck, gdzie i zakończył karierę piłkarską w wieku 38 lat.
Kariera reprezentacyjna.
18 maja 1983 zadebiutował w olimpijskiej reprezentacji w spotkaniu eliminacyjnym z Bułgarią zremisowanym 2:2. Łącznie w niej rozegrał 6 meczów, strzelił 1 gola.
15 maja 1984 występował w radzieckiej reprezentacji w spotkaniu towarzyskim z Finlandią wygranym 3:1.
Kariera trenerska.
Po zakończeniu kariery zawodniczej od 1995 najpierw był asystentem trenera Szachtara Donieck, a następnie trenował trzecią i drugą drużynę Szachtara. W 1999 prowadził pierwszoligowy klub Tawriję Symferopol. Od 2004 główny trener amatorskiej drużyny Kyjiw-Konti Konstantynówka.

</doc>
<doc id="1585937" url="https://pl.wikipedia.org/wiki?curid=1585937" title="Ludwik Szwede">
Ludwik Szwede

Ludwik Szwede (ur. 30 marca 1816, zm. 4 października 1901) – wieloletni prezes Warszawskiego Towarzystwa Dobroczynności, członek zarządu Towarzystwa Akcyjnego Fabryk Metalowych „Norblin, Bracia Buch i T. Werner” w Warszawie.
Życiorys.
Syn Jana b. oficera wojsk polskich i Eleonory z Zarębów. Ukończył gimnazjum oo. Pijarów. Wyjechał za granicę gdzie uczył się zawodu garbarza. Po powrocie założył garbarnię na Nowolipkach, potem wszedł w spółkę z braćmi Temler w 1858 r., firma przekształcona w towarzystwo akcyjne działała do nacjonalizacji w 1948 r. pod nazwą "Temler i Szwede". Była to jedna z największych garbarni w Królestwie Polskim: "K.A. Temler i L.Szwede". Był też założycielem browaru w Częstochowie, który odziedziczył i prowadził jego syn Kazimierz. 
18 maja 1865 został członkiem Warszawskiego Towarzystwa Dobroczynności, awansował od prezesa wydziału gospodarczego do wiceprezesa i potem prezesa. W 1895 roku zrezygnował z tej funkcji. 
W zawartym w 1847 roku w warszawskim kościele ewangelicko-reformowanym małżeństwie z ewangeliczką reformowaną Henryką Joanna Cerisy (1827–1898), córka Jana Chrzciciela Cerisy i Henrietty Leopoldyny z Vorbrotów (1805-1882), pasierbicą Wincentego Norblina (1805-1872). Miał 5 dzieci, wszystkie wychowane w wyznaniu matki: Aleksandra (1850-1920), Ludwika (1852-1913) i Marię Fuschs (1859-1911), Emilię 1 voto Hordliczka 2 voto Wolff (ur. 1863) i Kazimierza (1867-1932), choć sam pozostał w wyznaniu rzymskokatolickim.
Pochowany na cmentarzu ewangelicko-reformowanym w Warszawie w grobowcu rodzinnym (kwatera H-5-4).

</doc>
<doc id="1585938" url="https://pl.wikipedia.org/wiki?curid=1585938" title="Sąd Okręgowy w Warszawie">
Sąd Okręgowy w Warszawie

Sąd Okręgowy w Warszawie – organ wymiaru sprawiedliwości powołany do rozstrzygania spraw sądowych I instancji i II instancji, mieszczący się w Warszawie w budynku przy al. „Solidarności” 127 (adres przedwojenny ulica Leszno 53/55), gmach sądu wzniesiono w latach 1934–1938, został on wpisany do rejestru zabytków nieruchomych województwa mazowieckiego.
Status prawny.
Sąd okręgowy jest państwową jednostką organizacyjną nieposiadającą osobowości prawnej. W polskim wymiarze sprawiedliwości jest zasadą, że w pierwszej instancji orzeka sąd rejonowy, natomiast sąd okręgowy orzeka jako sąd pierwszej instancji tylko w sprawach o zbrodnie i niektóre występki. Na wniosek sądu rejonowego sąd apelacyjny może przekazać sądowi okręgowemu do rozpoznania w I instancji sprawę o każde przestępstwo ze względu na szczególną wagę lub zawiłość tej sprawy.
Sąd Okręgowy stanowi element władzy sądowniczej sprawującej wymiar sprawiedliwości na podstawie Konstytucji RP. Sposób organizacji Sądu reguluje ustawa o ustroju sądów powszechnych, a także akty wykonawcze. Obejmuje obszar właściwości sądów rejonowych 
Sąd Okręgowy w Warszawie obejmuje obszar właściwości sądów rejonowych w: Grodzisku Mazowieckim, Pruszkowie, Piasecznie oraz dla Warszawy-Mokotowa, Warszawy-Śródmieścia, Warszawy-Woli, Warszawy-Żoliborza, dla m. st. Warszawy w Warszawie dla dzielnic: Ochota, Ursus i Włochy.
Struktury organizacyjne.
Sądy Okręgowe funkcjonują w strukturach sądów powszechnych, które rozstrzygają wszelkie sprawy z zakresu prawa karnego, cywilnego, rodzinnego i opiekuńczego oraz prawa pracy i ubezpieczeń społecznych, które nie są zastrzeżone dla innych sądów.
W Sądzie Okręgowym w Warszawie utworzone zostały następujące wydziały:
Historia gmachu.
Wzniesienie reprezentacyjnego gmachu sądów grodzkich na Lesznie (nazywanego zwyczajowo "Sądami na Lesznie") powierzono prof. inż. arch. Bohdanowi Pniewskiemu. Budowę rozpoczęto w 1934 roku, trwała ona niespełna 4 lata i w 1938 została zakończona. Wiązała się ona z licznymi uwagami krytycznymi ze strony palestry, która utyskiwała na znaczne oddalenie gmachu od Sądu Okręgowego, Sądu Apelacyjnego i Sądu Najwyższego, które mieściły się przy placu Krasińskich. Gmach zaczął służyć warszawskiemu sądownictwu 30 czerwca 1939. Dostojność, monumentalne ukształtowanie bryły, staranne opracowanie detali to elementy charakteryzujące ten budynek. W charakterze dekoracji umieszczono nad wejściem głównym maksymę "Sprawiedliwość jest ostoją mocy i trwałości Rzeczypospolitej", sformułowaną przez Andrzeja Frycza Modrzewskiego.
Mimo wybuchu II wojny światowej, Sądy Grodzkie nadal służyły polskiemu wymiarowi sprawiedliwości. Ich pracę przerwały dopiero naloty niemieckiego lotnictwa. W miarę upływu czasu życie okupowanej Warszawy wróciło do normy. 11 grudnia 1939 Sądy ponownie rozpoczęły swoją działalność, jednakże już pod ścisłą kontrolą i nadzorem niemieckim. Zajmowały część budynku od strony ul. Leszno, w pozostałej części Niemcy zorganizowali swój szpital. W Sądach Grodzkich sprawy rozpatrywali polscy sędziowie, jednak każdy wyrok musiał być zatwierdzony przez władze niemieckie. Spod kompetencji sądów polskich wyłączone były sprawy kryminalne, w których oskarżonym był Niemiec, jak również sprawy cywilne między Polakami a Niemcami.
Z uwagi na spełniane funkcje gmach Sądów nie został w listopadzie 1940 włączony do getta warszawskiego. Stał się miejscem spotkań ludzi z obu stron muru getta – dostęp do budynku mieli zarówno Żydzi (od strony ulicy Leszno), jak i Polacy (od strony ulicy Białej). Te wydarzenia od 2008 upamiętnia jeden z pomników granic getta u zbiegu ulic Chłodnej i Elektoralnej.
Po zakończeniu wojny przystąpiono do odbudowy budynku Sądów. Gmach ocalał, ale piętra V i VI zostały spalone. Odbudowany gmach oddano do użytku w lipcu 1949.
W 1950 roku do budynku przeniósł się z Łodzi Sąd Najwyższy.
Zgodnie z rozporządzeniem Ministra Sprawiedliwości z dnia 30 grudnia 1998 roku () w sprawie utworzenia sądów apelacyjnych, sądów okręgowych i sądów rejonowych oraz ustalenia ich siedzib i obszarów właściwości, z dniem 1 stycznia 1999 z Sądu Wojewódzkiego został utworzony Sąd Okręgowy w Warszawie. Ostatnie zmiany miały miejsce 1 maja 2005, kiedy to na mocy rozporządzenia Ministra Sprawiedliwości z dnia 23 grudnia 2004 rozpoczął działalność Sąd Okręgowy Warszawa-Praga w Warszawie z siedzibą w gmachu przy al. „Solidarności” 127.

</doc>
<doc id="1585940" url="https://pl.wikipedia.org/wiki?curid=1585940" title="Lista samochodów Fiat">
Lista samochodów Fiat

Lista samochodów Fiat − pełna lista modeli produkowanych przez włoski koncern motoryzacyjny FIAT od początku istnienia, czyli 1899 roku. Lista uwzględnia także modele produkowane na licencji firmy Fiat, ich wersje pochodne, modele sprzedawane pod marką Polski Fiat oraz modele produkowane poza Europą.
Modele produkowane obecnie.
Europa.
Osobowe:
Crossovery:
Minivany:
Sportowe:
Kombivany i vany:
Dostawcze:
Brazylia.
Osobowe:
Pickupy:
Chiny.
Osobowe:

</doc>
<doc id="1585944" url="https://pl.wikipedia.org/wiki?curid=1585944" title="Dexter Morgan">
Dexter Morgan

Dexter Morgan – postać fikcyjna z serii książek Jeffa Lindsaya – Darkly Dreaming Dexter (2004), Dearly Devoted Dexter (2005), Dexter in the Dark (2007) – oraz powstałego w 2006 roku na podstawie serii serialu telewizyjnego Dexter.
Przebieg sezonów i krótki opis postaci.
W ciągu dnia Dexter, tytułowy bohater serialu, pracuje w wydziale morderstw jako policyjny analityk krwi. Jednak bohater skrywa w sobie sekret, który nigdy nie może wyjść na jaw: jest żądnym krwi, genialnym seryjnym mordercą, tropi tych, którym udało się uniknąć kary, i własnoręcznie wymierza im sprawiedliwość.
W dzieciństwie (opisane w pierwszej części serii) jego przybrany ojciec Harry Morgan (policjant), dowiedziawszy się, że Dexter jest socjopatą z nieopanowaną żądzą zabijania, nauczył go zaspokajać swoje chore pragnienia, ukierunkowując je w pożądaną przez siebie. Nauczył syna, jak zacierać ślady, efektywnie zabijać swoje ofiary, zasad życia w społeczeństwie oraz jak wyrażać fałszywe emocje, co ma pozbawić jego znajomych podejrzeń wobec niego. Dexter nazwał to kodeksem, który zezwala bohaterowi wyłącznie na karanie osób zasługujących na to. Dexter zabił swoją pierwszą ofiarę w wieku 19 lat. Harry, który znajdował się w bardzo ciężkim stanie, dał mu pozwolenie na zabicie jej.
Sezon 1.
Pierwsza część serii i pierwszy sezon serialu skupia się na odkrywaniu przez Dextera swojej przeszłości. Kiedy Dexter miał trzy lata, on i jego starszy brat Brian byli świadkami okrutnego morderstwa, którego ofiarą padła ich matka. Zabójcy zostawili chłopców w kontenerze, gdzie doszło do zabójstwa z użyciem piły łańcuchowej. Chłopcy przez wiele godzin przebywali w głębokiej kałuży krwi ich własnej matki, wśród jej poćwiartowanego ciała. To dramatyczne przeżycie sprawiło, że chłopcy pozbyli się całkowicie jakichkolwiek emocji oraz nie czuli zgorszenia na widok przemocy.
Harry Morgan, późniejszy przybrany ojciec Dextera, zabrał go z miejsca zdarzenia. Brian nie podzielił losu brata i został oddany do placówki opiekuńczej, dorastając również stał się seryjnym zabójcą. Kiedy chłopcy dorośli, Brian zostawiał Dexterowi wskazówki, które były kluczem do późniejszego spotkania braci. Był to element przyjacielskiej gry. Kiedy Dexter rozwiązał zagadkę, pozwolił bratu uciec. W serialu Dexter zabija Briana kiedy dowiaduje się, że ten nie spocznie, póki nie zabije Debry, którą uważa za rywalkę odbierającą mu brata.
Sezon 2.
W drugim sezonie głównym wątkiem serialu jest poszukiwanie przez policję, a później nawet FBI seryjnego mordercy – Rzeźnika z Zatoki. Nurkowie odnajdują na dnie oceanu kilkadziesiąt worków z posiekanymi częściami ciał wielu różnych ofiar. Seryjnym mordercą, którego ścigają ludzie z Miami Metro Police, jest tak naprawdę sam Dexter. Główny bohater wpada w kłopoty, jest ciągle śledzony przez sierżanta Jamesa Doakesa, który coś podejrzewa.
W serialu podczas walki z sierżantem Jamesem Doakesem Dexter pokazuje swoje zdolności w walce wręcz. Przed walką Doakes mający jako jedyny podejrzenia wobec Dextera odkrywa, że ten trenował ju-jitsu, odkrywa również, że Dexter porzucił naukę w szkole medycznej dla kariery laboranta w policji.
Rodzina.
Do najbliższej rodziny występującej w serii należą:
Osobowość.
Dexter zabija, aby uciszyć wewnętrzny głos Mrocznego Pasażera, swoją ciemną stronę. Kiedy nie jest on w stanie opanować go, oddaje mu władzę. Uważa się za emocjonalnie upośledzonego i pozbawionego resztek człowieczeństwa. Kiedy prowadzi narrację, często używa słowa "ludzie" w taki sposób, jakby nie uważał się za jednego z nich. Często wspomina o wewnętrznej pustce jako jedynej rzeczy, którą odczuwa. Opowiada także, że zabijanie sprawia, że może się poczuć żywy. Uważa, że jest całkowicie pozbawiony uczuć i współczucia, że wszystkie jego emocje są częścią bardzo dobrze wyuczonej gry aktorskiej, która ma ukryć jego prawdziwą naturę. Nie odczuwa przyjemności i zainteresowania płynącego z miłości i seksu, uważa związek z Ritą za część swojego przebrania.

</doc>
<doc id="1585947" url="https://pl.wikipedia.org/wiki?curid=1585947" title="Gipsokarton">
Gipsokarton



</doc>
<doc id="1585948" url="https://pl.wikipedia.org/wiki?curid=1585948" title="Nykyta Budka">
Nykyta Budka

Nikita Budka (, ur. 7 czerwca 1877 w Dobromirce, zm. 1 października 1949 w Karagandzie) – biskup greckokatolicki, błogosławiony Kościoła katolickiego.
Życiorys.
Święcenia kapłańskie przyjął w 1905. Od 1912 do 1927 biskup greckokatolicki dla wiernych z terenu Kanady, od 1928 biskup pomocniczy archieparchii greckokatolickiej we Lwowie. 11 kwietnia 1945 aresztowany przez NKWD i skazany na osiem lat łagru, które miał odbywać w Kazachstanie. Według oficjalnej wersji zmarł na zawał serca w obozie koncentracyjnym w Karagandzie.
Beatyfikowany przez papieża Jana Pawła II 27 czerwca 2001 na hipodromie we Lwowie podczas Liturgii, połączonej z beatyfikacjami 27 nowomęczenników greckokatolickich, odprawionej w obrządku bizantyjsko-ukraińskim, podczas pielgrzymki Jana Pawła II na Ukrainę.

</doc>
<doc id="1585950" url="https://pl.wikipedia.org/wiki?curid=1585950" title="Hrusiatycze">
Hrusiatycze

Hrusiatycze (ukr. Грусятичі) – wieś położona w rejonie żydaczowskim w obwodzie lwowskim na Ukrainie. Mieszkańców: 928 osób.

</doc>
<doc id="1585956" url="https://pl.wikipedia.org/wiki?curid=1585956" title="Debra Morgan">
Debra Morgan

Debra/Deborah Morgan – postać fikcyjna z serii książek Jeffa Lindsaya – "Demony dobrego Dextera" ("Darkly Dreaming Dexter") (2004), "Dekalog dobrego Dextera" ("Dearly Devoted Dexter") (2005) i innych oraz powstałego w 2006 roku na podstawie serii serialu telewizyjnego Dexter, grana przez Jennifer Carpenter.
Historia.
Przybrana siostra Dextera Morgana. Jest policjantką, która zrobi wszystko, aby zostać detektywem. Debra spotyka się z Rudy Cooperem, który jest poszukiwanym przez nią seryjnym zabójcą o pseudonimie "Ice Truck Killer". Rudy, którego prawdziwe nazwisko to Brian Moser, wykorzystuje Debrę aby zbliżyć się do Dextera, który jest jego młodszym bratem. Debra zakochała się w nim, ale później, kiedy Brian postanawia się ujawnić Dexterowi, pada jego ofiarą. Zostaje owinięta folią, co unieruchamia ją na stole. Brian urządza pokój tak, jak to ma w zwyczaju robić Dexter, kiedy pozbawia życia swoich ofiar. Dexter nie zgadza się na uśmiercenie siostry. Po wielkim szoku, jakiego doznała, Debra postanawia wprowadzić się do Dextera, co ma ją chronić przed samotnością i strachem. Kiedy Debra odkrywa jedną z ofiar Dextera, tworzy portret psychologiczny, który idealnie pasuje do Dextera. Wyczuwając zagrożenie, Dexter przekierowuje śledztwo w inną stronę, wytykając Debrze brak doświadczenia.
W drugim sezonie Debra jest członkiem grupy zajmującej się sprawą "Rzeźnika z zatoki", którym jest Dexter (nikt się o tym nie dowiaduje oprócz publiczności). Debra zakochała się we Franku Lundym, który jest agentem FBI dowodzącym dochodzeniem. Pod koniec drugiego sezonu Debra wychodzi z kryzysu spowodowanego przez sprawę "Ice Truck Killera". Postanawia walczyć za wszelką cenę o odznakę detektywa.
Na początku sezonu trzeciego Debra ścina włosy do długości ramion, czego nie robiła od dzieciństwa. Pracuje z nowym partnerem – Detektywem Quinnem, co do którego jest pełna podejrzeń przez wewnętrzne dochodzenie prowadzone przeciw niemu. Została przydzielona do grupy badającej sprawę morderstwa brata Miguela Prado, Oscara, ale z powodu braku taktu zostaje odsunięta od sprawy przez sierżanta Batistę. Zostaje przydzielona do sprawy morderstwa młodego mężczyzny, która później łączy się ze sprawą Prado. W ostatnim odcinku sezonu Debra w końcu zostaje promowana do rangi detektywa.
Osobowość.
Debra jest błyskotliwa, ale brakuje jej pewności siebie, dlatego też zawsze polega na poradach jej brata. Jest znana ze swojego wulgarnego słownictwa, rzadko zdarza się, aby wypowiedziała zdanie bez przekleństwa. Wielokrotnie przysporzyła sobie kłopotów wśród przełożonych, co szczególnie dało się jej we znaki, kiedy nazwała brata Miguela Prado ćpunem. Drugą charakterystyczną dla niej rzeczą jest to, jak łatwo jest wyprowadzana z równowagi przez podejrzanych. Daje się to szczególnie we znaki, kiedy sprawy dotyczą jej bliskich. Tłumaczy to tym, że ludzie, na których krzyczy, wiedzą, dlaczego jest na nich zła. Jej partner Joey Quinn powiedział nawet, że jedynym narzędziem, jakim dysponuje podczas dochodzeń, jest młotek.
Pomimo jej wulgarnej mowy i impulsywności Debra naprawdę kocha swojego starszego brata Dextera Morgana. Mimo jej frustracji spowodowanej brakiem otwartości okazywanej przez jej brata niejednokrotnie wyznawała mu swoje uczucie.

</doc>
<doc id="1585965" url="https://pl.wikipedia.org/wiki?curid=1585965" title="1. Leib-Husaren-Regiment">
1. Leib-Husaren-Regiment



</doc>
<doc id="1585966" url="https://pl.wikipedia.org/wiki?curid=1585966" title="2. Leib-Husaren-Regiment">
2. Leib-Husaren-Regiment



</doc>
<doc id="1585967" url="https://pl.wikipedia.org/wiki?curid=1585967" title="Rozbieg fal">
Rozbieg fal

Rozbieg fal (ang. wave fetch) – obszar nad wodą, nad którym wieje wiatr i tworzy falowanie wietrzne. Długość rozbiegu fal oraz prędkość wiatru decydują o wysokości fali, jej okresie i innych charakterystykach. W obszarze rozbiegu obserwuje się często fale silnie skłócone. 
Dla każdej prędkości wiatru istnieją graniczne czasy wiania wiatru i graniczne długości rozbiegu, po przekroczeniu których, długości i wysokości fal dalej nie będą wzrastać - fala osiągnie swoje maksymalne możliwe rozmiary. Graniczna długość rozbiegu fal wzrasta wraz z prędkością wiatru. Dla wiatru o prędkości 11 m/s graniczna długość rozbiegu wynosi 363 km, fala osiąga średnią wysokość 1,84 m i długość 76 m. Najwyższe fale (3% fal) osiągają wysokość 3,9 m.
Wraz z siłą wiatru rośnie długość i czas rozbiegu, przez co maleje prawdopodobieństwo uzyskania falowania ustalonego.

</doc>
<doc id="1585968" url="https://pl.wikipedia.org/wiki?curid=1585968" title="Jan Przanowski (prawnik)">
Jan Przanowski (prawnik)

Jan Przanowski (ur. 27 lipca 1909 w Warszawie, zm. 6 grudnia 1980 tamże) – polski ekonomista, żołnierz 1 Dywizji Pancernej, wieloletni pracownik Polskiego Radia.
Życiorys.
Urodził się w rodzinie Władysława (1880–1937) i Teresy z Wojsznarów. Był wnukiem Edwarda (1845–1929), powstańca styczniowego.
Egzamin maturalny zdał w Gimnazjum im. T. Reytana w Warszawie (1929), a w 1933 uzyskał tytuł magistra nauk ekonomicznych na Wydziale Prawno-Ekonomicznym Uniwersytetu Poznańskiego.
Od 19 września 1933 do 15 lipca 1934 uczył się w Szkole Podchorążych Rezerwy Kawalerii w Grudziądzu, a następnie odbył praktykę w 7 pułku strzelców konnych wielkopolskich w Poznaniu. Na stopień podporucznika został mianowany ze starszeństwem z dniem 1 stycznia 1936 i 35. lokatą w korpusie oficerów rezerwy kawalerii. 
Od 1935 był pracownikiem Polskiego Radia w Warszawie, kolejno w Wydziale Ogólnym w Dyrekcji Administracyjnej, a następnie w Wydziale Aktualności w Dyrekcji Programowej.
W 1938 wraz z 24 pułkiem ułanów – jako dowódca plutonu ckm brał udział w zajęciu Zaolzia.
W czasie II wojny światowej był uczestnikiem wojny obronnej 1939: wraz z 24 pułkiem ułanów – walczył jako dowódca 2 plutonu w szwadronie ckm, przebył szlak bojowy od Jordanowa do Lwowa; 19 września 1939 przekroczył razem z 24 pułkiem ułanów granicę węgierską. W 1940 (po ucieczce z obozu internowanych w Parkanach) przedostał się do Francji, a następnie z 24 pułkiem do Anglii; w 1944 awansowany na stopień porucznika. Od 1 lipca 1944 na froncie zachodnim: zastępca dowódcy 2 szwadronu czołgów i dowódca 3 szwadronu czołgów 24 pułku ułanów w ramach 1 Dywizji Pancernej gen. S. Maczka. W 1944 awansowany na rotmistrza. Walczył we Francji (Normandia, Falaise), Belgii (Antwerpia), Holandii (Breda, Moerdijk), Niemczech (Papenburg, Aschendorf). Posiadał przydomek „Przan”.
Do Polski powrócił w 1947 i podjął pracę w Polskim Radiu w Biurze Prawnym, a następnie jako kierownik Wydziału Rozrachunkowego Dyrekcji Programowej. Od 1950 pracował w Biurze Planowania Polskiego Radia, w latach 1955–1971 pełnił funkcję dyrektora Biura (z czasem w strukturze Komitetu ds. Radia i Telewizji). 
Był autorem wspomnień wojennych, m.in. "Bitwa pod Moerdijk" [w:] "1 Dywizja Pancerna w walce", praca zbiorowa. Brussels 1947, s. 261–265 oraz [w:] "Księga wspomnień: na Zachodzie", red.: J. Przanowski, S. Smoleński. Warszawa: Wyd. Radia i Telewizji, 1972, s. 84–88. Opracował, wraz ze Stanisławem Smoleńskim "Skrócone kalendarium Polskiego Radia za lata 1924–1939" (druk do użytku wewnętrznego) oraz "Kalendarz Komitetu ds. Radia i Telewizji za lata 1944–1973" (maszynopis). 
Ordery i odznaczenia.
Był trzykrotnie żonaty, nie miał dzieci.
Został pochowany na cmentarzu Bródnowskim w Warszawie (kwatera 18 K rząd V nr 31/32). 

</doc>
<doc id="1585969" url="https://pl.wikipedia.org/wiki?curid=1585969" title="Andirio">
Andirio

Andirio (gr. Αντίρριο; gr. staroż. "Antirrhion"; łac. "Antirrhium") – miejscowość portowa w Grecji Zachodniej, nad Morzem Jońskim, na trasie drogi krajowej GR-5/E55 (Rio – Andirio – Mesolongi – Janina), w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania, w gminie Nafpaktia. W 2011 roku liczyła 1018 mieszkańców.
W Andirio znajduje się północny przyczółek wybudowanego w 2004 roku mostu im. Charilaosa Trikupisa (długość 2,88 km), w miejscu historycznej przeprawy promowej przez cieśninę Rio-Andirio. 
Z mostem wciąż konkurują promy. Po stronie zachodniej cieśniny znajduje się Zatoka Patraska, a po stronie wschodniej Zatoka Koryncka.
Na cyplu, po zachodniej stronie mostu znajduje się "Kastro Rumelis", fort wenecki z XV wieku o wymiarach: 250 m × 150 m.

</doc>
<doc id="1585970" url="https://pl.wikipedia.org/wiki?curid=1585970" title="Architektura barokowa na Sycylii">
Architektura barokowa na Sycylii



</doc>
<doc id="1585973" url="https://pl.wikipedia.org/wiki?curid=1585973" title="Stanisław Gniadek">
Stanisław Gniadek

Stanisław Gniadek (ur. 14 lutego 1909, zm. 8 października 1991), polski filolog romanista, profesor Uniwersytetu im. Adama Mickiewicza w Poznaniu.
Życiorys.
Studia z filologii romańskiej odbył w latach 1929-1933 na Uniwersytecie Jana Kazimierza we Lwowie, gdzie wśród jego wykładowców byli m.in. Edward Porębowicz, Zygmunt Czerny i Jerzy Kuryłowicz. Słuchał również wykładów wybitnych przedstawicieli filozoficznej szkoły lwowsko-warszawskiej. Od 1933 pracował jako asystent na macierzystej uczelni i prowadził ćwiczenia z języka francuskiego. Doskonalił się w tym czasie także we włoskim i rumuńskim. W 1937 został wykładowcą francuskiego w Korpusie Kadetów we Lwowie. Jako oficer 40 Pułku Piechoty Dzieci Lwowskich uczestniczył w obronie Warszawy we wrześniu 1939 i dostał się do niewoli niemieckiej. Więziony w oflagu II c (Woldenberg), brał aktywny udział w obozowej działalności edukacyjnej – nauce języków obcych, kursach zawodowych, wreszcie od 1941 w pracach Nauczycielskiego Instytutu Pedagogicznego. Prowadził zajęcia z języka francuskiego, historii literatury francuskiej, filozofii i logiki.
W pierwszych latach powojennych pracował w szkolnictwie średnim, był nauczycielem języka francuskiego w Zakliczynie, potem w Tuchowie. W 1951 przyjechał na stałe do Poznania i dołączył do kadry reaktywowanej Katedry Filologii Romańskiej Uniwersytetu Adama Mickiewicza, gdzie pracowali zarówno uczeni poznańscy (Mikołaj Rudnicki, Tadeusz Grabowski), jak i profesorowie dojeżdżający z innych placówek naukowych (m.in. Zygmunt Czerny, Mieczysław Brahmer, Henryk Elzenberg). W 1955 Gniadek przedstawił rozprawę "Les études sur la grammaire de Port-Royal", na podstawie której uzyskał tytuł kandydata nauk (odpowiednik doktoratu). W 1956 mianowany docentem, niebawem został kierownikiem Katedry, przekształconej w 1961 w Instytut Filologii Romańskiej. Od 1971 nosił tytuł profesora nadzwyczajnego. W latach 1957-1961 był prodziekanem Wydziału Filologicznego, następnie dziekanem, wybierany był także dwukrotnie na delegata Wydziału do Senatu akademickiego. Poza Poznaniem prowadził wykłady na Uniwersytecie Jagiellońskim i Uniwersytecie Wrocławskim.
W pracy badawczej wiele miejsca, w tym nieopublikowaną rozprawę kandydacką, poświęcił gramatyce Port-Royal i fundamentalnemu dla niej dziełu "Grammaire Générale et Raisonnée" (1660). W związku z charakterystycznym dla tej gramatyki postrzeganiem języka jako wytworu rozumu, co wyrażało się w identyfikacji kategorii gramatycznych z kategoriami logicznymi, w analizach swoich Gniadek wykorzystywał swoje przygotowanie i filologiczne, i filozoficzno-logiczne. Doszedł m.in. do wniosku, że wszystkie prace językoznawcze bliskie Port-Royal podporządkowane zostały takim potrzebom, jak nauczanie i polemika religijna. Poza wspomnianą rozprawą kandydacką Gniadek ogłosił z tej dziedziny artykuły: "La doctrine sémantique de Port-Royal" („Studia Romanica Posnaniensia”, tom II, 1973), "L'attitude des grammairiens du XVIe siècle par rapport à la grammaire raisonnée" („Studia Romanica Posnaninsia”, tom VII, 1980), "Port-Royal et la querelle du „bon usage”" („Studia Romanica Posnaniensia”, tom VIII, 1981). Gramatyce Port-Royal Gniadek poświęcił także kilka wykładów wygłoszonych na forum Poznańskiego Towarzystwa Przyjaciół Nauk.
Gniadek był wybitnym specjalistą języka starofrancuskiego i języka prowansalskiego, a przez dłuższy czas jedynym znaczącym prowansalistą polskim. Zajmował się osobą i twórczością poety Frédérica Mistrala, noblisty, współtwórcy prowansalskiej szkoły literackiej. Mistralowi poświęcił m.in. swoją przedwojenną pracę magisterską ("Le rythme du décasyllabe dans le Poème du Rhone de Frédéric Mistral"), a także opracował i napisał wstęp do dzieła Mistrala "Mirejo. Sielski poemat prowansalski" (1964, wydanie Biblioteki Narodowej w przekładzie Czesława Jastrzębca-Kozłowskiego). W obszernym wstępie Gniadek przedstawił dzieje języka prowansalskiego i znaczenie poematu Mistrala, w tym jego wpływ na odrodzenie prowansalszczyzny, oczyszczenie z naleciałości i przywrócenie charakteru języka literackiego. Opracowanie "Mirejo" przyniosło Gniadkowi nagrodę Ministra Szkolnictwa Wyższego.
Z innych prac Gniadka należy wymienić wielokrotnie wznawianą "Gramatykę języka francuskiego" (pierwsze wydanie w 1961), będącą podręcznikiem zatwierdzonym do użytku szkolnego, a także inne dzieło z zakresu gramatyki "Grammaire contrastive franco-polonaise" (1979).
Stanisław Gniadek był wieloletnim redaktorem „Studia Romanica Posnaniensia” oraz członkiem kolegium redakcyjnego „Glottodidactica”. Brał udział w pracach licznych towarzystw i gremiów naukowych, m.in. Poznańskiego Towarzystwa Przyjaciół Nauk, Komitetu Neofilologicznego Polskiej Akademii Nauk, Komisji Kultury Antycznej Poznańskiego Oddziału Polskiej Akademii Nauk, Polskiego Towarzystwa Neofilologicznego (był jego wiceprezesem), Polskiego Towarzystwa Filozoficznego, Towarzystwa Przyjaźni Polsko-Francuskiej. W ramach resortu oświaty przewodniczył komisji programowej zespołu języka francuskiego, był także członkiem komisji podręcznikowej w resorcie nauki, szkolnictwa wyższego i techniki.

</doc>
<doc id="1585974" url="https://pl.wikipedia.org/wiki?curid=1585974" title="Klasztor Franciszkanów w Łodzi (ul. Krasickiego)">
Klasztor Franciszkanów w Łodzi (ul. Krasickiego)

Klasztor franciszkanów w Łodzi (ul. Krasickiego) – franciszkański klasztor katolicki przy ulicy Krasickiego 2a w Łodzi położony jest w pobliżu ulicy Rzgowskiej i kościoła Matki Bożej Anielskiej.
To jeden z czterech klasztorów warszawskiej Prowincji Matki Bożej Niepokalanej Zakonu Braci Mniejszych Konwentualnych w Łodzi.
Klasztor, kanonicznie erygowany został 20 maja 1947 przez komisarza generalnego o. Hadriana Leduchowskiego. Mieścił się wtedy w starym drewnianym budynku z 1900 roku, przeznaczonym do rozbiórki. W 1986 roku rozpoczęto budowę nowego klasztoru na działce przy ul. Krasickiego. Budowa oraz przystosowanie wnętrza trwało do 1997 roku. Rozbiórka starego klasztoru przy ul. Krasickiego 1 została dokonana na przełomie lat 1994–1995.
W kwietniu 1996 roku otwarto w części klasztoru środowiskową kaplicę dla dzieci z biednych i patologicznych rodzin. W 1997 roku odnowiono fasadę kościoła oraz zagospodarowano plac przy kościele.
4 października 1997 roku w obecności ks. abpa Władysława Ziółka i o. prowincjała Józefa Łapińskiego został poświęcony klasztor i Ośrodek Duszpastersko-Charytatywny. W klasztorze ma swoją siedzibę oddział „Radia Niepokalanów”.

</doc>
<doc id="1585977" url="https://pl.wikipedia.org/wiki?curid=1585977" title="Farerskie partie polityczne">
Farerskie partie polityczne

Podobnie jak we wszystkich terytoriach, na których dominuje demokracja parlamentarna, kierujących się zasadą pluralizmu politycznego, tak i na Wyspach Owczych istnieje wiele partii politycznych, starających się o zdobycie jak największej liczby miejsc w lokalnym parlamencie, zwanym Løgting.
Rys historyczny.
Choć przywrócenie autonomii politycznej odebranej archipelagowi w 1816 nastąpiło dopiero w roku 1946, parlament, choć o bardzo ograniczonych funkcjach, stale istniał. Pierwsze ugrupowania zaczęły tworzyć się już na początku XX wieku. Wytworzyły się wtedy dwa, stojące po dwóch stronach farerskiej sceny politycznej, która poza tradycyjnym podziałem na lewicę i prawicę jest podzielona jeszcze ze względu na punkt widzenia względem związków z Danią. Były to: Partia Unii (far. "Sambandsflokkurin"), stojąca po prawej stronie sceny politycznej, opowiadająca się za uściśleniem związków z Królestwem oraz Partia Niepodległościowa (far. "Sjálvstýrisflokkurin"), chcąca odłączenia się od Danii i opowiadająca się po lewicy. Pierwsza z nich utworzyła się w 1906 roku, druga oficjalnie została zarejestrowana trzy lata później, jednak już wtedy brała udział w wyborach, jako ugrupowanie nieformalne.
Partia Niepodległościowa stale pozostawała w opozycji do rządzącej Partii Unii, nie licząc okresu 1916-18 oraz okresami, kiedy oba ugrupowania zdobyły jednakową liczbę mandatów poselskich. Sytuacja zaczęła się zmieniać, kiedy w 1925 na scenę polityczną weszła Partia Socjaldemokratyczna (far. "Javnaðarflokkurin"), będąca lewicową partią, opowiadającą się za unią z Danią, jednak nie tak radykalnie, jak czyni to Partia Unii. Nowa partia w przeciągu następnych dwudziestu lat zyskała wielu zwolenników, w dużej mierze kosztem Partii Niepodległościowej.
Kolejną reprezentacja osób opowiadających się za niepodległością Wysp Owczych, pojawiła się w 1948 roku, kiedy do skutku dochodziło referendum o pozostaniu archipelagu w ramach Królestwa Duńskiego. ""Za" opowiedziało się ledwie 161 głosów więcej niż "przeciw"", jednak świeżo powstała Partia Republikańska (far. "Tjóðveldisflokkurin") poniosła porażkę. Powoli jednak od tamtej pory zaczęła zdobywać poparcie, stając się z czasem jedną z głównych sił politycznych na archipelagu.
Mniej skrajną opcją niepodległościową stała się w 1940 roku Partia Ludowa (far. "Fólkaflokkurin"), będąca pierwszym ugrupowaniem konserwatywnym. Partia ta również szybko zdobyła sobie popularność, kosztem Partii Niepodległościowej. Do roku 1948 wykształciły się więc główne ugrupowania polityczne, stanowiące obecnie główną siłę w farerskim parlamencie.
Najmłodsza partią, która obecnie posiada miejsca w Løgtingu jest Partia Centrum (far. "Miðflokkurin"), założona w roku 1992.
Prócz tych głównych partii przez farerską scenę polityczną przewinęło się kilka innych, mniej znaczących ugrupowań. Pierwszym była Partia Biznesowa (far. "Vinnuflokkurin"), która wzięła jednorazowo udział w wyborach w 1936 roku, kiedy zdobyła 8,1% głosów i dwa miejsca w parlamencie. Wcześniej, w 1932 w wyborach wzięła jeszcze udział Partia Separatystyczna (far. "Loysingarflokkurin"), jednak zdobyła tylko 14 głosów i nie mogła liczyć na żadne korzyści z tego wyniku. Politycy tego ugrupowania brali jeszcze udział w wyborach w 1940 roku, ale pomimo nieco bardziej korzystnego rezultatu również nie odnieśli sukcesu.
Na dłuższy czas pojawiła się jeszcze Partia Postępu (far. "Framburðsflokkurin"), działająca w okresie 1958-98, która zdobywała od jednego do dwóch głosów w wyborach, by w 1998, nie zdobyć ani jednego i ostatecznie się rozpaść. W 1988 udział w wyborach wzięła także Partia Progresywna (far. "Framsóknarflokkurin"), ale nie odniosła sukcesu. Dwa lata później Partia Socjalistyczno-Separatystyczna (far. "Sosialitiski Loysingarflokkurin") zdobyła 666 głosów, co wspomina w swoim utworze zespół punkrockowy 200.
W 1994 kolejne dwie nowo utworzone partie nie zdobyły wystarczającej liczby głosów i pozostały poza parlamentem, by do tej pory nie wziąć udziału w żadnych następnych wyborach. Były to: Ruch Wolnościowy (far. "Frælsisfylkingin") i Partia Farerska (far. "Hin Føroyski Flokkurin"). Wtedy też, na okres dwóch wyborów pojawił się Ruch Robotniczy (far. "Verkmannafylkingin"), który w 1994 zdobył trzy miejsca w parlamencie, jednak w 1998 poniósł sromotną porażkę, wycofując się z polityki.
W 2004 roku pojawiła się Partia Śmieszna (far. "Hin stuttligi flokkurin"), nie zdobyła jednak wystarczającego poparcia by dostać się do parlamentu. Cztery lata później w ostatnich wyborach z 2008 stworzone zostało najmłodsze, jak dotąd, ugrupowanie Partia Studencka (far. "Miðnámsflokkurin"), również jednak nie dostała się do Løgtingu. W 2008 także Farerska Partia Republikańska zmieniła nazwę na Republika (far. "Tjóðveldi").
Partie polityczne.
Partie, które obecnie znajdują się w parlamencie.
Obecnie w Løgtingu znajduje się sześć partii politycznych, zajmujących 33 miejsca w tym lokalnym parlamencie. Ostatnie wybory odbyły się 19 stycznia 2008 roku. Tylko jedna z kandydujących partii nie dostała się do parlamentu, była to Partia Studencka. Tymi, które się dostały były:

</doc>
<doc id="1585978" url="https://pl.wikipedia.org/wiki?curid=1585978" title="Partie polityczne Wysp Owczych">
Partie polityczne Wysp Owczych



</doc>
<doc id="1585979" url="https://pl.wikipedia.org/wiki?curid=1585979" title="Jezioro Krzywe (Pojezierze Mrągowskie)">
Jezioro Krzywe (Pojezierze Mrągowskie)

Jezioro Krzywe (niem. "Krummendorfer See") – jezioro rynnowe w woj. warmińsko-mazurskim, w powiecie mrągowskim, w gminie Mrągowo, leżące na terenie Pojezierza Mrągowskiego. Południowe brzegi jeziora stanowią granicę z gminą Piecki
Miejscowości: Dłużec, Krzywe, Krzywy Róg.
Obfituje w roślinność podwodną i różnorodne gatunki ryb: szczupak, okoń, lin, karaś, leszcz, miętus pospolity, węgorz, wzdręga – wyjątkowo okazała. Dno muliste przez to woda jest mętna. Zbiornik atrakcyjny dla wędkarzy ze względu na warunki naturalne (liczne górki podwodne, strome spady) i panujący spokój, pomimo braku strefy ciszy. Nad jeziorem można spotkać bardzo rzadkie gatunki ptaków: bąk, czapla siwa, kormoran, jastrząb, żuraw.
Dane morfometryczne.
Powierzchnia zwierciadła wody według różnych źródeł wynosi od 141,0 ha do 155,5 ha.
Zwierciadło wody położone jest na wysokości 142,7 m n.p.m. lub 142,8 m n.p.m. Średnia głębokość jeziora wynosi 5,0 m, natomiast głębokość maksymalna 22,5 m.
W oparciu o badania przeprowadzone w 1992 roku wody jeziora zaliczono do II klasy czystości.

</doc>
<doc id="1585980" url="https://pl.wikipedia.org/wiki?curid=1585980" title="Ergasilus sieboldi">
Ergasilus sieboldi



</doc>
<doc id="1585982" url="https://pl.wikipedia.org/wiki?curid=1585982" title="Fjelltronen">
Fjelltronen

Fjelltronen – jedyny solowy album Sigurda Wongravena, znanego jako Satyr z zespołu Satyricon, sygnowany Jego samym nazwiskiem. Album był nagrywany w Waterfall studios, od lutego, do kwietnia 1995 i w tym samym roku wydany przez Moonfog Productions. Wydawnictwo to, jest mieszanką średniowiecznego folku i ambientu.

</doc>
<doc id="1585984" url="https://pl.wikipedia.org/wiki?curid=1585984" title="Polskie Towarzystwo Filologiczne">
Polskie Towarzystwo Filologiczne

Polskie Towarzystwo Filologiczne (PTF), "Societas Philologa Polonorum" — stowarzyszenie założone w roku 1893 we Lwowie przez profesora Ludwika Ćwiklińskiego. Celem Towarzystwa jest pielęgnowanie i krzewienie w Polsce wiedzy o antyku i kulturze klasycznej, a także promocja nauczania języka łacińskiego i starogreckiego. PTF liczy ponad pięciuset członków w całej Polsce, którymi są nauczyciele, badacze oraz miłośnicy kultury klasycznej. Od 2013 roku siedzibą Zarządu Głównego Towarzystwa jest Wrocław. Prezesem honorowym PTF jest prof. dr hab. Marian Szarmach. 
Oddziały Polskiego Towarzystwa Filologicznego.
Polskie Towarzystwo Filologiczne ma dwanaście Oddziałów Terenowych w najważniejszych polskich ośrodkach akademickich: w Białymstoku, Gdańsku, Katowicach, Krakowie, Lublinie, Łodzi, Opolu, Poznaniu, Szczecinie, Toruniu, Warszawie i Wrocławiu. Przyjęcia w poczet członków Towarzystwa dokonują Zarządy poszczególnych Oddziałów.
Działalność PTF.
PTF jest wydawcą czasopisma naukowego Eos. Commentarii Societatis Philologae Polonorum, a także organizatorem Olimpiady Języka Łacińskiego. Towarzystwo organizuje też konferencje, wykłady i warsztaty, prowadzi kursy języków klasycznych, realizuje granty badawcze, promuje nauczanie języków klasycznych w szkołach (akcja „Szkoła przyjazna łacinie”), a także reprezentuje środowisko filologów klasycznych wobec władz państwa i innych instytucji.

</doc>
<doc id="1585988" url="https://pl.wikipedia.org/wiki?curid=1585988" title="Eric Fellner">
Eric Fellner

Eric Fellner (ur. 10 października 1959) – angielski producent filmowy.
Życiorys.
W latach 1972-1977 uczył się w szkole Cranleigh School w Surrey. Następnie uczył się w Londyńskie Szkole Muzycznej i Dramatycznej. Od lat związany z brytyjską modelką Laurą Bailey, z którą ma dwoje dzieci.
W 2005 został Komandorem Orderu Imperium Brytyjskiego (CBE), odznaczenie to otrzymał za zasługi dla brytyjskiego przemysłu filmowego.
Kariera producenta.
W 1983 roku wraz z Timem Bevanem i Sarą Radclyffe założył wytwórnię filmową Working Title Films. W ciągu następnych lat był producentem lub współuczestniczył przy tworzeniu ponad 60 filmów w tym m.in. "Cztery wesela i pogrzeb", "Przed egzekucją", "Fargo", "Notting Hill" i "Lot 93".
W 1999 roku Working Title Films został kupiony przez Universal Studios za ponad 600 milionów dolarów. Obecnie wytwórnia Universal posiada 67% udziałów w firmie i jest głównym źródłem finansowania produkowanych Working Title, filmów.
Po 1999 do ważnych filmów, których producentem był Eric zalicza się m.in. "" oraz "Pokutę".
Za film "Frost/Nixon", otrzymał nominację do tegorocznej nagrody Oscara.

</doc>
<doc id="1586004" url="https://pl.wikipedia.org/wiki?curid=1586004" title="Małgorzata Dagmar">
Małgorzata Dagmar



</doc>
<doc id="1586005" url="https://pl.wikipedia.org/wiki?curid=1586005" title="Stanisław Bielecki (dziennikarz)">
Stanisław Bielecki (dziennikarz)

Stanisław Bielecki (ur. 23 kwietnia 1928, zm. 11 sierpnia 2001 w Warszawie) – polski dziennikarz i działacz państwowy, I wiceprezydent miasta stołecznego Warszawy (1972–1990). 
Życiorys.
Absolwent Wydziału Dziennikarstwa Uniwersytetu Warszawskiego w 1955, był dziennikarzem „Polityki”, zastępcą redaktora naczelnego „Współczesności” i „Expressu Wieczornego”. Pełnił funkcję kierownika Wydziału Nauki i Oświaty Komitetu Wojewódzkiego PZPR. W latach 1972–1990 pełnił funkcję I wiceprezydenta m.st. Warszawy. Był także I sekretarzem Międzynarodowego Stowarzyszenia Miast Męczeńskich, Miast Pokoju.
Został odznaczony Krzyżem Komandorskim Orderu Odrodzenia Polski oraz wieloma odznaczeniami za zasługi dla Warszawy oraz innych miast i województw. 17 lipca 1987 otrzymał honorowe obywatelstwo miasta Piastowa. 
Zmarł 11 sierpnia 2001 w Warszawie, pochowany został na Cmentarzu Wojskowym na Powązkach w Warszawie (kwatera 23A-1-25).

</doc>
<doc id="1586007" url="https://pl.wikipedia.org/wiki?curid=1586007" title="Panthir">
Panthir

Panthir (gr. Πάνθηρ) – grecki niszczyciel typu "Aetos", służący w Greckiej Marynarce Wojennej w latach 1912-1946.
Budowa.
Okręt wraz z pozostałymi trzema okrętami typu "Aetos" został początkowo zamówiony w angielskiej stoczni Cammell Laird w Birkenhead przez Argentynę, która jednak nie odebrała okrętów, po czym zostały one zakupione 12 września 1912 przez Grecję. Koszt zakupu okrętu wynosił 148 000 funtów. Stępkę pod budowę „Panthir”, który miał początkowo nosić nazwę „Santiago”, położono w 1910. Kadłub wodowano 26 kwietnia 1911. Okręt wcielono do służby w greckiej flocie 2 października 1912 (inne dane 19 września 1912) pod nazwą „Panthir” (pantera) i czym prędzej skierowano do kraju. Do Pireusu okręty przybyły 22 października 1912.
Wczesna służba.
„Panthir” osiągnął gotowość bojową w grudniu 1912. Podczas wojny bałkańskiej jego wykorzystanie w walkach było niewielkie. Głównym powodem był początkowo brak torped do wyrzutni torpedowych. Błąd ten powielił się we wszystkich okrętach tego typu. „Panthir” wziął udział m.in. w potyczce z tureckimi niszczycielami 16 grudnia 1912, po bitwie koło przylądka Elli. Oprócz tego, pełnił głównie zadania patrolowe na Morzu Egejskim.
Podczas I wojny światowej Grecja była neutralna, lecz we wrześniu 1916 nastąpiła w niej interwencja państw ententy. Okręt wraz z całą flotą grecką został zajęty przez siły sprzymierzone. Jako jedyny z niszczycieli typu "Aetos" nie został włączony w skład francuskiej marynarki wojennej, z powodu problemów z siłownią. Po zakończeniu działań, został zwrócony stronie greckiej. W latach 1919-1920 operował 263 dni na Morzu Czarnym, u wybrzeży ogarniętej wojną domową Rosji, wraz z „Leon”, „Kilkis” i „Limnos”. Ewakuował m.in. greckich uchodźców z Rosji.
Podczas wojny grecko-tureckiej 1919-22 wpłynął z innymi okrętami 8 lipca 1921 na Morze Czarne, gdzie uczestniczył w działaniach morskich i bombardowaniu pozycji tureckich. Po klęsce wojsk lądowych, we wrześniu 1922 brał udział z flotą grecką w ewakuacji greckich uchodźców ze Smyrny i półwyspu Artaki.
Rekonstrukcja 1924-1925.
W latach 1924-1925 okręt, jak inne jednostki tego typu, przeszedł dużą modernizację, połączoną z przebudową, w stoczni Samuel White w Cowes. Stare kotły opalane głównie węglem zamieniono na nowsze, opalane ropą, co doprowadziło do zmiany sylwetki okrętów. Zamiast charakterystycznych tylko dla tego typu niszczycieli pięciu kominów, otrzymały dwa kominy. Wydłużono pokład dziobowy i zamontowano nową nadbudówkę dziobową, z wydłużonym dolnym piętrem dla postawienia drugiej armaty 102 mm (poprzednio stała ona za kominami). Znacznie wzmocniono uzbrojenie torpedowe, zastępując 4 wyrzutnie torped na burtach okrętu przez 6 w jego osi symetrii. Ulepszono następnie na początku lat 30. uzbrojenie przeciwlotnicze, zastępując armatę 57 mm przez dwie automatyczne 40 mm.
Podczas próby republikańskiego zamachu stanu w Grecji 1-13 marca 1935, okręt pozostał wierny rządowi (podobnie jak „Aetos i „Ierax”).
II wojna światowa.
„Panthir” brał udział bojowy w II wojnie światowej, począwszy od ataku Włoch na Grecję 28 października 1940. Przed zajęciem Grecji przez Niemcy, wraz z innymi okrętami dotarł do Aleksandrii w Egipcie, skąd kontynuował służbę na wschodnim Morzu Śródziemnym u boku marynarki brytyjskiej. W kwietniu 1942 został skierowany do Indii celem modernizacji, ale ukończono ją dopiero w październiku. Kosztem zdjęcia dwóch rufowych dział artylerii głównej i połowy wyrzutni torpedowych, wzmocniono mu artylerię przeciwlotniczą i dodano miotacze i zrzutnie bomb głębinowych do walki z okrętami podwodnymi. Otrzymał również hydrolokator (asdic) Typ 123A. Do końca 1942 służył do celów eskortowych na Oceanie Indyjskim, m.in. biorąc udział w kapitulacji Dżibuti, a w 1943 powrócił do Egiptu, gdzie dalej służył do celów eskortowych. Z uwagi na zużycie i małe możliwości bojowe, 29 września 1943 został wycofany do rezerwy w Port Saidzie.
Po wojnie, w 1946 roku, okręt został wycofany i sprzedany stoczni złomowej.
Uzbrojenie.
Uzbrojenie (1912):
Uzbrojenie (1925):
Uzbrojenie (1942):

</doc>
<doc id="1586008" url="https://pl.wikipedia.org/wiki?curid=1586008" title="FK Brzeżany">
FK Brzeżany

FK Brzeżany (ukr. Футбольний клуб «Бережани», "Futbolnyj Kłub „Bereżany”") – ukraiński klub piłkarski z siedzibą w Brzeżanach.
W sezonie 2005/06 występował w Drugiej Lidze Mistrzostw Ukrainy.
Historia.
Chronologia nazw:
Drużyna piłkarska Nywa Brzeżany została założona w mieście Brzeżany w 1982 roku, kiedy to do Brzeżan przeniosła się „Nywa”, utworzona w pobliskiem mieście Podhajce w 1978. Wcześniej od lat 60. XX wieku miasto reprezentował zespół Kołhospnyk (ukr. «Колгоспник»), który w 1963 roku dotarła do półfinału mistrzostw ZSRR wśród zespołów amatorskich (KFK). 
Drużyna występowała w amatorskich rozgrywkach mistrzostw obwodu tarnopolskiego, a w 1984 roku przeniosła się do Tarnopola. Później w Brzeżanach powstała nowa drużyna, która występowała w amatorskich rozgrywkach mistrzostw obwodu tarnopolskiego.
Klub często zmieniał nazwy (Sokił Brzeżany, Łysonia Brzeżany, Sokił-Enerhetyk Brzeżany).
W pierwszych Mistrzostwach Ukrainy klub występował w Przejściowej Lidze i zajął spadkowe przedostatnie miejsce. W następnym sezonie 1992/93 klub zajął 16 spadkowe miejsce i został pozbawiony statusu profesjonałów.
Następnie jako drużyna amatorska występowała w rozgrywkach mistrzostw obwodu tarnopolskiego. W 2000 i 2001 klub zdobył mistrzostwo obwodu, a w 1998 roku Puchar obwodu tarnopolskiego.
W sezonie 2005/2006 klub awansował do Drugiej Lihi, ale po 2 kolejkach z powodu problemów finansowych zrezygnował z dalszych występów.
W 2009 klub przyjął obecną nazwę FK Brzeżany i występuje w rozgrywkach mistrzostw obwodu tarnopolskiego. W 2009, 2011 i 2014 zdobył wicemistrzostwo. W 2012 zespół z Brzeżan został mistrzem oraz zdobył Puchar i Superpuchar obwodu tarnopolskiego.
Klub również startował w rozgrywkach Mistrzostw Stowarzyszenia Ukraińskiego Futbolu Amatorskiego.

</doc>
<doc id="1586009" url="https://pl.wikipedia.org/wiki?curid=1586009" title="Statek kołowy">
Statek kołowy



</doc>
<doc id="1586010" url="https://pl.wikipedia.org/wiki?curid=1586010" title="Nywa Brzeżany">
Nywa Brzeżany



</doc>
<doc id="1586011" url="https://pl.wikipedia.org/wiki?curid=1586011" title="Łysonia Brzeżany">
Łysonia Brzeżany



</doc>
<doc id="1586012" url="https://pl.wikipedia.org/wiki?curid=1586012" title="Sokoł Brzeżany">
Sokoł Brzeżany



</doc>
<doc id="1586014" url="https://pl.wikipedia.org/wiki?curid=1586014" title="Gertruda saska">
Gertruda saska

Gertruda saska lub bawarska (duń. "Gertrud af Sachsen og Bayern") (ur. ok. 1154, zm. 1 lipca 1197) – królowa Danii.
Była córką księcia Saksonii i Bawarii Henryka Lwa i jego pierwszej żony Klemencji z Zähringen. Po śmierci swojego pierwszego męża, Fryderyka szwabskiego, Gertruda została w 1171 zaręczona, a następnie poślubiona w 1177 w Lund przez Kanuta IV (zwanego Kanutem VI), następcę tronu Danii, koronowanego vivente rege w 1170 na polecenie swego ojca, króla Waldemara I. Małżeństwo to zostało zawarte ze względów politycznych i pozostało bezdzietne, dlatego że Gertruda wybrała celibat. Kanut IV był wcześniej zaręczony z siostrą Gertrudy, Rychezą, ale ta zmarła zanim doszło do zawarcia związku małżeńskiego. Królowa Gertruda, która była bardzo pobożna, została pochowana w kościele klasztornym NMP w Væ (obecnie Vä) w Skanii, który przed śmiercią hojnie obdarowała. Grób nie zachował się do naszych czasów.

</doc>
<doc id="1586015" url="https://pl.wikipedia.org/wiki?curid=1586015" title="Mychajło Starostiak">
Mychajło Starostiak

Mychajło Wołodymyrowycz Starostiak, ukr. Михайло Володимирович Старостяк, ros. Михаил Владимирович Старостяк, "Michaił Władimirowicz Starostiak" (ur. 13 października 1973 we wsi Hrusiatycze, w obwodzie lwowskim) – ukraiński piłkarz, grający na pozycji obrońcy, reprezentant Ukrainy.
Kariera piłkarska.
Kariera klubowa.
W 1992 rozpoczął karierę piłkarską w drużynie Łysonia Brzeżany, skąd trafił do drugoligowego klubu Prykarpattia Iwano-Frankowsk. W 1995 został zaproszony do Szachtara Donieck, z którym odnosił największe sukcesy. Latem 2004 został sprzedany do rosyjskiego Szynnika Jarosław. W latach 2005-2006 występował w klubie Krywbas Krzywy Róg. Od 2007 bronił barw Simurq Zaqatala. W czerwcu 2009 ogłosił o zakończeniu kariery piłkarskiej.
Kariera reprezentacyjna.
23 marca 1997 zadebiutował w reprezentacji Ukrainy w spotkaniu towarzyskim z Mołdawią wygranym 1:0. Łącznie zaliczył 17 gier reprezentacyjnych.

</doc>
<doc id="1586018" url="https://pl.wikipedia.org/wiki?curid=1586018" title="Park Narodowy Djurö">
Park Narodowy Djurö

Park Narodowy Djurö (szw. "Djurö nationalpark") – park narodowy w Szwecji, położony w regionie Västra Götaland. Został utworzony w 1991 w celu ochrony krajobrazu wysp położonych na jeziorze Wener.
Archipelag Djurö składa się z około 30 wysp i jest położony około 8 km od brzegu jeziora. Obszar jeziora, na którym leżą wyspy ma charakter szkierowy, liczne są płycizny i zanurzone skały. Wyspy pokryte są cienką warstwą gleby, stąd roślinność jest uboga - rzadkie sosny, porosty i mchy. Jedynie wyspa Gisslan, która jest zbudowana ze skał wapiennych, ma bogatszą od pozostałych wysp florę.
Fauna parku to przede wszystkim liczne gatunki ptaków, które gnieżdżą się na wielu plażach. W celu ochrony tych siedlisk, południowe i wschodnie wyspy archipelagu objęte są zakazem wstępu od 1 kwietnia do 31 lipca. Na terenie Parku Narodowego Djurö można spotkać rybołowy, kobuzy, ostrygojady oraz mewy siodłate. Na niektórych wyspach żyją sztucznie wprowadzone (dla polowań) sarny i zające.
Osadnictwo na wyspach sięga XVI wieku. Obecnie nie ma stałych mieszkańców, latarnia morska w archipelagu jest zautomatyzowana.
Na teren parku można dotrzeć tylko na pokładzie własnej bądź wynajętej łodzi. Najkorzystniejsze miejsca do lądowania położone są na zachodzie i północy. Najpopularniejsze miejsce lądowania jest położone na wyspie Djurö, tam też znajduje się tablica informacyjna. Na terenie tej wyspy wytyczono także szlak turystyczny.

</doc>
<doc id="1586019" url="https://pl.wikipedia.org/wiki?curid=1586019" title="Deon Richmond">
Deon Richmond

Deon Richmond (ur. 2 czerwca 1978 w Nowym Jorku) – amerykański aktor.
Znany z roli Kenny'ego (dla bliskich "Buda"), przyjaciela Rudy Huxtable, w sitcomie stacji NBC "The Cosby Show", za którą zdobył Nagrodę Młodych Artystów. Po roli w serialu pojawił się w takich filmach jak "Krzyk 3" ("Scream 3") Wesa Cravena z 2000, "To nie jest kolejna komedia dla kretynów" ("Not Another Teen Movie") Joela Gallena z 2001, "Trippin" Davida Raynra z 1999 oraz "Topór" Adama Greena z 2006.

</doc>
<doc id="1586020" url="https://pl.wikipedia.org/wiki?curid=1586020" title="Donna Gigliotti">
Donna Gigliotti

Donna Gigliotti (ur. 1955) – amerykańska producentka filmowa. Zdobywczyni Oscara za najlepszy film za "Zakochanego Szekspira" (1998) Johna Maddena.
Donna zaczęła karierę na początku lat 80 XX wieku kiedy rozpoczęła współpracę z Martinem Martin Scorsese przy filmie "Wściekły Byk".
W ciągu następnych lat Donna stała się cenioną producentką oraz laureatką licznych nagród filmowych w tym m.in. nagrody BAFTA.
Za film "Lektor", producentka w 2009 roku została nominowana ponownie do nagrody Oscara.

</doc>
<doc id="1586021" url="https://pl.wikipedia.org/wiki?curid=1586021" title="Joel Murray">
Joel Murray

Joel Murray (ur. 17 kwietnia 1963 w Wilmette w stanie Illinois) – amerykański aktor filmowy i telewizyjny, reżyser. Brat aktorów Billa Murraya i Briana Doyle’a-Murraya. Od 1989 roku jest żonaty z Elizą Coyle, z którą ma czwórkę dzieci: Hanka, Gusa, Louie i Annie.

</doc>
<doc id="1586023" url="https://pl.wikipedia.org/wiki?curid=1586023" title="Gieregi">
Gieregi



</doc>
<doc id="1586032" url="https://pl.wikipedia.org/wiki?curid=1586032" title="Farerska Partia Centralna">
Farerska Partia Centralna

Farerska Partia Centralna (far. "Miðflokkurin") – partia polityczna działająca na Wyspach Owczych. Reprezentują poglądy chrześcijańsko demokratyczne, socjalno konserwatywne i regionalistyczne. Partia posługuje się logiem przypominającym granatową muszkę, będącą jednocześnie literą "M" i posługuje się barwą ciemnoniebieską.
Historia.
Decyzję o zawiązaniu partii przedstawiono już 30 listopada 1991 roku w Hotelu Hafnia (Tórshavn), jednak oficjalnie założono ją 30 maja 1992 roku. Powstała w wyniku wyjścia części polityków z Kristiliga Fólkaflokkin, Føroya Framburðs- og Fiskivinnuflokk. Pierwszym przewodniczącym partii był Álvur Kirke, a jego zastępcą Jenis av Rana. W tym samym roku wzięła udział w wyborach samorządowych w Tórshavn.
Pierwsze wybory parlamentarne, w których wzięła udział partia odbyły się 7 lipca 1994. W sondażach przed wyborczych, przeprowadzonych dwa dni wcześniej dostała 7,5% głosów i 3 miejsca w parlamencie, jednak ostatecznie uzyskała 1 485 głosów (5,8%) i dwóch parlamentarzystów: Tordura Niclasena oraz Jenisa av Ranę. Po wyborach partia została członkiem koalicji wraz z: Sambandsflokkurin, Fólkaflokkurin, Kristiliga Fólkaflokkurin. W kolejnych wyborach partia uzyskała 1 123 głosy (4,1%) i jednego posła. Jenis av Rana został wówczas przewodniczącym partii do 1997 roku, kiedy zastąpił go Bill Justinussen (do 1999), a następnie ponownie Álvur Kirke. Jenis av Rana powrócił na stanowisko w 2001 roku.
Partia wzięła udział w wyborach do Folketingu w 2001 roku, gdzie zdobyła 569 głosów (2,2%) i żadnego mandatu. Podobnym rezultatem do poprzednich zakończyły się wybory w roku 2002, kiedy partia dostała 1 292 głosy (4,2%) i jeden mandat poselski. Dwa lata później otrzymała 1 661 głosów (5,2%) i dwa mandaty. W wyborach samorządowych w roku 2004 nie zyskała ani jednego radnego we wszystkich gminach.
Kolejne wybory do parlamentu duńskiego: 2005 i 2007 partia przegrała i nie dostała mandatu. Rok później w wyborach partia uzyskała 2 610 głosów (8,4%) i trzy miejsca w parlamencie. Na krótko zawiązano wówczas koalicję, która trwała od 4 lutego do 26 września 2008 i na czas jej trwania Ministrem Finansów Wysp Owczych był Karsten Hansen. Partia nie odniosła żadnego sukcesu w wyborach samorządowych w 2008 roku.
Wybory w roku 2011 skończyły się dla partii wynikiem 1 883 zdobytych głosów (6,2%) oraz dwoma zdobytymi mandatami. Ugrupowanie weszło w skład rządzącej koalicji, a Karsten Hansen został Ministrem Zdrowia. W tym samym roku odbyły się wybory do Folketingu, w których partia zdobyła 872 głosy (4,2%) i nie dostała żadnego miejsca w duńskim parlamencie. Rok później w wyborach samorządowych partia również nie uzyskała żadnego radnego.
Po wyborach w roku 2015 Miðflokkurin ma dwóch posłów po uzyskaniu 1 779 głosów (5,5%). Partia opuściła koalicję rządzącą, a jej przedstawicielami w parlamencie są: Jenis av Rana i Bill Justinussen. W tym samym roku odbyły się też wybory parlamentarne w Danii, w których Partia Centralna dostała 605 głosów (2,6%).
Program.
Program Partii Centralnej zawiera się w szesnastu punktach:
Partia opowiada się między innymi przeciwko nadawaniu dodatkowych praw homoseksualistom i w 2005 roku zwróciła się o wykluczeniu ich w ustawie antydyskryminacyjnej, którą ostatnie zatwierdzono w 2006 roku w niezmienionej formie. Podczas krótkotrwałej koalicji w 2008 roku partia wezwała swoich koalicjantów do niepopierania legalizacji związków jednopłciowych oraz adopcji przez nich dzieci. Szerokim echem odbiła się na Wyspach Owczych sytuacja z roku 2010. Premier Islandii Jóhanna Sigurdardóttir przybyła na polityczną kolację z przedstawicielami władz archipelagu wraz ze swoją żoną. Przewodniczący Partii Centralnej Jenis Av Rana odmówił udziału w tym spotkaniu tłumacząc, że nie ma nic przeciwko osobom homoseksualnym, jednak jego partia opowiada się przeciwko legalizacji ich związków i gdyby pojawił się na kolacji zostałoby to uznane za zmianę politycznego kierunku ugrupowania. Dodatkowo uznał, że "takie formy aktywności homoseksualnej" są sprzeczne z Biblią i niedopuszczalne.
Organizacja Miðflokkurin.
Przewodniczący:
Wiceprzewodniczący:
Przewodniczący Miðflokkurin.
Następujące osoby sprawowały funkcję przewodniczącego Partii Centralnej:
Obecni parlamentarzyści Miðflokkurin.
Ostatnie wybory odbyły się na Wyspach Owczych 1 września 2015 roku. Partia Centralna uzyskała w nich 5,5% głosów, co dało jej dwa mandaty w Løgtingu, czyli o dwa więcej względem poprzednich wyborów. Lista posłów obecnie sprawujących urząd z ramienia Miðflokkurin przedstawia się następująco:
Poparcie w wyborach.
Wybory parlamentarne.
Wyniki Partii Centralnej w wyborach parlamentarnych przedstawiały się następująco:
Wybory samorządowe.
Wyniki Partii Centralnej w wyborach samorządowych przedstawiały się następująco:

</doc>
<doc id="1586034" url="https://pl.wikipedia.org/wiki?curid=1586034" title="Farerska Partia Centrum">
Farerska Partia Centrum



</doc>
<doc id="1586035" url="https://pl.wikipedia.org/wiki?curid=1586035" title="Miðflokkurin">
Miðflokkurin



</doc>
<doc id="1586036" url="https://pl.wikipedia.org/wiki?curid=1586036" title="Midflokkurin">
Midflokkurin



</doc>
<doc id="1586037" url="https://pl.wikipedia.org/wiki?curid=1586037" title="Nurek (nurkowanie)">
Nurek (nurkowanie)



</doc>
<doc id="1586038" url="https://pl.wikipedia.org/wiki?curid=1586038" title="Brak danych">
Brak danych



</doc>
<doc id="1586039" url="https://pl.wikipedia.org/wiki?curid=1586039" title="Ray Barbuti">
Ray Barbuti

Raymond („Ray”) James Barbuti (ur. 12 czerwca 1905 na Brooklynie w Nowym Jorku, zm. 8 lipca 1988 w Pittsfield) – amerykański lekkoatleta, sprinter, dwukrotny mistrz olimpijski.
Jako student Syracuse University wygrał w 1928 najpierw akademickie mistrzostwa USA (IC4A) w biegach na 220 jardów i na 440 jardów, a potem mistrzostwa Stanów Zjednoczonych (AAU) w biegu na 400 metrów. Pojechał na igrzyska olimpijskie w Amsterdamie w tym samym roku, gdzie najpierw wygrał bieg na 400 metrów z czasem 47,8 s. (był to jedyny złoty medal lekkoatlety amerykańskiego na tych igrzyskach w konkurencji indywidualnej), a następnie był członkiem zwycięskiej sztafety 4 × 400 metrów, która ustanowiła rekord świata wynikiem 3:14,2 s. Tydzień później był członkiem sztafety 4 × 440 jardów, która ustanowiła rekord świata czasem 3:13,4 s.
Podczas II wojny światowej dosłużył się stopnia majora i otrzymał Brązową Gwiazdę oraz Medal Lotniczy. Pracował później w administracji stanu Nowy Jork.

</doc>
<doc id="1586040" url="https://pl.wikipedia.org/wiki?curid=1586040" title="Panama Canal Zone">
Panama Canal Zone



</doc>
<doc id="1586041" url="https://pl.wikipedia.org/wiki?curid=1586041" title="Chromosomy szczoteczkowe">
Chromosomy szczoteczkowe

Chromosomy szczoteczkowe – duże chromosomy zawierające liczne pętle, ułożone bocznie wobec osi chromatydy utworzone z rozwiniętego DNA, będące miejscem intensywnej syntezy RNA. Pętle nadają chromosomom kształt szczoteczki stosowanej dawniej do oczyszczania lamp naftowych. Występują podczas rozwoju oocytów I rzędu niektórych płazów.

</doc>
<doc id="1586042" url="https://pl.wikipedia.org/wiki?curid=1586042" title="Aurikularia">
Aurikularia

Aurikularia, usznica, uszatka – typ larwy charakterystyczny dla strzykw (Holothuroidea). Cechuje się dwoma pasami pofałdowanych, odchodzących ku tyłowi ciała, rzęsek, przypominających kształtem uszka. Aurikularia jest podobna do dwurzęsicy (Bipinnaria), od której odróżnia ją brak ramion. Kolejnym stadium, w które się przekształca, jest doliolaria - zwana też witellarią.

</doc>
<doc id="1586043" url="https://pl.wikipedia.org/wiki?curid=1586043" title="Amr Ibn Lajs as-Saffar">
Amr Ibn Lajs as-Saffar

Amr Ibn Lajs as-Saffar (840-902) – drugi władca dynastii Safarrydów władającej w Sistanie. Odziedziczył po swym bracie Jakubie wszystkie jego tytuły uzyskując dodatkowo tytuł gubernatora honorowego Bagdadu i miejsc świętych.
W początkowym okresie swego panowania, po kilku wypadach wojskowych, wojska Amra zajęły Chorasan. Jednakże kolejne działania spowodowały konflikt z inny lokalną dynastią - Samanidami. Wojska Saffarydów poniosły klęskę, a sam Amr został pojmany w dżungli niedaleko Balchu. Przewieziony do Bagdadu, gdzie został publicznie wwieziony na słoniu i następnie sekretnie zgładzony w roku 902. Po jego śmierci nastąpił upadek dynastii Saffarydów.

</doc>
<doc id="1586044" url="https://pl.wikipedia.org/wiki?curid=1586044" title="Maxey Long">
Maxey Long

Maxwell Washburn „Maxey” Long (ur. 16 października 1878 w Waverley, zm. 4 marca 1959 w Nowym Jorku) – amerykański lekkoatleta, sprinter.
Startował na igrzyskach olimpijskich w 1900 w Paryżu, gdzie wygrał Bieg na 400 metrów. Miał ułatwione zadanie, ponieważ jego główni rywale Amerykanie Dixon Boardman i Harry Lee odmówili z powodów religijnych startu w finale rozgrywanym w niedzielę. Long ustanowił w finale rekord olimpijski wynikiem 49,4 s.
Był mistrzem USA w biegach na 100 jardów w 1900, na 220 jardów w 1899 i na 440 jardów w 1898, 1899 i 1900. 29 września 1900 uzyskał czas 47,8 s w biegu na 440 jardów, a później nawet 47,0, ale po prostej.
W czasie kariery lekkoatletycznej był studentem Columbia University.

</doc>
<doc id="1586045" url="https://pl.wikipedia.org/wiki?curid=1586045" title="Max Emanuel Cenčić">
Max Emanuel Cenčić

Max Emanuel Cenčić (ur. 21 września 1976 w Zagrzebiu) – chorwacki śpiewak operowy, kolejno: sopran chłopięcy, sopran i kontratenor.
W latach 1986–1992 śpiewał jako solista (sopran) w Wiedeńskim Chórze Chłopięcym. Między innymi wykonywał sopranowe partie solowe w oratorium Mesjasz. Już w wieku dziecięcym wyróżniał się doskonałą techniką i pełną, choć jasną barwą głosu, dysponując wysoką jego skalą (umożliwiającą swobodne operowanie pełnym zakresem sopranu koloraturowego).
Po przejściu mutacji głosu przez kilka lat dysponował jeszcze pełną skalą sopranu lirycznego, dzięki stosowaniu odpowiedniej techniki (podobnie jak Peter Jelosits).
Po okresie przerwy rozpoczął dalszą część swej muzycznej kariery jako kontratenor mezzosopranowy. Ma w swoim dorobku liczne nagrania płytowe, występy sceniczne. Śpiewa zarówno muzykę kościelną barokową i klasyczną, jak i arie kastratów.

</doc>
<doc id="1586046" url="https://pl.wikipedia.org/wiki?curid=1586046" title="Amr Ibn Lajs">
Amr Ibn Lajs



</doc>
<doc id="1586047" url="https://pl.wikipedia.org/wiki?curid=1586047" title="3 Pułk Armat Polowych (austro-węgierski)">
3 Pułk Armat Polowych (austro-węgierski)

Pułk Armat Polowych Nr 3 (FKR. Nr. 3) – pułk artylerii cesarskiej i królewskiej Armii.
Historia pułku.
W 1914 roku pułk stacjonował w Krakowie, w koszarach artylerii na Dąbiu i wchodził w skład 1 Brygady Artylerii Polowej, a pod względem taktycznym był podporządkowany komendantowi 5 Dywizji Piechoty w Ołomuńcu.
Polacy stanowili 47%, Niemcy 28%, Czesi 20%, inni 5% .
W 1916 oddział został przemianowany na Pułk Armat Polowych Nr 5. Równocześnie dotychczasowy Pułk Armat Polowych Nr 5 został przemianowany na Pułk Armat Polowych Nr 4, a numer „3” otrzymał dotychczasowy Pułk Armat Polowych Nr 42.
W 1918 na oddział został przemianowany na Pułk Artylerii Polowej Nr 5.
W czasie I wojny światowej w szeregach pułku walczyli m.in. kapitanowie Stanisław Miller i Rudolf Obraczay oraz porucznicy Rudolf Rosenberg-Łaszkiewicz, Aleksander Tupaj-Isertingen i Kazimierz Gatty-Kostyál.

</doc>
<doc id="1586048" url="https://pl.wikipedia.org/wiki?curid=1586048" title="2 Pułk Armat Polowych (austro-węgierski)">
2 Pułk Armat Polowych (austro-węgierski)

Pułk Armat Polowych Nr 2 (FKR. Nr. 2) – pułk artylerii polowej cesarskiej i królewskiej Armii.
Historia pułku.
1 stycznia 1894 roku 20. Dywizjon w Ołomuńcu został rozwinięty w 2. Pułk Artylerii Dywizyjnej ().
W 1914 pułk stacjonował w Ołomuńcu () na terytorium 1 Korpusu i wchodził w skład 1 Brygady Artylerii Polowej w Krakowie ale pod względem taktycznym został podporządkowany komendantowi 5 Dywizji Piechoty w Ołomuńcu.
W sierpniu 1914, w czasie mobilizacji, pułk został włączony w skład 46 Brygady Artylerii Polowej należącej do 46 Dywizji Piechoty Obrony Krajowej.
W 1916 oddział został przemianowany na Pułk Haubic Polowych Nr 5. Równocześnie dotychczasowy Pułk Haubic Polowych Nr 5 należący do 14 Dywizji Piechoty został przemianowany na Pułk Haubic Polowych Nr 14, a numer „2” otrzymał dotychczasowy Pułk Armat Polowych Nr 29, który wchodził w skład 2 Dywizji Piechoty.
W 1918 oddział został przemianowany na Pułk Artylerii Polowej Nr 105.

</doc>
<doc id="1586053" url="https://pl.wikipedia.org/wiki?curid=1586053" title="XVII Brygada Piechoty (II RP)">
XVII Brygada Piechoty (II RP)

XVII Brygada Piechoty (XVII BP) – brygada piechoty Wojska Polskiego II RP.
XVII BP została sformowana w kwietniu 1919 roku, w składzie 9 Dywizji Piechoty.
W październiku-listopadzie 1921 roku dowództwo XVII BP przeformowane zostało w dowództwo piechoty dywizyjnej lub rozformowane (?). 22 pułk piechoty podporządkowany został bezpośrednio dowódcy 9 DP, a 15 pułk piechoty - dowódcy nowo powstałej 28 Dywizji Piechoty.
Walki brygady.
W trzeciej dekadzie lipca 1920 brygada osłaniała lewe skrzydła 3 Armii i zamykała drogi Kobryń – Kowel i Kobryń – Włodawa. Obronę Bugu warunkowało utrzymanie w polskim ręku przedmościa na wschodnim brzegu rzeki w rejonie Brześcia. Tymczasem 1 sierpnia nieprzyjaciel opanował Brześć, a organizowane przez dowódcę grupy poleskiej próby wypchnięcia wroga za Bug nie odniosły powodzenia.

</doc>
<doc id="1586055" url="https://pl.wikipedia.org/wiki?curid=1586055" title="XVIII Brygada Piechoty (II RP)">
XVIII Brygada Piechoty (II RP)

XVIII Brygada Piechoty (XVIII BP) – brygada piechoty Wojska Polskiego II RP.
Formowanie i walki.
XVIII BP sformowana została w kwietniu 1919, w składzie 9 Dywizji Piechoty.
Od 20 lipca 1920 brygada walczyła w rejonie Grodna z 3 Korpusem Kawalerii Gaj Chana. 22 lipca wszedł do działań 35 pułk piechoty i podporządkowany płk. Łuczyńskiemu 41 pp, dwie baterie 10 pap, szwadron 13 puł i kompania czołgów. Gaj Chan tak wspomina te walki: „"Straciłem 500 ludzi zabitych i rannych. 400 koni i 7 dni drogiego czasu”".
24 lipca brygada wycofywała się drogą Kuźnica – Sokółka. W rejonie Sokółki przebiła się przez szyki bolszewickiej 15 Dywizji Kawalerii. 27 lipca koło Tykocina przekroczyła Narew i tam zorganizowała obronę.
31 lipca wycofano się znad Narwi. 2 sierpnia walczono w rejonie Mężenina. Tu brygada odniosła sukces. Przeciwnikowi zadano dotkliwe straty. Jednak pod Jabłonką rozbity został 34 pułk piechoty. Stracił on blisko 3/4 stanu osobowego oraz większość karabinów maszynowych i taborów.
W październiku-listopadzie 1921 dowództwo brygady przeformowane zostało w dowództwo piechoty dywizyjnej lub rozformowane (?), a oba pułki podporządkowane zostały bezpośrednio dowódcy 9 DP.
Organizacja.
Skład brygady nie był stały. Jej dowództwo pełniło rolę dowództwa taktycznego, któremu w miarę potrzeb i możliwości przydzielano określone jednostki piechoty, często wzmacniając je artylerią i pododdziałami kawalerii.

</doc>
<doc id="1586057" url="https://pl.wikipedia.org/wiki?curid=1586057" title="Quebrada i corte">
Quebrada i corte

Quebrada i Corte - jedne z najbardziej charakterystycznych figur tanga argentyńskiego. Quebrada to nieoczekiwany lub gwałtowny skręt ciała. Quaebrada i corte miały początek w pewnych tańcach afrykańskich, w których gwałtownie zmieniano lub zatrzymywano ruch ciała. 
Termin ma też obecnie (2009) znaczenie tańczenia tanga argentyńskiego z różnymi, często reżyserowanymi, figurami takimi jak gancho, amague, boleo, barrida. Podczas gdy taniec bez "corte" jest tangiem z małą ilością figur. 
Figura "quebrar" jest wspomniana w wielu piosenkach tanga, m.in. w niezwykle popularnym tangu "Asi Se Baila el Tango" ze złotego okresu tanga ("Tak się tańczy tango") śpiewanym przez Alberto Castillo z orkiestrą Ricardo Tanturi.

</doc>
<doc id="1586058" url="https://pl.wikipedia.org/wiki?curid=1586058" title="Komórki chloragogenowe">
Komórki chloragogenowe

Komórki chloragogenowe – komórki pokrywające powierzchnię jelita oraz naczyń krwionośnych skąposzczetów i wieloszczetów. Pełnią różnorodne funkcje, m.in.: syntezy i rozkładu glikogenu oraz tłuszczów, syntezy mocznika i barwników oddechowych, a także detoksykują organizm. U wieloszczetów znajdują się w zagłębieniu jelita od strony jamy ciała. Po wypełnieniu się metabolitami są usuwane przez metanefrydia.

</doc>
<doc id="1586059" url="https://pl.wikipedia.org/wiki?curid=1586059" title="Alakalufowie">
Alakalufowie

Alakalufowie, Alacaluf (dosłownie – „ludzie z zachodu używający noży z muszli morskich”) – bardzo nieliczne plemię Indian żyjących na należącej obecnie do Chile wyspie Wellington. Prowadząc półkoczowniczy tryb życia, zajmowali się głównie zbieractwem, rybołówstwem i myślistwem (polowali na niewielkie jelonki huemule oraz gwanako andyjskie).

</doc>
<doc id="1586062" url="https://pl.wikipedia.org/wiki?curid=1586062" title="Alisio">
Alisio

Alisio, lasy pasatowe – formacja roślinna typowa dla strefy podrównikowej. Występuje głównie w północnej części kontynentu, w dorzeczu Orinoko, na północnym i zachodnim skłonie Wyżyny Gujańskiej oraz na południowym i wschodnim przedpolu Andów Północnych. Cechuje się dużym bogactwem florystycznym, składają się na nią m.in. liczne gatunki palm. Znaczna część drzew zrzuca liście w porze suchej. Alisio uważany jest za południowoamerykański odpowiednik azjatyckich lasów monsunowych. Pozostaje pod silnym wpływem pasatów (stąd druga nazwa).

</doc>
<doc id="1586065" url="https://pl.wikipedia.org/wiki?curid=1586065" title="Mikołaj Skorodyński">
Mikołaj Skorodyński

Mikołaj Skorodyński (ur. 7 stycznia 1757 w Zborowie, zm. 23 maja 1805 we Lwowie) – duchowny greckokatolicki.
Życiorys.
Był synem Michała, ks. greckokatolickiego. Wyświęcony na księdza w roku 1782 (6 stycznia 1782 otrzymał święcienia kapłańskie). Wykładowca teologii moralnej i pastoralnej przy lwowskim seminarium greckokatolickim oraz wikariusz generalny przy katedrze św. Jura. Był spowiednikiem diskupa Piotre Bielańskiego. Od roku 1784 wykładowca teologii na Uniwersytecie Lwowskim i wicerektor seminarium duchownego. Od roku 1787 wikariusz generalny lwowski, w latach 1794-1795 dziekan Wydziału Teologicznego Uniwersytetu Lwowskiego.
28 listopada 1798 mianowany greckokatolickim biskupem lwowskim, konsekrowany został 31 marca 1799. W latach 1804-1805 rektor Uniwersytetu Lwowskiego.

</doc>
<doc id="1586067" url="https://pl.wikipedia.org/wiki?curid=1586067" title="Tuwia Bielski">
Tuwia Bielski



</doc>
<doc id="1586069" url="https://pl.wikipedia.org/wiki?curid=1586069" title="Tarąg">
Tarąg

Tarąg (niem. "Taring See") – jezioro w gminie Morąg, w woj. warmińsko-mazurskim o powierzchni ok. 1,5 ha, leżące na południowy zachód od osady Nowe Bolity.

</doc>
<doc id="1586073" url="https://pl.wikipedia.org/wiki?curid=1586073" title="Aliso">
Aliso

Aliso – górskie lasy, występujące na wschodnim skłonie Andów Środkowych, na wysokości od około 1700 do 2700 m n.p.m. Podstawowym gatunkiem jest tu olsza andyjska, inaczej aliso ("Alnus jorullensis"). Lasy aliso tworzą najwyższe piętro leśne. Powyżej występują formacje krzewiaste.

</doc>
<doc id="1586074" url="https://pl.wikipedia.org/wiki?curid=1586074" title="Freedom of Choice Act">
Freedom of Choice Act

Freedom of Choice Act, FOCA – projekt ustawy Stanów Zjednoczonych mówiącej, że każda kobieta ma fundamentalne prawo do wyboru kontynuacji lub przerwania ciąży w każdym momencie ciąży. Zakazuje federalnego, stanowego przeszkadzania w egzekucji praw wynikających z ustawy za pomocą regulacji, lub przepisów dotyczących świadczeń, usług, informacji. Prezydent Stanów Zjednoczonych Barack Obama obiecał podpisać tę ustawę jeśli przejdzie przez Kongres.
Rząd nie może ingerować w to czy kobieta chce (paragraf 4):
Krytyka.
Krytycy zarzucają, że ta ustawa zwiększa już zakres prawa od czasu 1973 sprawy Roe v. Wade w dokonywaniu aborcji do momentu urodzenia (tj. pojawienia się główki podczas porodu) odgórnie na wszystkie stany federalne USA. Zniesienie praw nakazujących informowanie kobiet o fazie rozwoju, konsekwencjach aborcji i alternatywach. Zniesienie obowiązujących w niektórych stanach praw nakazujących informowanie rodziców nieletniej o aborcji planowanej przez córkę.

</doc>
<doc id="1586076" url="https://pl.wikipedia.org/wiki?curid=1586076" title="Podręcznik akademicki">
Podręcznik akademicki

Podręcznik akademicki − możliwie aktualna synteza wiedzy z danej dziedziny nauki, potrzebna i użyteczna zarówno ze względu na pracę naukową jak i na pracę dydaktyczną. Służy do nauczania w szkołach wyższych. 
Jest podstawowym źródłem wiedzy dla studentów, artykuły z czasopism naukowych są dla nich lekturą dodatkową. Jest jednak mniej aktualny niż artykuły naukowe, ponieważ gromadzenie materiałów do podręcznika trwa z reguły kilka lat. Z drugiej strony dobrze wykonane syntezy naukowe są względnie trwałe i aktualne przez wiele lat. Niekiedy podręczniki naukowe są wykorzystywane również przez kandydatów na studia.
Dobry podręcznik nie sprawia nadmiernych trudności w zrozumieniu jego treści, wskazuje treści ważne, ułatwia przygotowanie do egzaminu, dalsze uczenie się i poszukiwanie wstępnej literatury przedmiotu do referatów, prac zaliczeniowych, prac dyplomowych. Powinien zawierać przewodnik bibliograficzny dla danej dziedziny wiedzy, to jest zestawy literatury z objaśnieniami, ułożonej od pozycji ogólnych do specjalistycznych.
Od podręczników akademickich trzeba wyraźnie odróżnić skrypty naukowe, do których stosowane są inne standardy (choć spełniają podobną rolę).
Cechy dobrego podręcznika.
Podręcznik powinien charakteryzować się następującymi cechami:
Podręcznik ma być jednocześnie przydatny nie tylko dla studentów, ale i dla innych badaczy czy szerzej – osób zainteresowanych daną tematyką.
Wiele z tych cech dotyczy każdej publikacji naukowej. Każda taka publikacja powinna, oprócz walorów naukowych, mieć także walory dydaktyczne, a w pewnym stopniu – 
popularyzatorskie .
Doskonalenie.
Podręcznik akademicki nie powstaje jednego dnia. Jest efektem wytężonej pracy autora, zbierającego uwagi od jego współpracowników i czytelników: „Dziewięć lat po pierwszym wydaniu "Społeczeństwo" znów trafia do rąk czytelników. Tym razem w postaci zmienionej i uzupełnionej. Poza bowiem niewielkimi zmianami, jakie wprowadziłem do wydania trzeciego, książka ta dotychczas wznawiana była w postaci niemal tej samej, co w pierwszym wydaniu. Prawie dziesięć lat to jednak czas dosyć długi, by rozwój nauki ukształtował nowe poglądy, które w podręczniku akademickim trzeba uwzględnić. Tak zrodził się zamysł nowego uzupełnionego i poprawionego wydania.” – pisze Jerzy J. Wiatr. I dodaje: 
„Zmiany obecnie wprowadzone są dwojakiego rodzaju: (1) aktualizują literaturę, uwzględniają nowe zjawiska społeczne i nowe poglądy (2) zmierzają do wykorzystania doświadczeń dydaktycznych tych, którzy z książki tej korzystali, dla uczynienia jej lepszą, bardziej dostosowaną do potrzeb i możliwości dydaktycznych szkoły wyższej.”
Wiatr wskazuje tu na dwa istotne powody uaktualniania podręcznika:
Prawdopodobnie wskazane byłoby również znaleźć dobre sposoby na przystosowanie go także do potrzeb popularnonaukowych. Dzieje się to przede wszystkim na płaszczyźnie języka – styl naukowy jest tu zastępowany przez styl popularnonaukowy, bardziej zrozumiały dla szerszego kręgu odbiorców. 
Podręcznik akademicki jest dziełem, które podlega ciągłej ewolucji: „Nowe wydanie "Społeczeństwa" zawdzięcza wiele moim kolegom, którzy książkę tę wykorzystywali w nauczaniu socjologii i przekazywali mi swe uwagi i sugestie. Zawdzięcza też ono szczególnie wiele moim studentom – dawniej na Uniwersytecie Jagiellońskim, a obecnie na Uniwersytecie Warszawskim – gdyż właśnie praca dydaktyczna skłoniła mnie do dalszej pracy nad tą książką".
Uważa się, że dopiero trzecie wydanie podręcznika akademickiego jest zbliżeniem od ideału. W drugim poprawia się pomniejsze błędy i planuje uzupełnienia, w trzecim – można je wprowadzić w życie. W rzeczywistości podręczniki akademickie żyją znacznie dłużej, zmieniając się i doskonaląc przez lata i kolejne wydania.

</doc>
<doc id="1586078" url="https://pl.wikipedia.org/wiki?curid=1586078" title="City of Melbourne">
City of Melbourne

City of Melbourne – obszar samorządu lokalnego (ang. "local government area"), położona w centralnej części Melbourne. Założona w 1842 roku. Obszar ten zamieszkuje 71380 ludzi (dane z 2006). Rada miasta zlokalizowana jest w Melbourne Town Hall.

</doc>
<doc id="1586079" url="https://pl.wikipedia.org/wiki?curid=1586079" title="Puchar Świata w narciarstwie alpejskim kobiet 2004/2005">
Puchar Świata w narciarstwie alpejskim kobiet 2004/2005

Puchar Świata w narciarstwie alpejskim kobiet sezon 2004/2005 to 39. edycja tej imprezy. Cykl ten rozpoczął się w austriackiej miejscowości Sölden 23 października 2004 roku, a zakończył 13 marca 2005 roku w szwajcarskim Lenzerheide. 

</doc>
<doc id="1586080" url="https://pl.wikipedia.org/wiki?curid=1586080" title="Alerce">
Alerce

Allerce – rodzaj lasów waldiwijskich, występujący na glebach wilgotnych, często bagiennych. Głównym składnikiem zbiorowiska są wysokie (do 60 m) iglaste drzewa – ficroje cyprysowate (hisz. "Allerce" łac. "Fitzroya cupressoides") – których wiek może sięgać 3400 lat. W Andach lasy allerce tworzą odrębne piętro roślinne, występujące powyżej lasów tique.

</doc>
<doc id="1586087" url="https://pl.wikipedia.org/wiki?curid=1586087" title="Subaru Loyale">
Subaru Loyale



</doc>
<doc id="1586088" url="https://pl.wikipedia.org/wiki?curid=1586088" title="Subaru Legacy">
Subaru Legacy

Subaru Legacy - samochód osobowy klasy średniej produkowany przez japońską markę Subaru od 1989 roku. Od 2019 roku produkowana jest siódma generacja modelu, druga nieoferowana już w Europie.
Pierwsza generacja.
Subaru Legacy I produkowane było w latach 1989 - 1994.
Druga generacja.
Subaru Legacy II produkowane było w latach 1993 - 1999.
Trzecia generacja.
Subaru Legacy III produkowane było w latach 1999 - 2003.
Czwarta generacja.
Subaru Legacy IV produkowane było w latach 2003 - 2009.
W 2006 roku auto przeszło delikatny lifting, a w 2008 roku zaprezentowano silnik wysokoprężny typu przeciwsobnego w układzie Boxer.
Wersje wyposażeniowe.
Standardowe wyposażenie pojazdu obejmuje m.in. klimatyzację, 4 poduszki powietrzne oraz stały napęd na cztery koła.
Piąta generacja.
Subaru Legacy V po raz pierwszy został zaprezentowany podczas targów motoryzacyjnych w Nowym Jorku w 2009 roku. Produkcję pojazdu rozpoczęto 29 maja 2009 roku.
Pojazd zbudowany został na zupełnie nowej płycie podłogowej. W 2012 roku zaprezentowano wersje po delikatnym liftingu przeznaczone na rynek amerykański, japoński oraz chiński. Delikatnie przemodelowano przednie reflektory oraz grill. We wnętrzu pojazdu odświeżono tapicerkę, do listy wyposażenia opcjonalnego dodano drewniane wykończenia wnętrza oraz zestaw audio z Bluetooth, iPod, USB.
Wersje wyposażeniowe.
Standardowe wyposażenie podstawowej wersji obejmuje m.in. elektryczne sterowanie szyb, elektryczne sterowanie lusterek, skórzaną kierownicę, centralny zamek, dwustrefową automatyczną klimatyzację, podgrzewane lusterka zewnętrzne, kamerę cofania, tempomat, ABS z EBD, ESP, przednie i boczne poduszki powietrzne. Opcjonalnie pojazd wyposażyć można m.in. w skórzaną tapicerkę.
Szósta generacja.
Subaru Legacy VI zostało po raz pierwszy zaprezentowane podczas targów motoryzacyjnych w Chicago w 2014 roku.
Pod względem wyglądu samochód jest ewolucją poprzednika - kontrowersyjna sylwetka znana z piątego wcielenia nabrała bardziej obłych kształtów przy jednoczesnym zachowaniu charakterystycznej sylwetki auta, a wymiary z wyjątkiem długości nadwozia nie zmieniły się. We wnętrzu zmiany poszły natomiast w odwrotnym kierunku - oryginalna konsola środkowa o nieregularnych kształtach znana z poprzedniego wcielenia teraz nabrała kanciastych i regularnych kształtów, a na konsoli środkowej pojawił się zastosowany po raz pierwszy przez Subaru nowy system multimedialny sterowany ekranem dotykowym. 
Z debiutem szóstej generacji Legacy łączą się dwie kluczowe zmiany - po raz pierwszy w historii ten model klasy średniej nie jest oferowany zarówno w Polsce, jak i w całej Europie, a z gamy dotychczas składającej się z sedana, kombi i jego uterenowionej wersji pod nazwą Outback zniknęła odmiana kombi - jej miejsce zastąpiło bowiem bazujące na najnowszym wcieleniu Imprezy kombi z pogranicza segmentu C i D pod nazwą Levorg. Na rynku amerykańskim Legacy szóstej generacji oferowane jest od wiosny 2014 roku, a na rynku australijskim i nowozelandzkim tradycyjnie pod nazwą Liberty model trafił do sprzedaży na początku 2015 roku.

</doc>
<doc id="1586090" url="https://pl.wikipedia.org/wiki?curid=1586090" title="Andenes (budownictwo)">
Andenes (budownictwo)

Andenes - dawna technika budowy (bez użycia zaprawy) kamiennych tarasów rolniczych na bardzo stromych stokach górskich Andów. Umożliwiała zagospodarowanie zboczy o nachyleniu do 60° (np. wybrzeża jeziora Titicaca, okolice miasta Cuzco, Machu Picchu).

</doc>
<doc id="1586096" url="https://pl.wikipedia.org/wiki?curid=1586096" title="Chono">
Chono

Chono, Czono – niewielka grupa Indian zamieszkujących w czasach prekolumbijskich południowe Chile – między zatokami Corcovado a Penas, głównie archipelag Chonos. Ich istnienie notowano jeszcze pod koniec XIX wieku. Obecnie zupełnie wymarli. Prowadzili koczowniczy tryb życia, zajmując się zbieractwem, rybołówstwem i myślistwem. Udomowili psa rasy "fuego", który pomagał im w polowaniach i którego długą sierść wykorzystywali do rzemieślniczej produkcji tkanin, mieszając ją z włóknami roślinnymi. W okresie kolonialnym uprawiali dodatkowo kukurydzę i jęczmień oraz hodowali owce i kozy.

</doc>
<doc id="1586098" url="https://pl.wikipedia.org/wiki?curid=1586098" title="Wężoidy">
Wężoidy



</doc>
<doc id="1586102" url="https://pl.wikipedia.org/wiki?curid=1586102" title="Aresztuję cię, przyjacielu">
Aresztuję cię, przyjacielu

Aresztuje cię, przyjacielu – amerykańsko-brytyjski western z 1971 roku na podstawie powieści Louisa L’Amoura.
Fabuła.
Catlow jest złodziejem, który wpada na pomysł kolejnego skoku. Tym razem celem ma być 2 mln dolarów w złocie zrabowane konfederatom. Ale pojawiają się kłopoty. Catlowa ściga szeryf Cowan, jego dawny kumpel i łowca nagród Miller.

</doc>
<doc id="1586103" url="https://pl.wikipedia.org/wiki?curid=1586103" title="Olivier Schönfelder">
Olivier Schönfelder



</doc>
<doc id="1586105" url="https://pl.wikipedia.org/wiki?curid=1586105" title="Opcja (ujednoznacznienie)">
Opcja (ujednoznacznienie)



</doc>
<doc id="1586106" url="https://pl.wikipedia.org/wiki?curid=1586106" title="Corregimiento">
Corregimiento

Corregimiento (z hiszp.) – w okresie kolonialnym terytorium znajdujące się pod administracją jednego urzędnika, ściągającego podatki od autochtonicznej ludności (Indian).

</doc>
<doc id="1586109" url="https://pl.wikipedia.org/wiki?curid=1586109" title="Diaguita">
Diaguita

Diaguita – grupa plemion indiańskich i kultura prekolumbijska istniejąca od VIII w. do XVI w. na obecnych terenach północno-zachodniej Argentyny oraz chilijskich regionów Atacama i Coquimbo. Zajmowali się uprawą ziemi na sterasowanych poletkach, nierzadko zasilanych w wodę za pośrednictwem kanałów nawadniających. Hodowali także lamy, których wełnę wykorzystywali do wyrobu tkanin. W XV w. napierani przez Imperium Inków, następnie - mimo zbrojnego oporu - skolonizowani, rozproszeni i zasymilowani przez Hiszpanów.

</doc>
<doc id="1586113" url="https://pl.wikipedia.org/wiki?curid=1586113" title="Chlorella zwyczajna">
Chlorella zwyczajna

Chlorella zwyczajna ("Chlorella vulgaris") – gatunek kosmopolityczny z grupy jednokomórkowych zielenic. Występuje w wodach słodkich i morskich (w Polsce notowana w Bałtyku), niekiedy żyje w symbiozie ze zwierzętami (zoochlorella).
Plecha jednokomórkowa wielkości do 15 μm, z kloszowatym chromatoforem.Dla celów naukowych badane są jej możliwości wykorzystania do hodowli chlorelli w podróżach kosmicznych.

</doc>
<doc id="1586114" url="https://pl.wikipedia.org/wiki?curid=1586114" title="Chlorella vulgaris">
Chlorella vulgaris



</doc>
<doc id="1586115" url="https://pl.wikipedia.org/wiki?curid=1586115" title="Espinales">
Espinales

Espinales – formacja roślinna, występująca w strefie podzwrotnikowej, na obszarach o klimacie suchym, pozostającym w cieniu opadowym Andów (średni roczny opad 300-600 mm). Zespół przejściowy między lasem a zaroślami. Składa się z niskich, kolczastych drzew i krzewów. Formacji espinales nie należy mylić z nadrzecznymi lasami espinal, występującymi w dolnym biegu Parany.

</doc>
<doc id="1586118" url="https://pl.wikipedia.org/wiki?curid=1586118" title="Drugi człowiek">
Drugi człowiek

Drugi człowiek – polski film obyczajowy z 1961 roku na podstawie powieści "Zimowe kwiaty" Kazimierza Koźniewskiego.
Plenery: Kraków, Nowa Huta, Sopot.
Opis fabuły.
Kraków. Nocnym tramwajem jedzie Karol, który wyszedł z więzienia, w którym siedział za spowodowanie śmiertelnego wypadku. Staje w obronie Elżbiety, kobiety zaczepionej przez chuliganów i odprowadza ją do domu. Spotyka ją następnego dnia w Muzeum Narodowym w Sukiennicach, gdzie pracuje ona jako konserwator dzieł sztuki. Związuje się z nią, ale nie może znaleźć pracy. Udaje przed nią, że wszystko jest w porządku. Parę dni później poznaje Filarskiego, który proponuje mu zlecenie.

</doc>
<doc id="1586129" url="https://pl.wikipedia.org/wiki?curid=1586129" title="Jądro grzbietowe Clarke’a">
Jądro grzbietowe Clarke’a

Jądro grzbietowe Clarke’a (jądro piersiowe, jądro Stillinga-Clarke’a łac. "nucleus dorsalis", ang. dorsal nucleus of Clarke) – niewielka, parzysta blaszka istoty szarej rdzenia kręgowego, rozciągająca się od segmentu (C8) Th1 do L1 (L3) w podstawie rogu tylnego rdzenia. Według podziału Rexeda jądro grzbietowe znajduje się w blaszce VII. W rdzeniu przedłużonym odpowiada mu jądro klinowate dodatkowe. W jądrze grzbietowym leżą 2. neurony drogi rdzeniowo-móżdżkowej tylnej ("tractus spinocerebellaris posterior").
Funkcją jądra grzbietowego Clarke’a jest przekazywanie impulsów czuciowych z wrzecionek nerwowo-mięśniowych i wrzecionek nerwowo-ścięgnowych (nieuświadomione czucie głębokie) do móżdżku.
Opisał je brytyjski neurolog Jacob Augustus Lockhart Clarke.

</doc>
<doc id="1586132" url="https://pl.wikipedia.org/wiki?curid=1586132" title="Dawnrazor">
Dawnrazor



</doc>
<doc id="1586134" url="https://pl.wikipedia.org/wiki?curid=1586134" title="Droga czerwienno-rdzeniowa">
Droga czerwienno-rdzeniowa



</doc>
<doc id="1586135" url="https://pl.wikipedia.org/wiki?curid=1586135" title="Macintosh 128K">
Macintosh 128K

Macintosh – pierwszy komputer osobisty z serii Macintosh, stworzonej przez Apple. Zaraz po premierze kosztował 2495 dolarów (około 5555 dolarów w 2012 roku). Tak jak wszystkie klasyczne Macintoshe miał wbudowany mikroprocesor MC68000 przedsiębiorstwa Motorola. Produkowano go tylko w beżowej obudowie. Jego następca, Macintosh 512K, został wprowadzony w 1986 roku.
128K posiadał bardzo ostry, 9-calowy, 1-bitowy monitor CRT o rozdzielczości 512 × 342 pikseli, zaprojektowany tak, by można było na nim otrzymywać efekty graficzne takie, jak na ówczesnym sprzęcie za 10 000 dolarów. Ustanowił standard DTP na 72 ppi. Poza tym miał wbudowaną stację dyskietek 3,5 cala oraz wcięcia na górze umożliwiające bezproblemowe podniesienie komputera i przeniesienie go w inne miejsce. Za największą wadę konstrukcji uważa się brak wentylatora, który został wprowadzony dopiero w modelu Macintosh SE w 1987. 128K był przez to bardzo cichy, ale szybko się nagrzewał, co prowadziło do częstego przegrzewania się komponentów, których wymiana była dosyć kosztowna. Duży sukces odniosły więc poradniki pomagające w samodzielnej naprawie Maca, np. "The Dead Mac Scrolls" i "Macintosh Repair &amp; Upgrade Secrets". Prowadziło to do tego, że był nazywany „beżowym tosterem”.
Na komputery pracujące pod kontrolą Windows i Mac OS opracowano emulator pod nazwą Mini vMac.

</doc>
<doc id="1586139" url="https://pl.wikipedia.org/wiki?curid=1586139" title="City of Port Phillip">
City of Port Phillip

City of Port Phillip – obszar samorządu lokalnego (ang. "local government area"), położony na północnym brzegu australijskiej zatoki Port Phillip, wchodząca w skład aglomeracji Melbourne. Obszar ten zamieszkuje 85 096 osób (dane z roku 2006). Port Phillip został założony w 1994 roku, natomiast pierwsze wybory rady miasta odbyły się w 1996. Rada miasta zlokalizowana jest obecnie w St Kilda Town Hall i South Melbourne Town Hall.

</doc>
<doc id="1586140" url="https://pl.wikipedia.org/wiki?curid=1586140" title="Zacier (gorzelnictwo)">
Zacier (gorzelnictwo)



</doc>
<doc id="1586142" url="https://pl.wikipedia.org/wiki?curid=1586142" title="Ośrodek rzęskowo-rdzeniowy">
Ośrodek rzęskowo-rdzeniowy

Ośrodek rzęskowo-rdzeniowy (ośrodek rzęskowo-rdzeniowy Budge'a, łac. "centrum ciliospinale", ang. ciliospinal center) – struktura znajdująca się w słupie pośrednio-bocznym rdzenia kręgowego, na poziomie C8-Th2. Współczulne neurony przedzwojowe (GVE) ośrodka wysyłają przedzwojowe włókna współczulne drogą pnia współczulnego do zwoju szyjnego górnego. Zapewniają one współczulne unerwienie oka. Pierwszymi, którzy badali odruch angażujący ośrodek rzęskowo-rdzeniowy, byli Augustus Volney Waller i Julius Ludwig Budge.

</doc>
<doc id="1586143" url="https://pl.wikipedia.org/wiki?curid=1586143" title="Klasztor Matki Bożej Anielskiej w Łodzi">
Klasztor Matki Bożej Anielskiej w Łodzi



</doc>
<doc id="1586144" url="https://pl.wikipedia.org/wiki?curid=1586144" title="Mister Johnson">
Mister Johnson

Mister Johnson – amerykański film obyczajowy z 1990 roku, zrealizowany na podstawie powieści Joyce Cary.
Fabuła.
Lata 20. Fada - osada w Nigerii. Pan Johnson, czarnoskóry wykształcony, który czuje się bardziej Brytyjczykiem niż Nigeryjczykiem pracuje jako zarządca u Harry’ego Rudbecka. Johnson chce się wybić ze społeczności, z której pochodzi. Ale jego otwartość umysłu przynosi tylko kłopoty.
Nagrody i nominacje.
41. MFF w Berlinie

</doc>
<doc id="1586150" url="https://pl.wikipedia.org/wiki?curid=1586150" title="Larry Brown">
Larry Brown

Lawrence Harvey Brown (ur. 14 września 1940 w Nowym Jorku) – amerykański koszykarz oraz trener ligi NBA, żydowskiego pochodzenia, obecnie trener drużyny SMU Mustangs z Southern Methodist University. 
W swojej ponad 30-letniej karierze, rozegrał ponad 1000 spotkań w ligach ABA oraz NBA. Jest również jedynym trenerem w historii NBA, który doprowadził 7 zespołów do playoffów. Pomimo swoich licznych sukcesów, swój pierwszy tytuł mistrzowski najlepszej koszykarskiej ligi świata zdobył dopiero w 2004 roku wraz z drużyną Detroit Pistons.
Znany jest z narzucania swoim zawodnikom stylu gry zespołowej, opierającej się na twardej, fizycznej obronie.
Życiorys.
Larry Brown odbył swoje studia na uniwersytecie w Karolinie Północnej, gdzie grał na pozycji rozgrywającego. Pomimo swoich zalet, Larry postrzegany był jako gracz o zbyt niskim wzroście, aby móc rozwinąć się w NBA, z tego powodu dołącza do niższej ligi - NABL. Jednakże, zostaje wybrany do drużyny biorącej udział w Letnich Igrzyskach Olimpijskich w 1964 roku w Tokio.
Brown dołącza do ligi ABA, gdzie występuje w takich zespołach jak: New Orleans Buccaneers (1967-1968), Oakland Oaks (1968-1969), Washington Caps (1969-1970), Virginia Squires (1970-1971) i Denver Rockets (1971-1972). Podczas tego okresu, trzy razy uczestniczył w All-Star Game oraz zdobył tytuł MVP w 1968 roku.
Zostaje trenerem drużyny Denver Nuggets występującej w lidze ABA, z którą trzy razy zdobywa tytuł trenera roku w przeciągu czterech lat.
W roku 1979, opuszcza zespół z Denver i zostaje trenerem drużyny uniwersytetu kalifornijskiego, którą prowadzi przez następne dwa lata. 
W roku 1981, dołącza do zespołu New Jersey Nets, z którymi również współpracuje przez okres dwóch lat, aby następnie powrócić do NCAA i trenować drużynę z uniwersytetu w Kansas, z którymi zdobywa tytuł w 1988 roku.
Powraca następnie do NBA, gdzie prowadzi drużynę Los Angeles Clippers oraz San Antonio Spurs. Jest jednym z nielicznych trenerów, któremu udało się doprowadzić Clippers aż do play-offów.
W latach 1993-1997, trenując zespół Indiana Pacers zapisuje się do historii jako jeden z najlepszych trenerów tej drużyny. Aż dwa razy doprowadził zespół do finałów konferencji. Jednakże, nie udało im się dojść do meczu finałowego.
W 1997 roku, Larry Brown, zostaje trenerem Philadelphia 76ers. W trakcie pierwszego sezonu, polepsza bilans zwycięskich meczów drużyny o 9 wygranych. Natomiast, w kolejnym roku, dzięki Brownowi klub osiąga pierwszy pozytywny bilans w sezonie od 1990.
Podczas Letnich Igrzysk Olimpijskich w 2000 pełni funkcję asystenta trenera drużyny, z którą zdobywa złoty medal, pokonując w finale Francję. Zostaje pierwszą osobą, która była zarazem zawodnikiem oraz trenerem męskiej drużyny koszykarskiej reprezentującej barwy Stanów Zjednoczonych.
Z biegiem lat, klub Sixers staje się coraz lepszy, aby ostatecznie w 2001 roku, dojść do meczu finałowego ligi NBA, podczas którego Brown zdobywa tytuł trenera roku. Jednakże, zespół zostaje pokonany przez Los Angeles Lakers po 5 spotkaniach.
Pomimo sezonu obfitującego w sukcesy, pomiędzy Larrym Brownem a zawodnikiem Allenem Iversonem, często dochodziło do sprzeczek. Jeden z najlepszych koszykarzy w NBA często pozwalał sobie na opuszczanie treningów. Wydaje się więc, że to właśnie z tego powodu, trener postanowił zmienić otoczenie. 
W trakcie lata 2003, prowadzi narodową drużynę Stanów Zjednoczonych w kwalifikacjach do Igrzysk Olimpijskich. Dzięki takim gwiazdom jak Tim Duncan czy Allen Iverson, zespół łatwo kończy rozgrywki na pierwszym miejscu. 
Po sześciu sezonach spędzonych w Filadelfii, 2 czerwca 2003, Larry Brown, zostaje 24 trenerem Detroit Pistons. To właśnie z tą drużyna zdobywa tytuł NBA w 2004 konsekwentnie realizując swój styl gry polegający na twardej obronie. Zostaje pierwszym trenerem, który zdobył zarazem tytuł uniwersytecki oraz tytuł NBA. 
Podczas Letnich Igrzysk Olimpijskich w 2004 prowadząc narodową drużynę, zdobywa brązowy medal.
W 2005, ponownie doprowadza zespół Detroit do finałów NBA. Jednakże, klub przegrywa z San Antonio Spurs po siedmiu ciężkich meczach. Larry Brown zostaje zwolniony przez menadżerów drużyny powołujących się na kłopoty zdrowotne trenera, które były powodem częstych absencji w trakcie sezonu.
Zostaje zaangażowany do współpracy z New York Knicks- zespołem, który właśnie przeżywał kryzys. Mimo tego, dla Browna najważniejsza była możliwość pracy w swoim rodzinnym mieście.
W czerwcu 2006, zostaje zwolniony przez New York Knicks, którzy na jego miejsce angażują Isiaha Thomasa.
Do 2008, zajmuje stanowisko wiceprezydenta drużyny Philadelphia 76ers, po czym zostaje nowym trenerem Charlotte Bobcats.

</doc>
<doc id="1586151" url="https://pl.wikipedia.org/wiki?curid=1586151" title="Aparat fotosyntetyczny">
Aparat fotosyntetyczny

Aparat fotosyntetyczny (ang. "photosynthetic apparatus") – zestaw wszystkich elementów uczestniczących w przeprowadzaniu fotosyntezy. U eukariotycznych organizmów fotosyntetyzujących aparat fotosyntetyczny zlokalizowany jest w chloroplastach. U sinic są to tylakoidy.

</doc>
<doc id="1586152" url="https://pl.wikipedia.org/wiki?curid=1586152" title="List gończy (film)">
List gończy (film)

List gończy (cz. "Zátah") – polsko-czechosłowacki film przygodowy z 1985 roku.
Fabuła.
18-letni Pavel, trzy razy uciekał z poprawczaka. Nie przyznaje się do swojego życia dziewczynie Magdzie. Pavel zostaje zmuszony do współpracy z Karelem Volfem, recydywistą, który podczas ucieczki z obozu pracy zabił strażnika i zabrał mu broń. Karel chce uciec przez Polskę do Szwecji. Z pomocą pasera Okonia, wynajmują łódź rybacką i płyną w morze. Okazuje się, że zostali oszukani.

</doc>
<doc id="1586154" url="https://pl.wikipedia.org/wiki?curid=1586154" title="Never Before">
Never Before

Never Before – utwór brytyjskiego zespołu rockowego Deep Purple, który ukazał się na płycie "Machine Head" w roku 1972.
Był to jedyny singiel oprócz „Smoke on the Water” ze strony B albumu. Na stronie B singla znalazł się utwór „When a Blind Man Cries”, co było wielkim zaskoczeniem dla fanów zespołu, biorąc pod uwagę, że na albumie były jeszcze takie hity jak „Lazy”, „Space Truckin'” czy „Highway Star”.
Promo video utworu „Never Before” wyprodukowano w roku 1972 i było to jedyne wideo Deep Purple z lat 70. Singlowa wersja to edytowana (skrócona do 3:30) wersja utworu znajdującego się na albumie.
Wykonania koncertowe.
„Never Before” rzadko był wykonywany na koncertach. Jedyny znany zapis „live” ukazał się na płycie "Deep Purple in Concert"; został zarejestrowany w tym samym czasie kiedy wydawano singiel, mniej więcej tydzień przed wydaniem albumu "Machine Head".
Deep Purple wykonał „Never Before” podczas tournée w roku 2004, kiedy zagrali wszystkie utwory z albumu "Machine Head".

</doc>
<doc id="1586155" url="https://pl.wikipedia.org/wiki?curid=1586155" title="Wyżyna Szottów">
Wyżyna Szottów

Wyżyna Szottów (arab. الهضاب العليا = "Al-Hidab al-Ulja", fr. "Hauts Plateaux" albo "Meseta d'Oran") – śródgórska wyżyna w paśmie gór Atlas, w Algierii, między Atlasem Tellskim a Saharyjskim. Leży na wysokościach 750-1000 m n.p.m. Charakteryzuje się klimatem półsuchym. W porze deszczowej tworzy się wiele jezior okresowych, szottów, od których nazwano wyżynę. Przeważa suchy step i halofity.

</doc>
<doc id="1586158" url="https://pl.wikipedia.org/wiki?curid=1586158" title="Zbrodnia w Porycku">
Zbrodnia w Porycku

Zbrodnia w Porycku – zbrodnia dokonana 11 lipca 1943 roku przez oddział UPA i OUN-B na polskiej ludności miasteczka Poryck (obecnie Pawliwka). Największa jej część została zabita podczas mszy w miejscowym .
Przebieg mordu.
Napastnicy (m.in. Mykoła Kwitkowśkij-Ohorodniczuk) wdarli się do kościoła, obrzucili zgromadzonych granatami i ostrzelali ich z broni ręcznej i maszynowej. Po zakończeniu mordu w kościele kilku sprawców splądrowało zakrystię, rabując kielichy i monstrancje. Towarzyszyło temu wypicie wina mszalnego i opowiadanie wrażeń z masakry. Następnie upowcy wnieśli do kościoła pocisk artyleryjski i zdetonowali. Wybuch zniszczył wnętrze kościoła z lat 1774–1795. Po dobiciu rannych kościół został obłożony słomą i podpalony. Nie spłonął doszczętnie tylko dzięki opadom deszczu, które wkrótce nastąpiły. W kościele zginęło około 100 Polaków, w tym ksiądz Szawłowski i trzech ministrantów. Łącznie w Porycku z rąk UPA zginęło co najmniej 222 Polaków.
Ks. Bolesław Szawłowski z Porycka został przez Ukraińców zastrzelony podczas sprawowania Eucharystii.
Zdaniem Grzegorza Motyki zbrodni w Porycku dokonała prawdopodobnie sotnia „Dowbusza”.
O zbrodniach popełnionych w dniu święta Piotra i Pawła opowiedział po wojnie w sądzie obwiniony Ohorodniczuk vel Nikołaj Kwitkowśkyj:
Upamiętnienie.
Władze radzieckie umieściły na polskim cmentarzu w Pawliwce obelisk z napisem w języku ukraińskim: "Radzieckim obywatelom narodowości polskiej, którzy zginęli z rąk ukraińskich burżuazyjnych nacjonalistów 12 lipca 1943r." Po 1991 roku część inskrypcji wskazująca sprawców mordu została zatarta.
W 60 rocznicę mordu, prezydenci Polski i Ukrainy: Aleksander Kwaśniewski oraz Łeonid Kuczma, odsłonili w Pawliwce nowy pomnik pomordowanych, jeden z nielicznych pomników polskich ofiar rzezi wołyńskiej na terenie Ukrainy i pierwszy, na który zgodziły się ukraińskie władze.

</doc>
<doc id="1586159" url="https://pl.wikipedia.org/wiki?curid=1586159" title="Zbrodnia w Pawliwce">
Zbrodnia w Pawliwce



</doc>
<doc id="1586161" url="https://pl.wikipedia.org/wiki?curid=1586161" title="KEK Vaux">
KEK Vaux

Kampfeinsitzerkommando Vaux – KEK Vaux – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w bazie Feldflieger Abteilung 23 w Vaux, w końcu 1915 roku w jednym z pierwszych etapów reorganizacji lotnictwa. Składała się z kilku jednomiejscowych uzbrojonych samolotów Halberstadt D.II przydzielonych bezpośrednio do dowództwa 2 Armii. W końcu września 1916 roku w kolejnym etapie reorganizacji lotnictwa niemieckiego na bazie tej jednostki utworzono eskadrę myśliwską Jasta 4.
W KEK Vaux służyli piloci, którzy później zostali asami myśliwskimi: Rudolph Berthold, Wilhelm Frankl, Ernst Freiherr von Althaus, Kurt Wintgens, Walter Höhndorf oraz Fritz Otto Bernert.
Głównymi samolotami używanymi przez pilotów KEK Vaux były: Halberstadt D.II, Fokker E.II, Fokker E.IV.

</doc>
<doc id="1586162" url="https://pl.wikipedia.org/wiki?curid=1586162" title="Reprezentacja Stanów Zjednoczonych Ameryki w piłce ręcznej mężczyzn">
Reprezentacja Stanów Zjednoczonych Ameryki w piłce ręcznej mężczyzn



</doc>
<doc id="1586163" url="https://pl.wikipedia.org/wiki?curid=1586163" title="Corporal">
Corporal



</doc>
<doc id="1586164" url="https://pl.wikipedia.org/wiki?curid=1586164" title="Reprezentacja Stanów Zjednoczonych Ameryki Północnej w piłce ręcznej mężczyzn">
Reprezentacja Stanów Zjednoczonych Ameryki Północnej w piłce ręcznej mężczyzn



</doc>
<doc id="1586165" url="https://pl.wikipedia.org/wiki?curid=1586165" title="Reprezentacja USA w piłce ręcznej mężczyzn">
Reprezentacja USA w piłce ręcznej mężczyzn



</doc>
<doc id="1586166" url="https://pl.wikipedia.org/wiki?curid=1586166" title="Heinrich von Lüttwitz">
Heinrich von Lüttwitz

Heinrich Freiherr von Lüttwitz (ur. 6 grudnia 1896 w Krumpach, zm. 9 października 1969 w Neuburg nad Dunajem) – niemiecki wojskowy w stopniu generała. Walczył w I i II wojnie światowej.
W czasie kampanii wrześniowej dowodził batalionem rozpoznawczym 3 Dywizji Pancernej. 2 września 1939 ciężko ranny podczas przełamywania pozycji polskich na Pomorzu przechodził długą rekonwalescencję. Od 1941 dowódca 59 pułku strzelców, a później 20 brygady strzelców. 27 maja 1942 odznaczony Krzyżem Rycerskim. Następnie dowodził 20 Dywizją Pancerną (1943/1944) i 2 Dywizją Pancerną (1944). 3 września 1944 odznaczony Liśćmi Dębowymi do Krzyża Rycerskiego. Od 4 września 1944 do końca wojny dowódca 47 Korpusu Pancernego.
Jednym z jego najsłynniejszych bojów była ofensywa w Ardenach. To jego żołnierze oblegali Bastogne w grudniu 1944 roku. Na jego ręce dostarczona została odpowiedź w sprawie poddania miasta od amerykańskiego dowódcy placówki, Anthony’ego McAuliffe’a, brzmiąca „Nuts”.

</doc>
<doc id="1586169" url="https://pl.wikipedia.org/wiki?curid=1586169" title="Józef Antoni Markowski">
Józef Antoni Markowski

Józef Antoni Markowski (ur. 29 października 1874 we Lwowie, zm. 29 maja 1947 w Dąbrowie) – polski anatom, antropolog.
Życiorys.
Urodził się w rodzinie Antoniego i Anieli z Heimrothów. Był starszym bratem Zygmunta, patologa, lekarza internisty. Ukończył gimnazjum w Stryju, świadectwo dojrzałości uzyskał w 1893 roku. Następnie studiował na Uniwersytecie Franciszkańskim we Lwowie, na wydziale filozofii i lekarskim. W 1900 roku otrzymał tytuł doktora medycyny, potem ukończył studia na wydziale filozofii i w 1903 roku złożył egzamin z nauk matematyczno-przyrodniczych. W 1896 roku został najpierw demonstratorem, a potem młodszym asystentem w Zakładzie Anatomii Prawidłowej we Lwowie, prowadzonym przez Henryka Kadyia. Od 1900 do 1901 roku jako starszy asystent w Zakładzie Patologii. W 1905 roku habilitował się w zakresie anatomii prawidłowej i topograficznej. Od 1906 roku kontynuował studia w Innsbrucku u Hochstettera i Iheidera oraz w Neapolu i Trieście. Od 1911 roku wykładał histologię i embriologię na Akademii Medycyny Weterynaryjnej we Lwowie, w 1912 objął katedrę Anatomii Prawidłowej na Uniwersytecie Lwowskim, od 1913 roku jako profesor zwyczajny. W latach 1914–1918 był lekarzem wojskowym w laboratorium epidemiologicznym we Lwowie. W latach 1921–1922 organizował Zakład Anatomii Uniwersytetu Poznańskiego.
Był członkiem Polskiej Akademii Lekarskiej, członkiem czynnym Polskiej Akademii Umiejętności, członkiem Towarzystwa Naukowego we Lwowie.
Zajmował się głównie anatomią prawidłową i porównawczą układu nerwowego. Pierwsze prace dotyczyły rozwoju mostka i jego kostnienia; następnie poświęcił się badaniu embriologii opon, zatok opony twardej i żył mózgu. Badał wpływ nikotyny na ośrodki oddechowy i naczynioruchowy u zwierząt. Część prac, m.in. dotyczących anatomii układu limfatycznego nigdy nie została opublikowana. Brał udział w ukończeniu prac nad podręcznikiem anatomii prawidłowej Adama Bochenka. Jego habilitantami byli Edward Loth, Tadeusz Marciniak i Marian Kostowiecki. Uczennicą Markowskiego była też późniejsza profesor anatomii Janina Sokołowska-Pituchowa.
W 1944 roku podczas przymusowego wysiedlania Polaków ze Lwowa wyjechał z rodzinnego miasta.

</doc>
<doc id="1586170" url="https://pl.wikipedia.org/wiki?curid=1586170" title="Giuseppe Galderisi">
Giuseppe Galderisi

Giuseppe Galderisi (ur. 22 marca 1963 w Salerno) – były włoski piłkarz. Występował na pozycji napastnika. Obecnie trener Pescary Calcio.
Kariera klubowa.
Galderisi profesjonalną karierę rozpoczynał w barwach Juventus F.C. Debiut w Serie A zaliczył w 1981 roku. Był to jego jedyny występ w tamtym sezonie, ale jego klub zdobył mistrzostwo Włoch. W następnym sezonie częściej grywał w pierwszym zespole, łącznie rozgrywając 16 spotkań i zdobywając 6 bramek. Udało mu się, również obronić tytuł mistrzowski z Juventusem. W sezonie 1982/83 w lidze zagrał siedmiokrotnie, a po jego zakończeniu, postanowił odjeść do Hellas Werona. W 1985 wygrał z tym klubem rozgrywki Serie A, a rok później dotarł do drugiej rundy Pucharu Europy.
W 1986 roku przeszedł do klubu A.C. Milan. Pełnił tam rolę rezerwowego, wchodząc na boisko głównie z ławki. Przez cały sezon rozegrał tam 21 meczów i strzelił 3 gole. Nie mogąc wywalczyć sobie miejsca w wyjściowej jedenastce, odszedł do drugoligowego S.S. Lazio. Regularnie grał tam w pierwszym zespole i na koniec sezonu wywalczył z klubem awans do ekstraklasy. Po tym osiągnięciu został zawodnikiem byłej drużyny – Hellasu Werona.
W 1989 roku podpisał kontrakt z Calcio Padova, grającą w Serie B. Był tam podstawowym zawodnikiem wyjściowego składu tego klubu. W sezonie 1993/94, po barażach awansował ze swoją drużyną do pierwszej ligi. W Serie A zajęli czternastą pozycję i po wygranych w rzutach karnych barażach z Genoą CFC, utrzymali się w ekstraklasie. Rok później z ostatniego miejsca spadli do drugiej ligi.
Pod koniec kariery przeniósł się do amerykańskiego New England Revolution. Po rozegraniu czterech meczów w barwach tego klubu, odszedł do Tampa Bay Mutiny, ale po roku powrócił do drużyny z Foxborough.
Kariera reprezentacyjna.
Galderisi jest byłym reprezentantem Włoch. W reprezentacji U-21 rozegrał 16 spotkań i zdobył 2 gole. W kadrze seniorskiej zadebiutował 2 czerwca 1985, w zremisowanym 1-1 pojedynku z Meksykiem i łącznie zagrał w niej 10 razy. Był uczestnikiem Mistrzostw Świata w 1986 roku, na których wystąpił w czterech spotkaniach.
Kariera trenerska.
Jego pierwszym klubem był A.S. Gubbio 1910, występujący w Serie C2. Później trenował inne zespoły Serie C - US Cremonese i Giulianova Calcio. Karierę trenerską przerwał w styczniu 2004, kiedy to miał atak serca. Do futbolu powrócił w 2005 roku, zostając trenerem AS Viterbese Calcio z Serie C2.
W sezonie 2006/07 był szkoleniowcem US Avellino. Mieli bardzo udaną pierwszą połowę sezonu, którą zakończyli na pierwszym miejscu w Serie C1. 18 kwietnia 2007 odszedł z drużyny, kiedy Avellino zajmowało drugie miejsce. Od 2008 jest trenuje Pescarę Calcio.

</doc>
<doc id="1586172" url="https://pl.wikipedia.org/wiki?curid=1586172" title="Katarzyna Ossolińska">
Katarzyna Ossolińska

Katarzyna Ossolińska herbu Topór (1743–1807) – córka księcia Tomasza Ossolińskiego (1716–1782) (s. Franciszka Maksymiliana Ossolińskiego), starosty ruskiego, i Teresy Lanckorońskiej.
Życiorys.
Żona Rocha Michała Jabłonowskiego herbu Grzymała – kasztelana wiślickiego, senatora. Ślub wzięli w Ciechanowcu w 1761 roku.
Wspomagała konfederatów barskich.
Jej córka, Anna Jabłonowska, została poślubiona przez Stanisława Wodzickiego (1764–1843) – wojewodę Królestwa Polskiego i prezesa Rzeczypospolitej Krakowskiej, dziedzica dóbr Złota, Niedźwiedź, Wawrowice i Morawica.
Jej syn, Józef Jabłonowski (zm. 1821) – starosta korsuński – ożeniony z Marią Świdzińską (c. Michała – kasztelana radomskiego), odziedziczył po ojcu Rochu, zamek Odrzykoń i Korczynę w 1796.
Jej córka, Teresa Jabłonowska, (zm. 1807, bezpotomna) w 1785 r. wyszła za mąż za Józefa Maksymiliana Ossolińskiego (1754–1826).
Za zgodą jej syna, jako właściciela w latach 1807–1809, przystąpiono do rozbiórki muru otaczającego dziedziniec wschodni zamku.
Jej wnuk,hr. Leon Jabłonowski, (zm. 1844) odziedziczył Odrzykoń i przyległe miejscowości: Bratkówkę, Krościenko Wyżne, Czarnorzeki, Krasne.

</doc>
<doc id="1586173" url="https://pl.wikipedia.org/wiki?curid=1586173" title="W biały dzień (film 1980)">
W biały dzień (film 1980)

W biały dzień – polski film historyczny z 1980 roku na podstawie powieści "Zwierzęta zostały opłacone" Władysława Terleckiego. Historia została zainspirowana sprawą Stanisława Brzozowskiego.
Fabuła.
Warszawa, rok 1905. 20-letni „Biały” jest członkiem organizacji podziemnej, gdzie wykonuje wyroki śmierci. Kiedy zabija oficera carskiej policji, zostaje aresztowany. Nagle zostaje wypuszczony. Podejrzewa, że to prowokacja mająca na celu doprowadzić policję do organizacji. Nawiązuje kontakt z Ewą, żoną jednego z szefów organizacji, która bagatelizuje jego podejrzenia. „Biały” ma wykonać kolejny wyrok. Tym razem jego celem jest „Korab”, pisarz i filozof, podejrzany o współpracę z tajną policją. Wyrok ma być wykonany po procesie przed trybunałem obywatelskim w Krakowie. Ale ma wątpliwości co do winy.

</doc>
<doc id="1586178" url="https://pl.wikipedia.org/wiki?curid=1586178" title="Heinrich Freiherr von Lüttwitz">
Heinrich Freiherr von Lüttwitz



</doc>
<doc id="1586179" url="https://pl.wikipedia.org/wiki?curid=1586179" title="Dzień gwiazdowy">
Dzień gwiazdowy



</doc>
<doc id="1586180" url="https://pl.wikipedia.org/wiki?curid=1586180" title="Albert Oppel">
Albert Oppel

Carl Albert Oppel (ur. 19 grudnia 1831 w Hohenheim, zm. 22 grudnia 1865 w Monachium) – niemiecki paleontolog. Zajmował się głównie skamieniałościami okresu jurajskiego i stratygrafią jury.
Życiorys.
Studiował na Uniwersytecie w Tybindze, studia ukończył w 1853 roku i otrzymał tytuł doktora na podstawie pracy "Die Juraformation Englands, Frankreichs and des siidwestlichen Deutschlands" (1856-1858). Od 1858 roku asystent w Muzeum Paleontologicznym w Monachium. W 1860 roku został profesorem paleontologii na Uniwersytecie w Monachium. Zmarł w 1865 roku w wieku 35 lat.
Na jego cześć nazwano dorsum Oppel na Księżycu.

</doc>
<doc id="1586182" url="https://pl.wikipedia.org/wiki?curid=1586182" title="Ściana tęczowa">
Ściana tęczowa



</doc>
<doc id="1586183" url="https://pl.wikipedia.org/wiki?curid=1586183" title="Carl Albert Oppel">
Carl Albert Oppel



</doc>
<doc id="1586185" url="https://pl.wikipedia.org/wiki?curid=1586185" title="Objaw karkowo-paluchowy">
Objaw karkowo-paluchowy



</doc>
<doc id="1586187" url="https://pl.wikipedia.org/wiki?curid=1586187" title="Lebbeke">
Lebbeke

Lebbeke – miejscowość i gmina w północnej Belgii, we wspólnocie flamandzkiej, w prowincji Flandria Wschodnia. Populacja wynosi 18 397 osób (2012). W Lebbeke urodził się Jean-Marie Pfaff, były bramkarz Bayernu Monachium.

</doc>
<doc id="1586191" url="https://pl.wikipedia.org/wiki?curid=1586191" title="Francuska szkoła geograficzna">
Francuska szkoła geograficzna

Francuska szkoła geograficzna – szkoła naukowa stworzona przez Paul Vidal de la Blache’a. Zasłynęła ze studiów regionalnych na terenie Francji. Wysoki poziom osiągnęła również geografia ogólna, zarówno społeczno-ekonomiczna (A. Demangeon, J. Brunhes, P. George), jak i fizyczna, a w jej obrębie zwłaszcza geomorfologia glacjalna (E. de Martonne), pustynna (J. Dresch), litoralna (A. Guilcher), klimatyczna (H. Baulig, A. Cholley), hydrografia (M. Prade’), oceanografia (K. Vallaux). Wiele badań prowadzonych było w Afryce. Badania glacjano-geomorfologiczne i studia w zakresie osiedli miały duży wpływ na działalność badawczą międzywojennej geografii.

</doc>
<doc id="1586193" url="https://pl.wikipedia.org/wiki?curid=1586193" title="Na linii ognia (album)">
Na linii ognia (album)

Na linii ognia − album zespołu hip-hopowego Skazani na Sukcezz wydany 29 czerwca 2006. Gościnnie wystąpili na nim m.in. Chada oraz Ero. Oprawę graficzną albumu wykonał Grzegorz "Forin" Piwnicki.
Nagrania dotarły do 27. miejsca listy OLiS.

</doc>
<doc id="1586195" url="https://pl.wikipedia.org/wiki?curid=1586195" title="André Rankel">
André Rankel

André Rankel (ur. 27 sierpnia 1985 w Berlinie) – niemiecki hokeista, reprezentant Niemiec.
Kariera klubowa.
Uczestniczył w turniejach mistrzostw świata do lat 17 edycji 2002, mistrzostw świata juniorów do lat 18 edycji 2003, mistrzostw świata juniorów do lat 20 edycji 2004, 2005 oraz seniorskich mistrzostw świata edycji, 2007, 2008, 2009, 2010, 2011, 2012, 2013, zimowych igrzysk olimpijskich 2010.
Pod koniec listopada 2020 ogłoszono zakończenie jego kariery.

</doc>
<doc id="1586196" url="https://pl.wikipedia.org/wiki?curid=1586196" title="Andre Rankel">
Andre Rankel



</doc>
<doc id="1586198" url="https://pl.wikipedia.org/wiki?curid=1586198" title="Guaycuru">
Guaycuru

Guaycuru ("Guaicurú", "Guaycurú") – grupa plemion indiańskich, w okresie prekolumbijskim zamieszkująca licznie region Gran Chaco oraz terytoria dolnego biegu Parany i Urugwaju. W przeszłości rybacy i myśliwi, polujący na pancerniki, legwany i tapiry. Bitni wojownicy – z czaszek wrogów wykonywali naczynia używane podczas plemiennych uroczystości. Obecnie w liczbie około 25 tys. żyją głównie w regionie Gran Chaco, zajmując się myślistwem i uprawą ziemi.

</doc>
<doc id="1586204" url="https://pl.wikipedia.org/wiki?curid=1586204" title="Cuthred">
Cuthred

Cuthred (zm. 756) – król Wessexu.
Królem został w 740. U szczytu potęgi znajdowało się wówczas sąsiednie królestwo Mercja. Przez większość swoich rządów prowadził walki z nią oraz z Walijczykami. Zwycięstwo nad królem Mercji Aethelbaldem odniósł w bitwie pod Burford w 752, a nad Walijczykami w 753.

</doc>
<doc id="1586205" url="https://pl.wikipedia.org/wiki?curid=1586205" title="Skazany (film 1976)">
Skazany (film 1976)

Skazany – polski film psychologiczny z 1976 w reżyserii Andrzeja Trzosa-Rastawieckiego.
Fabuła.
Ryszard Bielczyk to organizator imprez. Jego życie nie jest ustabilizowane. Ma tylko starszego brata – Zygmunta, który jest trenerem bokserskim. Nie czuje z nim bliskiej więzi. Kiedy dowiaduje się, że Zygmunt jest nieuleczalnie chory, stara się mu pomóc. Nie sprzeciwia się, kiedy brat chce popełnić samobójstwo. Ryszard zostaje oskarżony o zaniechanie udzielenia pomocy.

</doc>
<doc id="1586206" url="https://pl.wikipedia.org/wiki?curid=1586206" title="Fort I salis - soglio">
Fort I salis - soglio



</doc>
<doc id="1586207" url="https://pl.wikipedia.org/wiki?curid=1586207" title="Guindo">
Guindo

Guindo, zimozielony las magellański - najdalej na południe wysunięte zbiorowisko leśne Ameryki Południowej, sięgające Ziemi Ognistej. 
Powstaje w warunkach klimatu umiarkowanie chłodnego o znacznym stopniu oceanizmu (duża wilgotność, temperatury niskie, ale wyrównane w ciągu roku). Głównym składnikiem drzewostanu jest bukan "Nothofagus betuloides". Wysokość drzew dochodzi do 12 m. Nazwa lasu pochodzi od Cieśniny Magellana.

</doc>
<doc id="1586212" url="https://pl.wikipedia.org/wiki?curid=1586212" title="Hato">
Hato

Hato - specjalistyczne gospodarstwo hodowlane w Wenezueli, które liczyć może nawet kilka tysięcy sztuk bydła.

</doc>
<doc id="1586213" url="https://pl.wikipedia.org/wiki?curid=1586213" title="Regina (zespół muzyczny)">
Regina (zespół muzyczny)

Regina - bośniacki zespół rockowy założony w 1990 w Sarajewie. 
Początkowo byli zespołem garażowym. Długo nie mogli znaleźć wokalisty. Po długich poszukiwaniach został nim Davor Ebner. Stali się bardzo popularni w całej Jugosławii. Opierali się na piosenkach U2. Od 2000 członkowie zespołu Aco &amp; Davor zaczęli pracować nad swoimi solowymi karierami, lecz bez większych sukcesów. W 2006 zespół odrodził się i gra nadal.
W roku 2009 wzięli udział w Konkursie Piosenki Eurowizji, gdzie wystąpili z piosenką "Bistra voda". W finale otrzymali 106 punktów i uplasowali się na 9. pozycji.
16 sierpnia 2016 zmarł 49. letni basista zespołu – Denis Denis Čabrić. Przyczyną zgonu był zawał serca.
Dyskografia.
Kompilacje:

</doc>
<doc id="1586217" url="https://pl.wikipedia.org/wiki?curid=1586217" title="Indianie leśni">
Indianie leśni

Indianie leśni – termin określający niewielkie, prymitywne plemiona Indian żyjących w warunkach względnej izolacji na bardzo słabo zaludnionych terenach dorzeczy Amazonki i Orinoko oraz Gran Chaco. Reprezentują bardzo niski poziom rozwoju cywilizacyjnego. Zajmują się zbieractwem, myślistwem, rybołówstwem i prymitywnym rolnictwem. Ich liczbę szacuje się na kilkadziesiąt tysięcy.

</doc>
<doc id="1586219" url="https://pl.wikipedia.org/wiki?curid=1586219" title="Grand Guignol">
Grand Guignol

Le Théâtre du Grand-Guignol (znany jako Grand Guignol) – był francuskim teatrem, w okolicy Pigalle w Paryżu, który przez cały czas istnienia, czyli od 1897 do 1962, specjalizował się w pokazach naturalistycznych horrorów. Nazwa ta dziś ogólnie używana jest dla grafiki oraz przemysłu rozrywkowego o tej właśnie tematyce. Jego założycielem był Oscar Méténier.

</doc>
<doc id="1586220" url="https://pl.wikipedia.org/wiki?curid=1586220" title="Ostatni brzeg">
Ostatni brzeg



</doc>
<doc id="1586222" url="https://pl.wikipedia.org/wiki?curid=1586222" title="Andrea Demirović">
Andrea Demirović

Andrea Demirović (cyr. "Андреа Демировић"; ur. 17 czerwca 1985 w Titogradzie) – czarnogórska piosenkarka, reprezentantka kraju w 54. Konkursie Piosenki Eurowizji (2009).
Życiorys.
Edukacja.
Ukończyła szkołę muzyczną w Barze w klasie fortepianu. W wieku piętnastu lat przeprowadziła się do Kotoru, gdzie ukończyła wyższą szkołę muzyczną na wydziale śpiewu solowego. Studiowała pedagogikę muzyczną na Akademii Muzycznej w Cetynii.
Kariera.
Rozpoczęła swoją karierę muzyczną w 2002, biorąc udział z piosenką „Novi dan” na festiwalu "Sunčane Skale" w Hercegu Novim. W 2005 z piosenką „Šta ce mi dani” uczestniczyła w krajowych eliminacjach eurowizyjnych w Serbii i Czarnogórze, zajmując piąte miejsce w ich finale.
W 2006 wydała debiutancki album studyjny, zatytułowany "Andrea", na który materiał tworzyła przez dwa lata. Niedługo po premierze płyty nawiązała współpracę z brytyjską firmą muzyczną Vord, z którą wydała singiel „Ley Le Lee”, nagrany w duecie z włoskim artystą Massimo Bertaccim.
W styczniu 2008 wystąpiła w finale czarnogórskich eliminacji eurowizyjnych "MontenegroSong 2008", w którym zaprezentowała swoją interpretację przeboju „I Will Always Love You” Whitney Houston i zajęła drugie miejsce w głosowaniu telewidzów. W styczniu 2009 została ogłoszona reprezentantką Czarnogóry w 54. Konkursie Piosenki Eurowizji w Moskwie. Jej konkursowym utworem została piosenka „Just Get Out of My Life”, skomponowana przez Ralpha Siegela. 12 maja wystąpiła z nią jako pierwsza w kolejności w pierwszym półfinale konkursu i zajęła 11. miejsce z 44 punktami na koncie, przez co nie zakwalifikowała się do finału.
W 2019 z piosenką „Ja sam ti san” startowała w konkursie "Montevizija", będącym czarnogórskimi eliminacjami do 64. Konkursu Piosenki Eurowizji.

</doc>
<doc id="1586231" url="https://pl.wikipedia.org/wiki?curid=1586231" title="Jiwaro">
Jiwaro

Jiwaro, Jívaro, Chiwaro, Sziwaro, Hiwarowie – grupa plemion indiańskich żyjących w Ekwadorze (wschodnie skłony Andów – tzw. region Montaña) oraz północno-wschodnim Peru (na północ od rzeki Marañón). 
Zajmują się uprawą batatów i ryżu, zbieractwem, rybołówstwem i myślistwem. Bitni wojownicy – słynni łowcy głów, znani z techniki preparowania ich do rozmiarów owocu pomarańczy (tzw. tsantsa, których posiadanie daje zgodnie z wierzeniami Jiwaro nadnaturalną siłę). Preparowanie polega na wygotowaniu zdjętej uprzednio skóry, którą następnie wypełnia się gorącymi kamykami i piaskiem – po wychłodzeniu ulega ona silnemu skurczeniu. Populację Jiwaro szacuje się obecnie na około 20 tys.

</doc>
<doc id="1586232" url="https://pl.wikipedia.org/wiki?curid=1586232" title="Marta Gut">
Marta Gut

Marta Gut (ur. 30 kwietnia 1983 w Chełmnie) – polska modelka i fotomodelka.
Wystąpiła w polskiej edycji Playboya Playmate miesiąca (lipiec 2007) oraz Playboy Playmate Roku (czerwiec 2008), 2 razy gościła na łamach amerykańskiego DXL Magazine oraz CKM-u, oficjalna twarz gry Need For Speed Hot Pursuit,
Brała udział w sesjach reklamowych m.in.: perfum Axe, słodyczy Wawel SA, piwa Gingers oraz serialach m.in. "Malanowski i partnerzy" i innych.

</doc>
<doc id="1586233" url="https://pl.wikipedia.org/wiki?curid=1586233" title="KEK Bantheville">
KEK Bantheville

Kampfeinsitzerkommando Bantheville – KEK B – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w bazie w Bantheville koło Metz, w połowie 1915 w jednym z pierwszych etapów reorganizacji lotnictwa. Składała się z kilku jednomiejscowych uzbrojonych samolotów Halberstadt D.II przydzielonych bezpośrednio do dowództwa 5 Armii. W końcu września 1916 roku w kolejnym etapie reorganizacji lotnictwa niemieckiego na bazie tej jednostki utworzono eskadrę myśliwską Jasta 7.
W KEK B służyli między innymi: Max Ritter von Müller, Hans von Keudell Gustav Leffers, Max Ritter von Mulzer, Leopold Rudolf Reimann, Hans Bethge, Erich Hahn
Głównymi samolotami używanymi przez pilotów KEK Bantheville były Halberstadt D.II, Fokker E.II, Fokker E.IV.

</doc>
<doc id="1586234" url="https://pl.wikipedia.org/wiki?curid=1586234" title="Jaganie">
Jaganie

Jaganie, Yamana (także Yagan, Yahgan, Yámana) – plemię rdzennych mieszkańców Ziemi Ognistej.
Dawniej spędzali większość życia w łodziach, polując na wydry morskie i foki, a także łowiąc kraby. Poszukiwali również wyrzuconych na brzeg morski wielorybów. W 2000 roku chilijska komisja do spraw rdzennych ludów oszacowała populację Jaganów na 90–100 osób. Posługiwali się językiem jagańskim, który na przełomie XX i XXI wieku był na skraju wymarcia, z tylko jednym pozostałym przy życiu użytkownikiem. Ponieważ Cristina Calderón była ostatnim żyjącym Jaganem jednolitego etnicznie pochodzenia, szacowano, że cała populacja ludu to jedna osoba. Calderón zmarła 16 lutego 2022.
Plemię zakładało osobliwego rodzaju szkoły szamanistyczne zwane szkołami loima.

</doc>
<doc id="1586235" url="https://pl.wikipedia.org/wiki?curid=1586235" title="Mistrzostwa Europy U-19 w Piłce Nożnej 2009">
Mistrzostwa Europy U-19 w Piłce Nożnej 2009

Mistrzostwa Europy U-19 w piłce nożnej 2009 odbyły się w dniach 21 lipca – 2 sierpnia 2009 roku na Ukrainie. W turnieju mogli zagrać zawodnicy, którzy urodzili się po 1 stycznia 1990 roku.

</doc>
<doc id="1586237" url="https://pl.wikipedia.org/wiki?curid=1586237" title="Bombardowanie Darwin">
Bombardowanie Darwin

Bombardowanie Darwin – dwa japońskie naloty na australijskie miasto Darwin przeprowadzone 19 lutego 1942 roku. Były największym atakiem, jaki kiedykolwiek obce państwo przeprowadziło na terytorium Australii, pierwszym z około stu ataków lotniczych przeprowadzonych przez japońskie samoloty na Australię w latach 1942–1943. Zdarzenie to jest często nazywane „australijskim Pearl Harbor”.
W nalotach wzięło udział 188 samolotów pokładowych z czterech lotniskowców oraz 54 bombowce startujące z baz lądowych. Zarówno lotniskowce, jak i załogi ich samolotów, uczestniczyły wcześniej w ataku na amerykańską bazę na Hawajach. Podobnie jak w tamtym przypadku, australijski port był nieprzygotowany do obrony, a sygnały ostrzegawcze zostały zlekceważone. Japońscy lotnicy odnieśli taktyczny sukces, zatapiając dziesięć jednostek pływających, w tym amerykański niszczyciel i kilka dużych statków, oraz powodując spore zniszczenia w mieście i obiektach w jego pobliżu, a także znaczące straty osobowe. Ogółem na Darwin i jego okolice spadło 19 lutego więcej bomb, niż użyto ich w ataku na Pearl Harbor.
Japońskie plany.
Po ataku na Pearl Harbor i lądowaniu na Malajach w grudniu 1941 roku, japońskie dowództwo zwróciło uwagę na Darwin, przyszłą bazę na tyłach połączonych sił ABDA i punkt wyjścia ewentualnego kontrataku alianckiego w czasie przygotowywanego desantu na Timor. W styczniu 1942 roku okoliczne wody zostały zaminowane przez japońskie okręty podwodne, jeden z nich, I-124, został 20 stycznia zatopiony przez amerykański niszczyciel „Edsall” oraz australijskie korwety „Deloraine”, „Katoomba” i „Lithgow”. Tego samego dnia kontradmirał Tamon Yamaguchi, dowódca 2 Dywizjonu Lotniskowców („Hiryū” i „Sōryū”), przedstawił wstępny plan nalotu lotnictwa pokładowego na Darwin. Pod koniec miesiąca został on zaakceptowany przez admirała Isoroku Yamamoto, który wyznaczył do przeprowadzenia ataku większe siły, w znacznej części identyczne z tymi, które uderzyły na Pearl Harbor. Obejmowały one, oprócz okrętów kontradmirała Yamaguchi, także 1 Dywizjon Lotniskowców („Akagi” i „Kaga”) pod dowództwem admirała Chūichi Nagumo oraz samoloty marynarki startujące z baz lądowych.
9 lutego Japończycy rozpoczęli bezpośrednie przygotowanie do ataku. Od następnego dnia ich samoloty patrolowe, startujące z bazy na wyspie Ambon na Molukach, rozpoczęły loty rozpoznawcze nad Darwin. Pierwsze raporty lotników donosiły o obecności w porcie między innymi lotniskowca, pięciu niszczycieli oraz licznych mniejszych jednostek wojennych i statków. Rzekomym lotniskowcem był w rzeczywistości amerykański transportowiec lotniczy „Langley”, ze skróconym pokładem lotniczym, który odpłynął z Darwin już 11 lutego. Szczegółowy plan operacyjny ataku, którego datę wyznaczono na 19 lutego, stworzył komandor porucznik Minoru Genda, autor planu ataku na Pearl Harbor.
Siły przeciwników.
15 lutego 1942 roku zespół floty admirała Nagumo wypłynął z Palau. W jego skład wchodziły, oprócz czterech lotniskowców, także dywizjon pancerników („Hiei” i „Kirishima”) dowodzony przez wiceadmirała Gun’ichi Mikawę; dywizjon krążowników ciężkich („Tone” i „Chikuma”) pod dowództwem wiceadmirała Jisaburō Ozawy oraz dziewięć niszczycieli eskorty kontradmirała Sentarō Ōmori, który podniósł swą flagę na krążowniku lekkim „Abukuma”. W nalocie miało wziąć udział 188 samolotów z czterech lotniskowców (36 myśliwców Mitsubishi A6M2 „Zero”, 71 bombowców nurkujących Aichi D3A1 „Val”, 81 samolotów torpedowych Nakajima B5N2 „Kate”), a całością sił lotnictwa pokładowego dowodził (podobnie jak podczas ataku na Pearl Harbor) komandor Mitsuo Fuchida. Drugą falę ataku stanowiły 54 bombowce Mitsubishi G3M2 „Nell” oraz G4M1 „Betty”, bazujące na zdobytych przez Japończyków wyspach Celebes i Ambon. Łącznie w dwóch falach ataku uczestniczyły 242 maszyny. Daleką osłonę operacji zapewniał zespół okrętów (dwa pancerniki, trzy krążowniki ciężkie, sześć niszczycieli) wiceadmirała Nobutake Kondō, operujący od 18 lutego w rejonie mórz Moluckiego i Banda, a całą akcję połączono z równoległym (20 lutego) lądowaniem wojsk japońskich na Timorze.
Wobec zajęcia przez Japończyków baz amerykańskich na Filipinach, Darwin miało stać się głównym portem dla okrętów Floty Azjatyckiej, jednak na początku 1942 roku jego obrona była dopiero w trakcie tworzenia. Artyleria przeciwlotnicza w mieście i okolicach dysponowała czterema bateriami z czterema działami kal. 94 mm (3,7 cala) każda, których stanowiska nie były jednak całkowicie urządzone, a obsługa nieostrzelana oraz dwoma działami kal. 76 mm (3 cale), uzupełnionymi lekką bronią automatyczną stacjonujących w mieście jednostek wojskowych i uzbrojeniem cumujących w porcie okrętów i statków. Dowódcą wojskowym rejonu Darwin był generał David V.J. Blake. Operacyjne dywizjony myśliwskie Royal Australian Air Force (RAAF) walczyły w tym czasie w Europie, Afryce Północnej lub na Środkowym Wschodzie. Jedynymi nowoczesnymi myśliwcami bazującymi w Darwin było jedenaście (w tym jedna niesprawna) maszyn P-40 Kittyhawk z 3 i 33 Dywizjonów Pościgowych ("Pursuit Squadron") US Army Air Force, których pilotom brakowało jednak doświadczenia bojowego. Na pobliskich lotniskach stacjonowały także inne samoloty lekko uzbrojone, przestarzałe (pięć, nie w pełni sprawnych CAC Wirraway) i patrolowe (sześć Hudsonów), należące do RAAF, oraz kilka maszyn innych typów. Eksperymentalna stacja radarowa wybudowana w rejonie Darwin nie była jeszcze w stanie gotowości operacyjnej.
W dniu nalotu w porcie znajdowało się 45 okrętów i statków. Royal Australian Navy reprezentowały: slup „Swan”, korwety „Deloraine” i „Katoomba” (ta ostatnia wewnątrz doku pływającego) oraz liczne okręty pomocnicze. Większość okrętów US Navy opuściła Darwin przed 18 lutego, pozostały tam jedynie niszczyciel „Peary” i okręt-baza wodnosamolotów (przebudowany niszczyciel) „William B. Preston” z trzema samolotami patrolowymi Catalina. Przy nabrzeżu portowym cumowały frachtowce „Neptuna” i „Barossa”, zaś w zatoce transportowiec wojska „Zealandia”, statek szpitalny „Manunda”, zbiornikowiec „British Motorist” oraz transportowce wojska „Mauna Loa”, „Meigs”, „Portmar” i „Tulagi”. Ponadto w porcie znajdowało się kilkanaście mniejszych jednostek, a w pobliżu statki „Florence D” i „Don Isidro”, które niedługo wcześniej odpłynęły z Darwin.
W związku z japońskim zagrożeniem przed lutym 1942 roku z Darwin ewakuowano większość cywilnych mieszkańców, w tym niemal wszystkie kobiety i dzieci. Na miejscu pozostali głównie urzędnicy i pracownicy niezbędni do zapewnienia sprawnego funkcjonowania portu i miasta.
Ataki.
Przelot nad cel.
Rankiem 19 lutego (we wtorek) zespół admirała Nagumo osiągnął wyznaczoną pozycję do ataku na Morzu Arafura, nieco ponad 200 mil morskich na północny zachód od Darwin. O 8:45 wystartowały pierwsze spośród 188 samolotów pokładowych z lotniskowców prowadzonych przez Mitsuo Fuchidę. W rejonie wyspy Bathurst, około 150 mil morskich od Darwin, japońska formacja napotkała patrolującą łódź latającą Catalina, pilotowaną przez porucznika Thomasa H. Moorera. Ostrzelana przez dziewięć myśliwców Zero zaczęła płonąć, ale pilot przeprowadził udane wodowanie awaryjne i cała, ośmioosobowa załoga, wśród której było czterech rannych, przeszła do tratwy ratunkowej i została później podjęta przez frachtowiec „Florence D”.
Około 9:15 japońska formacja została dostrzeżona (Robert Rayner w książce "Darwin Fortress" uważa ten fakt za sporny) przez Johna Gribble’a, australijskiego obserwatora wybrzeża (ang. "Coastwatcher") z Wyspy Melville’a, a później także przez Johna McGratha, katolickiego księdza prowadzącego misję na Bathurst. Obaj obserwatorzy natychmiast przekazali meldunki o swych spostrzeżeniach do Darwin, gdzie zostały one jednak zignorowane. W tym samym czasie dziesięć amerykańskich myśliwców Kittyhawk, prowadzonych przez pojedynczy bombowiec B-17 odleciało z Darwin, kierując się w stronę Jawy (zawróciły po kilkunastu minutach z powodu mgły na trasie przelotu) i australijski oficer dyżurny stwierdził, że jest to ta sama formacja. Grupa myśliwców z lotniskowca „Akagi” ostrzelała w tym czasie pas startowy przy misji ojca McGratha, niszcząc znajdujący się tam samolot transportowy.
Po przekroczeniu linii brzegowej kontynentu na wschód od celu japońskie samoloty zawróciły, by nadlecieć nad Darwin od strony lądu.
Walki powietrzne.
Japońskie samoloty około 9:45 starły się z pięcioma patrolującymi przestrzeń powietrzną nad miastem Kittyhawkami, które zawróciły niedawno z nieudanego przelotu na Jawę. Przy przetłaczającej przewadze liczebnej dwa z nich zostały natychmiast zestrzelone, a ich piloci, podporucznicy Jack R. Peres i Elton S. Perry, zginęli w swych maszynach. Z trzech pozostałych dwa także zostały wkrótce zniszczone w walkach powietrznych, ale ich pilotom udało się uratować. Piąty lotnik, porucznik Robert G. Oestreicher, zdołał zestrzelić jeden i prawdopodobnie uszkodzić drugi z atakujących port bombowców Val, po czym wylądował bezpiecznie na uszkodzonym myśliwcu. Pięciu pozostałych pilotów Kittyhawków, którzy wcześniej wylądowali na lotnisku, uruchomiło maszyny i podjęło próbę startu pod ogniem japońskich samolotów. Dowódca 33 Dywizjonu major Floyd J. Pell został zestrzelony na niewielkiej wysokości nad lotniskiem. Udało mu się opuścić płonącą maszynę ze spadochronem, który nie rozwinął się całkowicie, lecz po części zamortyzował upadek. Rannego, czołgającego się na pasie startowym oficera dobiły pociski atakujących japońskich myśliwców. Jego imieniem nazwano później lotnisko, na którym zginął. Trzem spośród czterech pozostałych pilotów udało się wystartować i podjąć próbę nawiązania walki z japońskimi myśliwcami. Wszyscy zostali jednak wkrótce zestrzeleni przez przeważające siły przeciwnika, dwóch uratowało się na spadochronach, trzeci rozbił samolot przy próbie lądowania, ale przeżył. Czwarty, podporucznik Charles W. Hughes, zginął w Kittyhawku ostrzelanym i zniszczonym podczas próby startu.
Atak na port.
Japońskie samoloty nadleciały nad Darwin o 9:57. Fuchida podzielił swoje bombowce na dwa zespoły, z których jeden atakował port, drugi zaś okoliczne lotniska. Pierwszym zaatakowanym okrętem był trałowiec „Gunbar”, który znajdował się w pobliżu wejścia do zatoki. W wyniku ostrzału z broni maszynowej myśliwców rany odniosło dziewięciu członków jego załogi, jeden z nich wkrótce zmarł. Piloci zer ostrzelali także stawiacze sieci operujące w rejonie zamykającej port zagrody bonowej, zabijając dwóch ludzi na „Kara Kara” i jednego na „Kangaroo”. O 9:58 w Darwin został ogłoszony alarm przeciwlotniczy, a w tym samym czasie bombowce horyzontalne Kate zrzuciły swój ładunek na cel. Zniszczone zostały urządzenia przeładunkowe na nabrzeżu, rozbite rurociągi z ropą, która wywołała pożar, odcinając 70 pracujących tam dokerów. 22 (lub 21) z nich zginęło. Bombowce nurkujące Val zaatakowały alianckie statki i okręty. Dwie bomby trafiły w rozładowywany przy nabrzeżu transportowiec „Neptuna”, wywołując pożar i eksplozję znajdujących się w jego ładowniach bomb głębinowych. Zginął dowódca i 45 członków załogi zniszczonego statku, a od płonących szczątków zapalił się z kolei ładunek drugiego cumującego przy pirsie transportowca „Barossa”, którego załoga, chroniąc się przed zatonięciem, osadziła statek na brzegu.
Amerykański niszczyciel „Peary”, dowodzony przez komandora podporucznika Johna M. Berminghama, podjął próbę wyjścia z portu na otwarte wody, gdzie mógłby swobodnie manewrować dla uniknięcia ataku. Jednocześnie rozpoczął stawianie zasłony dymnej, która ukryła statek szpitalny „Manunda”. W drodze do wyjścia z zatoki w niszczyciel trafiło pięć bomb lotniczych, niszcząc między innymi maszynę sterową, jedną ze śrub napędowych, tylną maszynownię, oraz wywołując pożary i detonacje, z których płomienie sięgały według świadków wysokości 30 metrów. Wkrótce ogarnięty pożarem okręt zaczął tonąć na rufę, a jego marynarze opuszczali jednostkę, skacząc do wody pokrytej płonącą ropą. Obsada rufowego działa przeciwlotniczego prowadziła ogień aż do momentu, gdy jego stanowisko zostało zalane. Zginęło 80 członków załogi „Peary’ego” (według innego źródła straty osobowe wyniosły 91 osób), w tym wszyscy oprócz jednego oficerowie. Ocalałych 52 wyratowały pobliskie jednostki, w tym łódź motorowa z „Manundy” i okręt pomocniczy „Southern Cross”. Także próbujący opuścić zatokę okręt-baza wodnosamolotów „William B. Preston”, dowodzony przez komandora podporucznika Etheridge’a Granta, został trafiony trzema bombami, a czwarta eksplodowała tuż przy burcie. Zginęło 11 marynarzy, na rufie jednostki wybuchł pożar, ale pomimo utraty sterowności udało się ją uratować. Zniszczeniu podczas nalotu uległy trzy łodzie latające Catalina, cumujące w pobliżu okrętu-bazy.
Spośród innych przebywających w porcie okrętów uszkodzenia od bliskiej eksplozji odniosły: slup „Swan”, na którym zginęło trzech, a rannych zostało 19 marynarzy, oraz okręt-baza „Platypus”, bez strat w załodze. Zatonął zaś cumujący u burty „Platypusa” zmobilizowany lugier „Mavie”, którego czterech członków załogi dopłynęło szczęśliwie do okrętu-bazy. Większe straty były wśród jednostek handlowych: zatonął australijski transportowiec wojska „Zealandia” (na miejscu zginął jeden marynarz, dwóch dalszych zmarło z odniesionych ran), brytyjski zbiornikowiec „British Motorist” (śmierć poniosło dwóch marynarzy), amerykańskie transportowce wojska „Mauna Loa” (bez ofiar w ludziach) i „Meigs” (jeden zabity). Trzeci z amerykańskich transportowców, „Portmar”, został uszkodzony bliską eksplozją i wyrzucony przez załogę na płyciznę. Zginął na nim jeden marynarz i dwóch żołnierzy. Lekkie uszkodzenia odniósł przewożący ładunek benzyny lotniczej frachtowiec „Admiral Halstead”. Statek szpitalny „Manunda” również został zbombardowany, pomimo wyraźnego oznakowania, wskazującego na jego przeznaczenie. Na uszkodzonej przez trafienie jednej i bliską eksplozję kolejnej bomby jednostce zginęło dziewięciu marynarzy i trzy osoby personelu medycznego, w tym jedna kobieta: Margaret de Mestre pełniąca funkcję pielęgniarki.
Atak na miasto i lotniska.
Druga grupa japońskich samolotów pokładowych zaatakowała w tym czasie obiekty lądowe, w tym lotniska: wojskowe i cywilne, oraz liczne cele w samym mieście. Australijscy artylerzyści zdołali zestrzelić trzy z nich: bombowiec nurkujący Val (być może ten sam, którego prawdopodobne uszkodzenie zgłosił porucznik pilot Oestreicher) oraz dwa myśliwce Zero. Pierwsza faza nalotu skończyła się około 10.40, nieco ponad godzinę później, około 11.55, Darwin zostało ponownie zaatakowane przez bombowce marynarki, startujące z baz lądowych na wyspach Ambon i Celebes. Przeprowadziły one bombardowanie horyzontalne z dużej wysokości, koncentrując się na celach lądowych: obu lotniskach, urzędach i budynkach publicznych w mieście. Drugi nalot trwał około 20–25 minut. Rezultatem obu uderzeń było zniszczenie bądź uszkodzenie między innymi dwóch szpitali wojskowych i jednego cywilnego, miejscowej poczty i telegrafu, banku, hotelu, budynku policji, siedziby gubernatora Terytorium Północnego, Charlesa Abbotta, stacji hydroforów oraz części zabudowy mieszkalnej. Na lotniskach zniszczonych zostało sześć, a uszkodzone dwa dalsze bombowce Lockheed Hudson należące do RAAF, USAAF straciły Kittyhawka porucznika Oestreichera, bombowiec B-24 Liberator i trzy samoloty transportowe C-45 (według części źródeł dwa C-45 i jeden bombowiec A-24). Zniszczony został także jeden samolot należący do prywatnego właściciela. Na lotniskach poległo siedem osób, w mieście 24, a kolejna zmarła dwa dni po nalocie z odniesionych ran. Wśród ofiar cywilnych była jedna pielęgniarka, dziesięcioro pracowników urzędu pocztowego, w tym naczelnik, jego żona i córka oraz cztery telefonistki, a także Aborygenka Daisy Martin, służąca w domu gubernatora. Sam gubernator, jego sztab i pozostali domownicy zdążyli ukryć się w schronie.
Już po pierwszym nalocie Darwin zostało spowite kłębami dymu z pożarów. W mieście i porcie trwała akcja ratunkowa. Łodzie ratunkowe z „Manundy”, na której pokład pomimo uszkodzeń wciąż przybywali ranni, oraz „Southern Cross” ratowały ocalałych marynarzy niszczyciela „Peary” i zbiornikowca „British Motorist”. Wkrótce dołączyły do nich inne jednostki, w tym stawiacze sieci i pomocniczy patrolowiec „Vigilant”. Osobistą odwagą i zaangażowaniem w akcję wyróżniły się między innymi obsady dwóch tendrów służących do obsługi łodzi latających linii lotniczych Qantas, dowodzone przez oficera rezerwy, porucznika Iana McRobertsa oraz cywila, Jamesa Waldiego. Do działających w mieście drużyn ratowniczych samorzutnie dołączali cywilni ochotnicy. Był wśród nich więzień z miejscowego aresztu, Ivan Sinclair, przeszkolony sanitariusz. Zgłosił się na ochotnika do służb ratunkowych i, według świadectw, pomógł 113 ofiarom bombardowania. W uznaniu takiej postawy gubernator zastosował później wobec niego akt łaski.
Ataki na cele na morzu i powrót sił japońskich.
Około południa wodnosamolot rozpoznawczy E13A1 „Jake” z krążownika „Tone” wykrył w rejonie wyspy Bathurst dwa statki, które wcześniej opuściły Darwin i płynęły z ładunkiem materiałów wojskowych na Filipiny. „Florence D”, której załoga uratowała wcześniej amerykańskich lotników z zestrzelonej łodzi latającej Catalina, została zbombardowana i zatopiona przez samoloty Val z lotniskowca „Akagi”. W nalocie zginęło trzech marynarzy i jeden z uratowanych wcześniej lotników. Pozostali bądź dotarli do brzegów Bathurst, bądź 23 lutego zostali podjęci z morza przez korwetę „Warrnambool”. Ten sam okręt wyratował trzy dni wcześniej 73 rozbitków z drugiego statku, „Don Isidro”, zbombardowanego przez Vale z lotniskowca „Sōryū”. Jego załodze udało się wyrzucić płonącą jednostkę na brzeg wyspy Bathurst. Straty osobowe na „Don Isidro” wyniosły 14 (według innych źródeł 13) poległych w ataku bądź zmarłych później z ran marynarzy i przewożonych żołnierzy.
Tymczasem, po powrocie atakujących samolotów na pokłady lotniskowców zespół admirała Nagumo obrał kurs powrotny i bez przeciwdziałania ze strony przeciwnika dotarł 21 lutego do kotwicowiska u brzegów wyspy Celebes.
Ofiary, zniszczenia i konsekwencje.
Według oficjalnych danych, opublikowanych przez powołaną w marcu 1942 roku komisję kierowaną przez Charlesa Lowe’a, w trakcie obu nalotów poległo 243 cywilów i żołnierzy, rannych zostało około 350–400 osób. Dane te są kwestionowane przez badaczy, którzy wskazują, że dokładna liczba zabitych jest trudna do ustalenia. Najczęściej podawane są wielkości od 278 do 292 zabitych, we wspomnieniach świadków ówczesnych wydarzeń można spotkać również, podawane w wątpliwość, świadectwa o 900 bądź nawet 1100 ofiarach nalotów z 19 lutego, pochowanych w zbiorowych mogiłach.
W porcie i jego pobliżu utraconych zostało bezpowrotnie dziesięć jednostek:
Ponadto dwa statki: amerykański transportowiec wojska „Portmar” oraz australijski frachtowiec „Barossa” zostały osadzone przez załogi na płyciźnie, a później podniesione i naprawione. Osiem okrętów i trzy statki odniosły mniejsze bądź większe uszkodzenia. Wśród poważniej uszkodzonych jednostek był statek szpitalny „Manunda”. USAAF straciły dziesięć P-40, jeden bombowiec B-24 i trzy samoloty transportowe C-45. US Navy straciła trzy łodzie latające PBY Catalina. RAAF stracił sześć samolotów Lockheed Hudson (podawane są również inne, nieznacznie się różniące wykazy strat samolotów). Atakowane lotniska czasowo nie nadawały się do użytkowania.
Naloty spowodowały chaos w Darwin, przestały działać między innymi uszkodzone bądź zniszczone wodociągi i sieć energetyczna. Lęk przed nadciągającą inwazją japońską spowodował falę uchodźców, ponieważ połowa pozostałej w mieście ludności cywilnej uciekła. Były raporty o kradzieżach. Australijska armia napotkała trudności z kontrolowaniem własnych żołnierzy, by nie rabowali prywatnej własności z powodu załamania porządku po bombardowaniu i postępującego chaosu. Zgodnie z oficjalnymi szacunkami 278 członków RAAF-u zdezerterowało w wyniku rajdu, ale są głosy, że „dezercje” były głównie rezultatem niejasnych rozkazów wydanych personelowi naziemnemu RAAF-u po ataku.
Straty japońskie były niewielkie: na lotniskowce nie powróciło, według różnych źródeł, od pięciu do siedmiu maszyn, ich załogi zginęły, z wyjątkiem bosmana Hajime Toyoshimy, który został pojmany, stając się w ten sposób pierwszym japońskim jeńcem wojennym w Australii. Australijski ogień przeciwlotniczy został później przez komandora Fuchidę oceniony jako „silny, lecz niecelny”. Kilkanaście samolotów, które pomimo uszkodzeń osiągnęły pokłady lotniskowców, zostało później spisanych na straty i bądź rozebranych na części zamienne, bądź po prostu zrzuconych z okrętów do morza.
Japoński podwójny nalot na Darwin z 19 lutego 1942 roku był największym w historii atakiem wojsk innego państwa na terytorium Australii. Wzięło w nim udział około 2/3 liczby samolotów, uczestniczących we wcześniejszym ataku na Pearl Harbor, w znacznej części pilotowanych przez tych samych pilotów, startujących z tych samych lotniskowców. Zrzucili oni na Darwin więcej bomb lotniczych, chociaż o mniejszym wagomiarze i łącznej masie, niż na amerykańską bazę w grudniu poprzedniego roku. Z tych powodów przyjęło się w australijskim piśmiennictwie określać atak na Darwin jako „australijskie Pearl Harbor”, pomimo znacznie mniejszych niż 7 grudnia strat.
Dalsze naloty japońskie.
Kolejny japoński nalot na Darwin miał miejsce 4 marca 1942 roku, a do 12 listopada 1943 roku Terytorium Północne i północna część Australii Zachodniej były bombardowane jeszcze 61 razy, przy łącznej liczbie 100 nalotów przeprowadzonych w czasie wojny na całe terytorium Australii. Niektóre z nich spowodowały dość znaczne straty materialne, chociaż żaden nie osiągnął takiego natężenia, jak atak z 19 lutego. Wpłynęły na to zarówno powstrzymanie ofensywy japońskiej po bitwie na Morzu Koralowym, jak i wzmocnienie obrony lotniczej w północnej Australii.
Wszystkie cztery japońskie lotniskowce, które uczestniczyły w bombardowaniu Darwin, zostały zatopione w czasie bitwy pod Midway w czerwcu 1942 roku.

</doc>
<doc id="1586238" url="https://pl.wikipedia.org/wiki?curid=1586238" title="Huta Cynku Miasteczko Śląskie">
Huta Cynku Miasteczko Śląskie

Huta Cynku „Miasteczko Śląskie” Spółka Akcyjna (HCM SA lub HCM S.A.) – huta cynku z siedzibą w Miasteczku Śląskim należąca do Grupy ZGH Bolesław, producent wyrobów z cynku oraz ołowiu. Huta wytwarza cynk i ołów metodą pirometalurgiczną (tzw. proces Imperial Smelting). Cynk surowy jest produkowany w technologii ISP, a następnie rektyfikowany. Ołów i kadm jest rafinowany.
Huta produkuje ok. 80 tys. ton cynku na rok i wytwarza ok. 40% krajowej produkcji cynku oraz ok. 50% krajowej produkcji ołowiu i stopów. Wytwarza też kadm, kwas siarkowy i niewielkie ilości stopu srebra.
Główne produkty:
HCM SA Zatrudnia ok. 820 osób. Huta należy do największych pracodawców w okolicach Tarnowskich Gór.
Struktura własności.
1 kwietnia 2004 r. w wyniku komercjalizacji przedsiębiorstwa państwowego pod nazwą "Huta Cynku Miasteczko Śląskie" utworzona została jednoosobowa spółka Skarbu Państwa o nazwie "Huta Cynku „Miasteczko Śląskie” Spółka Akcyjna". Po dołączeniu w 2009 r. do grupy ZGH Bolesław (85% akcji huty), w rękach Skarbu Państwa pozostało 15% akcji. Docelowo w rękach ZGH Bolesław znalazło się 92,8% udziałów. Wśród właścicieli pozostałych 7,2% znajdują się m.in. pracownicy HCM oraz emeryci.

</doc>
<doc id="1586241" url="https://pl.wikipedia.org/wiki?curid=1586241" title="Zbigniew Bobak">
Zbigniew Bobak

Zbigniew Bronisław Bobak (ur. 24 stycznia 1931 w Zuszycach) – polski polityk, nauczyciel, poseł na Sejm X kadencji.
Życiorys.
Ukończył w 1953 studia na Uniwersytecie Wrocławskim. Był zatrudniony m.in. jako nauczyciel matematyki w Liceum Ogólnokształcącym im. Braci Śniadeckich w Zgorzelcu. W latach 1961–1966 pełnił funkcję dyrektora Technikum Górniczo-Energetycznego w tym mieście, został usunięty z niej z powodów politycznych. Pracował później w Kopalni Węgla Brunatnego „Turów”.
Na początku lat 80. zaangażował się w działalność „Solidarności”. Reprezentował dolnośląskie struktury związku na I Krajowym Zjeździe Delegatów w Gdańsku. Po wprowadzeniu stanu wojennego został internowany na ponad trzy miesiące. Później pracował jako robotnik budowlany.
W 1989 uzyskał mandat posła na Sejm kontraktowy. Został wybrany w okręgu bolesławieckim jako kandydat bezpartyjny z ramienia Komitetu Obywatelskiego. Zasiadał w Komisji Samorządu Terytorialnego oraz w Komisji Samorządu Terytorialnego, Gospodarki Przestrzennej i Komunalnej. Należał do Obywatelskiego Klubu Parlamentarnego, z którego przeszedł do Unii Demokratycznej.
Po zakończeniu kadencji współtworzył Fundację Ochrony Środowiska Rejonu Zgorzelecko-Bogatyńskiego. W latach 90. przeszedł na emeryturę. Działał nadal w Unii Wolności i Partii Demokratycznej – demokraci.pl. Dwukrotnie bez powodzenia kandydował do parlamentu, a w 2006 ubiegał się o mandat radnego powiatu zgorzeleckiego.
Jest także brydżystą z tytułem mistrza regionalnego.
Odznaczenia.
W 2012 prezydent Bronisław Komorowski odznaczył go Krzyżem Oficerskim Orderu Odrodzenia Polski.

</doc>
<doc id="1586244" url="https://pl.wikipedia.org/wiki?curid=1586244" title="Antonio Di Gennaro">
Antonio Di Gennaro

Antonio Di Gennaro (ur. 5 października 1958 we Florencji) – włoski piłkarz. Występował na pozycji pomocnika. W trakcie kariery mierzył 177 cm i ważył 72 kg.
Kariera klubowa.
Di Gennaro profesjonalną karierę rozpoczynał w ACF Fiorentinie. W debiutanckim sezonie rozegrał tam cztery spotkania w Serie A. W kolejnych trzech sezonach zaliczył łącznie czterdzieści ligowych występów. Nie mogąc wywalczyć sobie miejsca w pierwszym składzie, odszedł do AC Perugii. Wraz z tym klubem zajął piętnaste miejsce w Serie A i spadł do drugiej ligi. Zdecydował się wtedy na odejście do Hellasu Werona, grającego w Serie B, podobnie jak Perugia. Jednak już po jednym sezonie spędzonym na zapleczu ekstraklasy, Di Gennaro wywalczył z Hellasem awans do pierwszej ligi. Regularnie grywał tam w pierwszym zespole, a w 1985 zdobył z klubem mistrzostwo Włoch. Rok później grał w Pucharze Europy, który zakończyli na drugiej rundzie.
W 1988 roku przeszedł do drugoligowego AS Bari. W swoim debiutanckim wywalczył z tym klubem awans do ekstraklasy. Po awansie stracił miejsce w składzie tego zespołu, stając się głównie rezerwowym.
W sezonie 1992/93 był zawodnikiem SS Barletta Calcio, grającego w Serie C1. W tym zespole zakończył karierę.
Kariera reprezentacyjna.
Di Gennaro jest byłym reprezentantem Włoch. Był uczestnikiem Mistrzostw Świata w 1986 roku. W drużynie narodowej rozegrał 15 spotkań i strzelił cztery gole.

</doc>
<doc id="1586250" url="https://pl.wikipedia.org/wiki?curid=1586250" title="Fokker T.VIII">
Fokker T.VIII

Fokker T.VIII-W – holenderski wodnosamolot zwiadowczy i torpedowy z okresu II wojny światowej. 
Historia.
W 1937 roku na zamówienie holenderskiego lotnictwa marynarki w wytwórni Fokker opracowano nowoczesny wodnosamolot, który otrzymał oznaczenie "Fokker T.VIII-W". Jego oblot nastąpił w 1938 i zaraz też przystąpiono do jego produkcji seryjnej, przy czym z uwagi na to, że miał konstrukcję mieszaną, otrzymał on oznaczenie "T.VIII-W/G". Pierwsze samoloty ukończono w 1939.
Opracowano także wersję "T.VIII-W/M" o konstrukcji całkowicie metalowej. Samolotem tym zainteresowała się także Finlandia, która zamówiła wersję o większych rozmiarach i mocniejszych silnikach, która otrzymała oznaczenie "T.VIII-W/C". 
Po zajęciu Holandii przez Niemców, dokończono produkcję rozpoczętych już samolotów. Łącznie w latach 1938–1940 zbudowano 36 samolotów "Fokker T.VIII-W" wszystkich wersji.
Użycie.
Wodnosamolot "T.VIII-W" został w 1939 roku wprowadzony do lotnictwa morskiego Holandii, a jeden z nich został zestrzelony 13 września 1939 przez niemiecki samolot Dornier Do 18, pomimo że Holandia była wtedy krajem neutralnym. W momencie ataku Niemiec na Holandię w 1940 roku samoloty wzięły udział w walkach, a następnie zostały ewakuowane do Francji i Wielkiej Brytanii.
Z 8 samolotów "T.VIII-W" ewakuowanych do Wielkiej Brytanii w 1940 utworzono holenderski 320 Dywizjon RAF, który wziął udział w walkach nad Morzem Północnym. Wodnosamoloty "T.VIII-W" stanowiły wyposażenie tego dywizjonu od czerwca do października 1940 roku.
Samoloty przejęte przez Niemców oraz budowę, których ukończono, użyto w Luftwaffe do zwiadu, zwalczania celów morskich i ratownictwa nad Morzem Północnym i Śródziemnym. 
Tylko 2 samoloty "Fokker T.VIII-W" zostały dostarczone do Finlandii, gdzie użyto ich do patrolowania Morza Bałtyckiego.
Opis konstrukcji.
Wodnosamolot "Fokker T.VIII-W" był średniopłatem o konstrukcji mieszanej lub metalowej. W wersji mieszanej środkowa część kadłuba miała konstrukcję drewnianą, a tylna kratownicową. Kabina trzyosobowej załogi, znajdowała się w oszklonej kabinie w przedniej części kadłuba. Usterzenie klasyczne. Podwozie składało się z dwóch całkowicie metalowych, jednoredanowych pływaków.
Napęd samolotu stanowiły w 2 silniki gwiazdowe z osłonami w postaci pierścieni NACA.
Uzbrojenie obronne samolotu stanowiły 3 karabiny maszynowe "FN Browning" kal. 7,9 mm. Samolot mógł zabrać jedną torpedę lub 600 kg bomb w komorze bombowej w kadłubie.

</doc>
<doc id="1586251" url="https://pl.wikipedia.org/wiki?curid=1586251" title="Anna Dudkiewicz">
Anna Dudkiewicz

Anna Teresa Dudkiewicz (ur. 2 października 1948 w Piotrkowie Trybunalskim) – polska polityk, posłanka na Sejm X i I kadencji.
Życiorys.
Ukończyła Wyższą Szkołę Pedagogiczną w Częstochowie w 1980, uzyskując tytuł naukowy magistra pedagogiki. Przewodniczyła Zarządowi Wojewódzkiemu Ligi Kobiet Polskich w Piotrkowie Trybunalskim (1985–1990) oraz Zarządowi Zakładowemu LKP w Fabryce Maszyn Górniczych „Pioma”. Kierowała Zakładowym Domem Kultury „Gwarek” przy tej fabryce. Przez dwie kadencje zasiadała w Wojewódzkiej Radzie Narodowej w Piotrkowie Trybunalskim. Członkini Polskiej Zjednoczonej Partii Robotniczej od 1978 do rozwiązania.
W 1989 uzyskała mandat posłanki na Sejm kontraktowy, została wybrana w okręgu piotrkowskim. Na koniec kadencji należała do Parlamentarnego Klubu Lewicy Demokratycznej. Była członkinią Komisja Kultury i Środków Przekazu i Komisja Sprawiedliwości. Współzakładała Parlamentarną Grupę Kobiet w Sejmie X Kadencji.
W 1991 ponownie uzyskała mandat poselski z okręgu piotrkowskiego z listy Sojuszu Lewicy Demokratycznej. Należała do Komisji Administracji i Spraw Wewnętrznych oraz ponownie do Komisji Kultury i Środków Przekazu. Z ramienia Krajowej Partii Emerytów i Rencistów ubiegała się bezskutecznie o mandat poselski w wyborach w 1997.
Delegat Sejmiku Wojewódzkiego dla województwa piotrkowskiego w latach 1994–1998. Radna Piotrkowa Trybunalskiego (1994–2002) i członek zarządu miasta (1999–2002).

</doc>
<doc id="1586253" url="https://pl.wikipedia.org/wiki?curid=1586253" title="Karaja">
Karaja

Karajá, Carajá – plemiona Indian żyjące w dolinie rzeki Araguaia (środkowo-wschodnia Brazylia). 
Żywią się głównie rybami. Niekiedy karczują nadrzeczne zarośla pod uprawę manioku i kukurydzy. Tatuują ciało, ozdabiają je też barwnymi ornamentami w kształcie niewielkich kół. Posługują się językami caraja.

</doc>
<doc id="1586257" url="https://pl.wikipedia.org/wiki?curid=1586257" title="Pogrom warszawski w 1881">
Pogrom warszawski w 1881

Pogrom warszawski – antyżydowskie zamieszki, które wybuchły w Warszawie w Boże Narodzenie 1881 roku.
Przebieg wydarzeń.
25 grudnia 1881 roku, podczas trwającej w kościele św. Krzyża mszy świątecznej, usłyszano krzyk „Gore!”. Wystraszeni możliwym pożarem wierni zaczęli uciekać w stronę wyjścia. W zamieszaniu i panice śmiertelnie stratowano 20 osób. Okazało się, że zagrożenie pożarowe było fałszywe. Wśród tłumu pojawiła się pogłoska, że okrzyk, który wzbudził popłoch, wyszedł z ust Żyda kieszonkowca, który przyłapany na kradzieży, chciał odwrócić od siebie uwagę. Plotka ta spowodowała gwałtowny wzrost nastrojów antyżydowskich. O trzeciej po południu tłum zaczął rozbijać szyby w żydowskich sklepach, znajdujących się w okolicy kościoła na Krakowskim Przedmieściu, napastowano również przechodniów żydowskiego pochodzenia. Informacja o zamieszkach szybko rozprzestrzeniła się w mieście, około piątej po południu do napastników dołączyli ludzie z innych części Warszawy. Najostrzejszy przebieg miały rozruchy na Pradze. W niektórych częściach miasta Żydzi próbowali organizować oddziały samoobrony, udało się im odeprzeć atak na Nalewkach i Grzybowie (grupy samoobrony nie były tam niepokojone przez miejscową policję, w innych dzielnicach miasta uczestnicy takich grup byli aresztowani). Z kolei na Rybakach w odparciu napastników pomogła Żydom miejscowa ludność katolicka. Szpital dla poszkodowanych zorganizowano na ulicy Pańskiej w domu weselnym. Ataki na ludność żydowską trwały aż do 27 grudnia, kiedy to policja i wojsko uspokoiły sytuację. Za udział w pogromie aresztowano w sumie 2600 osób (m.in. 825 robotników i 46 rzemieślników, kobiety i ludzi starszych). W procesach zapadły wyroki o różnym stopniu surowości, zdarzały się zesłania, najsurowszy wyrok skazywał na rok w twierdzy.
Skutki pogromu.
Wskutek pogromu zmarły 2 osoby, a 24 zostały ranne. Około 10 tysięcy Żydów poniosło znaczące straty materialne, z czego 948 rodzin, głównie ubogich, straciło cały swój majątek. Nastroje antysemickie utrzymywały się jeszcze po zakończeniu pogromu – na murach wypisywano antyżydowskie hasła, wybito szyby w synagodze, a Żydzi obawiali się urządzać wesela i świętować. Atmosfera ta sprawiła, że kilka miesięcy po pogromie ok. 1000 Żydów wyemigrowało do USA.
Inteligencja polska była wstrząśnięta pogromem. Warszawska prasa zgodnie przeciwstawiła się przemocy wobec społeczności żydowskiej i zorganizowała zbiórkę pieniędzy na pomoc ofiarom wydarzeń grudniowych. W ciągu 4 dni uzyskano w ten sposób 114 tysięcy rubli. Helena Modrzejewska wsparła ofiary, poprzez przekazanie na ich rzecz dochodu ze swojego krakowskiego występu, a Jan Bloch ofiarował dla pokrzywdzonych 20 tysięcy rubli. Zrujnowani rzemieślnicy uzyskali pomoc w postaci warsztatów, zorganizowanych dla nich przez przewodniczącego Gminy Żydowskiej Ludwika Natansona. Poparcia władz nie zyskała natomiast propozycja Resursy Obywatelskiej, aby zorganizować specjalną milicję obywatelską, która miałaby zapobiec powtórzeniu się podobnych rozruchów antysemickich, z pomysłu więc zrezygnowano.
Prasa i pisarze wobec pogromu.
Pogrom wywołał pesymistyczne komentarze pozytywistów, którzy angażowali się wcześniej w kwestię integracji społeczności chrześcijańskiej i żydowskiej. 29 grudnia 1881 roku Bolesław Prus w swojej "" uznał antysemickie zamieszki za wyraz upadku moralnego, w którym znalazło się społeczeństwo polskie w stanie niewoli narodowej. Z kolei Aleksander Świętochowski upatrywał w zdarzeniach z 25–27 grudnia wyraz zdolności ludzi do "najniższych pożądań", a istotę problemu dostrzegał w niemożliwości pokojowego współżycia dwóch różnych kultur. Środkiem zaradczym miała być według niego przymusowa asymilacja Żydów. Pomysł ten został wykpiony przez Prusa w "Kronice tygodniowej" z 21 lutego 1882 roku. „Tygodnik Ilustrowany” widział przyczyny pogromu w postępującej dezintegracji społeczeństwa, a uczestników zamieszek nazwał „obłąkanymi”. Z kolei „Przegląd Katolicki” uznał pogrom za dzieło „bezbożników”. „Słowo” natomiast potępiało pogrom, ale uznawało Żydów za współwinnych spotykającej ich wrogości. Opieszałość wojska w tłumieniu zamieszek spowodowała również powstanie teorii o tym, że cały pogrom był wynikiem prowokacji (jeszcze przed pogromem pojawiały się ostrzeżenia przed możliwą prowokacją antysemicką, płynące od warszawskiego biskupa i rabinatu).
Pogrom pojawił się również w wielu utworach literackich, m.in. Marii Konopnickiej i Elizy Orzeszkowej, a także w powieści Adolfa Dygasińskiego pt. "Nowe tajemnice Warszawy", opisującej mechanizmy, które doprowadziły do tych wydarzeń i społeczne przyczyny antysemityzmu. Pogrom wpłynął również na treść "Lalki" Bolesława Prusa, w której autor ukazał narastanie nastrojów antysemickich na dwa lata przed pogromem (powieść powstawała już po tym wydarzeniu).

</doc>
<doc id="1586258" url="https://pl.wikipedia.org/wiki?curid=1586258" title="Homo Faber">
Homo Faber



</doc>
<doc id="1586260" url="https://pl.wikipedia.org/wiki?curid=1586260" title="Wojna domowa w Tadżykistanie">
Wojna domowa w Tadżykistanie

Wojna domowa w Tadżykistanie (tadż. "Ҷанги шаҳрвандии Тоҷикистон", "Dżangi szahrwandii Todżikiston") − konflikt zbrojny w latach 1992–1997 na terytorium Tadżykistanu pomiędzy ugrupowaniami opozycyjnymi (w tym islamistycznymi) a władzami Tadżykistanu.
Tło.
Powodów wojny domowej w Tadżykistanie było wiele, takich jak trudności ekonomiczne, komunalny tryb życia Tadżyków i ich wysoka religijność. Pod rządami polityki „pieriestrojki” sowieckiego prezydenta Michaiła Gorbaczowa , w Tadżyckiej SRR zaczął się wyłaniać ruch muzułmańsko-demokratyczny. Trzon opozycji stanowiły Islamska Partia Odrodzenia Tadżykistanu, Partia Demokratyczna i kilka innych ruchów. Walka między dawną komunistyczną elitą a opozycją przeniosła się ze sfery politycznej na etniczną i klanową.
Napięcia zaczęły się wiosną 1992 roku po tym, jak członkowie opozycji wyszli na ulice w demonstracjach przeciwko wynikom wyborów prezydenckich w 1991 roku. Prezydent Rahmon Nabiyev i przewodniczący Rady Najwyższej Safarali Kenjayev zorganizowali rozproszenie broni do prorządowych milicji, podczas gdy opozycja zwróciła się do mudżahedinów w Afganistanie o pomoc wojskową.
Do pierwszych demonstracji antyrządowych doszło jeszcze przed rozpadem ZSRR, m.in. w dniach 11 i 12 lutego 1990 w stołecznym Duszanbe. Nasilenie się procesów związanych z rozpadem Związku Radzieckiego i uzyskanie niepodległości sprzyjało wzrostowi niechęci społeczeństwa do władzy. Zasadniczą osią sporu w Tadżykistanie stał się konflikt między reprezentującą wschodnie obszary kraju opozycją a interesami klanów kulabskiego i leninabadzkiego reprezentowanymi przez postsowiecką biurokrację.
Przebieg.
Od marca do kwietnia 1992 miał miejsce szereg demonstracji antyrządowych oraz wieców poparcia dla prezydenta Rahmona Nabijewa. Utworzony przez niego "batalion prezydencki" został wysłany do walki z ruchami opozycyjnymi wspieranymi przez zagranicznych dżihadystów, w tym; Al-Kaidę, Islamską Republikę Afganistanu, talibów a także uzbeckich islamistów. Opozycja na czele z Islamską Partią Tadżykistanu domagała się utworzenia w Tadżykistanie państwa islamskiego a następnie jego przemianę w kalifat rozciągnięty na całą Azję Środkową. Przebieg walk okazał się niekorzystny dla rządu. Władze zostały zmuszone do ewakuacji z Duszanbe, jednak przy pomocy Rosji i Uzbekistanu udało im się pokonać opozycję i powrócić do stolicy.
17 września 1994 podpisano obowiązujące od 20 września zawieszenie broni. Porozumienie przewidywało również organizację wyborów parlamentarnych i prezydenckich. W tych ostatnich, które przeprowadzono 6 listopada 1994, zwycięstwo odniósł Emomali Rahmon. Wynik został podważony przez siły opozycyjne, co spowodowało powrót do rozwiązania siłowego. Walki ostatecznie przerwano 27 czerwca 1997 roku, gdy w wyniku nacisków Rosji i Iranu podpisano w Moskwie porozumienie pokojowe. Na mocy układu Zjednoczona Opozycja Tadżykistanu uzyskała m.in. 30% stanowisk w administracji rządowej.
Udział Polski.
16 grudnia 1994 roku na mocy rezolucji S/RES/968 Rady Bezpieczeństwa ONZ powołano misję UNMOT w której udział brało czternaście państw. Wśród nich udział wzięło Wojsko Polskie, które do misji stabilizacyjnej wystawiło trzydziestu trzech żołnierzy złożonych z dwudziestu czterech obserwatorów i instruktorów przygotowujących jednostkę specjalną do zabezpieczenia oenzetowskiej misji. Podczas pełnienia służby jeden polski żołnierz zginął, a misja ta została ostatecznie zakończona już po zakończeniu wojny domowej w maju 2000 roku.

</doc>
<doc id="1586263" url="https://pl.wikipedia.org/wiki?curid=1586263" title="Manoj Bajpayee">
Manoj Bajpayee



</doc>
<doc id="1586264" url="https://pl.wikipedia.org/wiki?curid=1586264" title="Maria Czekańska">
Maria Czekańska

Maria Czekańska (ur. 24 stycznia 1902 w Pniewach, zm. 9 kwietnia 1991 w Poznaniu) – polski geograf. Pracowała będąc profesorem na Uniwersytecie Adama Mickiewicza w Poznaniu. Tworzyła prace z dziedziny oceanografii, geografii regionalnej i dydaktyki geografii, m.in. "Zarys metodyki geografii".
Życiorys.
Urodzona w rodzinie nauczycielskiej. Edukację rozpoczęła w Pile. Od 1919 w Poznaniu w Liceum im. Dąbrówki (matura 1920). W latach 1921-1926 studiowała geografię na Uniwersytecie Poznańskim (praca magisterska: "Stopień zniemczenia nazw topograficznych w Polsce północno-zachodniej"). Do 1939 pracowała jako nauczyciel gimnazjalny, jednocześnie kontynuując studia. Zaproponowała m.in. nowy podział południowego Bałtyku, tworząc wiele nowych nazw i pojęć dotyczących morfologii dna morskiego. Stopień doktora otrzymała w 1933 dzięki studium "Zlodzenie Bałtyku". Interesowała się problematyką batymetrii, krajami skandynawskimi, polskim Pomorzem (w tym Zachodnim) i badaniami Bałtyku.
W latach 1940-1945 prowadziła nauczanie w tajnych kompletach w Warszawie i Małej Wsi koło Grójca. W 1945 powróciła do Poznania. Zainteresowania powojenne koncentrowały się wokół Ziem Zachodnich Polski. Była współautorką "Monografii Odry", autorką studiów "Obszar ujściowy Odry", "Fale burzowe na południu Bałtyku" (wszystkie opublikowane w 1948). W 1950 została członkiem komitetu redakcyjnego czasopisma "Geografia w Szkole". Od 1956 była adiunktem na UAM (Wydział Biologii i Nauk o Ziemi). Brała aktywny udział w pracach Polskiego Towarzystwa Geograficznego. Od 1960 docent. Od 1962 dziekan Wydziału Biologii i Nauk o Ziemi. Od 1966 profesor nadzwyczajny. Od 1967 do 1971 kierownik Zakładu Geografii Regionalnej i Dydaktyki przy Katedrze Geografii Fizycznej UAM. W latach 1975-1978 uczestniczyła w pracach UNESCO w polsko-niemieckiej komisji do spraw doskonalenia podręczników. W 1980 otrzymała medal KEN.
Dorobek Marii Czekańskiej stanowi około 200 pozycji bibliograficznych.

</doc>
<doc id="1586265" url="https://pl.wikipedia.org/wiki?curid=1586265" title="Jan Dudziak">
Jan Dudziak

Jan Alfred Dudziak (ur. 23 czerwca 1930 w Jabłoniu, zm. 10 lipca 2005) – polski polityk i technolog, poseł na Sejm X kadencji.
Życiorys.
Z zawodu technolog. W 1952 ukończył liceum przemysłu cementowego. Podjął pracę w Przedsiębiorstwie Robót Inżynieryjnych Przemysłu Węglowego w Katowicach. Od 1952 zajmował stanowiska kierownicze w państwowych przedsiębiorstwach przemysłowych. W 1976 został dyrektorem naczelnym Przedsiębiorstwa Papierniczo-Poligraficznego „Prodryn” w Będzinie, a w 1982 przewodniczącym Rady Zrzeszenia Przedsiębiorstw Produkcji Rynkowej „Prodryn” w Katowicach.
W 1953 wstąpił do Polskiej Zjednoczonej Partii Robotniczej, w 1986 został wiceprzewodniczącym wojewódzkiej komisji kontrolno-rewizyjnej w Katowicach. W 1989 uzyskał mandat posła na Sejm kontraktowy z okręgu sosnowieckiego. Na koniec kadencji należał do Parlamentarnego Klubu Lewicy Demokratycznej. Zasiadał w Komisji Systemu Gospodarczego i Polityki Przemysłowej oraz w Komisji Systemu Gospodarczego, Przemysłu i Budownictwa.
Pochowany w Będzinie.

</doc>
<doc id="1586267" url="https://pl.wikipedia.org/wiki?curid=1586267" title="Herb gminy Biały Bór">
Herb gminy Biały Bór



</doc>
<doc id="1586268" url="https://pl.wikipedia.org/wiki?curid=1586268" title="Lernaea cyprinacea">
Lernaea cyprinacea

Lernaea cyprinacea – gatunek pasożyta z podgromady widłonogów, rodziny Lernaeidae.
Długość ciała: 9,0–22,0 mm u samicy, szerokość: 15–20 mm. Kształt ciała walcowaty. PosIada wyodrębnioną głowę z dwiema parami wyrostków. Worki jajowe samicy są wydłużone i osiągają długość 1/3 długości ciała. Pasożyt zakotwicza się w ciele żywiciela głową, pozostawiając wystający na zewnątrz tułów i odwłok.
Jest pasożytem skóry ryb i powoduje u nich chorobę lerneozę. Pasożytuje na wielu gatunkach ryb. Głównym żywicielem jest karaś ("Carassius carassius") i karaś srebrzysty ("Carassius auratus"), jednak może pasożytować także na rybach karpiowatych i innych gatunkach ryb słodkowodnych. Pasożyty te występują na obszarze Europy oraz Azji.
Rozwój.
W rozwoju osobniczym występują 3 stadia nauplius i 5 stadiów kopepodit. Tylko stadia nauplius nie prowadzą pasożytniczego trybu życia. Samce po kopulacji giną. Samice przytwierdzają się do skóry ryb i wnikają głęboko aż do mięśni.

</doc>
<doc id="1586276" url="https://pl.wikipedia.org/wiki?curid=1586276" title="Obóz w Gurs">
Obóz w Gurs

Obóz w Gurs – obóz utworzony w okresie od 15 marca do 25 kwietnia 1939, przeznaczony dla byłych uczestników wojny domowej w Hiszpanii, walczących po stronie republikanów, którzy po ich klęsce nielegalnie przekroczyli granicę francuską. Istniał do 1946 roku.
Po wrześniu 1939 obóz w Gurs został przekształcony w miejsce odosobnienia, przeznaczone dla osób pochodzenia obcego, podejrzewanych o działalność antyfrancuską oraz dla działaczy komunistycznych. Z kolei władze państwa Vichy przekształciły Gurs w obóz przejściowy dla osób innej narodowości niż francuska, przeznaczonych przez hitlerowców do wywiezienia do obozów zagłady poza Francją. W obozie pozostawały ponadto osoby bez stałego zameldowania, podejrzewane o trudnienie się przemytem i prostytucją oraz osoby złapane przy próbie nielegalnego przekroczenia granicy między strefą okupowaną a strefą Vichy. Obóz w Gurs został ostatecznie zamknięty w 1946, po krótkim okresie przetrzymywania w nim niedawnych kolaborantów oraz tych weteranów wojny hiszpańskiej, których nowy rząd w dalszym ciągu uważał za niebezpiecznych wywrotowców. Szacuje się, że przez obóz przewinęło się około 64 tys. osadzonych w całym okresie jego istnienia, z czego 1072 osoby zmarły. 
Historia.
Powstanie obozu.
Powstanie obozu łączyło się z hiszpańską wojną domową i stosunkiem do niej rządu Éduarda Daladiera. Francja nie zaangażowała się w żaden sposób w działania wojenne w Hiszpanii, zaś po ostatecznej klęsce republikanów rząd francuski, spodziewając się napływu nielegalnych uchodźców z Hiszpanii, przygotował dla nich sieć obozów, które w założeniach miały pełnić funkcję przejściowych miejsc internowania. Gurs, ze względu na swoje położenie (34 km od granicy hiszpańskiej), miał być najważniejszym miejscem odosobnienia w tej grupie. Prace nad urządzeniem obozu na jałowym, pozbawionym wartości rolniczej płaskowyżu w pobliżu Gurs rozpoczęły się 15 marca 1939 i trwały do końca kwietnia. Pierwsze grupy zatrzymanych na granicy byłych republikanów trafiały do jeszcze niewykończonych zabudowań. Ostatecznie teren wyznaczony na potrzeby obozu miał 1400 metrów długości i 200 szerokości, przez całość terenu przebiegała jedna droga. 
Warunki panujące w obozie.
Wewnętrznie obóz został podzielony na działki, tzw. wysepki (fr. "îlots") o wymiarach 200 na 100 metrów, z 30 barakami mieszkalnymi każda. Cały obóz otaczał podwójny, strzeżony mur. Baraki przeznaczone dla zatrzymanych były wzniesione z drewna, bez okien i wentylacji, z wyposażeniem ograniczonym do prymitywnych łóżek. Chociaż w założeniach twórców obozu każdy barak miał mieścić kilkunastu zatrzymanych, w momencie największego przeludnienia obozu kwaterowało w nich nawet po 60 osób. Brakowało wody i sanitariatów (poza prowizorycznymi latrynami), co uniemożliwiało zachowanie zasad higieny. Władze obozu nie starały się również przeciwdziałać częstemu zalewaniu obozu przez wodę deszczową, jaka gromadziła się na jego terenie przy częstych opadach wywołanych oceanicznym klimatem. Również dostarczana osadzonym żywność była bardzo niskiej jakości. 
Obóz w Gurs nie był jednak szczególnie silnie strzeżony: próby ucieczek z jego terenu były bardzo częste, łącznie 755 osadzonych (wielu z pomocą zewnętrzną) zdołało na stałe uciec z obozu. Większość pozostałych uciekinierów była zatrzymywana ze względu na nadzwyczaj nędzny wygląd, budzący podejrzenia mieszkańców okolicy, zawracana i czasowo zatrzymywana w specjalnym „baraku zbuntowanych”. Nie są znane natomiast przypadki znęcania się strażników nad osadzonymi. Sytuacja ta pozostawała bez zmian przez cały okres istnienia obozu. 
W Gurs funkcjonowało również dosyć rozwinięte życie kulturalne. 14 lipca 1939 z okazji francuskiego święta narodowego osadzeni zorganizowali zawody sportowe, paradę oraz koncert. Na ograniczoną skalę dopuszczane były wizyty osób z zewnątrz oraz zakup produktów żywnościowych od miejscowych chłopów. Osadzeni narodowości niemieckiej wydawali również własną gazetę "Lagerstimme K.Z. Gurs". 
Pomoc humanitarna.
Począwszy od grudnia 1940 kilka organizacji humanitarnych zostało dopuszczonych do pomocy więźniom Gurs: szczególne zainteresowanie obozem wykazywał rząd baskijski na uchodźstwie, Szwajcarski Czerwony Krzyż oraz organizacje kwakrów. Rząd Vichy zgodził się również na pomoc udzielaną przez nieliczne tolerowane organizacje żydowskie, w tym, od 15 lutego 1941, żydowskie Dzieło Pomocy Dzieciom. Na terenie obozu nie działały natomiast żadne organizacje religijne, co miało związek z dużym odsetkiem osadzonych w obozie komunistów i zdeklarowanych przeciwników religii. 
Osadzeni w Gurs.
Więźniów osadzonych w związku z udziałem w hiszpańskiej wojnie domowej podzielono na następującej grupy: „brygadzistów” (fr. "brigadistes") – byłych członków Brygad Międzynarodowych, Basków, „lotników” (fr. "aviateurs") – personel republikańskiego lotnictwa oraz Hiszpanów – pozostałe osoby, które nielegalnie przekroczyły granicę francuską. Sytuacja członków różnych grup była diametralnie odmienna. O ile „lotnicy”, z racji posiadanego wykształcenia i umiejętności, często byli zatrudniani przez przedsiębiorstwa francuskie i uzyskiwali zwolnienie z obozu, o tyle Hiszpanie najczęściej byli traktowani przez państwo francuskie jako niepotrzebny balast (zwłaszcza osoby, których losem nikt się nie interesował). Wielu z nich zostało następnie powtórnie przewiezionych do Hiszpanii, gdzie w większości trafili do obozów organizowanych przez frankistów. Ci Hiszpanie, którzy przebywali jeszcze w obozie w momencie inwazji hitlerowskiej na Francję, w większości zdołali uciec, korzystając z ogólnego bałaganu i ze zniszczenia archiwów obozu. 
Od wybuchu II wojny światowej obóz w Gurs zaczął również pełnić funkcję miejsca odosobnienia dla „osób niepożądanych”, którą to funkcję utrzymał po powstaniu państwa Vichy. Jako „niepożądanych” zaklasyfikowano wówczas Niemców oraz cudzoziemców z „wrogich państw”, jak również aktywnych działaczy socjalistycznych, anarchistycznych, związkowych i komunistycznych. W drugiej kolejności dołączono do tej listy również francuskich sympatyków nazizmu oraz pacyfistów protestujących przeciw militaryzacji kraju. 
Po ustanowieniu państwa Vichy obóz w Gurs odwiedziła specjalna niemiecka komisja, która zadecydowała o wypuszczeniu ok. 700 więźniów narodowości niemieckiej oraz osadzonych za sympatie prohitlerowskie. Od tego momentu większość nowych transportów składała się z Żydów przeznaczonych do wywiezienia do obozów zagłady poza Francją, chociaż były też przypadki odwrotne – dowozu Żydów aresztowanych w Czechosłowacji, Włoszech, Austrii czy Holandii, a nawet w Niemczech i Polsce. Szczególnie natężenie transportów do Gurs nastąpiło od października 1940 za sprawą Wagnera, gauleitera Baden i Alzacji, który osobiście zadecydował o osadzeniu w Gurs ok. 14 tys. Żydów z tych regionów. W tym czasie obóz w Gurs był najbardziej przeludniony, a osadzonych dziesiątkowały tyfus i dyzenteria. Ze względu na to władze Vichy zażądały od hitlerowców zaprzestania organizacji transportów Żydów o takim natężeniu, chociaż generalnie utrzymały zgodę na funkcjonowanie obozów w „wolnej strefie”. Począwszy od lipca 1942 Żydzi przetrzymywani w Gurs zaczęli być dzieleni na grupy wysyłane następnie do obozu w Drancy, a stamtąd do Auschwitz-Birkenau. Zdecydowana większość byłych więźniów Gurs, która dotarła do miejsca przeznaczenia, nie przeżyła wojny. Formalnie w listopadzie 1943 obóz został zamknięty, jednak władze Vichy nadal wykorzystywały jego zabudowania do zatrzymywania „osób niepożądanych”.
Po wyzwoleniu Francji nowy rząd zdecydował o ponownym uruchomieniu obozu w Gurs z przeznaczeniem dla byłych kolaborantów oraz nielicznych jeńców niemieckich. Tym razem obóz działał jednak tylko do 1946, następnie jego zabudowania zostały całkowicie rozebrane. 
Pamięć o obozie.
Po okresie niemal zupełnego zapomnienia, w 1979 grupa młodych ludzi z okolic Gurs postanowiła upamiętnić 40. rocznicę otwarcia obozu. Inicjatywa ta wywołała żywe zainteresowanie we Francji, Niemczech i Hiszpanii i doprowadziła do organizacji konferencji, w której wzięło udział kilkuset byłych więźniów Gurs, a także uczestników francuskiego ruchu oporu i byłych więźniów hitlerowskich obozów. Wszyscy zebrani opracowali tzw. Apel z Gurs, w którym zaapelowali o pamięć o cierpieniach osadzonych w obozie i o umożliwienie każdemu człowiekowi życia na wolności, w godnych warunkach. Do dnia dzisiejszego teren byłego obozu jest areną uroczystości upamiętniających minione wydarzenia. Funkcjonuje również otwarta dla zwiedzających rekonstrukcja jednej z obozowych „wysepek”. Od 1957 organizacje żydowskie oraz niemiecka "Volksbund Deutsche Kriegsgräberfürsorge" opiekują się istniejącym cmentarzem zmarłych w obozie w Gurs. W 1985 wzniesiony został pomnik ofiar obozu. Louis Aragon poświęcił obozowi jeden ze swoich wierszy.
Od 1993 miejsce po obozie w Gurs, Welodrom Zimowy oraz dom dzieci z Izieu otrzymały dekretem prezydenckim status szczególnych miejsc pamięci o ofiarach rasizmu i antysemityzmu hitlerowców oraz francuskich kolaborantów.

</doc>
<doc id="1586278" url="https://pl.wikipedia.org/wiki?curid=1586278" title="Werner Junck">
Werner Junck

Werner Junck (ur. 28 grudnia 1895 w Magdeburgu, zm. 6 sierpnia 1976 w Monachium) – niemiecki as myśliwski z czasów I wojny światowej i generał Luftwaffe w czasie II wojny światowej.
Był ranny 6 lipca 1918.
Okres międzywojenny.
W okresie międzywojennym brał udział w pierwszej, trzeciej i czwartej edycji zawodów z cyklu "Challenge", zajmując odpowiednio 27., 14. i 6. miejsce.

</doc>
<doc id="1586281" url="https://pl.wikipedia.org/wiki?curid=1586281" title="Maria Dobrowolska (geograf)">
Maria Dobrowolska (geograf)

Maria Dobrowolska z domu Mrazek (ur. 26 maja 1895 w Ropicy, zm. 22 października 1984 w Krakowie) – polska geograf.
Życiorys.
W latach 1915–1919 studiowała geografię na Uniwersytecie Jagiellońskim. Podczas I wojny światowej była działaczką Ligi Kobiet Galicji i Śląska. W 1921 roku obroniła swą rozprawę doktorską, której promotorem był Ludomir Sawicki. Wieloletnia nauczycielka krakowskich szkół średnich. W czasie II wojny światowej uczestniczyła w tajnym nauczaniu, kierując ośrodkiem nauczania nr 6 w Krakowie-Dębnikach, który mieścił się w jej mieszkaniu i jej męża Kazimierza, znanego historyka kultury i socjologa. Od 1949 pracowała w Wyższej Szkole Pedagogicznej (obecnie Uniwersytet Pedagogiczny im. KEN) w Krakowie. Była pierwszym kierownikiem Zakładu Geografii WSP, a od 1951 r. kierownikiem Katedry Geografii Społeczno-Gospodarczej. Napisała prace z geografii osadnictwa, regionalizacji i metodyki. Autorka pracy: "Dynamika krajobrazu kulturalnego".
Za swoją pracę została odznaczona Krzyżem Komandorskim Orderu Odrodzenia Polski, Medalem Komisji Edukacji Narodowej oraz tytułem "Zasłużony Nauczyciel PRL". W 1967 przeszła na emeryturę. Została pochowana wraz z mężem na Cmentarzu Salwatorskim (sektor SC 12, rząd C, grób 6).

</doc>
<doc id="1586283" url="https://pl.wikipedia.org/wiki?curid=1586283" title="Indianapolis 500 1993">
Indianapolis 500 1993

Indianapolis 500 1993 – 77. edycja wyścigu rozegranego na torze Indianapolis Motor Speedway odbyła się 30 maja 1993 roku w ramach serii CART. Udział w nim wzięło 33 kierowców z 12 krajów.
Ustawienie na starcie.
Nie zakwalifikowali się:

</doc>
<doc id="1586285" url="https://pl.wikipedia.org/wiki?curid=1586285" title="Ihor Chudobjak">
Ihor Chudobjak

Ihor Jarosławowycz Chudobjak, ukr. Ігор Ярославович Худоб'як (ur. 20 lutego 1985 w Iwano-Frankiwsku, Ukraińska SRR) – ukraiński piłkarz, grający na pozycji ofensywnego pomocnika, reprezentant Ukrainy.
Kariera piłkarska.
Kariera klubowa.
Wychowanek DJuSSz Prykarpattia Iwano-Frankiwsk, DJuFK Hałyczyna Iwano-Frankiwsk, DJuSSz Nr 3 Iwano-Frankiwsk. Rozpoczął karierę piłkarską jako napastnik w iwanofrankowskich klubach Czornohora Iwano-Frankiwsk i Spartak Iwano-Frankiwsk. W 2005 Spartak przez problemy finansowe był zmuszony sprzedać utalentowanego piłkarza. W Karpatach Lwów od początku został podstawowym piłkarzem i liderem klubu. 26 czerwca 2013 roku został wypożyczony do FK Rostów. 25 lutego 2018 przeszedł do kazachskiego Akżajyka Orał. 2 stycznia 2019 został piłkarzem cypryjskiego klubu Ethnikos Achna.
Kariera reprezentacyjna.
W 2006 zadebiutował w młodzieżowej reprezentacji Ukrainy.
29 maja 2010 debiutował w reprezentacji Ukrainy w wygranym 3:2 meczu towarzyskim z Rumunią.

</doc>
<doc id="1586286" url="https://pl.wikipedia.org/wiki?curid=1586286" title="Tomasz Wasilewski (senator)">
Tomasz Wasilewski (senator)

Tomasz Wasilewski (ur. 9 grudnia 1877 w Głuchowie, zm. 12 listopada 1939) – polski nauczyciel, działacz Związku Nauczycielstwa Polskiego, senator II Rzeczypospolitej.
Absolwent seminarium nauczycielskiego w Siennicy (1898) oraz Wyższego Kursu Nauczycielskiego (1923/24). Pracował jako nauczyciel, kolejno: w Będkowie k. Nieszawy, Bocheniu (pow. łowicki), Sosnowcu; od 1913 mieszkał i pracował w Łodzi, gdzie był kierownikiem szkół powszechnych nr 9, 32, 47.
W 1905 uczestniczył w zjeździe nauczycieli w Pilaszkowie. Brał czynny udział w ruchu związkowym: Związku Polskiego Nauczycielstwa Szkół Powszechnych i Związku Nauczycielstwa Polskiego, w latach 1932–1939 pełnił funkcję prezesa Zarządu Okręgu Łódzkiego ZNP. Był radnym Rady Miejskiej w Łodzi.
W 1938 wybrany został senatorem V kadencji Senatu RP. Po wybuchu II wojny światowej aresztowany przez hitlerowców 9 listopada 1939 i uwięziony w obozie w Radogoszczu w ramach akcji eliminacji polskiej inteligencji Intelligenzaktion Litzmannstadt. Rozstrzelany przez Niemców 12 listopada 1939 i pochowany w zbiorowej mogile; po wojnie szczątki przeniesiono do grobu zbiorowego na cmentarzu w Łodzi – Łagiewnikach.

</doc>
<doc id="1586296" url="https://pl.wikipedia.org/wiki?curid=1586296" title="Nasser Saleh Al-Attiyah">
Nasser Saleh Al-Attiyah



</doc>
<doc id="1586297" url="https://pl.wikipedia.org/wiki?curid=1586297" title="Max Riemelt">
Max Riemelt

Max Riemelt (ur. 7 stycznia 1984 w Berlinie Wschodnim) − niemiecki aktor filmowy.

</doc>
<doc id="1586298" url="https://pl.wikipedia.org/wiki?curid=1586298" title="Puchar Kontynentalny w skokach narciarskich 2007/2008">
Puchar Kontynentalny w skokach narciarskich 2007/2008

Puchar Kontynentalny w skokach narciarskich 2007/2008 – rozpoczął się 1 grudnia 2007 roku w Pragelato, a zakończył 12 marca 2008 roku w Vikersund. 
Klasyfikacja generalna.
Klasyfikacja końcowa (po 33 / 33 konkursach)

</doc>
<doc id="1586300" url="https://pl.wikipedia.org/wiki?curid=1586300" title="Zbrodnia w Janowej Dolinie">
Zbrodnia w Janowej Dolinie

Zbrodnia w Janowej Dolinie – wymordowanie około 600 polskich mieszkańców Janowej Doliny na Wołyniu w Wielki Piątek 23 kwietnia 1943 w wyniku napadu oddziałów Ukraińskiej Powstańczej Armii oraz tzw. czerni – okolicznego ukraińskiego chłopstwa.
Okoliczności zbrodni.
Janowa Dolina była osiedlem robotniczym przy kopalni bazaltu, zamieszkiwanym przez 2,5 tys. osób. Po pierwszych atakach UPA na Polaków na Wołyniu, od początku 1943, liczba ta powiększyła się o kilkuset uciekinierów. Zdaniem Władysława i Ewy Siemaszków w kwietniu 1943 w Janowej Dolinie znajdowało się ok. 3000 osób. W Janowej Dolinie stacjonował niemiecki garnizon w sile jednej kompanii, według Andrija Kłymczuka, Schutzmannschaftu, składającego się z oddziałów złożonych z Polaków, Niemców oraz Litwinów. Według Ihora Iljuszyna kompania składała się z Litwinów pod niemieckim dowództwem. Iljuszyn uważa, że "prawdopodobnym" pretekstem do napadu była współpraca Polaków z miejscowym garnizonem, jednak nie podaje charakteru tej współpracy. Zdaniem Grzegorza Motyki w Janowej Dolinie nie było wówczas polskiej policji a jej rzekoma obecność jest wykorzystywana do usprawiedliwiania ataku na Polaków.
Od 1941 w miejscowości istniała zakonspirowana komórka ZWZ-AK pod dowództwem por. Stanisława Pawłowskiego ps. "Cuchaj", od sierpnia 1942 uzbrojona w kilkanaście karabinów oraz kilka pistoletów. Ponadto broń palną posiadało kilkunastu Polaków, których Niemcy uzbroili w kwietniu 1943 wobec doniesień o nadchodzącym ataku, oraz ochrona magazynów kopalni, w której także pracowali Polacy. W Janowej Dolinie nie utworzyła się placówka polskiej samoobrony w obawie przed represjami ze strony Niemców; ponadto liczono, że w razie ataku UPA Polacy zostaną obronieni przez załogę garnizonu.
Główny atak na Janową Dolinę poprzedziło spalenie mostu na rzece Horyń łączącego ją ze Złaźnem oraz zablokowanie toru kolejowego do Kostopola (wcześniej ostrzelano jadący od jego strony pociąg osobowy).
Zbrodnia.
Oddziały UPA zgrupowały się w nocy z 22 na 23 kwietnia 1943 wokół Janowej Doliny. W ataku, rozpoczętym około północy wzięły udział pierwsza sotnia UPA pod dowództwem "Jaremy" oraz sotnia "Szauli". Oddziałom UPA towarzyszyli mieszkańcy okolicznych ukraińskich wsi (w tym duża grupa osób ze Złaźnego), którym wyznaczono zadanie podpalania zabudowań. Całością osobiście dowodził Iwan Łytwyńczuk ps. "Dubowyj". Grzegorz Motyka uważa, że rozkaz ataku mógł wyjść od samego Dmytra Klaczkiwskiego.
Według Grzegorza Motyki Janowa Dolina została ostrzelana z broni maszynowej i ręcznej; osobne grupy szturmowe podpalały kolejne domy lub wrzucały do nich granaty. Uciekający Polacy byli zabijani strzałami z broni palnej lub siekierami, być może również widłami, według wspomnień Janiny Pietrasiewicz-Chudy także nożami, zaś część dzieci wbito na pale. Inni zginęli w płomieniach lub udusili się dymem w piwnicach, gdzie usiłowali się schronić. Następnie upowcy podpalili szpital, po uprzednim wyniesieniu z niego pacjentów narodowości ukraińskiej. Trzyosobowy personel szpitala został zamordowany siekierami, natomiast polscy pacjenci zginęli w płomieniach, lub według innej wersji również zostali zabici przed budynkiem.
Napastnikom stawiła opór jedynie grupa Polaków na osiedlu "C", z jego murowanych budynków mieszkalnych. Ze swojego obiektu otworzył ogień garnizon niemiecki. Według wspomnienia byłej mieszkanki Janowej Doliny Janiny Pietrasiewicz-Chudy strzelali również cywilni Polacy, którzy przebywali w noc ataku w obiektach garnizonu. Iljuszyn i Siemaszkowie uważają, że załoga garnizonu zachowywała się pasywnie podczas zbrodni i otworzyła ogień dopiero przy próbie ataku na jej umocnione pozycje.
Oddziały UPA wycofały się z Janowej Doliny ok. czwartej, gdy nad miejscowością pojawił się niemiecki samolot zwiadowczy. Po wycofaniu się UPA kilkunastu Polaków, którzy posiadali broń, zabiło w odwecie pięcioro Ukraińców oraz małżeństwo Rosjan, których pomyłkowo uznano za Ukraińców.
Bilans zbrodni.
Według Ihora Iljuszyna szacunki liczby ofiar ataku na Janową Dolinę wahają się od 300 do 800 zabitych. Władysław Filar przytacza liczbę ponad 500 ofiar, Grzegorz Hryciuk - 500-600. Najczęściej podaje się, że ofiarą masakry padło około 600 Polaków. Większość z nich zginęła wskutek wywołanych w osiedlu pożarów. Spłonęło ok. 100 domów. Ocaleni mieszkańcy Janowej Doliny zostali wywiezieni do Kostopola przez Niemców.
UPA zdobyła w Janowej Dolinie materiały wybuchowe; chęcią ich pozyskania był następnie tłumaczony cały atak. W taki sposób pisał o wydarzeniach w Janowej Dolinie krajoznawca i publicysta Andrij Kłymczuk. Petro Mirczuk, ukraiński historyk, pisząc o „walce” w Janowej Dolinie, ocenia straty polskie na setki zabitych i rannych, a ukraińskie – 8 zabitych i 3 rannych.
Upamiętnienie.
Obecnie miejscowość Janowa Dolina nosi nazwę Bazaltowe. W miejscu, w którym znajdowało się osiedle, rodziny pomordowanych ufundowały pomnik. W ostatniej chwili, przed odsłonięciem pomnika, ukraiński wykonawca usunął, bez wiedzy zamawiających, datę „23 kwietnia 1943”, pozostawiając tylko napis „Pamięci Polaków z Janowej Doliny”. W trakcie odsłaniania pomnika 18 kwietnia 1998, 50 aktywistów organizacji „Ruch” demonstrowało, trzymając transparenty z napisami „Won polscy policjanci”, „Won SS-sowskie sługusy”.
W centrum obecnej wsi Bazaltowe znajduje się pomnik UPA, upamiętniający „akcję bojową” z 21-22 kwietnia 1943. Jak głosi napis, oddział grupy Zahrawa, którym dowodził „Dubowyj”, zlikwidował wtedy bazę „polsko-niemieckich okupantów Wołynia”.

</doc>
<doc id="1586305" url="https://pl.wikipedia.org/wiki?curid=1586305" title="De Havilland Puss Moth">
De Havilland Puss Moth

de Havilland Puss Moth – trójmiejscowy brytyjski górnopłat produkowany przez fabrykę De Havilland w latach 1929-1933. Posiadał silnik o mocy 120 KM, a prędkość maksymalna samolotu wynosiła 196 km/h.

</doc>
<doc id="1586306" url="https://pl.wikipedia.org/wiki?curid=1586306" title="De Havilland DH 80 Puss Moth">
De Havilland DH 80 Puss Moth



</doc>
<doc id="1586308" url="https://pl.wikipedia.org/wiki?curid=1586308" title="Gorgeous Frankenstein">
Gorgeous Frankenstein

Gorgeous Frankenstein to zespół z USA grający muzykę horror punk. Zespół został założony przez Doyle'a Wolfganga von Frankensteina w 2005 r.

</doc>
<doc id="1586309" url="https://pl.wikipedia.org/wiki?curid=1586309" title="Mita">
Mita

Mita – system obowiązkowego świadczenia pracy przez ludność indiańską, funkcjonujący na terenach Ameryki Południowej kolonizowanych przez Hiszpanów. 
W ramach mity każda wioska indiańska zobowiązana była dostarczyć do pracy w kopalniach (tzw. mita górnicza) czy w wielkich gospodarstwach rolnych na okres roku przeciętnie 7% spośród ogólnej liczby dorosłych i zdrowych mężczyzn. Robotników świadczących pracę w ramach tego systemu nazywano wówczas mitayos. Mitę wprowadzili jeszcze Inkowie w czasach imperium Tahuantinsuyu – pozwalała między innymi na realizację wielkich przedsięwzięć inwestycyjnych, jak budowa systemu nowoczesnych dróg czy miast z monumentalnymi obiektami. Hiszpanie stosowali mitę w latach 1573–1812.

</doc>
<doc id="1586310" url="https://pl.wikipedia.org/wiki?curid=1586310" title="Norte">
Norte

Norte – wiatr lokalny, wiejący z północy, znad Niziny Amazonki na obszarze Gran Chaco. Jest wiatrem ciepłym i wilgotnym.

</doc>
<doc id="1586312" url="https://pl.wikipedia.org/wiki?curid=1586312" title="Jadwiga Kobendzina">
Jadwiga Kobendzina

Jadwiga Kobendzina, właściwie Kobendza, z domu Kaczorowska (ur. 23 października 1895 w Dąbrowie Górniczej, zm. 10 lutego 1989 w Warszawie) – polski geografka i geomorfolożka, badaczka Puszczy Kampinoskiej. Żona Romana Kobendzy.
Życiorys.
Szkołę średnią ukończyła w Warszawie (1912), gdzie mieszkała przez praktycznie całe życie. Po ukończeniu w 1915 kursu pedagogicznego, do 1918 pracowała w polskiej szkole w Moskwie. Po I wojnie światowej pracowała w Warszawie jako nauczycielka. Równolegle podjęła studia geograficzne na Uniwersytecie Warszawskim, gdzie w 1926 obroniła pod kierunkiem prof. Stanisława Lencewicza doktorat "Studium geograficzne Puszczy Kampinoskiej".
W latach 1926–1927 pracowała w Zakładzie Geografii Wolnej Wszechnicy Polskiej. Do 1932 pracowała w szkolnictwie średnim, a w latach 1930–1938 była bibliotekarką w Polskim Towarzystwie Geograficznym.
W czasie okupacji pracowała jako ekspedientka. Po powstaniu warszawskim opuściła stolicę, do której wróciła po wojnie. Rozpoczęła pracę w Biurze Odbudowy Stolicy (1945–1946), a następnie Ogrodzie Botanicznym UW (1946–1948). Następnie do czerwca 1955 pracowała w Instytucie Geograficznym UW. W 1952 związała się z Instytutem Geografii i Zagospodarowania Przestrzennego Polskiej Akademii Nauk, od 1963 jako profesor nadzwyczajna. W grudniu 1965 przeszła na emeryturę, pracując nadal na kontrakcie. W latach 1957–1977 była członkinią Rady Naukowej Instytutu.
Opublikowała prace z zakresu genezy wydm i ochrony przyrody, była członkinią Polskiego Towarzystwa Geologicznego.
W 1966 wydawnictwo "Wiedza Powszechna" wydrukowało jej monografię pod tytułem "Puszcza Kampinoska" (wznowioną w 1971).
Odznaczona za zasługi na polu ochrony przyrody otrzymała: Srebrny (1952) i Złoty (1956) Krzyż Zasługi, Krzyż Kawalerski Orderu Odrodzenia Polski, Medal 10-lecia Polski Ludowej (1955), za zasługi dla województwa warszawskiego – Złotą Odznakę (1975); nagrodę za działalność naukową na terenie województwa. 
W 1926 wyszła za Romana Kobendzę, z którym żyła do jego śmierci w 1955. Mieli córkę (ur. 1927) i syna (ur. 1931). Jadwiga i Roman Kobendzowie zostali pochowani na służewskim cmentarzu przy ul. Wałbrzyskiej. Rosnącej przy ich grobie metasekwoi nadano ich imię i uznano za pomnik przyrody.

</doc>
<doc id="1586314" url="https://pl.wikipedia.org/wiki?curid=1586314" title="Tętnica środkowa mózgu">
Tętnica środkowa mózgu

Tętnica środkowa mózgu (łac. "arteria cerebri media") – jedna z dwóch końcowych gałęzi tętnicy szyjnej wewnętrznej. Biegnie jako przedłużenie tętnicy szyjnej wewnętrznej, podczas gdy drugie odgałęzienie – czyli tętnica przednia mózgu – odchodzi od tętnicy szyjnej wewnętrznej niemal pod kątem prostym. Niezaliczana do koła tętniczego Willisa.
W przebiegu tętnicy środkowej mózgu wyróżnia się trzy części: klinową (M1), wyspową (M2) i korową (M3, M4 i M5). Tętnica środkowa mózgu oddaje dwie grupy odgałęzień:
Niedrożność tętnicy środkowej mózgu w wyniku zakrzepu lub zatoru prowadzi do zawału mózgu, którego objawami są:
Ewentualnie przy niedrożności obejmującej dalsze odgałęzienia mogą pojawiać się tylko niektóre z tych objawów. Jeśli nie ma pełnej niedrożności, a tylko zwężenie, objawy mogą być przemijające (TIA).

</doc>
<doc id="1586318" url="https://pl.wikipedia.org/wiki?curid=1586318" title="KEK Ensisheim">
KEK Ensisheim

Kampfeinsitzerkommando Ensisheim - KEK E - jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w bazie w Ensisheim w departamencie Haut-Rhin w Alzacji, w połowie 1915 w jednym z pierwszych etapów reorganizacji lotnictwa. Składała się z kilku jednomiejscowych uzbrojonych samolotów Pfalz E.I przydzielonych bezpośrednio do dowództwa "Armee Abteilung "B"". 1 listopada 1916 roku w kolejnym etapie reorganizacji lotnictwa niemieckiego na bazie tej jednostki utworzono eskadrę myśliwską Jasta 16.
W KEK E służyli między innymi: Otto Kissenberth,
Głównymi samolotami używanymi przez pilotów KEK Ensisheim były Pfalz E.I, Fokker D.II.

</doc>
<doc id="1586322" url="https://pl.wikipedia.org/wiki?curid=1586322" title="Pano">
Pano

Pano – grupa plemion indiańskich zamieszkujących w okresie prekolumbijskim wschodnie Peru (region Montaña), północną Boliwię (dorzecze Madre de Dios i Mamoré) oraz zachodnią Brazylię (stan Rondônia).
Współcześnie koncentrują się na pograniczu boliwijsko-brazylijskim oraz nad rzeką Ukajali.
Prowadząc półkoczowniczy tryb życia, zajmują się głównie zbieractwem, myślistwem, rybołówstwem i żarową uprawą ziemi.

</doc>
<doc id="1586324" url="https://pl.wikipedia.org/wiki?curid=1586324" title="Tomasz Całuń">
Tomasz Całuń

Tomasz Wilhelm Całuń, ps. "Kostek" (ur. 18 września 1890 w Sielcu, zm. 10 lutego 1936 w Wąbrzeźnie) – polski działacz socjalistyczny, polityk samorządowy, prezydent Radomia w latach 1921–1926 oraz Brześcia nad Bugiem od 1927 do 1932.
Życiorys.
Urodził się w rodzinie robotniczej. W 1904 rozpoczął praktykę w księgarni „Wiedza” w Sosnowcu. Od stycznia 1906 pracował jako uczeń w warsztatach mechanicznych huty „Katarzyna” (obecnie im. Buczka). Z działalnością PPS zetknął się w domu rodziców, gdzie odbywały się posiedzenia sieleckiego KD PPS; Całuń brał udział w kolportowaniu nielegalnej literatury. W 1906 został członkiem PPS i OB; przenosił broń, w 1907 uczestniczył w próbach zamachu na prowokatora Saczenkę w Sosnowcu. Obawiając się aresztowania, w 1909 emigrował; pracował najpierw jako tokarz w fabryce narzędzi i maszyn na terenie zaboru pruskiego. W grudniu tego roku wrócił na krótko do Zagłębia Dąbrowskiego. W marcu 1910 wyjechał do Petersburga, gdzie zaczął pracować w fabryce „Wulkan”. Po miesiącu aresztowano go tam i przewieziono do Warszawy. Był jednym z oskarżonych w wielkim procesie działaczy PPS z Zagłębia i Częstochowy, wydanych przez zdrajcę A. Sukiennika. Wyrokiem WIS z 27 kwietnia 1912 skazany został na 4 lata ciężkich robót. Karę, zamienioną mu na 3 lata twierdzy, odbywał początkowo w Piotrkowie, a od 1914 w „Butyrkach” w Moskwie. Po uwolnieniu w 1915 pracował w Ałtuchowie (gub. Orłowska).
W październiku 1918 wrócił do kraju i podjął pracę w hucie „Katarzyna”. Działał w PPS na terenie Zagłębia Dąbrowskiego; kierował pracą dzielnicy Milowice-Piaski, w 1919 był sekretarzem OKR. Z ramienia PPS został wybrany w listopadzie 1918 do RDR Okręgu Sosnowieckiego. Od 22 stycznia 1919 był wiceprzewodniczącym KW RDR Zagłębia Dąbrowskiego. Jako reprezentant prawego skrzydła PPS przeciwny był współpracy z komunistami na terenie Rady. Na plenarnym posiedzeniu RDR w lipcu 1919 zgłosił rezolucję klubu radnych PPS, która przyczyniła się do rozbicia RDR Zagłębia Dąbrowskiego. W 1919–1921 był ławnikiem Rady Miejskiej w Sosnowcu. Na XVII Kongresie PPS (21–25 maja 1920 w Warszawie) wybrano go do RN. W okresie wojny polsko-radzieckiej wstąpił w 1920 do Związku Obrony Ojczyzny. Jako aktywista samorządowy w sierpniu 1921 został wybrany z listy PPS prezydentem Radomia.
W 1922 kandydował z ramienia PPS na posła do Sejmu w okręgu 27 (Zamość-Biłgoraj-Tomaszów). Na konferencji został skarbnikiem OKR. W latach późniejszych odsunął się od bezpośredniej działalności partyjnej, czynny był głównie w organizacjach samorządowych, w których reprezentował PPS. W 1922–1927 był członkiem zarządu Związku Miast Polskich oraz Rady Rozbudowy Państwa i Państwowej Rady Samorządowej.
Po obaleniu przez prawicę w październiku 1926 kierowanego przez Całunia socjalistycznego magistratu w Radomiu był od stycznia 1927 prezydentem Brześcia nad Bugiem, a od 1932 pracował jako inspektor Związku Miast Polskich.

</doc>
<doc id="1586325" url="https://pl.wikipedia.org/wiki?curid=1586325" title="A Song for You">
A Song for You

A Song for You – piosenka, napisana przez muzyka country Leona Russella, który nagrał ją w styczniu 1970 roku. Kompozycja otwiera jego debiutancki, eponimiczny album "Leon Russell" (1970). Utwór stał się jednym z najpopularniejszych utworów muzyka, oraz klasykiem wśród piosenek miłosnych. W utworze podmiot liryczny, opuszczony kochanek, apeluje o wybaczenie i zrozumienie. Piosenka „A Song For You” była nagrywana ponad 100 razy, przez wykonawców tak różnych jak The Carpenters, Cher, Ray Charles, Simply Red oraz Whitney Houston.
Wersja Herbie’go Hancocka i Christiny Aguilery.
W 2005 roku Herbie Hancock nagrał wraz z wokalistką pop Christiną Aguilerą jazzową wersję piosenki, zamieszczoną na jego czterdziestym piątym albumie studyjnym pt. "Possibilities" (opublikowanym również w 2005). Wyprodukowany przez Hancocka oraz Alana Mintza (przy współpracy Boba Brockmana, Yarona Fuchsa, Grega Phillinganesa oraz Roba Lucasa), utwór wydany został jako singel w sierpniu 2005 roku. W 2006 kompozycja została nominowana do nagrody Grammy, w kategorii „najlepsza współpraca wokalna – muzyka pop”.
Inne wersje.
Powstało wiele innych coverów utworu „A Song for You”. Własne wersje piosenki nagrali popularni artyści, wśród których byli:
Informacje dodatkowe.
Powstałe wydawnictwa albumowe pod tym tytułem:

</doc>
<doc id="1586326" url="https://pl.wikipedia.org/wiki?curid=1586326" title="Patagon">
Patagon

Patagon – lokalna nazwa bardzo zimnych podmuchów zachodniego wiatru, wiejącego w południowej części Chile i przynoszącego obfite opady, głównie śniegu, na zachodnim skłonie Andów Patagońskich.

</doc>
<doc id="1586328" url="https://pl.wikipedia.org/wiki?curid=1586328" title="Gnilec (dopływ Czernicy)">
Gnilec (dopływ Czernicy)

Gnilec – struga, dopływ Czernicy o długości 17,85 km i powierzchni zlewni 44,58 km².
Źródło strugi znajduje się niedaleko wsi Biała. Płynie w kierunku południowym w Dolinie Gwdy poprzez Jezioro Drzonowskie, skąd płynie dalej aż do przedmieść Czarnego, gdzie uchodzi do Czernicy.
Długość strugi na obszarze gminy Biały Bór wynosi 12,3 km.

</doc>
<doc id="1586329" url="https://pl.wikipedia.org/wiki?curid=1586329" title="Zmiany postępowe">
Zmiany postępowe

Zmiany postępowe – w patomorfologii jedna z głównych grup klasyfikacyjnych zmian patologicznych, obok wad rozwojowych, zmian wstecznych, zaburzeń krążenia, zapaleń i nowotworów. Obejmują one procesy odrostu, naprawy i adaptacji tkanek. Nazywane są również zmianami rozplemowymi.
Wśród zmian postępowych wyróżniamy:

</doc>
<doc id="1586331" url="https://pl.wikipedia.org/wiki?curid=1586331" title="Wojna Afgańska">
Wojna Afgańska



</doc>
<doc id="1586332" url="https://pl.wikipedia.org/wiki?curid=1586332" title="Program Kooperatywnego Zmniejszania Zagrożeń">
Program Kooperatywnego Zmniejszania Zagrożeń

Program Kooperatywnego Zmniejszania Zagrożeń ("Program Nunna-Lugara", ang. "Cooperative Threat Reduction", CTR) - amerykański program pomocy finansowej dla krajów WNP, które w związku z rozpadem ZSRR znalazły się w posiadaniu broni jądrowej. Jego celem było wzmocnienie kontroli nad postsowiecką infrastrukturą nuklearną.
Realizacja.
Realizacja programu rozpoczęła się już w 1991 roku. Obejmował on zasadnicze trzy cele:
Do roku 2000 łączne wydatki związane z programem wyniosły 2,7 mld USD. W tym czasie udało się zdemontować systemy przenoszenia dla ok. 5 tysięcy głowic, zabezpieczono materiały nuklearne, zapewniono zatrudnienie i zarobki dla naukowców pracujących wcześniej nad radzieckim programem jądrowym oraz stworzono skuteczne systemy kontroli. Część zakładów zbrojeniowych przestawiono na produkcję o charakterze cywilnym.

</doc>
<doc id="1586334" url="https://pl.wikipedia.org/wiki?curid=1586334" title="Rościsław Żerelik">
Rościsław Żerelik

Rościsław Żerelik (ur. 27 marca 1956 r. w Środzie Śląskiej) – polski historyk, specjalizujący się w historii średniowiecza, naukach pomocniczych historii, historii Śląska w średniowieczu, nauczyciel akademicki.
Życiorys.
Urodził się w 1956 roku w Środzie Śląskiej. W 1976 roku ukończył Technikum Budowlane we Wrocławiu, a następnie w latach 1976-1980 studiował historię o specjalności archiwistycznej w Instytucie Historycznym Uniwersytetu Wrocławskiego. Po ich ukończeniu rozpoczął pracę w Oddziale I Archiwum Państwowego we Wrocławiu, przerwaną 15-miesięczną służbą wojskową. Stopień doktora nauk humanistycznych w zakresie historii uzyskał w 1984 na podstawie pracy "Dokumenty i kancelarie książąt głogowskich w latach 1250 – 1331" pod kierunkiem prof. Wacława Korty. Praca ta uzyskała nagrodę Ministra Edukacji Narodowej. W Archiwum Państwowym pracował do 1986 roku, ostatnio na stanowisku kierownika I Oddziału. Od 1 października 1986 roku został zatrudniony w Zakładzie Nauk Pomocniczych Historii i Archiwistyki Instytutu Historycznego Uniwersytetu Wrocławskiego W 1990 roku uzyskał stopień naukowy doktora habilitowanego nauk humanistycznych w zakresie historii, specjalność: nauki pomocnicze historii na podstawie rozprawy: "Kancelaria biskupów wrocławskich do 1301 r." W 1994 roku został profesorem nadzwyczajnym, a w 1999 roku otrzymał tytuł profesora zwyczajnego.
Rościsław Żerelik należy do czołowych polskich mediewistów. Jest członkiem kilku towarzystw naukowych, m.in. Wrocławskiego Towarzystwa Naukowego, Wrocławskiego Towarzystwa Miłośników Historii, Dolnośląskiego Towarzystwa Społeczno-Kulturalnego, Polskiego Towarzystwa Ukrainoznawczego. Jest sekretarzem Sekcji Historii Oddziału Polskiej Akademii Nauk. W czasie swojej pracy w Uniwersytecie Wrocławskim pełnił funkcję zastępcy dyrektora do spraw naukowych Instytutu Historycznego (1991-1994) i prodziekana do spraw dydaktycznych Wydziału Nauk Historycznych i Pedagogicznych (1994-1999). Jest członkiem Komisji Senatu UWr: Finansowej i Dydaktycznej. Ponadto kieruje Zakładem Nauk Pomocniczych Historii i Archiwistyki Instytutu Historycznego Uniwersytetu Wrocławskiego. W latach 1999-2002 pełnił funkcję prorektora do spraw studenckich Uniwersytetu Wrocławskiego. Od 2005 do 2020 roku był dyrektorem instytutu.
Jest laureatem wielu nagród: Ministra Nauki, Szkolnictwa Wyższego i Techniki (1986), kilku nagród Rektora Uniwersytetu Wrocławskiego. Odznaczony medalem "Za zasługi dla Archiwistyki" W 2010 władze Republiki Federalnej Niemiec przyznały mu Krzyż Zasługi Orderu Zasługi RFN. Ponadto jest dyrektorem Archiwum Miejskiego we Wrocławiu.
Dorobek naukowy.
Jego dotychczasowy dorobek naukowy obejmuje ponad 160 prac, w tym 13 pozycji zwartych (monografie, edycje źródłowe, katalogi), ponad 100 artykułów i studiów, publikowanych w kraju, Niemczech, Czechach i Ukrainie. Zajmuje się archiwami śląskimi, miastami na średniowiecznym Śląsku, biografistyką Śląska, edytorstwem źródeł średniowiecznych i nowożytnych, dyplomatyką średniowiecznego Śląska i Pomorza. Do najważniejszych publikacji należą

</doc>
<doc id="1586339" url="https://pl.wikipedia.org/wiki?curid=1586339" title="Program Nunna-Lugara">
Program Nunna-Lugara



</doc>
<doc id="1586340" url="https://pl.wikipedia.org/wiki?curid=1586340" title="Współczynnik strat dielektrycznych">
Współczynnik strat dielektrycznych

Współczynnik strat dielektrycznych tg formula_1 – wielkość niemianowana charakteryzująca dielektryki. Wartość tę wyznacza tg formula_1 – tangens kąta strat dielektrycznych, czyli stosunek natężenia składowej rzeczywistej (czynnej) formula_3 do składowej urojonej (biernej) formula_4 prądu elektrycznego płynącego przez dielektryk w zmiennym polu elektrycznym:
Zależność współczynnika strat dielektrycznych wyznaczają też konduktywność i przenikalność elektryczna ośrodka:
gdzie:
Wartość współczynnika zwiększa się wraz ze wzrostem temperatury i natężenia pola elektrycznego, w którym dielektryk się znajduje.
Polska Norma PN-EN 60247 podaje, że kąt strat dielektrycznych jest to kąt przesunięcia fazowego między przyłożonym napięciem a prądem.

</doc>
<doc id="1586341" url="https://pl.wikipedia.org/wiki?curid=1586341" title="Stanisław Kontkiewicz (inżynier geolog)">
Stanisław Kontkiewicz (inżynier geolog)

Stanisław Kontkiewicz (ur. 6 maja 1849 w Warszawie, zm. 21 marca 1924 tamże) – polski inżynier górniczy i geolog.
Życiorys.
Dzieciństwo spędził z rodzicami w Radzyminie, Radomiu i Rawie, gdzie jego ojciec Józef obejmował kolejno stanowiska inspektora seminarium nauczycielskiego, dyrektora gimnazjum żeńskiego, a następnie 5 klasowego progimnazjum. Klasy szóstą i siódmą ukończył w Gimnazjum IV w Warszawie.
W 1866 rozpoczął studia na Wydziale Matematyczno-Fizycznym Szkoły Głównej w Warszawie. W 1868 przeniósł się na Wydział Inżynierii Politechniki Ryskiej, który ukończył z odznaczeniem w 1871. W tym też roku podjął pracę przy budowie kolei w okolicach Rygi. Następnie przeniósł się do Homla, gdzie pracował przy budowie Kolei Libawsko-Romieńskiej. W 1873 wstąpił do Instytutu Górniczego w Petersburgu, który ukończył po trzech latach.
W 1876 objął stanowisko geologa w Departamencie Górniczym w Petersburgu, na którym pracował przez 5 lat. Badania geologiczne w tym charakterze rozpoczął na Uralu, wzdłuż projektowanej uralskiej linii kolejowej, zwłaszcza między Biserą a Jekaterynburgiem. Poza podstawową geologią, a także geologią inżynierską, badał wystąpienia tam rud niklu, manganu, miedzi, żelaza i złota.
Następnie badał okolice jeziora Onega, gdzie w guberni ołonieckiej poszukiwał złóż antracytu. Opracował mapę geologiczną badanych rejonów; obliczył też zasoby i właściwości technologiczne antracytów. Odkrył nowy minerał węglowy: szungit.
W latach 1878–1879 prowadził badania geologiczne na Ukrainie, sporządził pierwszą szczegółową mapę geologiczną tego obszaru. W okolicy Berdiańska odkrył złoża rudy żelaznej koło góry Korsak Mogiła.
Rozpoczął też wówczas badania złóż rud żelaza na Ukrainie, w okolicach Krzywego Rogu, nad Ingulcem. Jego praca "Opis geologiczny okolic Krzywego Rogu" z 1880 dostarczyła pierwszych wiarygodnych danych o złożach krzyworoskich i posłużyła za podstawę do dalszych badań w tym terenie.
W 1880 został skierowany do guberni kieleckiej dla poszukiwania złóż soli w jej południowej części. Badania zakończył negatywną oceną perspektyw solonośności tego terenu.
W 1881 francuskie Towarzystwo Akcyjne Krzyworoskich Rud Żelaza uzyskało koncesję na eksploatację tam złoża rud żelaza i w 1882 zatrudniło Stanisława Kontkiewicza na stanowisku dyrektora kopalni. Na polecenie Towarzystwa przez 5 miesięcy zapoznawał się z kopalniami rud żelaza w Mokta-el-Hadid i Bani Saf w Algierii Francuskiej.
W 1886 wrócił do kraju do Dąbrowy Górniczej, gdzie objął stanowisko dyrektora kopalni "Flora". Był także od 1896 prezesem założonej przez siebie Sekcji Górniczo-Hutniczej Towarzystwa Popierania Rosyjskiego Przemysłu i Handlu w Dąbrowie Górniczej. W tamtejszej Szkole Górniczej "Sztygarce", przy organizacji której brał udział, wykładał geologię i mineralogię, propagując polską terminologię mineralogiczną. Kontynuował też badania geologiczne Gór Świętokrzyskich, w tym z polecenia Departamentu Górniczego w Petersburgu występowanie rud miedzi i ołowiu. Z ramienia Petersburskiego Towarzystwa Mineralogicznego badał także geologię Wyżyny Krakowskiej i Górnego Śląska, m.in. z zamiarem wykonania mapy geologicznej Dąbrowskiego Zagłębia Węglowego.
W 1905 przeniósł się do Warszawy. Tam współpracował z Pracownią Geologiczną Muzeum Przemysłu i Rolnictwa, której był ostatnim kierownikiem. Był też dożywotnim wiceprezesem Zarządu Towarzystwa Kopalni Węgla „Flora”. W latach 1905-1918 był członkiem Towarzystwa Kursów Naukowych, od 26 VI 1907 do 30 XII 1917 także członkiem Zarządu TKN. Wykładał także geologię w ramach Kursów Politechnicznych (1906-1907) na Wydziale Technicznym TKN.
Od 1915 był przewodniczącym komisji dla opracowania programu mającej powstać w Krakowie Akademii Górniczej, a od 1918 członkiem Komitetu Organizacyjnego tej uczelni. W 1918 był również członkiem Sekcji Górniczo-Hutniczej Ministerstwa Przemysłu i Handlu, przemianowanej później na Radę Górniczą. Brał udział w pracach wspomnianej Sekcji nad powołaniem Polskiego Instytutu Geologicznego. Powołany w 1919 Instytut otrzymał m.in. zbiory geologiczne, bibliotekę i meble Pracowni Geologicznej Muzeum Przemysłu i Rolnictwa. W 1920 został członkiem honorowym Państwowego Instytutu Geologicznego.
W latach 1887–1919 opublikował około 50 prac z zakresu geologii w rosyjskich i polskich czasopismach naukowych.
Polska Akademia Umiejętności wybrała go na swego członka. Członkostwo ofiarowały mu również Wiedeński Instytut Geologiczny, Towarzystwo Mineralogiczne w Petersburgu oraz Towarzystwo Przyrodnicze w Moskwie.
Życie prywatne.
Był ojcem dwóch synów: Stanisława i Mariana, architekta.
Spoczywa w grobowcu rodzinnym na cmentarzu Powązkowskim w Warszawie (kw. 194–II–17/18).
Upamiętnienie.
Stanisław Kontkiewicz jest patronem jednej z ulic w Krzywym Rogu na Ukrainie. Od 2017 jest również patronem ulicy w Dąbrowie Górniczej.

</doc>
<doc id="1586343" url="https://pl.wikipedia.org/wiki?curid=1586343" title="Współczynnik strat dielektryka">
Współczynnik strat dielektryka



</doc>
<doc id="1586346" url="https://pl.wikipedia.org/wiki?curid=1586346" title="Prometeusz skowany">
Prometeusz skowany



</doc>
<doc id="1586348" url="https://pl.wikipedia.org/wiki?curid=1586348" title="Natalia Szyguła">
Natalia Szyguła

Natalia Szyguła (ur. 1982 w Chorzowie) – polska aktorka.
W wieku 18 lat w konkursie Miss Polonia 2000 zdobyła tytuł Miss Śląska i Zagłębia.
Wystąpiła w polskim Playboyu Playmate miesiąca (maj 2008 nr 185).

</doc>
<doc id="1586351" url="https://pl.wikipedia.org/wiki?curid=1586351" title="Puchar Narodów Oceanii w Piłce Ręcznej Kobiet 2007">
Puchar Narodów Oceanii w Piłce Ręcznej Kobiet 2007

Puchar Narodów Oceanii w piłce ręcznej kobiet 2007 – premierowy turniej kobiecego Pucharu Narodów Oceanii. Odbył się w dniach 25 – 26 maja 2007 w Auckland w Nowej Zelandii. Wszystkie mecze rozegrane zostały w hali AUT Sport and Fitness Centre. Do turnieju przystąpiły cztery reprezentacje narodowe – Vanuatu, Nowa Kaledonia, Nowa Zelandia oraz Polinezja Francuska. Turniej rozegrano systemem każdy z każdym po jednym meczu, druga i trzecia kolejka spotkań odbyły się w tym samym dniu. Wstęp na wszystkie spotkania był bezpłatny.

</doc>
<doc id="1586352" url="https://pl.wikipedia.org/wiki?curid=1586352" title="Wojna galijska">
Wojna galijska



</doc>
<doc id="1586360" url="https://pl.wikipedia.org/wiki?curid=1586360" title="Stanisław Gabrielski">
Stanisław Gabrielski

Stanisław Gabrielski (ur. 27 marca 1944 w Wilczewie) – polski polityk, działacz partyjny, poseł na Sejm PRL VII, VIII i X kadencji.
Życiorys.
Ukończył w 1970 studia na Akademii Rolniczo-Technicznej w Olsztynie, uzyskując tytuł zawodowy magistra inżyniera rolnika.
Od 1968 należał do Polskiej Zjednoczonej Partii Robotniczej, w której od grudnia 1975 do października 1980 był zastępcą członka, a od października 1980 do lipca 1981 i od lipca 1986 do stycznia 1990 członkiem Komitetu Centralnego. Działał też w Związku Młodzieży Wiejskiej, w latach 1971–1972 pełnił funkcję przewodniczącego krajowej rady studenckiej ZMW, a następnie sekretarzem zarządu głównego (do lutego 1973). Po zmianie nazwy ZMW zasiadał w kierownictwie Związku Socjalistycznej Młodzieży Wiejskiej (w tym w latach 1975–1976 jako przewodniczący). W latach 1976–1980 pełnił funkcję wiceprzewodniczącego Zarządu Głównego Socjalistycznego Związku Studentów Polskich. W latach 1975–1980 był wiceprzewodniczącym Rady Głównej Federacji Socjalistycznych Związków Młodzieży Polskiej.
W latach 1973–1977 był prezesem Polskiego Związku Szachowego.
Od 1976 do 1985 przez dwie kolejne kadencje sprawował mandat posła na Sejm PRL VII i VIII kadencji z okręgu Włocławek. Po odejściu ze stanowiska w SZSP przeszedł do pracy w aparacie partyjnym. Był członkiem Sekretariatu KC PZPR (1980–1981) oraz kierownikiem Wydziału Społeczno-Zawodowego KC PZPR (1981–1986). Był także członkiem rady redakcyjnej organu teoretycznego i politycznego KC PZPR „Nowe Drogi”.
W 1989 został ponownie posłem na Sejm kontraktowy w okręgu łomżyńskim, uzyskał w drugiej turze jeden z dodatkowych mandatów rozdzielonych po porażce kandydatów z krajowej listy wyborczej. Pod rozwiązaniu PZPR został członkiem Parlamentarnego Klubu Lewicy Demokratycznej. Pracował w Komisji Administracji i Spraw Wewnętrznych, Komisji Polityki Społecznej, a także w komisjach nadzwyczajnych. Od stycznia 1990 zasiadał w radzie naczelnej Socjaldemokracji Rzeczypospolitej Polskiej.
W 1991 nie ubiegał się o poselską reelekcję, wycofując się z działalności politycznej. Objął funkcję wiceprzewodniczącego Stowarzyszenia „Pokolenia” – organizacji założonej przez Jerzego Szmajdzińskiego, grupującej głównie byłych działaczy PZPR i jej przybudówek.

</doc>
<doc id="1586363" url="https://pl.wikipedia.org/wiki?curid=1586363" title="Æon Spoke">
Æon Spoke

Æon Spoke – progresywno-rockowy zespół z Los Angeles. Został stworzony przez członków grupy Cynic i Death: gitarzystę Paula Masvidala i perkusistę Seana Reinerta, gdy ci przenieśli się do Los Angeles.
W 2005 utwór "Emmanuel" pojawił się w filmie "What the Bleep Do We Know!?". Jedna z ich piosenek, "Damaged", pojawiła się w telewizyjnej serii "Tajemnice Smallville".

</doc>
<doc id="1586366" url="https://pl.wikipedia.org/wiki?curid=1586366" title="Jerzy Gajda">
Jerzy Gajda

Jerzy Gajda (ur. 1 stycznia 1946 w Mójczy, zm. 30 grudnia 2019 w Krakowie) – polski ekonomista i polityk, poseł na Sejm X kadencji.
Życiorys.
Syn Stanisława i Weroniki. W 1969 ukończył studia na Akademii Ekonomicznej w Krakowie, uzyskując tytuł zawodowy magistra ekonomii. W tym samym roku został kierownikiem Studenckiej Spółdzielni „Żaczek” w Krakowie, następnie w 1973 został zastępcą prezesa Spółdzielni „Chałupnik”. Od 1974 zatrudniony jako główny specjalista w Kombinacie Opakowań Blaszanych „Opakomet” w Krakowie, od 1975 był zastępcą dyrektora ds. pracowniczych i ekonomiki w Przedsiębiorstwie Budownictwa Przemysłowego „Budostal-2”. W 1982 objął stanowisko dyrektora Przedsiębiorstwa Budownictwa Specjalistycznego Budostal w Krakowie.
W 1971 wstąpił do Polskiej Zjednoczonej Partii Robotniczej. Z jej ramienia w 1989 uzyskał mandat posła na Sejm kontraktowy z okręgu śródmiejskiego. Zasiadał w czterech komisjach stałych, na koniec kadencji należał do Parlamentarnego Klubu Lewicy Demokratycznej.

</doc>
<doc id="1586367" url="https://pl.wikipedia.org/wiki?curid=1586367" title="Alfredo Elli">
Alfredo Elli

Alfredo Elli (ur. ?, zm. 30 września 1975) - argentyński piłkarz, pomocnik.
Jako gracz klubu Boca Juniors wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Elli nie zagrał jednak w żadnym meczu.
Razem z Boca Juniors pięciokrotnie zdobył mistrzostwo Argentyny - w 1920, 1923, 1924 i 1926.

</doc>
<doc id="1586370" url="https://pl.wikipedia.org/wiki?curid=1586370" title="Puelcze">
Puelcze

Puelcze ("Puelche", "Guennakin") – wymarłe plemiona Indian zamieszkujących do XIX w. terytoria pampy w okolicach rzek Negro i Colorado (Argentyna).
Prowadzili koczowniczy tryb życia, żywiąc się głównie mięsem upolowanych gwanako andyjskich i nandu.

</doc>
<doc id="1586373" url="https://pl.wikipedia.org/wiki?curid=1586373" title="Taironi">
Taironi

Taironi – lud indiański zamieszkujący masyw Sierra Nevada de Santa Marta (północno-wschodnia Kolumbia), twórca późno-prahistorycznej kultury zwanej współcześnie kulturą Tairona.
Kultura Tairona rozwijała się między 900 a 1600 n.e., a szczyt cywilizacyjnego rozkwitu osiągnęła około 1000 n.e. (ośrodek w Buritaca). Jednym z największych jej stanowisk jest Pueblito, gdzie odkryto około 3000 domostw i innych budowli. Taironi byli twórcami m.in. systemów irygacyjnych oraz mieszkalnych platform-tarasów formowanych w zboczach górskich – większość stanowisk kultury Tairona to wioski z centralnie usytuowanym kopcem platformowym. Wyrabiali jednobarwne naczynia ceramiczne oraz liczne ozdoby ze złota, miedzi i tumbaga, czyli stopu obu tych metali. Zasłynęli z wyrobów złotniczych o wyjątkowej wartości artystycznej (nazwa Taironi oznacza „złotnicy”), szczególnie z masek z przedstawieniami człowieka-nietoperza, motywu bardzo charakterystycznego dla sztuki Taironów. Podobnie jak u innych ludów zaliczanych do grupy Chibcha, ptak w locie symbolizował u nich władzę i moc.
Taironi ulegli wyniszczeniu w okresie kolonizacji hiszpańskiej, po ponad stuletnim oporze.

</doc>
<doc id="1586375" url="https://pl.wikipedia.org/wiki?curid=1586375" title="Kazimierz Bobowski (historyk)">
Kazimierz Bobowski (historyk)

Kazimierz Bobowski (ur. 29 marca 1939 w Howiłowie Wielkim) – polski historyk, specjalizujący się w historii prawa i administracji, historii średniowiecznej, integracji europejskiej, naukach pomocniczych historii, średniowieczu Śląska.
Życiorys.
Jest absolwentem (1962) Instytutu Historycznego Uniwersytetu Wrocławskiego pracował tam w latach 1962-2000. W 1968 obronił pracę doktorską "Formularz uroczystych buli papieskich z lat 1143-1154" napisaną pod kierunkiem Karola Maleczyńskiego. W 1985 otrzymał stopień doktora habilitowanego na podstawie pracy "Dokumenty i kancelarie książęce na Pomorzu Zachodnim do końca XIII w. (Na tle praktyki kancelaryjnej wszystkich świeckich i kościelnych ośrodków zarządzania i kultury)". Stopień profesora uzyskał w 1992. Wykładał również na Wydziale Administracyjno-Prawnym Akademii Polonijnej w Częstochowie, gdzie pełnił funkcję dziekana oraz kierownika Katedry Historii Prawa i Administracji. Obecnie wykłada na trzech uczelniach: Instytucie Turystyki i Rekreacji Państwowej Wyższej Szkoły Techniczno-Ekonomicznej im. ks. Bronisława Markiewicza w Jarosławiu, Wydziale Pedagogiki Wyższej Szkoły Menedżerskiej w Legnicy oraz na Uniwersytecie Zielonogórskim w Instytucie Historii, gdzie jest kierownikiem Zakładu Nauk Pomocniczych. Prowadzi badania związane z naukami pomocniczymi historii ze szczególnym uwzględnieniem dyplomatyki i paleografii, dziejami zakonu cystersów w średniowieczu, historii Pomorza Zachodniego i Rugii. Jest członkiem Oberlausitzische Gesellschaft w Görlitz, Polskiego Towarzystwa Historycznego oraz członkiem Komisji Nauk Pomocniczych Historii i Edytorstwa przy Komitecie Nauk Historycznych PAN.

</doc>
<doc id="1586376" url="https://pl.wikipedia.org/wiki?curid=1586376" title="Wady rozwojowe">
Wady rozwojowe



</doc>
<doc id="1586378" url="https://pl.wikipedia.org/wiki?curid=1586378" title="Krwawy księżyc">
Krwawy księżyc



</doc>
<doc id="1586380" url="https://pl.wikipedia.org/wiki?curid=1586380" title="Tique">
Tique

Tique - zbiorowisko roślinne, stanowiące rodzaj lasów waldiwijskich.
Las wilgotny (roczny opad 2000-4000 mm), bogaty w różne gatunki, ze znacznym udziałem roślin zimozielonych. Cechuje się znaczną bujnością. Występują w nim liczne liany i epifity, a także szereg reliktów trzeciorzędowych. Z uwagi na charakter, zbliżony do lasów strefy międzyzwrotnikowej, uważa się, że zbiorowisko to ma charakter reliktowy - wytworzyło się w cieplejszych warunkach klimatycznych i niewiele zmienione przetrwało do chwili obecnej.

</doc>
<doc id="1586384" url="https://pl.wikipedia.org/wiki?curid=1586384" title="Zmiany wsteczne">
Zmiany wsteczne

Zmiany wsteczne () – w patomorfologii jedna z głównych grup klasyfikacyjnych zmian patologicznych, obok wad rozwojowych, zmian postępowych, zaburzeń krążenia, zapaleń i nowotworów.
Wśród zmian wstecznych wyróżnia się:

</doc>
<doc id="1586386" url="https://pl.wikipedia.org/wiki?curid=1586386" title="Tukano">
Tukano

Tukano – grupa Indian, współcześnie bardzo nieliczna (około 2 tys. osób), żyjąca w regionie Vapués, na pograniczu Kolumbii i Brazylii. Mówią językiem tukano.

</doc>
<doc id="1586390" url="https://pl.wikipedia.org/wiki?curid=1586390" title="César Cruchaga">
César Cruchaga

César Cruchaga (ur. 26 stycznia 1974) – hiszpański piłkarz grający na pozycji obrońcy w Osasunie Pampeluna.
Kariera klubowa.
Cesar od początku swojej kariery piłkarskiej jest związany z klubem CA Osasuna gdzie przeszedł wszystkie szczeble w klubowej hierarchii. W latach 1992-1996 występował w rezerwach Osasuny a następnie na rok został wypożyczony do trzecioligowego zespołu CF Gavà. Debiut w pierwszym zespole Osasuny miał miejsce 14 września 1997 roku w meczu przeciwko zespołowi Albacete Balompié, zremisowanym 0:0 (Osasuna wówczas występowała w II lidze hiszpańskiej).
Cesar był ważnym ogniwem zespołu Osasuny który w sezonie 2006-2007, doszedł do półfinału Pucharu UEFA, gdzie zespół z Pampeluny przegrał z zespołem Sevilli FC.

</doc>
<doc id="1586392" url="https://pl.wikipedia.org/wiki?curid=1586392" title="Prometeusz w okowach">
Prometeusz w okowach

Prometeusz w okowach, także Prometeusz skowany (gr. "Promētheús Desmṓtēs") – tragedia Ajschylosa, jedyna zachowana część trylogii opowiadającej mit o Prometeuszu.
"Prometeusz w okowach" stanowi środkową część trylogii, w skład której wchodziły również niezachowane do dzisiejszych czasów tragedie "Prometeusz niosący ogień" i "Prometeusz wyzwolony". Powstanie utworu datuje się na ostatni okres twórczości Ajschylosa.
Treść utworu.
Akcja tragedii rozgrywa się w momencie przykucia Prometeusza do skał Kaukazu. Prometeusz ze spokojem i dumą przyjmuje karę, jaka spotkała go za obdarowanie ludzi wykradzionym z Olimpu ogniem. Tytanowi towarzyszy chór Okeanid, którym opowiada on historię swojego czynu. Prometeusz wygłasza wówczas uwagę o przeznaczeniu, przed którym nie można uciec. Nawet Zeus, zdaniem Prometeusza, nie jest wszechmocny i musi ulec losowi.
W trzecim epejsodionie na scenie pojawia się zamieniona przez Zeusa w krowę Io. Spotkanie tych dwu ukaranych przez Zeusa postaci jest jednocześnie zapowiedzią niezachowanego "Prometeusza wyzwolonego", w którym Prometeusza uwolnił potomek Io, Herakles.
W finałowej scenie utworu Prometeusz zapowiada upadek Zeusa. Jedynie Prometeusz zna tajemnicę, która może uchronić go przed utratą władzy. Nie chce jednak jej wyjawić, pomimo gróźb ze strony Hermesa.

</doc>
<doc id="1586393" url="https://pl.wikipedia.org/wiki?curid=1586393" title="Waldiwijskie lasy">
Waldiwijskie lasy



</doc>
<doc id="1586394" url="https://pl.wikipedia.org/wiki?curid=1586394" title="KEK Habsheim">
KEK Habsheim

Kampfeinsitzerkommando Habsheim – KEK H – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w bazie w Habsheim w departamencie Haut-Rhin w Alzacji, w połowie 1915 w jednym z pierwszych etapów reorganizacji lotnictwa. Składała się z kilku jednomiejscowych uzbrojonych samolotów przydzielonych bezpośrednio do dowództwa "Armee Abteilung „B”". 28 września 1916 roku w kolejnym etapie reorganizacji lotnictwa niemieckiego na bazie tej jednostki utworzono eskadrę myśliwską Jasta 15.
W KEK H służyli między innymi: Ernst Udet.
Głównymi samolotami używanymi przez pilotów KEK Habsheim były Pfalz E.IV, Fokker E.III, Fokker D.III.

</doc>
<doc id="1586396" url="https://pl.wikipedia.org/wiki?curid=1586396" title="Nowe Zagłębie">
Nowe Zagłębie

Nowe Zagłębie – magazyn społeczno-kulturalny, dwumiesięcznik prezentujący tematykę nawiązującą do zagłębiowskiej tożsamości oraz komentarze do aktualnych problemów regionu. Czasopismo zamieszcza również recenzje wydarzeń kulturalnych, które czytelnik znajdzie w magazynie "Zagłębiarka". Numer sygnalny (tzw. zerowy) ukazał w grudniu 2008 roku.
Misja czasopisma: Twórcy za priorytet stawiają sobie przedstawienie w każdym numerze problemów różnych zakątków Zagłębia, a nie tylko największych jego miast – od Sosnowca i Jaworzna w południowej części regionu, przez powiaty będziński i zawierciański w części centralnej, aż po powiaty olkuski i myszkowski na północy. Długofalowym celem czasopisma jest integracja środowisk twórczych, intelektualnych, oświatowych, samorządowych, liderów społeczności lokalnych i organizacji pozarządowych. W ten sposób redaktor naczelny w artykule wstępnym przedstawiał zadania, jakie przed sobą postawił zespół skupiony wokół pisma: „Misją naszego czasopisma jest prezentacja twórczości i dorobku kulturalnego oraz integracja opiniotwórczych środowisk, liderów społeczności lokalnych czy organizacji pozarządowych oraz kształtowanie poczucia tożsamości i identyfikacji regionalnej wśród wszystkich mieszkańców szeroko rozumianego Zagłębia Dąbrowskiego, do których też adresujemy nasze czasopismo [...]. Zagłębiowski regionalizm ma wiele korzeni, dlatego nie jest hermetyczny. Nie jest wrogi sąsiadom, ale przyjazny tym, którzy są Zagłębiakami z urodzenia, lecz i wyboru”.
Data założenia: grudzień 2008.

</doc>
<doc id="1586401" url="https://pl.wikipedia.org/wiki?curid=1586401" title="Lasy waldiwijskie">
Lasy waldiwijskie

Lasy waldiwijskie – lasy występujące w strefie umiarkowanej ciepłej, na zachód od Andów (na obszarze Chile). Typ wilgotnych lasów strefy umiarkowanej.
Wytworzyły się w klimacie oceanicznym, silnie wilgotnym (roczny opad powyżej 2000 mm, niewielka amplituda temperatury, częste mgły). Cechują się znacznym bogactwem gatunków.
Główne rodzaje lasów waldiwijskich to tique i allerce. Nazwa pochodzi od miejscowości Valdivia w środkowym Chile.

</doc>
<doc id="1586405" url="https://pl.wikipedia.org/wiki?curid=1586405" title="Jurij Martyszczuk">
Jurij Martyszczuk

Jurij Wasylowycz Martyszczuk, ukr. Юрій Васильович Мартищук (ur. 22 kwietnia 1986 w Kołomyi, w obwodzie iwanofrankowskim) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek Szkoły Sportowej nr 21 w Iwano-Frankiwsku. W 2003 został piłkarzem Spartaka Iwano-Frankiwsk, ale rozpoczął karierę piłkarską w farm-klubie Łukor Kałusz, który później zmienił nazwę na Prykarpattia Kałusz. W 2005 Spartak przez kłopoty finansowe był zmuszony sprzedać utalentowanego bramkarza. W latach 2005-2008 był podstawowym bramkarzem Karpat Lwów, ale później przez niepewną grę został przeniesiony do drugiej drużyny Karpat. W czerwcu 2010 podpisał 4-letni kontrakt z Zorią Ługańsk. 10 sierpnia 2012 za obopólną zgodą kontrakt został anulowany, a już 13 sierpnia 2012 podpisał nowy kontrakt z Czornomorcem Odessa. 1 lipca 2015 opuścił odeski klub.
Kariera reprezentacyjna.
W latach 2004-2007 występował w juniorskiej i młodzieżowej reprezentacjach Ukrainy.

</doc>
<doc id="1586406" url="https://pl.wikipedia.org/wiki?curid=1586406" title="Puchar Narodów Oceanii w Piłce Ręcznej Mężczyzn 2006">
Puchar Narodów Oceanii w Piłce Ręcznej Mężczyzn 2006

Puchar Narodów Oceanii w piłce ręcznej mężczyzn 2006 znany również pod nazwą 2006 Handball Pacific Cup – odbył się w dniach 25 – 27 maja 2006 w Sydney w Australii. Wszystkie mecze rozgrywane były w hali Sydney Olympic Park Sports Centre. Do turnieju przystąpiły cztery reprezentacje narodowe – Australia, Nowa Kaledonia, Nowa Zelandia oraz Wyspy Cooka.

</doc>
<doc id="1586411" url="https://pl.wikipedia.org/wiki?curid=1586411" title="Kompozycja strefowa">
Kompozycja strefowa



</doc>
<doc id="1586419" url="https://pl.wikipedia.org/wiki?curid=1586419" title="Emily Scott">
Emily Scott

Emily Scott (ur. 1984 w Canberze) – australijska fotomodelka.
Jest oficjalną twarzą marki Lipton Ice Tea.

</doc>
<doc id="1586422" url="https://pl.wikipedia.org/wiki?curid=1586422" title="Aragua FC">
Aragua FC

Aragua Fútbol Club - wenezuelski klub piłkarski z siedzibą w mieście Maracay, stolicy stanu Aragua.
Historia.
Założony w 2002 roku klub "Aragua" zaraz po narodzinach przystąpił do rozgrywek drugiej ligi wenezuelskiej. Mistrzostwo drugiej ligi w 2005 roku dało zespołowi "Aragua" awans do pierwszej ligi. W 2007 roku klub odniósł swój największy sukces zdobywając Puchar Wenezueli. Rok później "Aragua" zadebiutował w pucharach południowoamerykańskich, biorąc udział w Copa Sudamericana 2008. Drużyna z Wenezueli trafiła na meksykański klub Chivas Guadalajara i odpadła po wyrównanym boju - porażka 1:2 u siebie i remis 1:1 na wyjeździe.

</doc>
<doc id="1586424" url="https://pl.wikipedia.org/wiki?curid=1586424" title="Państwowa Wyższa Szkoła Zawodowa im. ks. Bronisława Markiewicza w Jarosławiu">
Państwowa Wyższa Szkoła Zawodowa im. ks. Bronisława Markiewicza w Jarosławiu



</doc>
<doc id="1586426" url="https://pl.wikipedia.org/wiki?curid=1586426" title="Tomáš Rolinek">
Tomáš Rolinek

Tomáš Rolinek (ur. 17 lutego 1980 w Zdziar nad Sazawą) – czeski hokeista, reprezentant Czech, olimpijczyk.
Kariera.
Wychowanek klubu HC Zdar nad Sazavou. Wieloletni zawodnik HC Pardubice. Od 2008 roku gracz Mietałłurga Magnitogorsk (był kapitanem drużyny). W maju 2010 roku przedłużył kontrakt z klubem o trzy lata, jednak po dwóch latach opuścił go. Od kwietnia do grudnia 2012 roku zawodnik Saławatu Jułajew Ufa. Od stycznia do czerwca 2013 ponownie zawodnik HC Pardubice. Od lipca 2013 zawodnik Sparty Praga. Pod koniec kwietnia 2014 przedłużył kontrakt z klubem o rok. W kwietniu 2015 odszedł z klubu. Od maja 2015 ponownie w HC Pardubice. Zwolniony w październiku 2019. W listopadzie 2019 trafił do HC Vrchlabí, a w styczniu 2020 ponownie do Pardubic. W listopadzie 2020 ogłosił zakończenie kariery z uwagi na kontuzję.
Uczestniczył w turniejach mistrzostw świata w 2006, 2007, 2008, 2009, 2010, 2011, 2014 oraz zimowych igrzysk olimpijskich 2010. W tym czasie był kapitanem reprezentacji.

</doc>
<doc id="1586427" url="https://pl.wikipedia.org/wiki?curid=1586427" title="Tomas Rolinek">
Tomas Rolinek



</doc>
<doc id="1586442" url="https://pl.wikipedia.org/wiki?curid=1586442" title="John Patrick Shanley">
John Patrick Shanley

John Patrick Shanley (ur. 3 października 1950 w Nowym Jorku) – amerykański dramaturg, scenarzysta i reżyser filmowy. Zdobywca Oscara.
Urodził się na Bronksie, studiował na Uniwersytecie Nowojorskim. Jako dramatopisarz debiutował na początku lat 80., w połowie tej dekady zaczął pisać na potrzeby filmu. Jeden z jego pierwszych scenariuszy, do filmu "Wpływ księżyca" z Cher, został w 1988 uhonorowany Oscarem. W 1990 nakręcił swój pierwszy film jako reżyser – "Joe kontra wulkan" komedię romantyczną z Meg Ryan i Tomem Hanksem. Inne stworzone przez niego scenariusze to m.in. "Alive" czy "Kongo".
W 2008 zrealizował psychologiczny dramat "Wątpliwość" na podstawie własnej sztuki teatralnej, tekstu nagrodzonego Nagrodą Tony oraz Pulitzerem. Rozgrywający się w latach 60. obraz o molestowaniu dzieci przez duchownych zdobył kilka nominacji do Oscarów, w tym za scenariusz adaptowany.

</doc>
<doc id="1586446" url="https://pl.wikipedia.org/wiki?curid=1586446" title="102 Dywizja Piechoty (III Rzesza)">
102 Dywizja Piechoty (III Rzesza)

102 Dywizja Piechoty – niemiecka dywizja z czasów II wojny światowej, sformowana na mocy rozkazu z 15 grudnia 1940 roku, w 12. fali mobilizacyjnej na poligonie Groß Born w II Okręgu Wojskowym.
Struktura organizacyjna.
232., 233. i 235. pułk piechoty, 104. pułk artylerii, 102. batalion pionierów, 102. oddział rozpoznawczy, 102. oddział przeciwpancerny, 102. oddział łączności, 102. polowy batalion zapasowy;
84., 232. i 233. pułk piechoty, 104. pułk artylerii, 102. oddział rozpoznawczy, 102. oddział przeciwpancerny, 102. oddział łączności, 102. polowy batalion zapasowy; 
84. i 232. pułk grenadierów, 216. grupa dywizyjna, 102. pułk artylerii (I., III., IV. I II./216. pułk artylerii), 102. batalion pionierów, 102. dywizyjny batalion fizylierów, 102. oddział przeciwpancerny, 102. oddział łączności, 102. polowy batalion zapasowy.

</doc>
<doc id="1586449" url="https://pl.wikipedia.org/wiki?curid=1586449" title="KEK Jametz">
KEK Jametz

Kampfeinsitzerkommando Jametz – KEK J – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w bazie w Jametz w departamencie Moza w Lotaryngii, w połowie 1915 w jednym z pierwszych etapów reorganizacji lotnictwa. Składała się z kilku jednomiejscowych uzbrojonych samolotów przydzielonych bezpośrednio do dowództwa "Armee Abteilung „C”". Jednostka brała udział w walkach pod Verdun. 28 września 1916 roku w kolejnym etapie reorganizacji lotnictwa niemieckiego na bazie tej jednostki oraz KEK Sivry utworzono eskadrę myśliwską Jagdstaffel 6.
W KEK J służyli między innymi: Ernst von Althaus, Stefan Kirmaier, Bruno Loerzer i jego brat Fritz Loerzer.
Głównymi samolotami używanymi przez pilotów KEK Jametz były Fokker E.III, Fokker D.III.

</doc>
<doc id="1586450" url="https://pl.wikipedia.org/wiki?curid=1586450" title="CTR">
CTR



</doc>
<doc id="1586453" url="https://pl.wikipedia.org/wiki?curid=1586453" title="Pogoń Prabuty">
Pogoń Prabuty



</doc>
<doc id="1586454" url="https://pl.wikipedia.org/wiki?curid=1586454" title="Wałentyn Moskwin">
Wałentyn Moskwin

Wałentyn Arturowycz Moskwin, ukr. Валентин Артурович Москвін, ros. Валентин Артурович Москвин, "Walentin Arturowicz Moskwin" (ur. 4 maja 1968 w Iwano-Frankiwsku, Ukraińska SRR) – ukraiński piłkarz, grający na pozycji napastnika, reprezentant Ukrainy, trener piłkarski.
Kariera piłkarska.
Kariera klubowa.
W 1985 rozpoczął karierę piłkarską w Prykarpattia Iwano-Frankiwsk. W 1988 był zaproszony do Dnipra Dniepropietrowsk. Zostawił ślad w historii Dnipra jako piłkarz, który strzelił ostatniego gola w Mistrzostwach ZSRR. W sezonie 1993/1994 występował w izraelskim klubie Hapoel Kefar Sawa, po którym wrócił do Dnipra Dniepropietrowsk. Kiedy nastąpił kurs omłodzenia składu w 1996 był zmuszony przejść do Krywbasa Krzywy Róg, w którym w 1997 zakończył karierę piłkarską w wieku 29 lat. W Mistrzostwach ZSRR rozegrał 25 meczów, strzelił 2 gola, w Mistrzostwach Ukrainy rozegrał 114 meczów, strzelił 14 goli.
Kariera reprezentacyjna.
W 1986 w składzie juniorskiej reprezentacji ZSRR został zwycięzcą Memoriału Granatkina.
28 października 1992 zadebiutował w reprezentacji Ukrainy w spotkaniu towarzyskim z Białorusią zremisowanym 1:1. To był jego jedyny mecz reprezentacyjny.
Kariera trenerska.
Po zakończeniu kariery zawodniczej rozpoczął pracę trenerską. Był na stanowisku wicedyrektora Szkoły Piłkarskiej „Spartak Iwano-Frankiwsk”, pracował w klubach Prykarpattia Iwano-Frankiwsk i Fakeł Iwano-Frankiwsk. Trenuje dzieci rocznika 1991 w SDJuSSzOR „Prykarpattia Iwano-Frankiwsk”.

</doc>
<doc id="1586455" url="https://pl.wikipedia.org/wiki?curid=1586455" title="Kraksa (opowiadanie)">
Kraksa (opowiadanie)

Kraksa () – opowiadanie szwajcarskiego pisarza Friedricha Dürrenmatta, napisane w latach 1955–1956.
Fabuła.
Punktem wyjściowym jest usterka samochodowa przedstawiciela tekstylnego Alfreda Trapsa. Na miejscu zdarzenia, nieopodal wioski, nie ma żadnego wolnego pokoju, więc spędza on noc w domu emerytowanego sędziego, Wuchta. Zaproszenie na obiad, w którym uczestniczą także prokurator w stanie spoczynku Zorn, obrońca Kummer i kat Pilet, wiąże się z pewną wyrafinowaną grą. Starcy odgrywają każdego wieczora ich własne zawody, a Traps zgadzając się na uczestnictwo, musi objąć rolę oskarżonego. Rozmowa przy stole ukazuje typową karierę biznesmena, który potrafi sięgnąć po odpowiednie środki, potrzebne do odniesienia sukcesu. Początkowo jeszcze dumny ze swojego życia, protagonista stopniowo uświadamia sobie, że jego zachowanie wykracza poza etyczne normy społeczne.
Wiedząc o romansie Trapsa z żoną szefa, oraz o śmierci jego przełożonego, prokurator Zorn oskarża biznesmena o morderstwo. W stanie upojenia Traps nie widzi już siebie jako osoby wykorzystującej sprzyjające okoliczności, ale jako aktywnego sprawcę. Odrzuca on nawet argumentacje obrońcy, przyznaje się do winy i prosi sędziego Wuchta o wyrok. Gdy wieczór dobiega końca, Traps zostaje skazany na karę śmierci i odprowadzony przez kata Pileta do swojego pokoju na spoczynek. Trapiony wyrzutami sumienia, popełnia samobójstwo wieszając się z samego rana.
Znaczenie.
Utwór został odznaczony nagrodą za słuchowisko ("Hörspielpreis der Kriegsblinden") w 1956 roku i nagrodą literacką "Tribune de Lausanne" w roku 1958.
"Kraksa" jest w dalszym ciągu popularnym opowiadaniem. W szczególności aspekty winy i kary, jak i różne ich oceny i zestawienia, tworzą z książki wciąż aktualne dzieło literatury światowej.

</doc>
<doc id="1586456" url="https://pl.wikipedia.org/wiki?curid=1586456" title="Puchar Narodów Oceanii w Piłce Ręcznej Mężczyzn 2004">
Puchar Narodów Oceanii w Piłce Ręcznej Mężczyzn 2004

Puchar Narodów Oceanii w piłce ręcznej mężczyzn 2004 znany również pod nazwą 2004 Handball Pacific Cup – premierowy turniej Pucharu Narodów Oceanii. Odbył się w dniach 10 – 13 czerwca 2004 w Sydney w Australii. Wszystkie mecze rozgrywane były w hali Sydney Olympic Park Sports Centre. Do turnieju przystąpiło pięć reprezentacji narodowych – Australia, Nowa Kaledonia, Nowa Zelandia, Polinezja Francuska oraz Wyspy Cooka.
Tabele i wyniki.
Faza finałowa.
Finał.
Zwycięzca Pucharu Narodów Oceanii 2004
Australia PIERWSZY TYTUŁ

</doc>
<doc id="1586457" url="https://pl.wikipedia.org/wiki?curid=1586457" title="2004 Handball Pacific Cup">
2004 Handball Pacific Cup



</doc>
<doc id="1586460" url="https://pl.wikipedia.org/wiki?curid=1586460" title="2006 Handball Pacific Cup">
2006 Handball Pacific Cup



</doc>
<doc id="1586464" url="https://pl.wikipedia.org/wiki?curid=1586464" title="2008 Handball Pacific Cup">
2008 Handball Pacific Cup



</doc>
<doc id="1586466" url="https://pl.wikipedia.org/wiki?curid=1586466" title="Wujadin Stanojkowiḱ">
Wujadin Stanojkowiḱ

Wujadin Stanojkowiḱ (cyryl. Вујадин Станојковиќ; ur. 10 września 1963 w Kumanowie) – macedoński piłkarz grający na pozycji obrońcy.
Kariera klubowa.
Stanojkowiḱ urodził się w Kumanowie, a w tamtejszym klubie FK Kumanowo rozpoczął karierę piłkarską. W 1985 roku występował w pierwszym zespole, a na początku 1986 odszedł do czołowego klubu z Macedonii, Wardaru Skopje. Tam stał się podstawowym zawodnikiem, a w sezonie 1987/1988 osiągnął największy sukces w historii klubu, gdy przyczynił się do wywalczenia przez Wardar mistrzostwa Jugosławii. W drużynie ze Skopja grał do lata 1989 i rozegrał dla niej 96 meczów oraz zdobył 7 goli.
Latem 1989 roku Stanojkowiḱ przeszedł do stołecznego Partizana Belgrad, ówczesnego zdobywcy Pucharu Jugosławii. Tam, podobnie jak w Wardarze, grał w podstawowym składzie, a swój jedyny sukces osiągnął w sezonie 1992/1993, gdy został drugi raz w karierze mistrzem kraju. W Partizanie grał przez cztery sezony, a jego dorobek to 110 meczów i 9 goli.
W 1993 roku Stanojkowiḱ trafił do Szwecji i został zawodnikiem grającego w pierwszej lidze Degerfors IF. Tam grał do 1996 roku, a na początku 1997 zmienił barwy klubowe i został zawodnikiem Trelleborgs FF. Przez kolejne dwa lata grał w Allsvenskan, a w 1998 roku zakończył piłkarską karierę.
Kariera reprezentacyjna.
W reprezentacji Jugosławii Stanojkowiḱ zadebiutował 31 marca 1988 roku w zremisowanym 1:1 towarzyskim meczu z Włochami. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam zagrał we dwóch spotkaniach grupowych: wygranych 1:0 z Kolumbią i 4:1 ze Zjednoczonymi Emiratami Arabskimi. Do 1992 roku rozegrał w kadrze Jugosławii 21 meczów i zdobył jednego gola. W latach 1994-1995 Stanojkowiḱ rozegrał 7 meczów w reprezentacji Macedonii.
Po zakończeniu kariery.
Po zakończeniu kariery Stanojkowiḱ pełnił funkcję dyrektora w klubie FK Makedonija Ǵorcze Petrow. W 2004 roku został trenerem Wardaru Skopje, a w 2006 roku został asystentem selekcjonera Srečko Kataneca w reprezentacji Macedonii.

</doc>
<doc id="1586469" url="https://pl.wikipedia.org/wiki?curid=1586469" title="Masato Katō">
Masato Katō

 – japoński projektant gier wideo i scenarzysta. 
Na początku swojej kariery pracował dla Tecmo, zajmując się seriami "Captain Tsubasa" oraz "Ninja Gaiden". Następnie pracował dla firmy Gainax, po czym zaczął pracować dla Square. Jest najbardziej znany za napisanie scenariusza do gry "Chrono Trigger" (na podstawie szkicu historii napisanego przez Yūji Hori'i).
Aktualnie nie pracuje już dla Square i jest samo-zatrudnionym scenarzystą.

</doc>
<doc id="1586470" url="https://pl.wikipedia.org/wiki?curid=1586470" title="Jasmine Richards">
Jasmine Richards

Jasmine Richards (ur. 28 czerwca 1990 w Scarborough, Kanada) – kanadyjska aktorka i piosenkarka. Znana z roli Peggy w Camp Rock.

</doc>
<doc id="1586473" url="https://pl.wikipedia.org/wiki?curid=1586473" title="14 Pułk Armat Polowych (austro-węgierski)">
14 Pułk Armat Polowych (austro-węgierski)

Pułk Armat Polowych Nr 14 (FKR. 14) – pułk artylerii polowej cesarskiej i królewskiej Armii.
Historia pułku.
1 maja 1885 roku na bazie 3. Pułku Artylerii Polowej został utworzony 9. Ciężki Dywizjon (). Dywizjon stacjonował w Bratysławie (, węg. "Pozsony") na terytorium 5 Korpusu i wchodził w skład 5 Brygady Artylerii. Na stanowisko komendanta dywizjonu wyznaczony został major Heinrich Heger.
Z dniem 1 stycznia 1894 roku 9. Dywizjon () został rozwinięty w 14. Pułk Artylerii Dywizyjnej ().
Swoje święto pułk obchodził 27 czerwca w rocznicę bitwy pod Trutnovem stoczonej w 1866 roku.
W 1914 roku pułk stacjonował w Bratysławie i wchodził w skład 5 Brygady Artylerii Polowej, ale pod względem taktycznym został podporządkowany komendantowi 14 Dywizji Piechoty.

</doc>
<doc id="1586474" url="https://pl.wikipedia.org/wiki?curid=1586474" title="Albin Lermusiaux">
Albin Lermusiaux

Albin Georges Lermusiaux (ur. 9 sierpnia 1874 w Noisy-le-Sec, zm. 20 stycznia 1940 w Maisons-Laffitte) – francuski lekkoatleta, a także uczestnik konkurencji strzeleckich podczas igrzysk olimpijskich w 1896.
Igrzyska w Atenach w 1896.
6 kwietnia Lermusiaux wystartował biegu na 800 m, gdzie po wygraniu swojego biegu eliminacyjnego zrezygnował ze startu w finale, który odbył się 9 kwietnia. 7 kwietnia wystartował w biegu na 1500 m, w biegu tym długo prowadził, jednak na ostatnim zakręcie został wyprzedzony przez Australijczyka Flacka i Amerykanina Blake’a, zajmując z czasem 4:36.0 trzecie miejsce. 8 kwietnia wziął udział w konkursie strzelania z karabinu wojskowego, jednak jego wynik nie jest znany, na pewno nie znalazł się wśród 13 najlepszych zawodników. 10 kwietnia wystartował w biegu maratońskim, którego nie ukończył wycofując się po 32 kilometrach.

</doc>
<doc id="1586475" url="https://pl.wikipedia.org/wiki?curid=1586475" title="Psychologia pola walki">
Psychologia pola walki

Psychologia pola walki – dział psychologii zajmujący się badaniami zachowań ludzkich w specyficznych uwarunkowaniach pola walki.
Ogólna charakterystyka rozwoju psychologii wojskowej.
Psychologia jest młodą nauką, bo dopiero w 1879 roku Wilhelm Wundt powołał do życia pierwsze laboratorium psychologiczne na Uniwersytecie Lipskim. "Życiem duchowym" (lub ""nauką o duszy" "ττερι ψγχης"") zajmowano się od dawna, sięgając do dziedzin aktywności życiowej człowieka. Rozważania z tej dziedziny sięgają początków eksperymentowania przez H. Ebbinghausa, który w 1908 roku użył znamienitych słów: "Psychologia ma długą przeszłość, ale krótką historię".
Historia psychologii wojskowej sięga 1938 roku (Towarzystwo Wiedzy Wojskowej), kiedy ukazała się "Bibliografia psychologii wojskowej" J.Gąsiorowskiego, która zawiera ponad 6 tysięcy różnych prac z zakresu psychologii, które ukazały się do końca 1933 roku. Jedną z pierwszych z tej dziedziny jest opracowanie M. Campeano (rumuński lekarz wojskowy) wydane po francusku i tłumaczone na język rosyjski w 1902 roku (na niemiecki w 1904 roku). Treść niniejszego opracowania ma charakter "naiwnego" interpretowania zjawisk z zakresu tzw. psychologii wojska. Czołowy psycholog niemiecki M. Simoneit (początkowo Reichswehry, potem Wehrmachtu), autor "Wehrpsychologie", opisywał w sposób ogólny zachowania w oparciu o przeszłość związaną z niemieckimi wodzami: Blücherem, Yorckiem, Scharnhorstem i Gneisenauem. Przed I wojną światową rozwinięto badania na szerszą skalę. Zajmowali się nimi Rosjanie, Niemcy, Francuzi, Anglicy i inni. W 1915 roku przy batalionie samochodowym armii niemieckiej W. Moede i C. Piotrowski założyli laboratorium psychologiczne, które prowadziło badania kandydatów na kierowców. W krótkim czasie powstało ok. 15 takich laboratoriów, gdzie zbadano 24 tysiące kandydatów (20% z nich dopuszczono do funkcji). W oparciu o badania psychotechniki powstało dzieło H. Münsterberga "Grundzüge der Psychotechnik" o podstawach, zadaniach i metodach psychotechniki. Kiełkująca nauka była eksperymentowana w USA w zakresie doboru do armii amerykańskiej. W 1917 roku powołano komisje złożoną ze znanych psychologów, (m.in. M. R. Yurkes, G. M. Stratton, E. L. Thorndike, R. Dodge, R. S. Woodworth, H. M. Angel, L. M. Telman), którzy przeprowadzili testy w zakresie poziomu umysłowego rekrutów.
W ciągu 1918 roku przebadano 1726 tysięcy osób (w tym 41 tysięcy oficerów) i był to jeden z większych eksperymentów w armii amerykańskiej.
Badania prowadzili także Rosjanie. Psychologowie: Szumkow, Drużinin, Dmitrijewski, Leichtenbergski, Riezanow, Uchacz-Ochorowicz - to prekursorzy tej dziedziny w Armii Czerwonej.
Polska psychologia wojskowa.
Psychologia wojskowa sformułowała działy przedmiotowe by odpowiedzieć na pytanie: "co stanowi przedmiot i czym się zajmować powinna psychologia wojskowa?".
Strach i odwaga na polu walki.
Najgroźniejszym zjawiskiem na polu walki jest panika, która ma swoje źródło w indywidualnym strachu. Jego narastanie osiąga próg krytyczny, którego nagłość występowania przybiera tę postać. Panika jest tylko formą strachu, naturalnego zjawiska, które występuje zawsze w obliczu niebezpieczeństwa. Strach to silne uczucie o charakterze afektywnym, wywołującym zmiany wegetatywne (zmiany w układzie krążenia, pocenie się, drżenie) i psychiczne (zakłócenia sprawności intelektualnej, ograniczenie uwagi, wzmożona wyobraźnia, zanik woli). Strach może przybierać różną postać: od najłagodniejszej obawy i lęku do formy najostrzejszej - przerażenia. Obawa i lęk to przewidywania zdarzenia przykrego, natomiast przerażenie jest nagłym silnym bodźcem.
Panika.
W ludzkim zbiorowisku strach może przybrać groźną postać. Jest nią panika, nagły i nieoczekiwany wybuch silnego i szybko rozprzestrzeniającego się strachu, spowodowanego urojonym bądź wyolbrzymionym niebezpieczeństwem, powodującym gwałtowną ucieczkę, której towarzyszy przymglenie świadomości. Z powyższego opisu wynikają dane o cechach paniki-strachu:
Panika powstaje w określonych warunkach działań bojowych, szczególnie łatwo wówczas, gdy zaistnieje: zwarta zbiorowość ludzka, niepewność, nieznajomość sytuacji, poczucie zagrożenia, silne bodźce zmysłowe, zły stan moralny i psychofizyczny ludzi. W zbiorowisku ludzkim człowiek łatwo ulega sugestii, popędom i skłonnościom. Zbiorowisko zapewnia znaczną anonimowość. Pomniejszenie odpowiedzialności za czyny sprawia, że człowiek w grupie czuje się pewniej i zmniejsza samokontrolę. Zbiorowisko maskuje negatywne działania, wywołuje bezkarność. Zwartość grupy podczas panicznej ucieczki wywołuje zjawisko "upodobniania innych" do siebie i tym samym usprawiedliwianie zachowania. Rozprzestrzenianie się plotki-pogłoski wzmaga ograniczanie stopnia obiektywności.
Zjawisko stresu.
Definicja.
Pojęcie stres lub "napięcie" stosuje się często zamiennie. Termin ten pochodzi z fizyki, gdzie odnosi się do różnego rodzaju napięć, nacisków lub sił, które działają na system. Termin "stres" do nauki o zdrowiu wprowadził w 1926 roku psychiatra Hans Selye. 
Bardziej współczesna definicja stresu mówi, że: "„…stres jest niespecyficzną reakcją organizmu na wszelkie niedomagania”". Poczucie stresu to sprawa bardzo indywidualna.
Badania.
Badacze tacy, jak: J. Everly (1978 r.) i Mason (1971 r.) twierdzili, że "reakcje psychologiczne mogą zależeć od charakteru działającego bodźca, jak i indywidualnych właściwości organizmu". To oznacza, że reakcje stresowe obejmują szeroki zakres bodźców, które prowadzą do pobudzenia psychofizjologicznego. Bodziec wywołujący reakcje stresowe nazywa się stresorem i działa na jednostkę za pomocą procesu sensorycznego czy też metabolicznego (np. choroba), który jest również stresogenny. Często pierwszym objawem stresu jest zmęczenie umysłowe, fizyczne i emocjonalne. Stres manifestuje się także różnymi stanami pobudzenia i związanego z tym lęku. Ekstremalne jego formy w rzeczywistości powodują zwolnienie lub zahamowanie, a nawet całkowite zatrzymanie funkcji systemu organizmu dotkniętego stresem. Inni badacze tacy, jak: Kirtz i Moos (1974 r.) zakładają, że bodźce środowiskowe nie działają na jednostkę w sposób bezpośredni, gdyż człowiek reaguje na swoje otoczenie własną interpretacją bodźców zewnętrznych, które zależą od takich zmiennych, jak: 
Każda osoba inaczej reaguje na stres. Hans Selye mówi, że:
Zatem, to jak w danej chwili oceniamy sytuację, w dużej mierze zależy od tego, jak radzimy sobie z wysokim poziomem stresu. Zwykle w pierwszej chwili pojawienia się sytuacji stresowej identyfikujemy, jak to jest poważny problem, a następnie szukamy „drogi ewakuacji”. Każdy z nas ma swoją własną drogę ewakuacji np.: walka, ucieczka, spacer, słuchanie muzyki, chwilowa samotność, hobby, spotkanie z przyjaznymi sobie ludźmi oraz wytworzenie odpowiedniej motywacji. W każdym wypadku chwilowe odprężenie bardziej pozwala realnie spojrzeć na problem oraz wytworzoną sytuację. Bardzo ważnym czynnikiem łagodzącym wysoki poziom stresu jest optymizm, który można wytworzyć indywidualnie lub z pomocą innych. Nie tylko ostry chwilowy poziom stresu, ale także przedłużający się o słabym nasileniu może prowadzić do depresji, która podobnie jak inne nieleczone choroby degraduje osobowość w sensie psychicznym oraz fizycznym, powodując różne choroby z nowotworowymi włącznie. 
Stres pojawia się wtedy, gdy zostaje zachwiana równowaga między możliwościami a obciążeniem, gdy powstaje pustka oraz brak możliwości odnalezienia własnej drogi i celu. Stres jest związany z dążeniem do urzeczywistnienia naszych celów i ambicji życiowych, a zatem towarzyszy w zasadzie każdemu procesowi myślenia i działania jednostki. Drobne stresy uodporniają jednostkę, przygotowując ją do życia i adaptują do nowo wytworzonej sytuacji. Stres staje się problemem, dopiero gdy nie możemy go przezwyciężyć samodzielnie, gdzie mechanizm pierwotnie obronny staje się mechanizmem „zagłady”. Stres jest często określany mianem "„cichego zabójcy”", prowadzącego do groźnych chorób psychicznych i somatycznych. Walka z nadmiernie wysokim poziomem stresu w zasadzie polega na uruchomieniu wewnętrznych, mocno zróżnicowanych mechanizmów samokontroli. W obniżaniu wysokiego niekorzystnego poziomu stresu pomagają nam wspomniane wcześniej mechanizmy naszych zachowań, psychiatrzy i psycholodzy, ale najczęściej jednak musimy radzić sobie z nim samodzielnie. Stąd też ważnym zadaniem terapeuty jest uświadomienie pacjentowi tego, że musi on dążyć do przyjęcia na siebie odpowiedzialności za wywołanie nadmiernego poziomu stresu. Nadmierny stres obniża jakość życia i paraliżuje w skrajnych sytuacjach naszą zdolność do działania w wymiarze intelektualnym oraz fizycznym. Najczęściej obniżamy poziom stresu samodzielnie przy pomocy rozumu pod warunkiem, że jesteśmy wyposażeni w odpowiednią wiedzę oraz mamy adekwatny do zaistniałej sytuacji stresowej bagaż indywidualnych doświadczeń. Skuteczne obniżanie poziomu stresu powinno polegać na wypracowaniu odpowiedniego wewnętrznego nastawienia oraz opanowania umiejętności tzw. „pozytywnego myślenia”. Należy jednak pamiętać o tym, że umiarkowany poziom stresu, od którego we współczesnym świecie trudno się uwolnić, wyzwala w nas siłę działania. Dotychczas proces adaptacji do zmieniających się warunków życia przebiegał raczej wolno. Jednak wraz z coraz szybszym rozwojem cywilizacyjnym noszącym współcześnie wręcz znamiona "„szoku przyszłości”"naturalne mechanizmy biologiczne nie są w stanie sprostać potrzebom szybkiej adaptacji do dynamicznie zmieniającej się rzeczywistości. Wysoka dynamika zmian rzeczywistości, mająca bezpośredni wpływ na obszary ludzkiej aktywności, a także mająca znamiona stresogenne dokonuje się w następujących dziedzinach: 
Wymienione dziedziny, które wywierają bezpośredni wpływ na człowieka, powodują pojawienie się chorób cywilizacyjnych. Wraz ze wzrostem poziomu stresu, ulega poprawie samopoczucie ogólne oraz stan zdrowia. Jeśli jednak poziom stresu nadal rośnie, to osiąga swój maksymalny punkt ze względu na korzyści. Punkt ten nazywamy "optymalnym poziomem stresu". Po jego przekroczeniu staje się szkodliwy dla organizmu. Punkt optymalny poziomu stresu dla danej osoby, czyli maksymalna tolerancja na stres jest funkcją czynników biologicznych, nabytych doświadczeń, aktualnego stanu zdrowia oraz wieku.
Stres w warunkach wojska.
Kryzysowe sytuacje mogą przeżywać pojedyncze osoby lub obejmować całe grupy ludzkie. Dotyczy to zwłaszcza warunków życia wojskowego w czasie pokoju, a szczególnie na polu walki. Dowódca winien zatem wykazywać się szczególną roztropnością podczas typowania żołnierzy do wykonania określonych zadań bojowych. Powinien:
Najwyższy nawet poziom kompetencji dowódcy nie uchroni wszystkich żołnierzy przed stresem, który może osiągnąć poziom krytyczny i w efekcie wyeliminować żołnierzy z działania, a dowódca zmuszony będzie zakwalifikować ich do strat medycznych stanowiących kategorię stresu pola walki. Obecnie w „starych” armiach NATO przyjmuje się, że przypadki stresu pola walki mogą dotyczyć nawet "20% całkowitej wartości strat bojowych".
Według dokumentu NATO "„Zasady, polityka i parametry planowania zabezpieczenia medycznego ACE – AD 85-8”" przyjmuje się całkowity dobowy wskaźnik poszkodowanych w walce "Total Battle Casualty (TBC)", który zawiera następujące kategorie w ujęciu procentowym:
Przykłady paniki w historii wojskowości.
Grecki wódz Klearch kwestie strachu na polu walki, ujmował w lakonicznych słowach: „żołnierz więcej bać się powinien swego przełożonego aniżeli nieprzyjaciela”. Za tchórzostwo lub niesubordynację karano natychmiastową egzekucją. Inny sposób na przeciwdziałanie panice zastosował, jako pierwszy dowodzący armią Syrakuz w wojnie z Kartaginą (lata 311-306 p.n.e.) – Agatokles. Kiedy jego żołnierze wylądowali w Afryce, polecił spalić okręty, by nie mieli alternatywy ucieczki. Podobnych metod używała właściwie każda armia. Historycy odnotowywali coraz to nowsze zdarzenia nazywane "bitewną paniką" – wyróżniając jej dwa rodzaje. Pierwszy polegający na niekontrolowanych poczynaniach lub bezrozumnej ucieczce oraz drugi objawiający się ""skamienieniem" ze strachu". Takie zachowania często i z byle powodu zdarzały się najbardziej zaprawionym w bojach weteranom. Wybrane przykłady panicznych zachowań:
Skutki strachu i paniki na polu walki.
Charakter współczesnego pola walki (współczesnych działań bojowych) jest źródłem przewidywań znaczenia paniki i strachu. Pojawiający się przeciwnik zawsze, niespodziewanie i wszędzie - to przyczyna stresu. Zaskoczenie działa w dwu kierunkach: inicjatywa z własnej strony lub inicjatywa ze strony przeciwnika. Zaskoczenie staje się czynnikiem powstawania paniki. Brak ciągłości pozycji, brak kontaktu wzrokowo-słuchowego między poszczególnymi grupami żołnierzy, zwiększa stopień odczuwania zagrożenia, zmniejsza poczucie siły. Działania przeciwnika mogą skupiać się na dezorganizacji, co zwiększa poczucie osłabienia woli walki. Stosowane tzw. środki "psychozowotwórcze" (np. środki chemiczne) wywołują silne lęki o charakterze panicznym, obezwładniające człowieka psychicznie.
Skutki, jakie panika wywołuje:
Walka ze strachem i paniką.
Wypracowanie metod walki ze zjawiskiem strachu i paniki na polu walki nie jest proste. Zapobieganie bowiem tym zjawiskom leży w sferze ludzkiej psychiki. Prowadzone uciążliwe treningi w elitarnych jednostkach amerykańskiej Marines, czy w naszej Jednostce Wojskowej Grom, wskazują na kilka elementów, których nie można z całą pewnością ustalić:
Walka z paniką, zapobieganie jej powstawaniu jest zadaniem niezmiernie trudnym i złożonym. Żołnierz dobrze wyszkolony (nawet "wytresowany") jest tylko w pewnym stopniu uodporniony na czynniki wywołujące panikę. Istnieją jednak pewne zachowania, które przy fachowej ocenie psychologa wskazują, że może mogą one (zachowania) stać się przyczyną lawiny panicznych grupowych (zespół, drużyna, wóz patrolowy) zachowań. 
Można wyodrębnić okres powstawania paniki, gdy żołnierzy opanowuje silny strach, nad którym przestają panować, przenosi się z pojedynczych przypadków na grupę. W tym okresie istnieje k o n i e c z n o ś ć bezwzględnej reakcji:
Drugi okres, to pełna panika, gdy żołnierze grupowo salwują się ucieczką "na oślep". Zjawisko masowej ucieczki w panice jest w zasadzie najtrudniejszym elementem do opanowania. W historii wojskowości jest niewiele opisów dotyczących wymuszenia zachowań odwrotnych. Ostre wydawanie komend, wyciągnięta przez dowódcę broń i skierowana do własnych żołnierzy, może nie być zachowaniem wystarczającym. Opisujący zjawisko paniki wskazują na elementy, które mogą ograniczyć zachowania w panicznym strachu. Najczęściej wymienia się:

</doc>
<doc id="1586478" url="https://pl.wikipedia.org/wiki?curid=1586478" title="Gonçalo M. Tavares">
Gonçalo M. Tavares

Gonçalo M. Tavares (ur. 1970 w Luandzie) - portugalski pisarz.
Urodził się w Angoli w czasach, gdy była ona portugalską kolonią. Debiutował w 2001 roku. Obecnie jest autorem szeregu rozmaitych tematycznie i formalnie książek: powieści ("Jerusalém", 2004), zbiorów poezji ("1", 2004), sztuk teatralnych (tom "A Colher de Samuel Beckett, Teatro", 2003). W Polsce ukazali się "Panowie z dzielnicy", zbiór humoresek o filozoficznym zabarwieniu. Wśród sześciu bohaterów znajdują się m.in. Panowie Brecht i Calvino. Jego utwory są nagradzane, "Jerusalém" zostało uhonorowane Prémio José Saramago. 

</doc>
<doc id="1586479" url="https://pl.wikipedia.org/wiki?curid=1586479" title="Goncalo M. Tavares">
Goncalo M. Tavares



</doc>
<doc id="1586482" url="https://pl.wikipedia.org/wiki?curid=1586482" title="Marek Masnyk">
Marek Masnyk

Marek Kazimierz Masnyk (ur. 1956 w Namysłowie) – polski historyk, specjalizujący się w historii Śląska i historii najnowszej, nauczyciel akademicki Uniwersytetu Opolskiego, profesor nauk humanistycznych, rektor Uniwersytetu Opolskiego w kadencjach 2016–2020 oraz 2020–2024.
Życiorys.
Urodził się w rodzinie leśników. Dzieciństwo spędził w Starościnie, a w 1965 przeprowadził się z rodzicami do Dąbrowy, gdzie jego ojciec został głównym księgowym w nadleśnictwie. Tam ukończył szkołę podstawową, po czym podjął naukę w Technikum Chemicznym w Sławięcicach w klasie o profilu technologia przerobu ropy naftowej. Po zdaniu matury podjął studia historyczne w opolskiej Wyższej Szkole Pedagogicznej.
Uzyskał tytuł najlepszego studenta w konkursie „Primus Inter Pares” w 1979, działał w kołach naukowych i w piśmie „Spójnik”. W 1979 uzyskał tytuł zawodowy magistra na seminarium profesora Ignacego Pawłowskiego. Potem podjął pracę na Wydziale Filologiczno-Historycznym WSP. W tym czasie odbywał staże naukowe głównie w Warszawie. W 1986 uzyskał stopień doktora nauk humanistycznych w zakresie historii. W 1995 otrzymał stopień naukowy doktora habilitowanego nauk humanistycznych w zakresie historii o specjalności historia najnowsza na podstawie pracy zatytułowanej "Dzielnica I Związku Polaków w Niemczech (1923–1939)". W 1996 został profesorem nadzwyczajnym na swojej macierzystej uczelni. 12 czerwca 2012 prezydent Bronisław Komorowski nadał mu tytuł profesora nauk humanistycznych. Wkrótce potem objął stanowisko profesora zwyczajnego UO.
Na macierzystej uczelni w latach 1996–1999 był prodziekanem, w następnie od 1999 do 2005 dziekanem Wydziału Historyczno-Pedagogicznego. W 1996 został kierownikiem Katedry Historii Śląska w Instytucie Historii. W kadencji 2005–2008 był prorektorem ds. kształcenia i studentów. Od 2008 do 2012 ponownie zajmował stanowisko dziekana Wydziału Historyczno-Pedagogicznego. W 2012 został ponownie prorektorem ds. kształcenia i studentów. 7 marca 2016 wybrano go na rektora Uniwersytetu Opolskiego na czteroletnią kadencję (od 1 września 2016). 7 maja 2020 uzyskał reelekcję na drugą kadencję.
W 2016 został wybrany w skład Komitetu Nauk Historycznych Polskiej Akademii Nauk. Przez pewien czas wykładał także w Instytucie Studiów Społecznych Państwowej Wyższej Szkole Zawodowej w Raciborzu.
Jego zainteresowania naukowe dotyczą polsko-niemieckiego pogranicza etniczno-językowego, problematyki Śląska w polskiej myśli politycznej, a także historii społecznej i politycznej Śląska w XIX i XX wieku. Zajął się badaniami nad miejscem Śląska, historycznie ukształtowanego makroregionu na styku kilku narodów i państwowości, zróżnicowanego kulturowo i etnicznie, w myśli i działalności lokalnych działaczy narodowych. Zajął się również zagadnieniem Śląska w polskiej opinii publicznej oraz zagadnieniem polskiej myśli politycznej dotyczącej Śląska.
W 2018 został wybrany na radnego Opola z listy komitetu Arkadiusza Wiśniewskiego.
Odznaczenia i wyróżnienia.
W 2002 został odznaczony Srebrnym Krzyżem Zasługi. W 2016 otrzymał Nagrodę im. Karola Miarki.
Wybrane publikacje.
Jest autorem i współautorem ponad 100 publikacji naukowych, w tym kilku monografii, a także redaktorem około dziesięciu książek. Do jego publikacji należą:

</doc>
<doc id="1586483" url="https://pl.wikipedia.org/wiki?curid=1586483" title="Brudna Mary, świrus Larry">
Brudna Mary, świrus Larry

Brudna Mary, świrus Larry – amerykański film drogi z 1974 roku w reżyserii Johna Hougha.
Fabuła.
Larry szantażując kierownika supermarketu, którego rodzinę przetrzymuje wspólnik Larry'ego, zabiera pieniądze przeznaczone na wpłaty do kas. Nieoczekiwanie w ucieczce przeszkadza mu Mary, która zabrała kluczyki od samochodu, prosząc, aby zabrał ją ze sobą. Ten się zgadza i razem odbierają wspólnika. Gdy kierownik sklepu orientuje się, że jego rodzina jest już bezpieczna, powiadamia policję i rozpoczyna się pościg za przestępcami.

</doc>
<doc id="1586484" url="https://pl.wikipedia.org/wiki?curid=1586484" title="Gorgeous Frankenstein (album)">
Gorgeous Frankenstein (album)

Debiutancka płyta zespołu Gorgeous Frankenstein.
Album nagrywany w składzie.
Doyle Wolfgang von Frankenstein - Gitara &amp; Bas&lt;br&gt;
Landon Blood - wokal&lt;br&gt;
Jesco Devilanse - perkusja&lt;br&gt;

</doc>
<doc id="1586485" url="https://pl.wikipedia.org/wiki?curid=1586485" title="Greta Ludziejewska">
Greta Ludziejewska

Greta Ludziejewska (13 lipca 1982 w Żorach) – polska modelka i fotomodelka.
Była finalistką konkursu Miss Polski 2001, otrzymała tytuł II Wicemiss. Posiada tytuł II Wicemiss Bikini Model International 2007.
W 2008 wystąpiła w polskiej edycji Playboya – Playmate miesiąca (kwiecień 2008).

</doc>
<doc id="1586488" url="https://pl.wikipedia.org/wiki?curid=1586488" title="Takashi Tokita">
Takashi Tokita

 – japoński twórca gier komputerowych. Aktualnie pracuje dla Square Enix.
Lista gier.
Tokita brał udział w tworzeniu następujących gier

</doc>
<doc id="1586491" url="https://pl.wikipedia.org/wiki?curid=1586491" title="Obóz w Drancy">
Obóz w Drancy

Obóz internowania w Drancy () – niemiecki obóz przeznaczony dla Żydów z Francji i innych krajów Europy Zachodniej, w którym oczekiwali oni na transport do obozów zagłady poza Francją, głównie do Auschwitz-Birkenau. Funkcjonował od sierpnia 1941 do sierpnia 1944.
Historia.
Powstanie obozu.
Obóz w Drancy został zaplanowany jako część sieci miejsc odosobnienia przeznaczonych dla byłych uczestników wojny domowej w Hiszpanii, którzy nielegalnie uciekli do Francji po zwycięstwie frankistów. Zabudowania obozowe umieszczone zostały w nowej dzielnicy Drancy, "Cité de la Muette", w obiektach zaprojektowanych przez architektów M. Lodsa i E. Beaudoina, pierwotnie przeznaczonych do kwaterowania robotników. Na potrzeby więźniów przeznaczono czteropiętrowy gmach na planie podkowy, o szerokości 40 metrów i długości 200. 
Obiekt był jeszcze niewykończony, kiedy został przejęty przez hitlerowców po inwazji na Francję. W obiekcie rozlokowano jeńców francuskich, w dalszym okresie istnienia obozu również jeńców greckich i jugosłowiańskich, a także brytyjskich. Od jesieni 1941 budynek obozowy został częściowo przekazany na koszary Wehrmachtu, jednak szybko wrócił do pierwotnego przeznaczenia. Drancy miało odegrać ważną rolę w planowanej sieci obozów przejściowych dla Żydów wywożonych do obozów zagłady – poza obozem w Drancy utworzono również podobne obiekty w Royallieu, Pithiviers i w Beaune-la-Rolande, jak również postanowiono wykorzystać wzniesiony za rządu Daladiera obóz w Gurs. 
Obóz przejściowy dla Żydów.
Obóz w Drancy przyjął pierwszy wielki transport francuskich Żydów po serii ich masowych zatrzymań w Paryżu i okolicach, w tym po obławie Vel'd’Hiv. W Drancy znalazło się wówczas kilkanaście tysięcy mężczyzn pochodzenia żydowskiego w wieku od 18 do 50 lat. Warunki przebywania w obozie zostały wówczas celowo zaostrzone w porównaniu z tymi, w jakich żyli jeńcy wojenni. Ograniczono racje żywnościowe dla osadzonych, nie zrobiono nic, by zapobiec epidemii dyzenterii, miały miejsce częste przypadki bicia i upokarzania więźniów. W listopadzie 1941 miało miejsce jedyne masowe zwolnienie z obozu – 800 Żydów w wieku poniżej 18 lat otrzymało możliwość powrotu do domów. 
Począwszy od 1942 z obozu wyruszały transporty Żydów kierowanych do Auschwitz-Birkenau (58 transportów), Sobiboru (4 transporty), Kowna i Tallinna (po jednym transporcie). Pociągi wiozące wywożonych ruszały z dworców w Bobigny lub Bourget. Szacuje się, że 9 z 10 Żydów francuskich-ofiar nazizmu było przed deportacją przynajmniej czasowo przetrzymywanych w obozie w Drancy, który zyskał z tego powodu miano „przedpokoju śmierci”. Łącznie w ponad 60 konwojach z Drancy wyjechało 67 tys. Żydów, z czego niecałe 3% przeżyło wojnę. Z tego obozu wybierano również zakładników, rozstrzeliwanych w odwecie za udane akcje ruchu oporu. Kilkuset więźniów było zmuszanych do pracy w fabrykach w Paryżu. 
W czasie istnienia obozu w Drancy na jego czele stali kolejno Theodor Dannecker (do lipca 1942), Heinz Röthke (do czerwca 1943) i Alois Brunner (do wyzwolenia). Szczególnie Dannecker miał opinię sadysty, który celowo wywoływał w obozie klęski głodu i uniemożliwił prowadzenie jakiegokolwiek życia kulturalnego, które było możliwe w innych obozach.
Po wojnie.
Podobnie jak obóz w Gurs, obóz w Drancy został po wojnie zamieniony w miejsce odosobnienia dla byłych kolaborantów. Przebywało w nim kilkaset osób związanych z francuską nauką i kulturą podejrzanych o czynną współpracę z hitlerowcami. Obóz został ostatecznie zamknięty w 1946, tworzące go budynki – przebudowane i ponownie zaadaptowane na tanie mieszkania robotnicze. Pełnią tę funkcję do dnia dzisiejszego. 
W marcu 1947 przed francuskim Sądem Najwyższym była rozpatrywana skarga wniesiona przez 51 byłych więźniów Drancy, którzy uciekli z ostatniego transportu do Auschwitz. Oskarżyli oni 15 francuskich żandarmów zatrudnionych w obozie o szczególną brutalność. Sąd, chociaż przyjął skargę, nie zastosował w żadnym wypadku aresztowania, co pozwoliło trójce podejrzanych uciec. Pozostali twierdzili, że ich zachowanie było jedynie rezultatem wykonywania rozkazów. Ostatecznie sąd uznał wszystkich za winnych, jednak skazał tylko dwóch, uznając, iż pozostali zrehabilitowali się poprzez udział w ruchu oporu. Również dwa wydane wyroki zostały uchylone przez prezydenta drogą ułaskawienia.
Pamięć o obozie.
W 1976 na terenie dawnego obozu został wzniesiony pomnik ofiar Drancy według projektu Szlomo Selingera, zaś od 1989 funkcjonuje stowarzyszenie zajmujące się upamiętnianiem wydarzeń związanych z obozem w Drancy. W 2001 cały kompleks zabudowań mieszkalnych la Muette został uznany za „zabytkowy obszar chroniony”. Drancy jest jedynym miejscem we Francji, które instytut Jad Waszem umieścił na liście najważniejszych miejsc związanych z eksterminacją Żydów.

</doc>
<doc id="1586492" url="https://pl.wikipedia.org/wiki?curid=1586492" title="Traktat o zakazie broni jądrowej w Ameryce Łacińskiej i na Karaibach">
Traktat o zakazie broni jądrowej w Ameryce Łacińskiej i na Karaibach

Traktat o zakazie broni jądrowej w Ameryce Łacińskiej i na Karaibach (Traktat z Tlatelolco, ang. "Treaty for the Prohibition of Nuclear Weapons in Latin America and the Caribbean", "Treaty of Tlatelolco") – podpisany 14 lutego 1967 roku układ ustanawiający strefę bezatomową na obszarze Ameryki Łacińskiej i Karaibów. Ratyfikowały go 33 państwa regionu. Depozytariuszem zgodnie z art. 26 jest Meksyk. Porozumienie weszło w życie 25 kwietnia 1969. Zarejestrowane przez Sekretariat ONZ zgodnie z art. 102 Karty Narodów Zjednoczonych 26 kwietnia 1969.

</doc>
<doc id="1586493" url="https://pl.wikipedia.org/wiki?curid=1586493" title="Marquess (album)">
Marquess (album)

Marquess — pierwszy album niemieckiego zespołu Marquess.

</doc>
<doc id="1586494" url="https://pl.wikipedia.org/wiki?curid=1586494" title="Traktat z Tlatelolco">
Traktat z Tlatelolco



</doc>
<doc id="1586497" url="https://pl.wikipedia.org/wiki?curid=1586497" title="Living for the City">
Living for the City

„Living for the City” – piosenka amerykańskiego muzyka Stevie Wondera, pochodząca z jego wydanego w 1973 roku albumu "Innervisions". Uplasowała się ona na pozycji #8 "Billboard" Hot 100, a także na miejscu #1 Hot R&amp;B/Hip-Hop Songs. 
W 2004 utwór został sklasyfikowany na 104. miejscu listy 500 utworów wszech czasów magazynu Rolling Stone.
Covery.
Własne wersje piosenki nagrało bardzo wielu artystów, wśród których byli:

</doc>
<doc id="1586498" url="https://pl.wikipedia.org/wiki?curid=1586498" title="HMN Szopienice">
HMN Szopienice



</doc>
<doc id="1586499" url="https://pl.wikipedia.org/wiki?curid=1586499" title="Aragua Fútbol Club">
Aragua Fútbol Club



</doc>
<doc id="1586500" url="https://pl.wikipedia.org/wiki?curid=1586500" title="15 Pułk Armat Polowych (austro-węgierski)">
15 Pułk Armat Polowych (austro-węgierski)

Pułk Armat Polowych Nr 15 (FKR. 15) – pułk artylerii polowej cesarskiej i królewskiej Armii.
Historia pułku.
Na początku 1892 roku ze składu 5. Węgierskiego Pułku Artylerii Korpuśnej wyłączono 31. Dywizjon i podporządkowano bezpośrednio komendantowi 5 Brygady Artylerii. Dywizjon stacjonował w Bratysławie () na terytorium 5 Korpusu.
Z dniem 1 stycznia 1894 roku 31. Dywizjon () został przeniesiony do Komárom () i rozwinięty w 15. Pułk Artylerii Dywizyjnej ().
Z dniem 6 kwietnia 1908 roku weszła w życie nowa organizacja artylerii, w ramach której oddział został przemianowany na 15. Pułk Armat Polowych, a wchodzący w jego skład depot kadry zapasowej został przemianowany na kadrę zapasową. Pułk nadal pozostawał w składzie 5 Brygady Artylerii Polowej, ale pod względem taktycznym został podporządkowany komendantowi 33 Dywizji Piechoty. W 1909 roku 2. dywizjon został przeniesiony do Šamorín (węg. "Somorja"), a w 1913 roku powrócił do Komárom. W 1914 roku dyslokacja i podporządkowanie pułku nie uległo zmianie.

</doc>
<doc id="1586502" url="https://pl.wikipedia.org/wiki?curid=1586502" title="Robson da Silva">
Robson da Silva

Robson da Silva (ur. 4 września 1964 w Rio de Janeiro) – brazylijski lekkoatleta, sprinter.

</doc>
<doc id="1586503" url="https://pl.wikipedia.org/wiki?curid=1586503" title="Anna Maria Perez de Taglé">
Anna Maria Perez de Taglé

Anna Maria Francesca Enriquez Perez de Tagle (ur. 23 grudnia 1990 w San Francisco, Kalifornia) – amerykańska aktorka i modelka. 
Znana z roli Ashley w serialu Hannah Montana i Elli w filmie Camp Rock. Wystąpiła w teledysku Demi Lovato „Remember December”.

</doc>
<doc id="1586505" url="https://pl.wikipedia.org/wiki?curid=1586505" title="Huta Cynku w Miasteczku Śląskim">
Huta Cynku w Miasteczku Śląskim



</doc>
<doc id="1586508" url="https://pl.wikipedia.org/wiki?curid=1586508" title="Aragua F.C.">
Aragua F.C.



</doc>
<doc id="1586510" url="https://pl.wikipedia.org/wiki?curid=1586510" title="13 Pułk Armat Polowych (austro-węgierski)">
13 Pułk Armat Polowych (austro-węgierski)

Pułk Armat Polowych Nr 13 (niem. "Feldkanonenregiment Nr. 13") – pułk artylerii polowej cesarskiej i królewskiej Armii.
1 stycznia 1894 roku został sformowany 13 Pułk Artylerii Dywizyjnej (niem. "13. Divisions-Artillerie-Regiment"). Pułk razem z kadrą zapasową stacjonował w słowackim mieście Šamorín (węg. "Somorja", niem. "Sommerein"). 6 kwietnia 1908 roku oddział został przemianowany na Pułk Armat Polowych Nr 13.
W 1914 roku pułk stacjonował w Sopronie na terytorium 5 Korpusu i wchodził w skład 5 Brygady Artylerii Polowej.

</doc>
<doc id="1586511" url="https://pl.wikipedia.org/wiki?curid=1586511" title="Freezer">
Freezer



</doc>
<doc id="1586512" url="https://pl.wikipedia.org/wiki?curid=1586512" title="Game Informer">
Game Informer

Game Informer – amerykański miesięcznik poświęcony grom komputerowym, założony w sierpniu 1991. Magazyn należy i jest publikowany przez GameStop. Aktualny nakład magazynu wynosi 3 000 000. Redaktorem naczelnym jest Andrew Reiner.

</doc>
<doc id="1586513" url="https://pl.wikipedia.org/wiki?curid=1586513" title="Maxwell Taylor">
Maxwell Taylor

Maxwell Davenport „Max” Taylor (ur. 26 sierpnia 1901 w Keytesville, zm. 19 kwietnia 1987 w Waszyngtonie) – generał armii amerykańskiej, uczestnik II wojny światowej i wojny koreańskiej, przewodniczący Kolegium Połączonych Szefów Sztabów (1962–1964).
Życiorys.
Dzieciństwo i młodość.
Maxwell Taylor urodził się 26 sierpnia 1901 w Keytesville w stanie Missouri. Studiował na Akademii Wojskowej w West Point, którą ukończył w 1922 z czwartą lokatą w swym roczniku. Staż odbywał przez cztery lata w jednostkach inżynieryjnych. Potem wstąpił do 10. pułku artylerii polowej, studiował do 1933 w Szkole Artylerii w Fort Sill jednocześnie wykładając język francuski i hiszpański w swej byłej szkole, West Point. Następnie, do 1935, uczył się w Fort Leavenworth. W tymże roku awansował na kapitana. W latach 1937–1939 służył w Chinach jako attaché wojskowy i krótko w Ameryce Łacińskiej. Później został mianowany dowódcą 12 dywizjonu artylerii polowej stacjonującego w Teksasie.
II wojna światowa.
Tydzień po przystąpieniu USA do wojny Taylor został przeniesiony do Sztabu Generalnego i awansowany na pułkownika, a także dowódcę 82 Dywizji Powietrznodesantowej. W grudniu 1942 jego rangę podniesiono do generała brygady. W lipcu 1943 wylądował na Sycylii. Tam wziął udział w tajnej, niebezpiecznej misji. Został wysłany do Włoch kontynentalnych, pod Rzym, gdzie spotkał się z przyszłym premierem Włoch, Pietro Badoglio. Uzyskane od niego informacje zmusiły go do wstrzymania planowanego desantu powietrznego, gdyż strefy zrzutów były już zajęte przez wroga. Samoloty zawróciły w ostatniej chwili, a Maxwell uratował życie setek Amerykanów. Za ten czyn został doceniony przez przełożonych.
W marcu 1944 dowódca 101 Dywizji Powietrznodesantowej, William C. Lee, przeszedł zawał serca. Taylor przejął jego stanowisko. W nocy z 5 na 6 czerwca 1944 skakał ze spadochronem w Normandii, jak i pod Nijmegen w Market Garden. Gdy jego jednostka została oblężona w Bastogne, udał się na konferencję sztabu w Waszyngtonie, za co został znienawidzony przez swoich podwładnych. Maxwell dowodził 101 DPD do września 1945.
Okres powojenny.
Po zdjęciu ze stanowiska dowódcy 101 DPD (jednostka przechodziła gruntowną reformę), został wysłany do USA, aby przejąć stanowisko komendanta Akademii Wojskowej w West Point. W 1949 powrócił do Europy, gdzie przez dwa lata piastował funkcję naczelnego dowódcy sił amerykańskich okupujących Berlin. W 1953 został ponownie wysłany na wojnę, tym razem do Korei. Tam dowodził 8 Armią, a w 1955 został zwierzchnikiem Armii Stanów Zjednoczonych na Dalekim Wschodzie. Jeszcze w tym samym roku objął jedno z najwyższych amerykańskich stanowisk wojskowych – szefa sztabu Armii. Sprawowana funkcja zapewniała mu nietykalność, toteż bez oporów krytykował Dwighta Eisenhowera jako prezydenta i faworyzowanie przez niego broni jądrowej. W lipcu 1959 przeszedł na emeryturę.
Krytykując również w cywilu plan Eisenhowera "New Look" zaskarbił sobie szacunek przyszłego prezydenta, Johna F. Kennedy’ego, również przeciwnika Eisenhowera. Przyszły prezydent USA otwarcie chwalił Taylora za uczciwość, honorowość, inteligencję i umiejętności zarówno taktyczne, jak i strategiczne. Na początku 1960 Taylor wydał książkę "The Uncertian Trumpet", w której ostro krytykował politykę współczesnych mu Stanów Zjednoczonych. Taylor analizował wraz z innymi wojskowymi przyczyny nieudanej próby zajęcia Zatoki Świń na Kubie. Niedługo potem, z powodu niekorzystnej sytuacji na froncie w Wietnamie został przywrócony do służby. Od 1962 do 1964 zajmował najwyższe stanowisko wojskowe USA – przewodniczącego Kolegium Połączonych Szefów Sztabów. W tym czasie przeżył głęboki szok emocjonalny – w zamachu zginął jego wieloletni zwolennik i przyjaciel, prezydent USA John Kennedy.
Później Taylor został na rok ambasadorem amerykańskim w Sajgonie, a w 1965 kierował Radą Doradczą Wywiadu u boku prezydenta USA Lyndona Johnsona. Następnie od 1966 do 1969 przewodniczył Instytutowi Strategicznych Analiz Obronnych. Później ostatecznie przeszedł na emeryturę.
Zmarł 19 kwietnia 1987 w Waszyngtonie. Został pochowany na Narodowym Cmentarzu w Arlington w stanie Wirginia.

</doc>
<doc id="1586517" url="https://pl.wikipedia.org/wiki?curid=1586517" title="Janja">
Janja

Janja (cyr. Јања) – miasto w Bośni i Hercegowinie, w Republice Serbskiej, w mieście Bijeljina. W 2013 roku liczyło 10 542 mieszkańców.

</doc>
<doc id="1586521" url="https://pl.wikipedia.org/wiki?curid=1586521" title="Sucha (dopływ Bzury)">
Sucha (dopływ Bzury)

Sucha ("Nida") – rzeka, prawy dopływ Bzury o długości 32,11 km.
Przepływa przez miejscowości: Miedniewice, Różanów, Kurdwanów, Kościelna Góra, Nowa Sucha, Stara Sucha i Zakrzew, gdzie uchodzi do Bzury.

</doc>
<doc id="1586523" url="https://pl.wikipedia.org/wiki?curid=1586523" title="Trn (Republika Serbska)">
Trn (Republika Serbska)

Trn (cyr. Трн) – miejscowość w Bośni i Hercegowinie, w Republice Serbskiej, w gminie Laktaši. W 2013 roku liczyła 5544 mieszkańców.

</doc>
<doc id="1586524" url="https://pl.wikipedia.org/wiki?curid=1586524" title="Potrójna granica">
Potrójna granica

Potrójna granica (hiszp. "triple frontera") – terytorium w Ameryce Południowej, położone pomiędzy trzema miastami przygranicznymi: Puerto Iguazú (Argentyna), Ciudad del Este (Paragwaj) oraz Foz do Iguaçu (Brazylia).
Szara strefa.
Od lat 70. XX wieku wymieniony obszar zaczął stawać się ważnym ośrodkiem wymiany handlowej. Słaba kontrola graniczna wpłynęła na rozwój działalności przemytniczej w regionie. Szczególnie rozwinęło się piractwo materiałów audiowizualnych, różnych wyrobów markowych, przerzut kradzionych samochodów oraz handel bronią i narkotykami. W 1998 roku wszystkie trzy kraje (tzw. „Kraje TBA” – od ang. "Triple Border Area" – "TBA") powołały odpowiednią komisję ("Triparite Commission of the Triple Frontier") odpowiedzialną za wzmożenie kontroli granicznej i eliminację negatywnych zjawisk. W grudniu 2002 roku utworzono stałą grupę roboczą, w skład której weszli też przedstawiciele administracji amerykańskiej.

</doc>
<doc id="1586525" url="https://pl.wikipedia.org/wiki?curid=1586525" title="Dende">
Dende



</doc>
<doc id="1586526" url="https://pl.wikipedia.org/wiki?curid=1586526" title="Nail">
Nail



</doc>
<doc id="1586528" url="https://pl.wikipedia.org/wiki?curid=1586528" title="1 Pułk Armat Polowych (austro-węgierski)">
1 Pułk Armat Polowych (austro-węgierski)

Pułk Armat Polowych Nr 1 (FKR. Nr. 1) – pułk artylerii cesarskiej i królewskiej Armii.
Historia oddziału.
1 maja 1885, w wyniku przeprowadzonej reorganizacji artylerii, na bazie dotychczasowego 7. Pułku Artylerii Polowej został utworzony 1. Ciężki Dywizjon (). Dywizjon stacjonował w Krakowie i wchodził w skład 1 Brygady Artylerii. Na stanowisko komendanta dywizjonu wyznaczony został ppłk Moritz Laizner, dotychczasowy oficer sztabowy 7. Pułku Artylerii Polowej, uczestnik wojny prusko-austriackiej, w 1866 odznaczony Krzyżem Zasługi Wojskowej z dekoracją wojenną. Obowiązki adiutanta dywizjonu powierzono ppor. Alojzemu Zielince. Ponadto wśród kadry oficerskiej dywizjonu znaleźli się por. Henryk Towarek, późniejszy tytularny pułkownik, por. Jan Manowarda von Jana i ppor. Kazimierz Teichmann, późniejszy komendant Pułku Armat Polowych Nr 28. W tym samym roku dowództwo dywizjonu objął major Wenzel Churfürst, który 1 maja 1888 awansował na podpułkownika. Natomiast ppłk Laizner został przeniesiony do Budapesztu na stanowisko komendanta 4. Węgierskiego Pułku Artylerii Korpuśnej i tam 4 grudnia 1887 awansowany na pułkownika. Jesienią 1886 do pułku wcielony został ppor. Erazm Grotowski.
W 1888 dywizjon został przeniesiony do Wadowic, a w 1890 przeniesiony ponownie do Krakowa i przemianowany na 1. Dywizjon. W tym samym roku nastąpiła zmana na stanowisku komendanta dywizjonu. Podpułkownik Churfürst został przeniesiony w stan spoczynku, a na jego miejsce przybył ppłk Johann Skalla. Służbę w dywizjonie rozpoczął ppor. Jan Hubischta. W 1892, w dywizjonie, rozpoczął swoją karierę ppor. Ignacy Kazimierz Ledóchowski.
1 stycznia 1894, w następstwie kolejnej reorganizacji austro-węgierskiej artylerii, dotychczasowy 1. Dywizjon został przeformowany w 1. Pułk Artylerii Dywizyjnej () i ponownie dyslokowany do Wadowic. Obowiązki komendanta pułku objął Johann Skalla, awansowany na pułkownika 25 listopada 1893. Korpus oficerski pułku uzupełnili m.in. podporucznicy Piotr Przygodzki i Józef Zagórski. Nowo utworzony pułk wchodził w skład 1 Brygady Artylerii w Krakowie.
W 1895 pułkownik Skalla został przeniesiony w stan spoczynku. Nowym komendantem pułku został ppłk Joseph von Rossek. W tym samym roku dr Karol Karowski zastąpił dr Aleksandra Kulczyckiego na stanowisku lekarza pułkowego.
W 1897 pułk został przeniesiony do Krakowa. Jego szeregi zasilił kadet–zastępca oficera Rudolf Obraczay.
W 1914 pułk stacjonował w garnizonie Kraków, w koszarach artylerii w Łobzowie i wchodził w skład 1 Brygady Artylerii Polowej.
Pułk obchodził swoje święto 24 czerwca, w rocznicę bitwy pod Custozą stoczonej w 1866.
Skład etniczny - 49% Polaków, 27% Niemców, 24% innych .
W 1916 oddział został przemianowany na Pułk Armat Polowych Nr 12. Równocześnie dotychczasowy Pułk Armat Polowych Nr 12 został przeformowany w Pułk Haubic Polowych Nr 31.
W 1918 oddział został przemianowany na Pułk Artylerii Polowej Nr 12.

</doc>
<doc id="1586529" url="https://pl.wikipedia.org/wiki?curid=1586529" title="Modriča">
Modriča

Modriča (cyr. Модрича) – miasto w Bośni i Hercegowinie, w Republice Serbskiej, siedziba gminy Modriča. W 2013 roku liczyło 8996 mieszkańców.

</doc>
<doc id="1586531" url="https://pl.wikipedia.org/wiki?curid=1586531" title="Milići (Republika Serbska)">
Milići (Republika Serbska)

Milići (cyr. Милићи) – miasto w Bośni i Hercegowinie, w Republice Serbskiej, siedziba gminy Milići. W 2013 roku liczyło 2151 mieszkańców.

</doc>
<doc id="1586532" url="https://pl.wikipedia.org/wiki?curid=1586532" title="Vicente González">
Vicente González

Vicente González – argentyński piłkarz, napastnik.
Jako gracz klubu Gimnasia y Esgrima Mendoza wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. González zagrał w dwóch meczach – z Paragwajem i Urugwajem.

</doc>
<doc id="1586535" url="https://pl.wikipedia.org/wiki?curid=1586535" title="Paweł Podczaski">
Paweł Podczaski

Paweł Podczaski (ur. 27 maja 1963) – polski prawnik, samorządowiec, ostatni wojewoda suwalski.
Życiorys.
Studiował w Instytucie Wyższej Kultury Religijnej KUL z siedzibą w Suwałkach, ukończył następnie prawo w białostockiej Filii Uniwersytetu Warszawskiego. Pracował m.in. w Polskich Kolejach Państwowych. Odbył aplikację sędziowską, uzyskał też uprawnienia radcy prawnego, podejmując pracę w tym zawodzie.
W połowie lat 90. prowadził obsługę prawną NSZZ „Solidarność” w Ełku. W 1998 sprawował urząd wojewody suwalskiego, ostatniego w historii tego województwa. Po jego likwidacji wrócił do działalności radcy prawnego.
Od 1998 do 2002 zasiadał z ramienia Akcji Wyborczej Solidarność w sejmiku warmińsko-mazurskiego I kadencji, pełniąc funkcję wiceprzewodniczącego. W 2001 przez kilka miesięcy był prezesem zarządu Fabryki Sklejka Pisz.

</doc>
<doc id="1586536" url="https://pl.wikipedia.org/wiki?curid=1586536" title="Vicente Gonzalez">
Vicente Gonzalez



</doc>
<doc id="1586538" url="https://pl.wikipedia.org/wiki?curid=1586538" title="36 Pułk Armat Polowych (austro-węgierski)">
36 Pułk Armat Polowych (austro-węgierski)

Pułk Armat Polowych Nr 36 (FKR. 36) – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 36.
Dowódca 1914.
OberstWendelin Hojer.
Dyslokacja 1914.
Sybin.
Podporządkowanie w 1914.
XII Korpus, 12 Brygada Artylerii Polowej.

</doc>
<doc id="1586539" url="https://pl.wikipedia.org/wiki?curid=1586539" title="Nevesinje">
Nevesinje

Nevesinje (cyr. Невесиње) – miasto w Bośni i Hercegowinie, w Republice Serbskiej, siedziba gminy Nevesinje. W 2013 roku liczyło 5000 mieszkańców.

</doc>
<doc id="1586540" url="https://pl.wikipedia.org/wiki?curid=1586540" title="Laktaši">
Laktaši

Laktaši (cyr. Лакташи) – miasto w Bośni i Hercegowinie, w Republice Serbskiej, siedziba gminy Laktaši. W 2013 roku liczyło 5282 mieszkańców.

</doc>
<doc id="1586541" url="https://pl.wikipedia.org/wiki?curid=1586541" title="Alesha Dixon">
Alesha Dixon

Alesha Anjanette Dixon (ur. 7 października 1978 w Welwyn Garden City w Anglii) – brytyjska piosenkarka i autorka tekstów.
Życiorys.
Wczesne lata.
Urodziła się w Welwyn Garden City jako jedno z siedmiorga dzieci. Jest córką Brytyjki i Jamajczyka. Ma pięciu przyrodnich braci i jedną przyrodnią siostrę. Ukończyła Monk’s Walk School w rodzinnym mieście, po skończeniu studiów planowała zostać nauczycielką wychowania fizycznego. Po ukończeniu kursu podyplomowego zamierzała podjąć pracę w Loughborough University, jednak po kilku propozycjach nagrania własnego materiału muzycznego od producentów, zdecydowała się na zmianę planów.
Kariera.
W 1999 rozpoczęła karierę muzyczną, tworząc duet muzyczny razem z Sabriną Washington, z którą nagrała piosenkę „Inspiration”. Wkrótce potem do grupy Mis-Teeq dołączyły Su-Elise Nash oraz Zena McNally, po czym wokalistki podpisały kontrakt z podwytwórnią BMG Music. Ich debiutancki singel „Why?” został wydany w 2000. W 2001 wydały swój pierwszy album studyjny, zatytułowany "Lickin' on Both Sides", który zawierał single: „All I Want”, „One Night Stand”, „B with Me”, „Roll on” oraz „This Is How We Do It”. Po sukcesie krążka w rodzimym kraju grupy, firma JD Sports zaproponowała sygnowanie swojej marki twarzami dziewcząt.
W 2003 girls band wydał album pt. "Eye Candy", zawierający największy hit zespołu – utwór „Scandalous”. W 2004 grupa wyruszyła w trasę koncertową po Stanach Zjednoczonych, by promować wydany na tamtejszy rynek muzyczny krążek pt. "Mis-Teeq", będący kompilacją wybranych kompozycji z dwóch poprzednich albumów. Singiel „Scandalous” znalazł się w Top 40 notowania "Billboard" "Hot 100". Przed powrotem zespołu do Europy, w USA ukazał się drugi singiel grupy – „One Night Stand”, jednak nie zyskał on na popularności.
Prace nad trzecim krążkiem miały rozpocząć się zaraz po powrocie girlsbandu do Europy, jednak podwytwórnia BMG Music upadła, a jedynym krążkiem, jaki ówcześnie udało się wydać Mis-Teeq, stała się kompilacja największych hitów zespołu. W marcu 2005 roku na rynku muzycznym ukazał się album "Greatest Hits" wieńczący działalność grupy, która rozpadła się po wydaniu tejże kompilacji.
Po rozpadzie zespołu rozpoczęła działalność solową. W połowie 2005 ogłosiła podpisanie umowy z podwytwórnią Universal Music, Polydor Records na nagranie debiutanckiego solowego krążka. Przez rok pracowała nad materiałem na płytę, nawiązała współpracę z producentami muzycznymi, takimi jak m.in. Richard X, Xenomania oraz Estelle. Choć pierwszym singlem z płyty miał być utwór „Superficial”, zmieniono go na piosenkę „Lipstick”, która dotarła do 14. miejsca brytyjskiej listy przebojów. 30 października 2006 Dixon wydała drugi singiel – „Knockdown”. 6 listopada potwierdziła rozstanie z wytwórnią Polydor Records, która przyznała jej pełne prawa do debiutanckiego, niewydanego krążka pt. "Fired Up". Singiel „Lipstick” stał się popularny w Japonii, dlatego Dixon zdecydowała się wydać krążek na tamtejszy rynek muzyczny. Oficjalnie ukazał się on 20 lutego 2008 i uplasował się na 14. miejscu notowania najchętniej kupowanych albumów.
W 2007 w parze z Matthew Cutlerem zwyciężyła w finale piątej edycji programu rozrywkowego "Strictly Come Dancing". W 2008 podpisała kontrakt z podwytwórnią Warner Music, Asylum Records, na nagranie dwóch krążków. 24 listopada 2008 wydała na brytyjskim rynku muzycznym pierwszy album, zatytułowany "The Alesha Show", który zyskał status platynowej płyty w Wielkiej Brytanii. Pierwszy singel z płyty, utwór „The Boy Does Nothing”, ukazał się 10 listopada 2008 i dotarł do piątego miejsca brytyjskiej listy przebojów. Drugi singiel promujący płytę, ballada „Breathe Slow”, został wydany 9 lutego 2009. Miesiąc przed oficjalnym wydaniem kompozycja znalazła się na dwudziestym trzecim miejscu notowania najchętniej kupowanych singli w sprzedaży cyfrowej. Ostatecznie piosenka dotarła do trzynastego miejsca listy przebojów w kraju. W latach 2009-2011 zasiadała w komisji jurorskiej programu "Strictly Come Dancing". Na początku 2010 zaczęła pracę nad materiałem na trzecią płytę studyjną. Album, zatytułowany "The Entertainer", wydała 29 listopada 2010. Od 2012 zasiada w komisji jurorskiej programu "Britain’s Got Talent". Latem 2013 poprowadziła pierwszą edycję programu "Your Face Sounds Similar" na ITV. 9 października 2015 wydała album pt. "Do It for Love". W maju 2023 będzie jedną z prowadzących 67. Konkursu Piosenki Eurowizji 2023 wraz z Grahamem Nortonem, Hannah Waddingham oraz Juliją Saniną.
Życie prywatne.
Od 2012 związana jest z Azuką Ononye’em, z którym ma dwie córki, Azurę Siennę (ur. 2013) i Anayę Safiya (ur. 2019).

</doc>
<doc id="1586542" url="https://pl.wikipedia.org/wiki?curid=1586542" title="Sebastian Nowak (ur. 1974)">
Sebastian Nowak (ur. 1974)

Sebastian Nowak (ur. 1974 w Gnieźnie) – polski poeta i literat. Debiutował cyklem wierszy na łamach "Protokołu kulturalnego" (2000), wydawanego przez Centrum Kultury „Zamek” w Poznaniu. Od tego też roku należy do Klubu Literackiego, prowadzonego przez Jerzego Grupińskiego. Jest laureatem wielu nagród poetyckich i literackich. W roku 2002 otrzymał dyplom za twórczość poetycką w kategorii debiutów Polskiego Stowarzyszenia Autorów, Dziennikarzy i Tłumaczy w Europie APAJTE. 
Wiersze publikował m.in. w "Protokole kulturalnym", piśmie "Słowem i Kształtem", "Arkuszu" (2004) (dawny wydawca "Głos Wielkopolski"), almanachach ogólnopolskich konkursów literackich i plastycznych. W roku 2003 zdobył pierwszą nagrodę w konkursie na reportaż prasowy „Być człowiekiem”.
Pojawił się także w almanachu „Arka” (2004).

</doc>
<doc id="1586543" url="https://pl.wikipedia.org/wiki?curid=1586543" title="Roy Chapman Andrews">
Roy Chapman Andrews

Roy Chapman Andrews (ur. 26 stycznia 1884 w Beloit, zm. 11 marca 1960 w Carmel-by-the-Sea) – amerykański odkrywca, przyrodnik i paleontolog. Dyrektor Amerykańskiego Muzeum Historii Naturalnej, a także przywódca wypraw badawczych na pustynię Gobi w Mongolii Zewnętrznej w latach 20. XX wieku, które doprowadziły do odkrycia m.in. pierwszych znanych nauce jaj dinozaurów.
Życiorys.
Urodził się w Beloit (Wisconsin), jako syn Charlesa Ezry Andrewsa, hurtowego aptekarza oraz Cory May Chapman. Jako młody chłopiec Andrews postanowił „być odkrywcą, pracować w muzeum historii naturalnej i żyć na dworze” ("Under a Lucky Star", 1943). Jego hobby obejmowały polowanie i łowienie ryb, a sam nauczył się taksydermii.
W młodości Andrews pogłębiał wiedzę przyrodniczą oraz rozwijał umiejętności strzeleckie podczas wypraw do lasów, pól i łąk w okolicach Beloit. Pieniędzmi zarobionymi na sprzedaży wypchanych zwierząt opłacał swoją naukę w Beloit College, gdzie studiował fizjologię i anatomię oraz pracował jako taksydermista pod kierunkiem dr George'a Collie, kuratora Logan Museum of Anthropology. Po uzyskaniu tytułu naukowego w 1906 rozpoczął pracę w Amerykańskim Muzeum Historii Naturalnej (AMNH) w Nowym Jorku. Początkowo zajmował się myciem podłóg i asystowaniem przy wypychaniu zwierząt. Pod wrażeniem jego wytrwałości dyrektor AMNH Hermon C. Bumpus zatrudnił go do pomocy Jamesowi L. Clarkowi w przygotowaniu modeli w Departamencie Taksydermii.
W 1908 roku wziął udział w ekspedycji na Alaskę, gdzie badał walenie i inne morskie ssaki. Dzięki jego staraniom kolekcja waleni w AMNH stała się jedną z największych na świecie. W latach 1909–1910 był przyrodnikiem na statku USS „Albatross” podczas jego wyprawy do Holenderskich Indii Wschodnich, od 1911 do 1912 badał Koreę Północną, a w 1913 wziął udział w kolejnej ekspedycji na Alaskę.
W latach 1922–1930 przewodził serii ekspedycji paleontologicznych do Mongolii z ramienia Amerykańskiego Muzeum Historii Naturalnej. Odkryto wówczas pierwsze znane jaja dinozaurów – zidentyfikowano je jako jaja protoceratopsa, jednak późniejsze badania wykazały, że w rzeczywistości należały do owiraptora. Odnaleziono także szczątki Paraceratherium (wówczas „Baluchiterium”) – największego lądowego ssaka oraz wielu gatunków dinozaurów oraz kości welociraptora. W 1930 był zmuszony opuścić placówki badawcze w Azji z powodu politycznej niestabilności w regionie, a także kłopotów finansowych wywołanych wielkim kryzysem. Uważa się, że to Andrews posłużył jako inspiracja dla postaci Indiany Jonesa. W 1934 roku został dyrektorem AMNH. Funkcję tę pełnił do 1941, kiedy przeszedł na emeryturę, by poświęcić się pracy pisarskiej.
Roy Chapman Andrews zmarł 11 marca 1960 roku w Carmel-by-the-Sea w Kalifornii. Zgodnie z jego wolą jego ciało skremowano i pochowano w posiadłości Chapmanów w jego rodzinnej miejscowości.
Publikacje.
Publikacje książkowe Andrewsa wymienione w katalogu Worldcat (chronologicznie):

</doc>
<doc id="1586544" url="https://pl.wikipedia.org/wiki?curid=1586544" title="Fale beta">
Fale beta

 
Fale beta – w elektroencefalografii czynność w zapisie EEG o częstotliwości większej niż 13 Hz. Czynność beta w prawidłowym elektroencefalogramie osoby dorosłej wykonanym typowo w czuwaniu przy zamkniętych oczach dominuje w okolicach czołowocentralnych, w odróżnieniu od czynności alfa, która dominuje w okolicach potylicznych. Czasami czynność beta występuje w sposób rozlany – nie tylko w okolicach czołowych, ale także 
potylicznych, czyli tam, gdzie fizjologicznie powinien być rytm alfa. Najczęściej ma to miejsce:

</doc>
<doc id="1586545" url="https://pl.wikipedia.org/wiki?curid=1586545" title="Sucha (dopływ Suchej)">
Sucha (dopływ Suchej)

Sucha Nida ("Niedźwiadna Rzeka", "Sucha z Franciszkowa") – struga, lewy dopływ Suchej (dopływu Bzury) o długości 18,39 km.

</doc>
<doc id="1586546" url="https://pl.wikipedia.org/wiki?curid=1586546" title="Jewgienij Ustiugow">
Jewgienij Ustiugow

Jewgienij Romanowicz Ustiugow (ros. Евгений Романович Устюгов, ur. 4 czerwca 1985 r. w Krasnojarsku) – rosyjski biathlonista, trzykrotny medalista olimpijski i dwukrotny medalista mistrzostw świata.
Kariera.
Pierwsze sukcesy osiągnął w 2006 roku, zdobywając trzy medale na mistrzostwach świata juniorów w Presgue Isle. Wygrywał tam w biegu indywidualnym oraz w biegu pościgowym, a w sztafecie zdobył srebrny medal.
W 2008 roku wygrał zawody zaliczane do Pucharu IBU. Wynik ten oraz słabsze starty zawodników pierwszej reprezentacji skutkowały debiutem w Pucharze Świata. Miało to miejsce 10 stycznia 2009 roku w Oberhofie, gdzie zajął 43. miejsce w sprincie. Pierwsze punkty wywalczył tydzień później w Ruhpolding, zajmując 28. miejsce w tej samej konkurencji. Na podium zawodów tego cyklu po raz pierwszy stanął 11 grudnia 2009 roku w Hochfilzen, kończąc rywalizację w sprincie na trzeciej pozycji. W zawodach tych wyprzedzili go jedynie Ole Einar Bjørndalen z Norwegii i kolejny Rosjanin - Nikołaj Krugłow. W kolejnych startach jeszcze 11 razy stawał na podium, odnosząc przy tym trzy zwycięstwa: 20 grudnia 2009 roku w Pokljuce wygrał bieg pościgowy, 9 stycznia 2010 roku w Oberhofie triumfował w sprincie, a 21 lutego 2010 roku w Whistler był najlepszy w biegu masowym. Po tym drugim triumfie został liderem klasyfikacji generalnej PŚ. Ostatnie pucharowe podium wywalczył 9 marca 2014 roku w Pokljuce, zajmując trzecie miejsce w biegu masowym.
Najlepsze wyniki osiągnął w sezonie 2009/2010, kiedy zajął czwarte miejsce w klasyfikacji generalnej oraz zdobył Małą Kryształową Kulę za zwycięstwo w klasyfikacji biegów masowych. Ponadto w sezonie 2012/2013 był trzeci w klasyfikacji sprintu, a w sezonie 2013/2014 to samo miejsce zajął w klasyfikacji biegu indywidualnego.
W 2010 roku wystąpił na igrzyskach olimpijskich w Vancouver. Zdobył tam tytuł mistrza w biegu ze startu wspólnego, wyprzedzając Francuza Martina Fourcade'a i Pavola Hurajta ze Słowacji. Został tym samym pierwszym Rosjaninem w historii, który został mistrzem olimpijskim w tej konkurencji. Parę dni później zdobył też wspólnie z Iwanem Czeriezowem, Antonem Szypulinem i Maksimem Czudowem brązowy medal w sztafecie. Był tam również czwarty w biegu indywidualnym, przegrywając walkę o podium z Siarhiejem Nowikauem z Białorusi. Na rozgrywanych cztery lata później igrzyskach w Soczi razem z Szypulinem, Dmitrijem Małyszko i Aleksiejem Wołkowem zwyciężył w sztafecie. Indywidualnie jego najlepszym wynikiem było piąte miejsce w biegu pościgowym. W międzyczasie zdobył dwa srebrne medale podczas mistrzostw świata w Chanty-Mansyjsku. Najpierw sztafeta rosyjska w składzie Anton Szypulin, Jewgienij Ustiugow, Maksim Maksimow i Iwan Czeriezow zajęła drugie miejsce. Dzień później Ustiugow był drugi w biegu masowym, rozdzielając na podium Emila Hegle Svendsena z Norwegii i Włocha Lukasa Hofera.
5 kwietnia 2014 roku ogłosił zakończenie kariery.
W 2020 roku na skutek dyskwalifikacji został pozbawiony medali z igrzysk olimpijskich w Vancouver.

</doc>
<doc id="1586547" url="https://pl.wikipedia.org/wiki?curid=1586547" title="Vlasenica">
Vlasenica

Vlasenica (cyr. Власеница) – miasto w Bośni i Hercegowinie, w Republice Serbskiej, siedziba gminy Vlasenica. W 2013 roku liczyło 6228 mieszkańców.

</doc>
