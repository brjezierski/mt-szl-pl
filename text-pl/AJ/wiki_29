<doc id="1586550" url="https://pl.wikipedia.org/wiki?curid=1586550" title="Lekławki">
Lekławki

Lekławki (niem. "Schodehnen") – nieoficjalny przysiółek wsi Warkałki w Polsce położony w województwie warmińsko-mazurskim, w powiecie ostródzkim, w gminie Miłakowo.
Miejscowość wzmiankowana w dokumentach z roku 1305 jako wieś pruska na 8 włókach. Pierwotna nazwa brzmiała "Lekelauke" i wywodzi się z języka pruskiego. W roku 1782 we wsi odnotowano pięć domów (dymów), natomiast w 1858 w dwóch gospodarstwach domowych było 32 mieszkańców. W latach 1937–39 było 31 mieszkańców.
W roku 1973 przysiółek Lekławki należał do powiatu morąskiego, gmina i poczta Miłakowo.

</doc>
<doc id="1586555" url="https://pl.wikipedia.org/wiki?curid=1586555" title="Gazownia miejska w Krakowie">
Gazownia miejska w Krakowie

Gazownia miejska w Krakowie – gazownia wybudowana w latach 1856–1857 przez Niemieckie Kontynentalne Towarzystwo Gazowe z Dessau.
Historia.
Kraków był pierwszym polskim miastem, w którym zaprezentowano oświetlenie gazowe. Miało to miejsce w 1830 roku. Profesor Karol Mohr przedstawił wtedy możliwości zastosowania gazu koksowniczego w celach oświetleniowych. Pierwsze lampy zasilane z prowizorycznej gazowni zapłonęły w Krakowie przy ulicy Gołębiej.
16 kwietnia 1856 roku władze miasta podpisały umowę z Niemieckim Kontynentalnym Towarzystwem Gazowym w Dessau, zgodnie z którą towarzystwo uzyskiwało wyłączne prawo do oświetlania miasta Krakowa, dostarczania gazu konsumentom i wykonywania urządzeń gazowych. Pierwszym dyrektorem gazowni był inż. Konrad Voss. W latach 1886-1915 dyrektorem Gazowni był inż. Mieczysław Dąbrowski. 22 grudnia 1857 roku nastąpiło uruchomienie ulicznego oświetlenia gazowego. Pierwsze lampy zapłonęły w narożnikach Rynku Głównego. Produkcja gazu oparta była na procesie suchej destylacji węgla, a składnikami palnymi gazu były głównie wodór i metan. W 1864 roku przyłączono do gazowni krakowskiej odrębne wtedy miasto Podgórze. Rurę gazową poprowadzono mostem Franciszka Józefa I. 
Niezadowoleni z poziomu świadczonych usług odbiorcy gazu zastrajkowali, w wyniku czego Zarząd Miejski wykupił w 1886 roku gazownię od Towarzystwa Dessaudyjskiego za kwotę 460 000 złotych reńskich. Gazownia stała się tym samym pierwszym miejskim przedsiębiorstwem przemysłowym, przyjmując nazwę Krakowska Gazownia Miejska. Produkcja gazu sięgała wtedy około 1 mln m³. Po upływie trzech lat dzięki przeprowadzonej modernizacji produkcja gazu wzrosła do około 3,5 mln m³. W 1893 zakończył się proces wymiany ulicznych lamp naftowych na gazowe, a w roku następnym rozpoczęto instalowanie lamp z koszulkami Auera dającymi mocniejsze i tańsze światło.
W 1905 roku rozpoczęto elektryfikację miasta. Początkowo elektrownia była częścią gazowni. 1 lipca 1908 odłączyła się, uzyskując odrębną osobowość prawną i została wpisana do rejestru handlowego jako Elektrownia Miejska w Krakowie. Przyłączenie w 1910 roku do Krakowa gmin Dębniki, Czarna Wieś, Łobzów, Krowodrza, Nowa Wieś, Prądnik Czerwony, Zakrzówek i Zwierzyniec zwiększyło zapotrzebowanie na gaz i stało się powodem rozpoczęcia przygotowań do budowy nowej gazowni. Plany te pokrzyżowała I wojna światowa. Zamiast wybudowania nowej gazowni w 1922 roku zdecydowano się na gruntowną przebudowę istniejącej. W 1915 roku kierownictwo zakładu objął były dyrektor Gazowni Miejskiej w Stryju inż. Mieczysław Seifert.
Dzięki zaangażowaniu pracowników gazowni, udało się pomimo licznych trudności utrzymać jej działanie przez okres okupacji i działań wojennych w czasie II wojny światowej. Produkcji gazu zaprzestano 30 czerwca 1968 roku. Gazownia z przedsiębiorstwa produkcyjnego stała się przedsiębiorstwem dystrybucyjnym.
W 1971 roku zainstalowano pod Wawelem zasilaną gazem rzeźbę Bronisława Chromego przedstawiającą wawelskiego smoka. Rok 1982 przyniósł zaprzestanie zasilania gazem koksowniczym. Zastąpił go wysokometanowy gaz ziemny.
Obecnie gazownia jest przedsiębiorstwem przesyłowo-rozdzielczym i stanowi jeden z oddziałów Karpackiej Spółki Gazownictwa Sp. z o.o. w Tarnowie.

</doc>
<doc id="1586559" url="https://pl.wikipedia.org/wiki?curid=1586559" title="Lluís Companys">
Lluís Companys

Lluís Companys i Jover (ur. 21 czerwca 1882 w Tarrós, zm. 15 października 1940 w Barcelonie) – polityk i prawnik hiszpański, zwolennik niepodległości Katalonii, lider partii Republikańska Lewica Katalonii (Esquerra Republicana de Catalunya). Przewodniczący Generalitat de Catalunya od 1934 i przez cały okres trwania wojny domowej aż do śmierci w 1940. Companys jest katalońskim bohaterem narodowym, patronem między innymi stadionu olimpijskiego w Barcelonie.
W czasie wojny domowej stanął po stronie rządu republikańskiego przeciwko nacjonalistom gen. Francisco Franco, porzucił swoje dążenia niepodległościowe, ograniczając się do obrony autonomii Katalonii w ramach Republiki Hiszpańskiej. Po przegranej wojnie przebywał na emigracji, jednakże wpadł w ręce Gestapo, która wydała go wojskom generała Francisco Franco. 15 października 1940 roku został rozstrzelany w Barcelonie.
Młodość.
Rodzice Josep Companys i Maria Lluïsa de Jover należeli do bogatego chłopstwa. 
Po ukończeniu prawa na Uniwersytecie Barcelońskim, Companys już w młodości uczestniczył w życiu politycznym Katalonii. W roku 1906 po spaleniu przez wojsko redakcji dwóch gazet katalońskich, "Cu-Cut!" y "La Veu de Catalunya" i przyjęciu przez Kortezy "Ustawy o jurysdykcjach" (poddającej wszelkie ustne i pisemne ataki na jedność państwa pod jurysdykcje wojska) wziął udział w stworzeniu partii Solidaridad Catalana (Solidarność Katalońska). Później przyłączył się do Unió Federal Nacionalista Republicana (Unia Federacyjno-Nacjonalistyczno-Republikańska) i został szefem jej młodzieżówki. Dowodem na intensywność jego działalności jest piętnaście aresztowań. Po rewolcie zwanej "Tragicznym Tygodniem" (26 lipca – 2 sierpnia 1909), został w policyjnych raportach określony jako "jednostka niebezpieczna".
Wraz z Francesciem Layret Companys reprezentował lewicowo-robotnicze skrzydło Partit Republicà Català (Katalońskiej Partii Republikańskiej), z ramienia której wszedł do barcelońskiej rady miasta w roku 1917. We wrześniu 1920 został wraz grupą związkowców aresztowany i deportowany do zamku Castell de la Mora w Mahón na Minorce (Baleary). Chcący go bronić Layret został zamordowany.
Pomimo uwięzienia w grudniu 1920 został wybrany do parlamentu z okręgu Sabadell, zajmując miejsce, które przeznaczone było dla zabitego Layreta. Uzyskał w ten sposób immunitet, co spowodowało wypuszczenie go z więzienia.
Był jednym z założycieli powstałego w 1922 Unió de Rabassaires (Związku Dzierżawców), dla którego w czasach dyktatury Miguela Primo de Rivery pracował jako adwokat i redagował pismo „La Terra”.
Ze względu na kolejne aresztowanie nie mógł uczestniczyć w odbywającej się między 12 a 19 marca 1931 Konferencji Lewicy, podczas której powołano partię Esquerra Republicana de Catalunya (Republikańska Lewica Katalonii). Mimo to wybrano go do władz jako reprezentanta Katalońskiej Partii Republikańskiej.
Druga Republika Hiszpańska.
W wyborach lokalnych z 12 kwietnia 1931 zdobył mandat radnego barcelońskiej rady miasta z ramienia Esquerra Republicana de Catalunya. W południe 14 kwietnia wraz z innymi z balkonu ratusza ogłosił uznanie Drugiej Republiki Hiszpańskiej w Katalonii.
16 kwietnia został mianowany gubernatorem Barcelony, jednak był nim tylko przez miesiąc (zastąpił go Carles Esplà).
W czerwcowych wyborach parlamentarnych wybrano go deputowanym z okręgu Barcelona. W Kortezach był szefem klubu Esquerra, zajmując się szczególnie przyjęciem dającego Katalonii szeroki samorząd "Estatuto de autonomía de Cataluña"("Statut autonomii Katalonii") oraz kwestiami ustawodawstwa agrarnego.
Niespełna półtora roku później otrzymał również mandat do Parlamentu Katalonii, zostając jego przewodniczącym (odpowiednik polskiego marszałka). Zrezygnował z tej funkcji już po siedmiu miesiącach ze względu na objęcie teki ministra marynarki (był nim od czerwca do września 1933). Łączył więc funkcje deputowanego do parlamentu zarówno krajowego jak i regionalnego oraz ministra. Dodatkowo oddawał się pracy dziennikarskiej, będąc od listopada 1931 do stycznia 1934 redaktorem naczelnym gazety „La Humanitat”, oficjalnego organu ERC.
W grudniu 1933 zmarł ówczesny Przewodniczący Generalitat de Catalunya - Francesc Macià, i 1 stycznia 1934 jego stanowisko zajął Companys.
Po wejściu Confederación Española de Derechas Autónomas (Hiszpańska Konfederacja Prawicy Autonomicznej), sojuszu katolickich partii klerykalnych odrzucających reformy prowadzące do zeświecczenia kraju, w skład rządu Hiszpanii i po wybuchu strajku generalnego jesienią 1934 Companys zdecydował się na proklamację 6 października "Kraju Katalońskiego w ramach Hiszpańskiej Republiki Federalnej". Strajkiem kierowały głównie dwa największe hiszpańskie związki zawodowe: Powszechny Związek Robotników i Krajową Konfederację Pracy. W Asturii strajk przerodził się w zbrojną rewoltę, którą stłumiło dopiero wojsko. Armia interweniowała także w Katalonii, aresztując całe kierownictwo Generalitat de Catalunya. Więźniów umieszczono na zacumowanym w barcelońskim porcie statku "Uruguay". Rząd uchylił "Statut autonomii Katalonii", a Companys został wraz z resztą swojego gabinetu skazany na 30 lat więzienia i całkowicie pozbawiony praw publicznych. Wyrok wydał Tribunal de Garantías Constitucionales de España (Trybunał Gwarancji Konstytucyjnych Hiszpanii – działający w okresie Drugiej Republiki odpowiednik polskiego TK) stosunkiem głosów 10 za i 8 przeciw. Skazani trafili do więzienia w Puerto de Santa María w prowincji Kadyks.
Wojna domowa.
Companys został uwolniony w 1936, po wyborczym zwycięstwie hiszpańskiego Frontu Ludowego. Przewidując możliwość wojskowego zamachu stanu mianował Frederica Escofet, wieloletniego dowódcę katalońskiej policji Mossos d'Esquadra, na stanowisko Comissari General d'Ordre Públic (Generalnego Komisarza Porządku Publicznego w Katalonii).
Po porażce puczystów w Barcelonie 18 lipca 1936, Companys pozwolił około pięciu tysiącom osób podejrzewanych o poglądy antyrepublikańskie opuścić Hiszpanię na pokładach zagranicznych statków. Argumentował to niemożnością zapewnienia im bezpieczeństwa w mieście wyraźnie popierającym rząd republikański w walce z buntownikami kierowanymi przez generała Francisco Franco. Już wtedy bowiem zdarzały się zabójstwa zwolenników przewrotu.
Companys, który przez cały okres wojny domowej był szefem rządu Katalonii starał się utrzymać jedność partii i central związkowych, które go popierały. Nie było to łatwe ze względu na konflikty między komunistami i socjalistami z Partit Socialista Unificat de Catalunya (Katalońskiej Zjednoczonej Partii Socjalistycznej) a anarchistami z Krajowej Konfederacji Pracy i wspierającą ich Partido Obrero de Unificación Marxista (Robotnicza Partia Marksistowskiej Unifikacji). W listopadzie 1936 z pomocą anarchistów zapobiegł planowanemu przez nacjonalistyczna partię katalanistyczną Estat Català zamachowi stanu.
Od października 1937 narastał jego konflikt z rezydującym w Barcelonie republikańskim rządem Juana Negrín. W kwietniu 1938, po zajęciu przez frankistów katalońskiego miasta Lleida, napisał do premiera list, w którym skarżył się na arbitralność jego działań i marginalizację swojego gabinetu.
Wygnanie.
Po zajęciu Katalonii przez wojsko frankistowskie, 5 lutego 1939 wyemigrował do Perpignan we Francji, a stamtąd do Paryża, gdzie kierował przedstawicielstwem Generalitat na uchodźstwie - Consell Nacional de Catalunya (Katalońska Rada Narodowa). Później przeniósł się do La Baule-les-Pins w departamencie Loire-Atlantique. Pomimo zagrożenia(kraj zajęło wojsko niemieckie) pozostał na miejscu ze względu na pragnienie utrzymania kontaktu ze swoim psychicznie chorym synem Lluísem Companys i Micó (1911-1956). Syn był owocem pierwszego małżeństwa polityka, z Mercè Micó, z którą rozwiódł się dla Carme Ballester, drugiej i ostatniej żony. Właśnie w La Baule-les-Pins wpadł 13 sierpnia 1940 roku w ręce agentów Gestapo. 29 sierpnia został wydany Hiszpanom na przejściu granicznym w Irun w Kraju Basków. Jeszcze przebywając we Francji został zaocznie osądzony na podstawie uchwalonej już po wojnie i stosowanej z pogwałceniem zasad ("lex retro non agit") Ley de Responsabilidades Políticas (Ustawy o odpowiedzialności politycznej, zwanej przez przeciwników "Ustawą o sprawiedliwości na odwrót"). W ponownym procesie został skazany pod kuriozalnym zarzutem udziału w zbrojnej rebelii. Proces odbył się przed trybunałem wojskowym jako sąd wojenny bez możliwości odwołania. Wyrok śmierci został wykonany 15 października 1940 w fosie zamku na wzgórzu Montjuïc. Companys odmówił zawiązania mu opaski na oczach, a umierając miał krzyknąć: "Assessineu un hombre honrat. Per Catalunya!!!" (""Mordujecie uczciwego człowieka. Za Katalonię!")
Współczesność.
Stadion Olimpijski w Barcelonie nosi imię Lluísa Companys. Odbywały się tam zawody lekkoatletyczne podczas XXV Letnich Igrzysk Olimpijskich a w roku 2010 odbyły się XX Mistrzostwa Europy w Lekkoatletyce. Z obiektu korzystał również klub piłkarski Espanyol Barcelona do roku 2009, obecnie mecze rozgrywa na stadionie Estadio Cornellá-El Prat.
Jego imię nosi wiele urzędów i szkół w całej Katalonii.

</doc>
<doc id="1586560" url="https://pl.wikipedia.org/wiki?curid=1586560" title="Chlorosom">
Chlorosom

Chlorosom (pęcherzyki Chlorobium) – pęcherzykowata struktura występująca u bakterii zielonych, pełniąca rolę kompleksu antenowego zbierającego światło. Są strukturami połączonymi z błoną komórkową, w której znajduje się fotoukład bakteryjny – P840, do którego przekazywana jest energia wychwycona przez barwniki obecne w chlorosomach. Pojedynczy chlorosom ma elipsoidalny kształt szerokości 50-100 nm i wysokości 15-20 nm. Otoczony jest pojedynczą warstwą nieskładająca się z galaktolipidów i kilku białek.
Wewnątrz chlorosomu znajdują się kompleksy zawierające głównie bakteriochlorofile (c, d lub e – jako pigment anten oraz niewielkie ilości znajdującego się w błonie bakteriochlorofilu a bezpośrednio związanego fotosyntetycznym centrum reakcyjnym) i karotenoidy, ułożone w systemie lamellarnym, gdzie długie ogony farnezolu bakteriochlorofili mieszają się z cząsteczkami karotenoidów, tworząc struktury przypominające wielowarstę lipidową.

</doc>
<doc id="1586561" url="https://pl.wikipedia.org/wiki?curid=1586561" title="Bruce Cohen">
Bruce Cohen

Bruce Cohen (ur. 23 września 1961 w Falls Church) – amerykański producent filmowy, telewizyjny i teatralny, znany głównie jako współlaureat Oscara w 1999 roku za film "American Beauty".
Bruce rozpoczął karierę producenta filmowego w 1985 roku. W ciągu następnych lat osiągnął znaczną renomę wśród osób związanych z przemysłem filmowym. Do największych filmów, w których Bruce brał udział jako producent, należą m.in. "Życie, którego nie było" oraz "Duża ryba".
W 2009 roku został nominowany do Oscara za film "Obywatel Milk".
Od 2005 roku posiada własnego bloga w Huffington Post.

</doc>
<doc id="1586562" url="https://pl.wikipedia.org/wiki?curid=1586562" title="Adela miśnieńska">
Adela miśnieńska

Adela miśnieńska (duń. "Edel/Adel/Adelheid af Meissen"), królowa Danii, córka margrabiego Konrada Wettyna z Miśni (+1157) i jego żony Ludgardy szwabskiej (+1140). Daty urodzin i zgonu królowej nie są znane, ani miejsce jej pochówku.
Wyszła za mąż za króla Danii Swena III w 1152 r. Małżeństwo zostało zawarte ze względów politycznych podczas pobytu Swena III na zjeździe w Merseburgu, gdzie został on koronowany przez króla Niemiec Fryderyka Barbarossę. Podczas wojny domowej i walki o tron Danii Adela wraz z mężem musieli opuścić kraj udając się na wygnanie do Saksonii w 1154. Powrócili w 1157, po uzyskaniu wsparcia wojskowego ojca Adeli i arcybiskupa Bremy. Wkrótce jednak Swen III zginął w bitwie na Grathe Hede (wrzosowisko Grathe) na Jutlandii. Adela opuściła Danię i wyszła za mąż za hrabiego Adelberta von Ballenstädt. Z małżeństwa ze Swenem III miało się urodzić dwoje dzieci: syn, który zmarł jako niemowlę i córka Ludgarda.

</doc>
<doc id="1586565" url="https://pl.wikipedia.org/wiki?curid=1586565" title="Mykoła Jurczenko">
Mykoła Jurczenko

Mykoła Mykołajowycz Jurczenko, ukr. Микола Миколайович Юрченко, ros. Николай Николаевич Юрченко, "Nikołaj Nikołajewicz Jurczienko" (ur. 31 marca 1966 w Iwano-Frankowsku, Ukraińska SRR) – ukraiński piłkarz, grający na pozycji pomocnika, (wcześniej napastnika), reprezentant Ukrainy.
Kariera piłkarska.
Kariera klubowa.
Wychowanek DJuSSz "Spartak" w Iwano-Frankowsku. W 1983 zaczął występować w rezerwowej drużynie Szachtara Donieck, skąd powrócił do rodzinnego klubu Prykarpattia Iwano-Frankowsk. W 1988 przeszedł do SKA Karpaty Lwów, który w 1989 zmienił lokalizacje i stał nazywać się Hałyczyna Drohobycz. Po krótkim czasie przeniósł się do Krywbasa Krzywy Róg. W 1990 ponownie wrócił do Prykarpattii. W 1991 został zaproszony do Dynama Kijów, z którym doszedł do 1/4 finału w Pucharze Zdobywców Pucharów. Potem wyjechał do Czechosłowacji, gdzie bronił barw klubu FC Zbrojovka Brno, który potem zmienił nazwę na Boby Brno. W 1993 wrócił z bratem Ihorem do macierzystego klubu, w którym w wieku 29 lat zakończył karierę w 1995 roku.
Kariera reprezentacyjna.
15 marca 1994 zadebiutował w reprezentacji Ukrainy w spotkaniu towarzyskim z Izraelem przegranym 0:1. To był jego jedyny mecz reprezentacyjny.
Kariera zawodowa.
Po zakończeniu kariery zawodniczej prowadzi swój prywatny biznes w Czechach.

</doc>
<doc id="1586566" url="https://pl.wikipedia.org/wiki?curid=1586566" title="Belontia">
Belontia

Belontia – rodzaj ryb z podrodziny beloncjowatych w obrębie rodziny guramiowatych (Osphronemidae).
Klasyfikacja.
Gatunki zaliczane do tego rodzaju :

</doc>
<doc id="1586568" url="https://pl.wikipedia.org/wiki?curid=1586568" title="Dorota Gawron">
Dorota Gawron

Dorota Gawron (ur. 9 grudnia 1983 w Częstochowie) – polska modelka i fotomodelka, I vice Miss Polonia 2006, Miss Bałtyku i Skandynawii (2007), reprezentantka Polski na konkursie Miss Universe w Meksyku i Miss International w Japonii.
Absolwentka stosunków międzynarodowych, dziennikarstwa i psychologii reklamy na Uniwersytecie Warszawskim.
W latach 2005–2008 pracowała w sekretariacie Prezesa Zarządu Telewizji Polsat – Zygmunta Solorz-Żaka.
W latach 2009–2012 redaktor naczelna ogólnopolskiego magazynu o modzie ślubnej "Ślub Marzeń".
Współprowadziła także programy kulturalno-rozrywkowe w Telewizji Superstacja.
W latach 2012-2018 rozwijała własną markę odzieżową dla kobiet DOROTHE.
Stypendystka programu mentoringowego dla kobiet –  Vital Voices w Warszawie (edycja 2014), programu Leonardo da Vinci dla kobiet z przemysłu kreatywnego oraz Priority Area Culture w Sztokholmie dla wybranych projektantów mody z Polski.
Absolwentka gender studies na IBL PAN.

</doc>
<doc id="1586570" url="https://pl.wikipedia.org/wiki?curid=1586570" title="Leszczynka (województwo warmińsko-mazurskie)">
Leszczynka (województwo warmińsko-mazurskie)

Leszczynka (niem. "Linkenau") – osada w Polsce położona w województwie warmińsko-mazurskim, w powiecie ostródzkim, w gminie Małdyty. W latach 1975–1998 miejscowość należała administracyjnie do województwa olsztyńskiego.
Osada wzmiankowana w dokumentach z roku 1382, jako wieś czynszowa na 25 włókach. Pierwotna nazwa to "Lynkenow". W roku 1782 we wsi odnotowano 30 domów (dymów), natomiast w 1858 w 14 gospodarstwach domowych było 149 mieszkańców. W latach 1937–1939 było 316 mieszkańców. W roku 1973 jako majątek Leszczynka należała do powiatu morąskiego, gmina i poczta Małdyty. W tym samym czasie wymieniana jest wieś Leszczynka Mała (gmina i poczta Małdyty).

</doc>
<doc id="1586576" url="https://pl.wikipedia.org/wiki?curid=1586576" title="Zagórze (Kłodzko)">
Zagórze (Kłodzko)

Zagórze – historyczna dzielnica Kłodzka, położona w południowo-zachodniej części miasta, po lewej, następnie także prawej stronie Bystrzycy Dusznickiej, niemal do jej ujścia do Nysy Kłodzkiej.
Geografia.
Położenie geograficzne.
Zagórze leży w południowo-zachodniej części Kłodzka. Na południu graniczy z Krosnowicami, na zachodzie ze Starym Wielisławem, na północy z Kościelnikami i Książkiem, a na wschodzie poprzez Nysę Kłodzką z Krzyżną Górą. Od centrum miasta oddalone jest o około 3 km na południowy zachód.
Warunki naturalne.
Zagórze leży na południu miasta nad Bystrzycą Dusznicką na wysokości ok. 300–310 m n.p.m. Ciągnie się wzdłuż dolnego brzegu wspomnianej rzeki od ujścia Wielisławki, gdzie sąsiaduje z zabudową Starego Wielisławia.
Otoczenie stanowią w większości użytki rolne, z dużym udziałem łąk i ogrodów, jednak sporo miejsca zajmują także tereny przemysłowe i magazynowo-składowe. Występują tu dobre gleby na podłożu osadów polodowcowych. Widoczne są również ślady eksploatacji glin ceramicznych na potrzeby cegielni.
Budowa geologiczna.
Podłoże zbudowane jest głównie z kredowych piaskowców i zlepieńców, ale w okolicach Krzyżnika (327 m n.p.m.) i dalej wzdłuż lewego brzegu Bystrzycy Dusznickiej występują amfibolity, które eksploatowano w sporym kamieniołomie. W amfibolitach występuje wiele minerałów, m.in. chalkopiryt i piryt, hematyt, epitody, diopsyt i tytanit. We wkładach wapieni pojawiają się granaty i kalcyt, a w łupkach łyszczykowych limonit.
Demografia.
Ludność Zagórza na przestrzeni stuleci kształtowała się w następujący sposób:
Ze względu na korzystne położenie oraz dość bliskie sąsiedztwo Kłodzka osada nie wyludniła się i posiadała ustabilizowaną sytuację ludnościową z wyraźną tendencją wzrostową. Pozostałe dane na temat liczby ludności, w związku z tym, że została ona przyłączona do Kłodzka podawane są wraz z jego liczbą mieszkańców.
Historia.
Daty wzmianeko miejscowości ijej oficjalnenazwy według źródeł
Źródło:
Zagórze powstało jako osada przedlokacyjna związana z zespołem osadniczym Kłodzka. Jego dzieje łączyły się z miastem. W 1355 roku w transakcji kupna-sprzedaży 3 prętów gruntu w Zagórzu stronami byli: Wenczlow von Zahrcz (określany jako Czech) i Cunczel Huter. Osada należała w tym czasie do joannitów z Kłodzka. Wcześnie powstał tu młyn wodny.
W 1428 roku w pobliżu Zagórza miała miejsce bitwa pod Czerwoną Górą stoczona między husytami a obozem antyhusyckim na czele z księciem ziębickim Janem, która zakończyła się klęską jego oddziałów i śmiercią władcy. Dla jego upamiętnienia ufundowano mauzoleum w pobliżu domniemanego miejsca jego śmierci. Według źródeł z 1456 roku młynarzem był Merin Pabel. Wieś nie była jednak nigdy duża, ograniczała się właściwie do zagrody młynarza.
Pomimo że znajdowała się w pobliżu Kłodzka, w 1549 roku odnotowano, iż należała do parafii w Krosnowicach, a jeden gospodarz w 1575 roku płacił podatki kościołowi parafialnemu w Starym Wielisławiu. Od 27 lipca 1626 roku wieś stała się własnością kolegium jezuitów w Kłodzku.
Znaczący rozwój Zagórza przypadł na XVIII wiek. W 1765 roku stanowiło nadal własność jezuitów. Mieszkało tu 5 kmieci i 7 zagrodników oraz chałupników, z czego 2 było rzemieślnikami. W 1787 roku właścicielem Zagórza był hr. Friedrich Wilhelm von Reden, wówczas wieś zamieszkiwało 5 kmieci i 9 zagrodników oraz chałupników. Następnie w 1825 roku wieś należała do barona von Münchhausena z Szalejowa Dolnego. Liczyła wówczas tylko 12 domów. Ponadto w Zagórzu znajdował się młyn wodny i wapiennik. Około połowy XIX wieku wzniesiono kaplicę.
Wieś ożywiła się w 2 poł. XIX wieku dzięki przeprowadzeniu przez nią linii kolejowej do Dusznik-Zdroju w 1890 roku, przedłużonej następnie do Kudowy-Zdroju. Powstały wówczas niewielkie zakłady przemysłowe. Działał również kamieniołom amfibolitów. Rozwinął się niewielki ruch turystyczny, głównie mieszkańców Kłodzka, do pobliskich Krosnowic i na Czerwoniak. We wsi znajdowała się popularna gospoda. W czasie II wojny światowej we wsi znajdował się obóz jeniecki, w którym przebywało ok. 250 żołnierzy radzieckich, zatrudnionych w kamieniołomach.
W 1945 roku po przejęciu ziemi kłodzkiej przez Polskę wysiedlono jej dotychczasowych mieszkańców, na których miejsce przybyli Polacy. Zachowało swój rolniczy charakter. Uruchomiono miejscowe zakłady przemysłowe i zbudowano rozlewnię wody mineralnej, wykorzystując ujęcie przy granicy Starego Wielisławia. W latach 80. XX wieku wzniesiono dużą ciepłownię miejską. Początkowo Zagórze nazywane było "Podgórzem" lub "Zarzeczem", ostatecznie utarła się obecna nazwa, która powoli wychodzi z użycia, pozostając tylko w nazwie głównej ulicy.
Administracja.
Zagórze jest starą wsią położoną w znacznym oddaleniu od Kłodzka, do którego zostało przyłączone 30 września 1928, a więc jeszcze przed II wojną światową. Po 1945 roku znalazło się w granicach Polski. Weszło w skład województwa wrocławskiego i powiatu kłodzkiego. W latach 70. XX wieku Zagórze jako część Kłodzka weszło w skład województwa wałbrzyskiego. W 1999 roku ponownie reaktywowano powiat kłodzki, który wszedł w skład nowo powstałego województwa dolnośląskiego.
Na terenie Kłodzka nie występują pomocnicze jednostki administracyjne, takie jak: osiedla, czy dzielnice, dlatego też o większości spraw decyduje samorząd miejski w Kłodzku. Mieszkańcy Zagórza tworzą okręg wyborczy nr 3 i wraz z całą południowo-zachodnią częścią miasta, co 5 lat (do 2018 roku kadencja liczyła 4 lata) wybierają pięciu radnych do Rady Miasta.
Edukacja i kultura.
Zagórze pozbawione jest placówek kulturalno-oświatowych. Dzieci w wieku 7–15 lat pobierają naukę w mieszczącej się przy ul. Bohaterów Getta 22 – Szkole Podstawowej nr 6 im. Unii Europejskiej. Następnie młodzież kontynuuje kształcenie w szkołach średnich w centrum miasta.
Religia.
Większość mieszkańców Zagórza należy do Kościoła katolickiego. Znajduje się tu świątynia katolicka pw. Macierzyństwa NMP, będąca kościołem filialnym parafii Podwyższenia Krzyża Świętego. Od średniowiecza osada ta należała do parafii św. Jakuba Apostoła w Krosnowicach, a następnie do kłodzkiej parafii jezuitów (od XVI wieku). W 1982 roku z jej terenów została wydzielona nowa parafia, Podwyższenia Krzyża Świętego, na której terenie znalazło się Zagórze, wchodząca w skład dekanatu kłodzkiego w diecezji świdnickiej.
Architektura i urbanistyka.
Zagórze ma charakter rolniczo-przemysłowy. Zachowało się tu sporo gospodarstw z końca XVIII i XIX/XX wieku. Osada składa się z kilku zgrupowań domów. W środkowej części leży właściwe Zagórze, a na zachodzie przy granicy administracyjnej Kłodzka znajdują się domy, stanowiące dawniej część Starego Wielisławia Dolnego.
Na obszarze Zagórza znajdują się 3 ulice:
Gospodarka.
Na obszarze Zagórza występuje sporo gospodarstw rolnych, jednak większość mieszkańców pracuje w zakładach usługowych i przemysłowych położonych w mieście. Dawniej na terenie dzielnicy na wzgórzu o nazwie Fiebigberg znajdował się kamieniołom, przy ul. Wielisławskiej (niedaleko Krzyżnika). Do największych przedsiębiorstw na terenie dzielnicy należą: zakłady drzewne, młyn wodny, rozlewnia wód mineralnych i ciepłownia Przedsiębiorstwa Energetyki Cieplnej, ogrzewająca nowe osiedla mieszkaniowe w Kłodzku. Jest ono częścią Dolnośląskiego Zakładu Termoenergetycznego S.A.
Infrastruktura.
Transport.
Przez wiele lat Zagórze znajdowało się na uboczu ważnych szlaków komunikacyjnych ziemi kłodzkiej. Przechodzą tędy dwie lokalne szosy: do Szalejowa Górnego i Nowego Wielisławia oraz do Krosnowic. W latach 2016–2018 wybudowano obwodnicę Kłodzka, której zachodni odcinek przebiega przez środek dzielnicy. Stanowi ona część drogi krajowej nr 33 prowadzącej z Kłodzka do Międzylesia i granicy państwa z Czechami w Boboszowie.
Przez osadę przechodzi linia kolejowa nr 309 z Kłodzka Głównego do Kudowy-Zdroju. Trasa ta powstała w latach 1890–1905, przy czym pierwszy jej odcinek prowadzący przez Zagórze do Szczytnej został otwarty 15 grudnia 1890 roku W południowej części znajduje się przystanek kolejowy Kłodzko Zagórze. Zatrzymują się na nim pociągi Kolei Dolnośląskich (od 2013 roku). Według stanu na wrzesień 2020 roku na przystanku zatrzymuje się 10 pociągów osobowych dziennie, obsługujących relację z Kudowy-Zdroju do: Legnicy (D5), Wałbrzycha Głównego (D15) i Wrocławia Głównego (D29).
Komunikacja.
Mieszkańcy Zagórza nie mają dostępu do transportu miejskiego. Najbliższy przystanek autobusowy znajduje się na granicy dzielnicy z Książkiem w pobliżu tamtejszego przystanku kolejowego – Kłodzko Książek. Jest on obsługiwany przez PKS Kłodzko. Zatrzymują się na nim autobusy realizujące relację: Kłodzko Dworzec Autobusowy – Starków. Do lat 90. XX wieku linia ta nosiła numer 1.
Bezpieczeństwo.
W zakresie ochrony przeciwpożarowej oraz innych miejscowych zagrożeń, Zagórze podlega pod rejon działania Powiatowej Straży Pożarnej oraz Komendy Powiatowej Policji w Kłodzku. Funkcję dzielnicowych pełnią: st. sierż. Paweł Rudawski z Rejonu służbowego nr 3 dla ulic: Korczaka i Zagórze oraz asp. sztab. Rafał Pietrołaj dla ul. Wielisławskiej (Rejon służbowy nr 6). Z ramienia kłodzkiej straży miejskiej III Rejon Służbowy obsługują st. insp. Krzysztof Wajda i mł. strażnik Sebastian Ligas, zaś VI Rejon Służbowy: st. insp. Robert Garbowski i mł. strażnik Arkadiusz Pawłowicz.

</doc>
<doc id="1586581" url="https://pl.wikipedia.org/wiki?curid=1586581" title="Michèle Morgan">
Michèle Morgan

Michèle Morgan, właśc. Simone Renée Roussel (ur. 29 lutego 1920 w Neuilly-sur-Seine, zm. 20 grudnia 2016 w Meudon) – francuska aktorka filmowa, telewizyjna i teatralna. Była niekwestionowaną gwiazdą francuskiego kina od lat 30. do lat 60. XX w.
Życiorys.
Jako piętnastolatka przeniosła się ze swojej rodzinnej miejscowości do pobliskiego Paryża, gdzie pobierała lekcje gry aktorskiej i zadebiutowała na dużym ekranie, występując początkowo w nieznaczących epizodach. Na jej nieprzeciętną urodę zwrócił uwagę reżyser Marc Allégret, który zaproponował jej główną rolę w filmie "Serce Paryża" (1937).
Rozgłos ogólnoświatowy przyniosła jej rola w "Ludziach za mgłą" (1938) Marcela Carné, gdzie zagrała u boku legendarnego Jeana Gabina. Z aktorem tym spotkała się ponownie na planie filmu "S.O.S." (1941). Obydwa obrazy ugruntowały jej pozycję w kinie francuskim.
Gdy we Francji rozpoczęła się niemiecka okupacja, Morgan wyjechała do USA, gdzie kontynuowała karierę, ale bez większych sukcesów. Najbardziej znanym filmem hollywoodzkim z jej udziałem była "Droga do Marsylii" (1944) Michaela Curtiza.
Po wojnie aktorka powróciła do Francji, gdzie zaczęła ponownie odnosić sukcesy, głównie za sprawą współpracy z reżyserem Jeanem Delannoy. Za rolę niewidomej Gertrudy w jego "Symfonii pastoralnej" (1946) Morgan otrzymała nagrodę dla najlepszej aktorki na pierwszym w historii MFF w Cannes. U Delannoy zagrała także postać Joanny d’Arc w nowelowym filmie "Elżbieta, Joanna, Lizystrata" (1954) oraz artystki cyrkowej w "Obsesji" (1954).
Występowała w filmach największych reżyserów francuskich, takich jak René Clair, Yves Allégret, Claude Autant-Lara, René Clément, André Cayatte, Claude Chabrol czy Claude Lelouch.
Od końca lat 60. pojawiała się w filmach, teatrze i telewizji jedynie sporadycznie. Czas poświęcała głównie swojej wielkiej pasji, czyli malowaniu obrazów. 
Przewodniczyła jury konkursu głównego na 24. MFF w Cannes (1971). W 1977 opublikowała autobiografię pt. "Avec ces yeux-là".
W uznaniu dla jej zasług dla francuskiego kina w 1969 została kawalerem Legii Honorowej. Była również laureatką Honorowego Cezara (1992) oraz Honorowego Złotego Lwa na 53. MFF w Wenecji (1996) za całokształt twórczości.
Morgan była trzykrotnie zamężna. Pierwsze małżeństwo, zawarte w 1942 w czasie pobytu w Hollywood z amerykańskim aktorem Williamem Marshallem, zakończyło się rozwodem w 1948. Para miała syna, Mike’a Marshalla (1944-2005), który był jedynym dzieckiem Morgan i swoją karierę zawodową również związał z aktorstwem.
Drugim mężem Michèle Morgan był francuski aktor Henri Vidal. Wzięli ślub w 1950 i byli razem aż do jego niespodziewanej śmierci w 1959. Kolejne, trzecie małżeństwo aktorki ze znanym francuskim reżyserem Gérardem Oury trwało 46 lat (od 1960 do jego śmierci w lipcu 2006).
Morgan miała sześcioro wnuków, w tym modelkę i aktorkę Sarę Marshall.

</doc>
<doc id="1586586" url="https://pl.wikipedia.org/wiki?curid=1586586" title="Obywatelstwo rzymskie">
Obywatelstwo rzymskie



</doc>
<doc id="1586590" url="https://pl.wikipedia.org/wiki?curid=1586590" title="Dzieci z Izieu">
Dzieci z Izieu

Dzieci z Izieu – grupa 44 żydowskich dzieci ukrywanych przez małżeństwo Mirona i Sabine Zlatin (również Żydów) w domu w miasteczku Izieu w departamencie Ain, które zostały na rozkaz Klausa Barbie wywiezione do Auschwitz-Birkenau i Tallinna. Spośród 51 zatrzymanych osób przeżyć udało się tylko Lei Feldblum – jednej z opiekunek i współprowadzących schronisko.
Inicjatorką powstania „domu dziecka” w celu ratowania żydowskich dzieci była Sabine Zlatin. Grupa dzieci pod jej opieką ukrywała się najpierw w miejscowości Palavas-Les-Flots, a od wiosny 1943 w Izieu. W urządzeniu domu pomagali działacze Organizacji Pomocy Dzieciom – żydowskiej organizacji powstałej w Rosji w 1912 oraz mer Izieu Pierre Wiltzer. Początkowo ta lokalizacja wydawała się bezpieczna; dopiero w lutym 1944 aresztowanie przez hitlerowców działaczy OSE w Chambéry skłoniło Zlatin do poszukiwania innego domu. Wyjechała ona do Montpellier szukać pomocy u księdza Prevosta, który już wcześniej pomagał w ratowaniu żydowskich dzieci.
6 kwietnia 1944, za zgodą administracji terytorialnej Vichy, oddział Gestapo pod dowództwem Klausa Barbie wtargnął do domu i zatrzymał wszystkie obecne w nim dzieci oraz siedmioro wychowawców. Uciec udało się wychowawcy, Leonowi Reifmanowi, który zdołał ukryć się w krzakach i został ocalony przez mieszkańców Izieu. Wszyscy zostali uwięzieni w Lyonie, następnie przetrzymywano ich w obozie w Drancy, skąd dzieci zostały skierowane do Auschwitz-Birkenau, zaś dwójka najstarszych razem z Mironem Zlatinem – do obozu w Tallinnie. Jedynie Sabine Zlatin, która w momencie napaści przebywała w Montpellier, gdzie poszukiwała lepszego miejsca schronienia dla dzieci, nie została zatrzymana. Osoby wysłane do Tallinna zostały natychmiast po przyjeździe rozstrzelane, zaś z 42 dzieci wysłanych do Auschwitz tylko jedna aresztowana, Lea Feldblum, uniknęła śmierci w komorze gazowej.
W 1987 z inicjatywy Sabine Zlatin i rady miejskiej Lyonu w domu, gdzie ukrywały się dzieci, urządzono muzeum, które w kwietniu 1994 uroczyście otworzył prezydent Francji François Mitterrand. W 2007 powstał film Alaina Wermusa "Dama z Izieu" poświęcony losom Sabine Zlatin. Tytułową rolę zagrała Véronique Genest. W 1993 dom w Izieu, obok obozu w Gurs i Welodromu Zimowego (miejsca przetrzymywania zatrzymanych w obławie Vel d’Hiv) stał się jednym z trzech francuskich miejsc pamięci o ofiarach rasistowskiej i antysemickiej polityki hitlerowców i państwa Vichy.

</doc>
<doc id="1586591" url="https://pl.wikipedia.org/wiki?curid=1586591" title="Ius civile">
Ius civile

Ius civile – rodzime, rzymskie prawo narodowe, obowiązujące wyłącznie obywateli rzymskich.
W rzymskim systemie prawa odgrywało decydującą rolę do połowy III wieku p.n.e. Zostało skodyfikowane w nigdy nieuchylonej ustawie dwunastu tablic. Cechowało się znacznym stopniem sformalizowania i wąskim kręgiem adresatów.
Zmiany, jakie starożytny Rzym przeszedł po wojnach punickich, doprowadziły do umniejszenia jego roli na rzecz prawa ustalanego przez magistratury (tzw. „ius honorarium”) oraz prawa nieobywateli (tzw. „ius gentium”).
Mianem iuris civilis nazywano prawo utworzone przez kapłanów i świeckich prawników, a także – w przeciwieństwie do iuris honorarii – prawo ustanowione przez zgromadzenie ludowe. W tym znaczeniu używano także określenia „ius Quiritum” („prawo kwirytarne”).

</doc>
<doc id="1586593" url="https://pl.wikipedia.org/wiki?curid=1586593" title="Farerska Partia Studencka">
Farerska Partia Studencka

Partia Studencka (far. "Miðnámsflokkurin") jest najmłodszą partią polityczną na Wyspach Owczych. Została ona utworzona na samym początku 2008 roku przez Bergura Johannesena, który jednocześnie stał się jej pierwszym prezesem. Johannesen był także jedynym kandydatem w wyborach w roku 2008, kiedy to jego partia zdobyła tylko 221 głosów (0,7%) i nie zajęła ani jednego miejsca w parlamencie archipelagu.

</doc>
<doc id="1586594" url="https://pl.wikipedia.org/wiki?curid=1586594" title="Miðnámsflokkurin">
Miðnámsflokkurin



</doc>
<doc id="1586596" url="https://pl.wikipedia.org/wiki?curid=1586596" title="Midnamsflokkurin">
Midnamsflokkurin



</doc>
<doc id="1586597" url="https://pl.wikipedia.org/wiki?curid=1586597" title="Ugrupowania integracyjne w Ameryce Łacińskiej i na Karaibach">
Ugrupowania integracyjne w Ameryce Łacińskiej i na Karaibach

Ugrupowania integracyjne w Ameryce Łacińskiej i na Karaibach – główne organizacje i porozumienia, których celem jest rozwój współpracy pomiędzy państwami regionu Ameryki Łacińskiej i Karaibów.

</doc>
<doc id="1586598" url="https://pl.wikipedia.org/wiki?curid=1586598" title="Ḇ">
Ḇ

B z makronem dolnym (wielka litera: Ḇ; mała litera: ḇ) – litera diakrytyzowana alfabetu łacińskiego pochodząca od litery b powstała przez dodanie makronu dolnego.
Zastosowanie.
Jest używana między innymi do transliteracji biblijnego języka hebrajskiego w tłumaczeniach na języki używające alfabetu łacińskiego. Występuje w funkcji spółgłoski szczelinowej dwuwargowej dźwięcznej (/β/) zastępującej literę bet ("ב").
Kodowanie komputerowe.
W unikodzie b z makronem dolnym jest kodowana:

</doc>
<doc id="1586599" url="https://pl.wikipedia.org/wiki?curid=1586599" title="Ctenodactylidae">
Ctenodactylidae



</doc>
<doc id="1586601" url="https://pl.wikipedia.org/wiki?curid=1586601" title="Anna Frolina">
Anna Frolina

Anna Aleksiejewna Frolina z domu Bułygina (ros. Анна Алексеевна Фролина z d. Булыгина; ur. 11 stycznia 1984 w Salechardzie) – rosyjska biathlonistka, od października 2015 roku reprezentująca Koreę Południową, mistrzyni świata.
Kariera.
Frolina biathlon zaczęła trenować w 2001 roku. Na mistrzostwach świata juniorów w Ridnaun w 2002 roku zdobyła srebrny medal w sprincie. Na rozgrywanych rok później mistrzostwach świata juniorów w Kościelisku zwyciężyła w sztafecie, była druga w sprincie i trzecia w biegu pościgowym. Ponadto podczas mistrzostw świata juniorów w Kontiolahti w 2005 roku była pierwsza w pierwsza w sztafecie i biegu pościgowym oraz druga w sprincie.
W zawodach Pucharu Świata zadebiutowała 7 stycznia 2006 roku w Oberhofie, zajmując 58. miejsce w sprincie. Pierwsze pucharowe punkty wywalczyła 29 listopada 2006 roku w Östersund, gdzie zajęła dziewiąte miejsce w biegu indywidualnym. Na podium zawodów tego cyklu jedyny raz stanęła 24 stycznia 2009 roku w Anterselvie, wygrywając rywalizację w biegu pościgowym. W zawodach tych wyprzedziła Kaisę Mäkäräinen z Finlandii i Białorusinkę Darję Domraczewą. Najlepsze wyniki osiągnęła w sezonie 2009/2010, kiedy zajęła 15. miejsce w klasyfikacji generalnej.
Podczas mistrzostw świata w Pjongczangu w 2009 roku wspólnie z Swietłaną Slepcową, Olgą Miedwiedcewą i Olgą Zajcewą wywalczyła złoty medal w sztafecie. Na tej samej imprezie była też między innymi czwarta w sprincie, przegrywając walkę o podium z Zajcewą. Czwartą pozycję w sprincie wywalczyła też na rozgrywanych rok później igrzyskach olimpijskich w Vancouver, gdzie w walce o medal lepsza o 1,2 sekundy okazała się Francuzka Marie Dorin Habert. Zajęła tam także szóste miejsce w biegu pościgowym i 29. miejsce w biegu masowym. Brała również udział w igrzyskach w Pjongczangu w 2018 roku, zajmując 61. miejsce w biegu indywidualnym, 32. w sprincie, 50. w biegu pościgowym i 18. w sztafecie.
W październiku 2015 roku zdecydowała się na zmianę reprezentacji, stając się zawodniczką południowokoreańskiej kadry.

</doc>
<doc id="1586602" url="https://pl.wikipedia.org/wiki?curid=1586602" title="Zoltán Kővágó">
Zoltán Kővágó

Zoltán Kõvágó (ur. 10 kwietnia 1979) – węgierski lekkoatleta, dyskobol.
Z powodu odmówienia poddania się kontroli antydopingowej został zdyskwalifikowany na dwa lata (6 lipca 2012 – 5 lipca 2014), anulowano jego rezultaty uzyskane od 11 sierpnia 2011, Węgier utracił przez to m.in. brązowy medal mistrzostw Europy (Helsinki 2012).

</doc>
<doc id="1586603" url="https://pl.wikipedia.org/wiki?curid=1586603" title="Rogatica">
Rogatica

Rogatica (cyr. Рогатица) – miasto w Bośni i Hercegowinie, w Republice Serbskiej, siedziba gminy Rogatica. W 2013 roku liczyło 6313 mieszkańców.

</doc>
<doc id="1586604" url="https://pl.wikipedia.org/wiki?curid=1586604" title="Zoltan Kovago">
Zoltan Kovago



</doc>
<doc id="1586605" url="https://pl.wikipedia.org/wiki?curid=1586605" title="Nacho Monreal">
Nacho Monreal

Nacho Monreal, właśc. Ignacio Monreal Eraso (wym. ; ur. 26 lutego 1986 w Pampelunie) – hiszpański piłkarz występujący na pozycji obrońcy w hiszpańskim klubie Real Sociedad oraz w reprezentacji Hiszpanii.
Kariera klubowa.
Osasuna.
Monreal urodził się w Pampelunie i swoją karierę rozpoczął w miejscowej Osasunie. W barwach pierwszego zespołu zadebiutował oficjalnie 22 października 2006 roku podczas przegranego 0:1 ligowego meczu z Valencią. Sezon 2006/07 zakończył z dorobkiem 10 ligowych występów, dodając także dwa mecze w eliminacjach Ligi Mistrzów oraz cztery w Pucharze UEFA, gdzie jego zespół został wyeliminowany przez Sevillę.
W sezonie 2007/2008 Monreal na stałe przebił się do pierwszego składu i utrzymał ten status przez cały okres rozgrywek.
Málaga.
10 czerwca 2011 roku Monreal podpisał pięcioletni kontrakt z Málagą, która zapłaciła za niego 6 milionów euro. W sezonie 2011/12 walczył o miejsce na lewej obronie z Eliseu i ostatecznie rywalizację tę wygrał. Przez całe rozgrywki opuścił zaledwie siedem meczów ligowych, zaś klub zakończył kampanię na czwartym miejscu, dzięki czemu po raz pierwszy w pierwszy w historii zakwalifikował się do Ligi Mistrzów. 27 stycznia 2013 roku podczas wygranego 3:2 meczu wyjazdowego z Mallorcą Monreal zdobył swoją pierwszą bramkę w barwach Málagi.
Arsenal.
31 stycznia 2013 roku Monreal uzgodnił warunki transferu do angielskiego Arsenalu, z którym związał się długoterminową umową. W nowych barwach zadebiutował dwa dni później podczas wygranego 1:0 ligowego meczu ze Stoke City.
Kariera reprezentacyjna.
W 2007 roku Monreal otrzymał pierwsze powołanie do reprezentacji Hiszpanii do lat 21. Podczas młodzieżowych Mistrzostw Europy w 2009 roku rozpoczął wszystkie spotkania w podstawowym składzie, jednakże jego zespół odpadł już w fazie grupowej.
6 sierpnia 2009 roku Monreal został powołany do kadry A na mecz towarzyski z Macedonią. W meczu tym wszedł na murawę na ostatnie 15 minut, zmieniając Joana Capdevilę. 7 września 2010 roku wystąpił przez pełne 90 minut przegranego 1:4 towarzyskiego meczu z reprezentacją Argentyny.

</doc>
<doc id="1586608" url="https://pl.wikipedia.org/wiki?curid=1586608" title="Marco Simoncelli">
Marco Simoncelli

Marco Simoncelli (ur. 20 stycznia 1987 w Cattolica, zm. 23 października 2011 w Kuala Lumpur) – włoski kierowca motocyklowy. Mistrz Motocyklowych Mistrzostw Świata 2008 roku w klasie 250 cm³. Gilera świętując to zwycięstwo wypuściła na rynek skuter Runner 50 SP Simoncelli Replica. Zginął w wypadku na drugim okrążeniu wyścigu o GP Malezji na torze Sepang.
Kariera.
125 cm³.
Simoncelli w roku 2002, wraz z włoską Aprilią, sięgnął po tytuł Mistrza Europy kategorii 125 cm³. Dzięki temu pod koniec sezonu dostał szansę debiutu w Mistrzostwach Świata tej klasy. Pierwszym wyścigiem Włocha było GP Czech. W ciągu sześciu wyścigów tylko raz udało mu się zdobyć punkty. Miało to miejsce podczas GP Portugalii, w którym to Marco zajął 13. lokatę. Rok później Simoncelli stał się już etatowym kierowcą włoskiej stajni. Będąc sześć razy na punktowanym miejscu, zakończył go ostatecznie na 21. pozycji. W trzecim roku startów Włoch po raz pierwszy ruszał do wyścigu z pierwszego pola. Dzień później zdominował wyścig. Wszystko to miało miejsce podczas GP Hiszpanii. Po drugie pole position Marco sięgnął jeszcze w Czechach, jednakże w wyniku wielu problemów, zmagania w wyścigu zakończył dopiero na 19. miejscu. W pozostałych wyścigach nie odnotował oszałamiających rezultatów i w klasyfikacji zajął 11. miejsce. Ostatni sezon w tej kategorii był najlepszy w wykonaniu Simoncelliego. W tym czasie sześciokrotnie stanął na podium, w tym raz zwyciężył (ponownie podczas GP Hiszpanii, które w tym roku odbywało się jako pierwsze; tym samym po raz pierwszy w karierze został liderem mistrzostw świata) i w ostatecznym rozrachunku został sklasyfikowany na 5. lokacie.
250 cm³.
W roku 2006 awansował do klasy 250 cm³, w której przez cały okres startów dosiadał motocykl innej włoskiej marki – Gilera. Po dwóch poprawnych sezonach, ukończonych na 10. pozycji, Włoch wreszcie sięgnął po upragniony tytuł. Pomimo dwóch z rzędu nieukończonych wyścigów i dużej straty do czołówki, Marco bardzo szybko odrobił straty i pewnie sięgnął po mistrzostwo. W tym czasie aż dwunastokrotnie stanął na podium, z czego sześć razy na najwyższym stopniu. Marco, będąc już mistrzem tej serii, postanowił pozostać w niej na kolejny sezon, w celu obrony lauru oraz braku ofert z klasy królewskiej. Pomimo świetnej jazdy i ponownie sześciu wygranych (najwięcej ze wszystkich), Włoch zajął dopiero 3. miejsce w generalnej klasyfikacji. Jednym z głównych powodów była kontuzja poniesiona przed rozpoczęciem sezonu, która wykluczyła go z rywalizacji w otwierającym cykl GP Kataru. Poza tym Simoncelliemu przytrafiło się kilka nieukończonych wyścigów (głównie w wyniku własnych błędów, spowodowanej czasem zbyt agresywną jazdą), co w efekcie wpłynęło na przegraną w ostatecznej klasyfikacji kilkunastoma punktami z Japończykiem Hiroshi Aoyamą oraz Hiszpanem, Hectorem Barberą.
MotoGP.
W sezonie 2010 Włoch awansował do królewskiej kategorii MotoGP, w której ścigał się we włoskim zespole San Carlo Honda Gresini. Jego partnerem został doświadczony rodak, Marco Melandri. W klasyfikacji tego sezonu zajął 8. miejsce z dorobkiem 125 punktów. W sezonie 2011 jego partnerem zespołowym został Hiroshi Aoyama. W trakcie sezonu Simoncelli wywalczył dwa razy pole position (GP Katalonii i GP Holandii) i dwa razy był na podium (GP Czech – 3. miejsce, GP Australii – 2. miejsce). Zginął w wyniku obrażeń odniesionych po wypadku w GP Malezji. Do czasu śmiertelnego wypadku zebrał 139 punktów w klasyfikacji generalnej.
World Superbike.
Podczas sezonu 2009 Włoch gościnnie wystąpił w serii World Superbike, na torze Imola, w San Marino. Dosiadając włoską Aprilię Marco spisał się nadspodziewanie dobrze. Pomimo błędu w pierwszym wyścigu i w konsekwencji nieukończenia go, w drugim zajął świetne trzecie miejsce, pokonując w bezpośredniej walce weterana, a zarazem swojego partnera, Maxa Biaggiego. Zdobyte punkty dały mu 25. miejsce w końcowej klasyfikacji.
Wypadek i śmierć.
23 października 2011 roku Simoncelli, będąc zawodnikiem zespołu San Carlo Honda Gresini, znajdował się na czwartym miejscu w wyścigu o Grand Prix Malezji na torze Sepang w klasie MotoGP. Na jedenastym zakręcie drugiego okrążenia jego motocykl stracił przyczepność. Jadący tuż za nim Amerykanin Nicky Hayden oraz Hiszpan Alvaro Bautista, zdołali ominąć włoskiego zawodnika, jednak sekundy później Simoncelli został uderzony przez dwóch kolejnych motocyklistów: Amerykanina Colina Edwardsa oraz Włocha Valentino Rossiego. Impakt uderzenia był tak potężny, że zerwał kask z głowy zawodnika. W wyniku tego wypadku Simoncelli doznał rozległych obrażeń klatki piersiowej, karku oraz głowy. Przez blisko trzy kwadranse trwała akcja reanimacyjna, zanim służby medyczne stwierdziły zgon. Wyścig MotoGP o Grand Prix Malezji został natychmiast przerwany a organizatorzy podjęli decyzję o rezygnacji z ponownego startu i odwołali zawody.
Marco Simoncelli został pochowany 27 października 2011 roku w Coriano w regionie Emilia-Romania.
Upamiętnienie.
Tor we włoskim Misano 3 listopada 2011 roku zmienił swoją nazwę na cześć zawodnika. Na włoskim torze Mugello w hołdzie pamięci zmarłego zawodnika wybudowano trybunę z biało czerwonym numerem #58, którego grafika nawiązuje do tej z kasku jaki nosił motocyklista podczas zawodów. Na jedenastym zakręcie malezyjskiego toru Sepang, w miejscu gdzie doszło do tragedii znajduje się tablica honorowa dedykowana Włochowi. W styczniu 2012 roku oficjalnie zainaugurowana została działalność Fundacji Marco Simoncelliego. 20 stycznia 2012 roku hala sportowa w jego rodzinnym Coriano zmieniła swoją nazwą na cześć zawodnika a jedna z głównych linii tramwajowych miasta otrzymała numer #58. W czerwcu 2012 roku brytyjski zespół Rain w hołdzie dla zmarłego zawodnika nagrał utwór pod tytułem "„Rise Again”". We wrześniu 2013 roku w Coriano, oficjalnie zaprezentowana została rzeźba ku czci zawodnika. W 2014 roku Simoncelli został pośmiertnie wprowadzony do Galerii Sław jako legenda MotoGP. W 2016 roku numer #58 używany przez Marco Simoncelliego został oficjalnie wycofany przez MotoGP. W 2017 roku w kategorii Moto3 zadebiutował zespół założony na cześć zawodnika przez jego ojca, o nazwie "SIC58 Squadra Corse".

</doc>
<doc id="1586610" url="https://pl.wikipedia.org/wiki?curid=1586610" title="City of Yarra">
City of Yarra

City of Yarra – obszar samorządu lokalnego (ang. "local government area"), wchodzący w skład aglomeracji Melbourne. City of Yarra powstała w 1994 roku z połączenia trzech innych jednostek samorządowych: Richmond, Collingwood i Fitzroy oraz z części Carlton North. Obszar ten zamieszkuje 69 330 osób (dane z 2006). 29,2% mieszkańców urodziło się poza Australią głównie są pochodzenia wietnamskiego, brytyjskiego i greckiego. Rada miasta zlokalizowana jest w Richmond Town Hall. 

</doc>
<doc id="1586611" url="https://pl.wikipedia.org/wiki?curid=1586611" title="Rockaway (zespół muzyczny)">
Rockaway (zespół muzyczny)

Rockaway – polski zespół rockowy założony w 2001 w Rzeszowie.
Historia.
Zespół powstał z inicjatywy gitarzysty i wokalisty Lecha „Leszarda” Żukowskiego, basisty Dominika Piłata i perkusisty Mateusza Kilisińskiego. W 2001 skład uzupełnił gitarzysta i harmonijkarz Bogusław Salnikow. W 2004 do zespołu dołączył gitarzysta Maciej „Niuniek” Altman.
W 2006 roku powstało oficjalne demo grupy pt. "Brudna". W 2008 zespół wystąpił na Festiwalu w Jarocinie, gdzie otrzymał nagrodę publiczności oraz drugie wyróżnienie od jury. Singiel „Czy Marilyn Monroe zbawi świat?” ukazał się na festiwalowej kompilacji "Generacja XXI Mała Scena Jarocin 2008". Również w 2008 roku zespół wystąpił na Festiwalu „Be Free” we Lwowie oraz w finale konkursu Polskiego Radia „Przebojem na antenę” zdobywając tam czwarte miejsce.
W marcu 2009 roku został wydany album pt. "Rockaway". Płyta została wydana przez niezależnego wydawcę, dystrybutorem ogólnopolskim nagrań była firma Fonografika. Album został nagrany w studiu nagraniowym Spaart w Boguchwale k. Rzeszowa. Realizacją nagrań, miksowaniem, masteringiem oraz produkcją muzyczną zajął się Jacek Młodochowski.
W ramach promocji zespół odbył trasę koncertową pod nazwą „Zakonnice Gwiazdy Porno”. Koncert premierowy odbył się 27 lutego 2009 w Studiu Polskiego Radia w Rzeszowie. W koncercie udział wzięli: Tomasz Rzeszutek – wokalista zespołów Neonovi i Jesus Chrysler Suicide, Krzysztof Bara „Bufet” z grupy Wańka Wstańka, Ania Liszkowicz i Jacek Młodochowski z Adapters oraz Marcin Sułek i Paweł Rączy z Brown. Do singla promującego płytę – „Czy Marilyn Monroe zbawi świat?” – powstał teledysk.
W 2009 roku zespół wystąpił ponownie na Festiwalu Breakout oraz na Festiwalu w Jarocinie. Muzyka Rockaway oraz remiksy utworów zespołu zostały wykorzystane w 2010 roku w filmie "Złapani w sieci" niezależnego reżysera Bena Talara. W lutym 2011 roku na perkusji Mateusza Kilisińskiego zastąpił Michał Balogh.
W roku 2011 ukazał się kolejny album zespołu, zatytułowany "Nie ma emtiwi". Materiał powstał podczas sesji nad jeziorem Łukcze w woj. lubelskim. Kompozycje zawierają nawiązania do klasyki kina oraz kina niezależnego. Album, wydany przez Big Bit Audio, został udostępniony w całości w sieci, płyty pojawiły się w nakładzie limitowanym.
W 2012 roku zespół zarejestrował większość materiału na kolejną płytę i wystąpił z krótką serią koncertów w kilku miastach Polski. W kolejnym roku ukazała się ich płyta z ilustracjami muzycznymi do filmu "W cieniu Chucka Norrisa" w reżyserii Bena Talara. Soundtrack zawierał również piosenki „Czy Marylin Monroe zbawi świat”, „Szczęśliwy człowiek” oraz „Znikający punkt”. W 2014 roku zespół ruszył w nową trasą koncertową promującą płytę "Sygnał Ufo Wieża".
W marcu 2016 roku grupa zarejestrowała koncert w studiu koncertowym im. Tadeusza Nalepy w rzeszowskim oddziale Polskiego Radia.

</doc>
<doc id="1586612" url="https://pl.wikipedia.org/wiki?curid=1586612" title="John Cameron Mitchell">
John Cameron Mitchell

John Cameron Mitchell (ur. 21 kwietnia 1963 w El Paso w Teksasie) – amerykański aktor, reżyser, dramaturg, scenarzysta i producent filmowy.
Laureat Tony Award, nominowany do Złotego Globu.
Był członkiem grupy teatralnej The Drama Dept, w skład której to wchodzili także Sarah Jessica Parker, Dylan Baker oraz Billy Crudup.
W 2002 zdobył nominację do Złotego Globu w kategorii "najlepszy aktor w musicalu lub komedii", za występ w swoim autorskim filmie "Cal do szczęścia" ("Hedwig and the Angry Inch", 2001). Innym znanym filmem reżyserowanym przez Mitchella jest komediodramat "Shortbus" z 2006. Zdobył za niego liczne nagrody i nominacje podczas festiwalów filmowych LGBT.
Jest otwartym gejem; coming outu przed rodziną i przyjaciółmi dokonał w roku 1985.

</doc>
<doc id="1586613" url="https://pl.wikipedia.org/wiki?curid=1586613" title="Gacko">
Gacko

Gacko (cyr. Гацко) – miasto w Bośni i Hercegowinie, Republice Serbskiej, siedziba gminy Gacko. W 2013 roku liczyło 5218 mieszkańców.

</doc>
<doc id="1586617" url="https://pl.wikipedia.org/wiki?curid=1586617" title="Hippoglossus">
Hippoglossus

Hippoglossus – rodzaj ryb z rodziny flądrowatych (Pleuronectidae).
Klasyfikacja.
Gatunki zaliczane do tego rodzaju:

</doc>
<doc id="1586619" url="https://pl.wikipedia.org/wiki?curid=1586619" title="Gusz Szalom">
Gusz Szalom

Gusz Szalom (hebr. גוש שלום, dosł. "Blok na rzecz Pokoju") – izraelski ruch pokojowy o profilu lewicowym założony w roku 1993 przez byłego członka Knesetu i dziennikarza Uriego Awneri.
Gusz Szalom jest niezależną organizacją pozaparlamentarną i ma wśród swoich członków osoby związane z różnymi partiami politycznymi. Zajmuje stanowisko bardziej zdecydowane i radykalne niż inne izraelskie organizacje pokojowe takie jak Pokój Teraz. Gusz Szalom sprzeciwia się okupacji Zachodniego Brzegu Jordanu i blokadzie Strefy Gazy, wspiera żołnierzy odmawiających służby na Terytoriach Okupowanych. Postuluje powstanie niepodległego państwa palestyńskiego w granicach z 1967 roku i uznanie Jerozolimy za wspólną stolicę dwóch państw. Uznaje również co do zasady palestyńskie „prawo powrotu”, pod warunkiem, że nie zmieni ono znacząco stosunków demograficznych w Izraelu.
Działacze Gusz Szalom organizują demonstracje pokojowe, propagują bojkot produktów wytworzonych przez żydowskich osadników na Terytoriach Okupowanych, uczestniczą w odbudowywaniu domów zniszczonych przez Siły Obronne Izraela.
W roku 2001 organizacja wraz ze swymi założycielami otrzymała nagrodę Right Livelihood (nazywaną „alternatywną Nagrodą Nobla”) – „za dążenie do pokoju i pojednania”.

</doc>
<doc id="1586620" url="https://pl.wikipedia.org/wiki?curid=1586620" title="Konwój (film 1978)">
Konwój (film 1978)

Konwój (ang. "Convoy") – amerykański sensacyjny film drogi z 1978 roku w reżyserii Sama Peckinpaha.
Fabuła.
Kierowca ciężarówki Martin Penwald, zwany Kaczorem (ang. "Rubber Duck"), popada w konflikt z szeryfem Lylem Wallace’em. Rozpoczyna ucieczkę, do której dołączają kolejni kierowcy powiadamiani przez CB-radio, tworząc tytułowy konwój.
Produkcja.
Inspiracją do nakręcenia filmu była piosenka country – "Convoy" z 1975 C.W. McCalla i Chipa Davisa. Jego produkcję rozpoczęto w 1977, kiedy CB radia przeżywały w USA szczyt popularności. Prawie wszystkie zdjęcia zrealizowano w Nowym Meksyku na południu Stanów Zjednoczonych.
Słynna scena na moście, gdzie wybucha ostrzeliwana przez Gwardię Narodową ciężarówka Kaczora, została nakręcona w Needles w Kalifornii nad rzeką Kolorado. Nad bezpieczeństwem tych scen czuwała straż pożarna z Needles.
W czasie realizacji zdjęć reżyser Sam Peckinpah zmagał się z alkoholizmem i uzależnieniem od narkotyków. Jego cztery poprzednie filmy, "Żelazny Krzyż" (1977), "Elita zabójców" (1975), "Dajcie mi głowę Alfredo Garcii" (1974) i "Pat Garrett i Billy Kid" (1973) nie odniosły zbyt wielkich sukcesów kasowych, dlatego reżyser potrzebował przeboju. Niezadowolony ze scenariusza napisanego przez B.W.L. Nortona, próbował zachęcić aktorów do jego przerobienia i improwizacji dialogów. Później usiłował nadać filmowi nowy wymiar, dodając parę czarnych aktorów jako członków konwoju. Kłopoty zdrowotne Peckinpaha dodatkowo utrudniały produkcję, więc na drugiego reżysera wyznaczono jego przyjaciela i aktora Jamesa Coburna, który nakręcił większą część filmu.
Zdjęcia zakończyły się 11 dni po wyznaczonym terminie, a koszt filmu wyniósł 12 milionów dolarów, czyli dwa razy więcej niż pierwotnie zakładano. Niespodziewanie "Konwój" przyniósł 45 milionów dolarów zysku i był najbardziej dochodowym filmem w karierze Peckinpaha. Reputacja reżysera została poważnie nadszarpnięta przez pogłoski o jego nałogach. W 1983 nakręcił jeszcze "Weekend Ostermana", a rok później zmarł.

</doc>
<doc id="1586626" url="https://pl.wikipedia.org/wiki?curid=1586626" title="Yo La Tengo">
Yo La Tengo

Yo La Tengo (z hiszpańskiego "mam to" albo "mam ją") – amerykański zespół muzyczny grający indie rock, założony w Hoboken w stanie New Jersey. Od 1984 roku wydali ponad piętnaście albumów.
W skład zespołu wchodzą aktualnie:

</doc>
<doc id="1586628" url="https://pl.wikipedia.org/wiki?curid=1586628" title="Filtr Bessela">
Filtr Bessela

Filtr Bessela – filtr, w którym opóźnienie nie zależy od częstotliwości, tzn. w którym przesunięcie fazowe jest proporcjonalne do częstotliwości. Są to idealne właściwości do przenoszenia impulsów prostokątnych.

</doc>
<doc id="1586630" url="https://pl.wikipedia.org/wiki?curid=1586630" title="Ludgarda z Salzwedel">
Ludgarda z Salzwedel

Ludgarda z Salzwedel, duń. "Luitgard/Lutgard af Salzwedel" (zm. 1152) - królowa Danii, córka margrabiego Marchii Północnej Rudolfa I (zm. 1124) i jego żony Ryszardy (zm. 1151).
W 1144 r. wyszła za mąż za króla Danii Eryka III. Małżeństwo to zostało ułożone przez brata Ludgardy, późniejszego biskupa Bremy, Hartwiga. Wcześniej była ona żoną palatyna saskiego, hrabiego Fryderyka z Sommerschenburg (zm. 1162), małżeństwo to zostało jednak unieważnione z powodu zbyt bliskiego pokrewieństwa. Ze związku z królem Erykiem III Ludgarda nie miała potomstwa. Po śmierci króla poślubiła hrabiego Hermana z Winzenburga, wraz z którym została zamordowana w 1152 r. Średniowieczny kronikarz duński Saxo Gramatyk podaje, że królowa była rozrzutna i lekko się prowadziła

</doc>
<doc id="1586634" url="https://pl.wikipedia.org/wiki?curid=1586634" title="Franck Queudrue">
Franck Queudrue

Franck Queudrue (ur. 27 sierpnia 1978 w Paryżu) – francuski piłkarz występujący na pozycji obrońcy.
Kariera klubowa.
Queudrue swoją piłkarską karierę rozpoczął w roku 1997 w RC Lens. Początkowo występował w drużynie rezerw tego klubu. Zaliczył tam 30 występów oraz strzelił cztery bramki, po czym w sezonie 1999/00 został włączony do pierwszej drużyny. W debiutanckim sezonie zagrał tam w 16 meczach Ligue 1, w których zdobył jedną bramkę. Przez następny rok nie stracił miejsca w wyjściowej jedenastce i zagrał w 24 spotkaniach. W październiku 2001 roku Queudrue został wypożyczony do angielskiego Middlesbrough FC.
Zadebiutował tam 13 października w zremisowanym 0:0 pojedynku z Charltonem Athletic. Pierwszą bramkę zdobył w następnej ligowej kolejce, w spotkaniu z Sunderlandem AFC. W sezonie 2001/02 zakończył z 28 ligowymi występami. W maju 2002 roku został na stałe wykupiony przez Middlesbrough. Kwota transferu wynosiła 2,5 miliona funtów. Queudrue przez następne trzy sezony nie stracił miejsca w wyjściowej jedenastce swojego zespołu, ponadto w lutym 2004 roku zdobył ze swoim zespołem Puchar Ligi pokonując w finale Bolton Wanderers. W każdym z tych trzech sezonów występował w 31 ligowych spotkań. W następnych rozgrywkach Middlesbrough pokonując w półfinale Steauę Bukareszt awansował do finału Pucharu UEFA, w którym miał się zmierzyć z Sevillą FC. "Boro" przegrało jednak ten mecz 0:4 a on sam zagrał w tym meczu do 70. minuty, kiedy to zmienił go Yakubu Aiyegbeni. Sezon 2005/06 był ostatnim sezonem Francuza w Middlesbrough. W letnim okienku transferowym Queudrue przeszedł do Fulham FC. Łącznie w ekipie "Boro" wystąpił w 150 meczach oraz strzelił 11 bramek.
W nowej drużynie Francuz swój debiut zaliczył 20 sierpnia w przegranym 5:1 wyjazdowym spotkaniu z Manchesterem United. 27 grudnia w pojedynku z Charltonem Athletic (2:2) zdobył swoją pierwszą bramkę dla Fulhamu. W swoim pierwszym a zarazem ostatnim sezonie w drużynie z Londynu wystąpił w 29 meczach Premier League i wraz z drużyną zajął 16. miejsce w ligowej tabeli. W sierpniu 2007 roku za 2 miliony funtów przeszedł do Birmingham City.
W klubie tym swój pierwszy występ zaliczył 12 sierpnia w przegranym 3:2 meczu z Chelsea F.C. W debiutanckim sezonie w tej drużynie zagrał jeszcze w 15 meczach i wraz ze swoją ekipą zajmując 19. miejsce w Premiership spadł do The Championship. 15 listopada w wygranym 3:2 meczu z Charltonem Athletic zdobył swoją pierwszą bramkę dla Birminghamu City.
25 marca Queudrue został wypożyczony do Colchester United. Dwa dni później zadebiutował w tym zespole w meczu z Wycombe Wanderers. Łącznie w Colchesterze United rozegrał trzy mecze. Po powrocie do Birminghamu City, klub ten potwierdził, że Queudrue odejdzie z zespołu 30 czerwca 2010 roku, kiedy to wygaśnie mu kontrakt. W 2010 roku Queudrue wrócił do Lens.
Kariera reprezentacyjna.
W roku 2000 Queudrue wystąpił w jednym meczu reprezentacji Francji B.

</doc>
<doc id="1586635" url="https://pl.wikipedia.org/wiki?curid=1586635" title="Parafia Świętych Kosmy i Damiana w Bartnem">
Parafia Świętych Kosmy i Damiana w Bartnem

Parafia Świętych Kosmy i Damiana – parafia prawosławna w Bartnem, w dekanacie Gorlice diecezji przemysko-gorlickiej.
Na terenie parafii funkcjonują 3 cerkwie:
W obrębie parafii, w Rozstajnem znajduje się kapliczka pod wezwaniem Świętych Męczenników Pawła i Joanny.
Historia.
Pierwsze pisemne wzmianki o Bartnem pochodzą z XVI w. Prawosławna ludność wsi należała wówczas do parafii w Ropicy Ruskiej. Miejscowa parafia prawosławna powstała w XVII w. W I połowie XVIII w. przyjęła unię.
Nabożeństwa prawosławne w Bartnem wznowiono podczas I wojny światowej; były one celebrowane przez kapelana wojsk carskich dla stacjonującego tam pułku Kozaków Dońskich. Po wojnie pierwszą liturgię sprawowano 18 marca 1928, co miało związek ze schizmą tylawską i reaktywacją w Bartnem parafii prawosławnej. Jeszcze we wrześniu tego roku rozpoczęto budowę cerkwi pod wezwaniem Świętych Kosmy i Damiana, którą ukończono po 2 miesiącach (konsekracja miała miejsce 14 listopada, w święto patronów). W latach 1938–1942 w Bartnem działał skit ławry Poczajowskiej.
Po rozpoczęciu wysiedleń ludności łemkowskiej w ramach akcji „Wisła” (1947), parafia przestała funkcjonować. W opustoszałej cerkwi urządzono owczarnię. W związku z powrotem części wysiedlonej ludności, w 1958 parafię reaktywowano. W latach 1968–1969 dokonano gruntownego remontu cerkwi parafialnej, a w 1996 zbudowano nową plebanię.
Kapliczka w Rozstajnem.
Murowana kapliczka w Rozstajnem została zbudowana w 1928, w czasie tzw. schizmy tylawskiej. W latach 1947–2003 obiekt nie był użytkowany. Obecnie pod wezwaniem Świętych Męczenników Pawła i Joanny. Nabożeństwo jest odprawiane raz w roku, w drugą sobotę czerwca.
Zasięg terytorialny.
Bartne, Wołowiec, Bodaki, Rozstajne, Sękowa

</doc>
<doc id="1586636" url="https://pl.wikipedia.org/wiki?curid=1586636" title="Bathyergidae">
Bathyergidae



</doc>
<doc id="1586637" url="https://pl.wikipedia.org/wiki?curid=1586637" title="Rozkład zmiennej losowej">
Rozkład zmiennej losowej



</doc>
<doc id="1586644" url="https://pl.wikipedia.org/wiki?curid=1586644" title="Teudis">
Teudis

Teudis (hiszp. "Teudis", port. "Têudis") (ur. ? – zm. 548) – ostrogocki król Wizygotów w latach 531-548.
Początkowo Teudis był oficerem straży przybocznej króla Ostrogotów Teodoryka Wielkiego. Później został zarządcą Hiszpanii za czasów małoletności króla Amalaryka. Wraz z jego śmiercią wygasła dynastia pochodząca od pierwszego króla Wizygotów, Alaryka. Wtedy to zmienił się sposób wyboru władcy. Tron przestał być dziedziczny, a stał się elekcyjny. Króla wybierała najprawdopodobniej lokalna arystokracja – stara arystokracja rzymska i nowa gocka.
Za jego panowania stoczono zwycięską wojnę z Frankami a także stracono Ceutę – jedyną terytorium wizygockie na terenie Afryki. Ekspedycja wysłana w celu odbicia miasta zakończyła się klęską. Teudis wydał również zbiór praw – "Flavius Thudis Rex" – spisanych w rękopisie przechowywanym w katedrze w León. Mimo iż jest to palimpsest, dawny tekst został usunięty niedokładnie i jest to jedyny w całości zachowany dokument z tamtego okresu dziejów Hiszpanii (mimo że partie tekstu są nieczytelne).
Jego żoną była nieznana z imienia Iberorzymianka.
Został zamordowany w 548 roku, z niewyjaśnionych przyczyn.

</doc>
<doc id="1586645" url="https://pl.wikipedia.org/wiki?curid=1586645" title="Hałyczyna Drohobycz">
Hałyczyna Drohobycz

Hałyczyna Drohobycz (ukr. Футбольний клуб «Галичина» Дрогобич, "Futbolnyj Kłub "Hałyczyna" Drohobycz") – ukraiński klub piłkarski z siedzibą w Drohobyczu.
W sezonie 1992 występował w Pierwszej Lidze Mistrzostw Ukrainy.
Historia.
Chronologia nazw:
Sportywno-Futbolny Klub Drohobycz został założony 2 grudnia 1989 na bazie drużyny SKA Karpaty Lwów, chociaż już wcześniej miasto Drohobycz prezentowała w rozgrywkach miejscowych piłkarska drużyna Spartak, która później nazywała się Awanhard, Torpedo i Chimik.
W 1946 Spartak debiutował w Trzeciej Grupie, ukraińskiej strefie zachodniej Mistrzostw ZSRR, w której zajął wysokie 3. miejsce.
Później występował tylko w rozgrywkach lokalnych.
Do 1989 we Lwowie występował w rozgrywkach Pierwszej Ligi klub SKA-Karpaty Lwów. Kiedy klub zajął ostatnie 22. miejsce i spadł do Drugiej Ligi, w 1989 we Lwowie odradza się klub Karpaty Lwów. Reszta piłkarzy SKA-Karpaty przeniosła się do Drohobycza, gdzie w grudniu 1989 zostaje zorganizowany Sportowo-Futbolowy Klub "Drohobycz".
W 1990 klub zmienił nazwę na Hałyczyna Drohobycz.
W pierwszych Mistrzostwach Ukrainy klub występował w Pierwszej Lidze, gdzie zajął spadkowe 11. miejsce. Do sezonu 2002/03 klub występował w Drugiej Ligi. W 2003 zajął 15 spadkowe miejsce i został pozbawiony statusu klubu profesjonalnego.
Amatorska drużyna występuje w rozgrywkach mistrzostw obwodu lwowskiego.

</doc>
<doc id="1586646" url="https://pl.wikipedia.org/wiki?curid=1586646" title="Budućnost Titograd">
Budućnost Titograd



</doc>
<doc id="1586650" url="https://pl.wikipedia.org/wiki?curid=1586650" title="Instituto Cervantes">
Instituto Cervantes



</doc>
<doc id="1586651" url="https://pl.wikipedia.org/wiki?curid=1586651" title="Svratka (rzeka)">
Svratka (rzeka)

Svratka – rzeka w Czechach, lewy dopływ Dyi (dorzecze Dunaju); nad rzeką leży m.in. Brno. Długość rzeki wynosi 173,9 km.

</doc>
<doc id="1586653" url="https://pl.wikipedia.org/wiki?curid=1586653" title="Goździeńczyk grzebieniasty">
Goździeńczyk grzebieniasty

Goździeńczyk grzebieniasty ("Clavulina coralloides" (L.) J. Schröt.) – gatunek grzybów z rodziny kolczakowatych ("Hydnaceae"). Jest to gatunek typowy rodzaju "Clavulina".
Systematyka i nazewnictwo.
Pozycja w klasyfikacji według Index Fungorum: "Clavulina, Hydnaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 r. K. Linneusz nadając mu nazwę "Clavaria coralloides". Obecną, uznaną przez Index Fungorum nazwę nadał mu w 1888 r. J. Schröter, przenosząc go do rodzaju "Clavulina". 
Synonimów naukowych ma ok. 50. Niektóre z nich::
Nazwę polską nadali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był też jako płaskosz kolczysty, goździanka koralowa, kozia broda koralowa, goździeniec grzebieniasty, goździeniec koralowy.
Charakterystyka.
Młode owocniki są czysto białe, później kremowe, w końcu szarawe, czasami cielistej barwy. Osiągają do 8 cm wysokości i 2–4 cm szerokości. Tak jak u innych gatunków rodziny, owocnik jest drzewkowato rozgałęziony. Zakończenia gałązek są drobnoząbkowane, często ciemnieją podczas suchej pogody. Miąższ białawy, kruchy, pozbawiony wyraźnego zapachu, łagodny w smaku (niekiedy trochę gorzkawy).
Wysyp zarodników biały. Zarodniki niemal kuliste, gładkie, o rozmiarach 7–11 × 6,5–10 μm. Podstawki o długości 5–7 μm z dwoma podwiniętymi sterygmami. 
Oprócz typowych kwasów tłuszczowych: palmitynowego, oleinowego i linolowego, goździeńczyk grzebieniasty zawiera dwa nietypowe związki: kwas "cis"-9, "cis"-14-oktadekadien-12-owy, oraz sprzężony kwas "cis"-9, "trans"-11, "trans"-13, "cis"-15-oktadekatetraenowy. Goździeńczyk grzebieniasty jest jedynym znanym gatunkiem grzyba, mającym w swoim składzie ten ostatni związek.
Występowanie i siedlisko.
Spotykany w Ameryce Północnej i Europie. W Polsce jest pospolity. Owocniki rosną pojedynczo lub w skupiskach na ziemi, czasem na rozkładającym się drewnie, w lasach iglastych i liściastych. Owocniki wytwarza od lipca do października. 
Saprotrof. Grzyb jadalny, ale rzadko jest zbierany z powodu niewielkich rozmiarów i twardego miąższu.
Gatunki podobne.
Podobne gatunki goździeńczyków to goździeńczyk pomarszczony ("Clavulina rugosa") i goździeńczyk popielaty ("Clavulina cinerea"). Koralówka blada ("Ramaria pallida") jest większa i ma równolegle rosnące odgałęzienia.

</doc>
<doc id="1586654" url="https://pl.wikipedia.org/wiki?curid=1586654" title="Clavulina cristata">
Clavulina cristata



</doc>
<doc id="1586655" url="https://pl.wikipedia.org/wiki?curid=1586655" title="York City">
York City



</doc>
<doc id="1586656" url="https://pl.wikipedia.org/wiki?curid=1586656" title="Nella Filippi">
Nella Filippi

Nella Filippi (ur. 26 grudnia 1921 w Chiari, zm. 21 stycznia 2004 w Rzymie) – włoska teolog, wykładowca teologii na uniwersytetach rzymskich.
Była pierwszą kobietą we Włoszech, która obroniła doktorat z teologii i która wykładała teologię na uczelniach papieskich. 
Życiorys.
W latach 1943 - 1976 uczyła najpierw w szkole Morcelli w Chiari, a następnie w rzymskich szkołach publicznych. W 1970 obroniła na Papieskim Uniwersytecie św. Tomasza z Akwinu w Rzymie pracę doktorską z teologii na temat myśli Dietricha Bonhoeffera. Od tego roku zaczęła też wykładać na tym uniwersytecie. Od 1972 rozpoczęła też wykłady na Akademii Alfonsjańskiej w Rzymie. Była też profesorem Istituto Pontificio "Regina Mundi" i Ateneo Pontificio "Regina Apostolorum", a także Uniwersytetu Gregoriańskiego oraz Uniwersytetu Laterańskiego. Została pochowana na cmentarzu w Chiari .
Myśl teologiczna.
Jej naukowe poszukiwania charakteryzowały się dwoma dążeniami: 1) starać się pojąć rozumem znaki czasu, które są znakami danymi przez Boga i wpisanymi w rzeczywistość ziemską; 2) zgodnie z nauczaniem II Soboru Watykańskiego, interpretować fakty tego świata w świetle Ewangelii. Stąd rodziła się jej chęć poszukiwania śladów wiary i łaski tam, gdzie były one zazwyczaj negowane. Stąd też intuicja, że powszechnie przyjmowane twierdzenie, iż XX w. był wiekiem ateizmu i laicyzmu, jest błędne, gdyż można go określać raczej jako wiek pragnienia Boga.

</doc>
<doc id="1586657" url="https://pl.wikipedia.org/wiki?curid=1586657" title="Yumileidi Cumbá">
Yumileidi Cumbá

Yumileidi Cumbá (ur. 11 lutego 1975) – kubańska lekkoatletka, kulomiotka, złota medalistka Igrzysk olimpijskich z 2004.

</doc>
<doc id="1586659" url="https://pl.wikipedia.org/wiki?curid=1586659" title="Yumileidi Cumba">
Yumileidi Cumba



</doc>
<doc id="1586660" url="https://pl.wikipedia.org/wiki?curid=1586660" title="Ruslan Alehno">
Ruslan Alehno



</doc>
<doc id="1586661" url="https://pl.wikipedia.org/wiki?curid=1586661" title="Parafia Narodzenia św. Jana Chrzciciela w Gładyszowie (prawosławna)">
Parafia Narodzenia św. Jana Chrzciciela w Gładyszowie (prawosławna)

 
Parafia Narodzenia św. Jana Chrzciciela – parafia prawosławna w Gładyszowie, w dekanacie Gorlice diecezji przemysko-gorlickiej.
Na terenie parafii funkcjonują 2 cerkwie i 1 kaplica:
Zasięg terytorialny.
Gładyszów, Regietów Niżny, Regietów Wyżny, Uście Gorlickie

</doc>
<doc id="1586662" url="https://pl.wikipedia.org/wiki?curid=1586662" title="Trzy igły">
Trzy igły

3 Needles (pl. "Trzy igły") – kanadyjski film fabularny (dramat) z 2005 roku, reżyserowany przez Thoma Fitzgeralda do własnego scenariusza. Jego światowa premiera miała miejsce 9 września 2005 roku podczas Festiwalu Filmowego w Toronto. Bohaterowie filmu porozumiewają się w pięciu językach: afrikaans, mandaryńskim, angielskim, francuskim oraz xhosa.

</doc>
<doc id="1586664" url="https://pl.wikipedia.org/wiki?curid=1586664" title="Dragoljub Brnović">
Dragoljub Brnović

Dragoljub Brnović (ur. 2 listopada 1963 w Titogradzie) – piłkarz czarnogórski grający na pozycji pomocnika.
Kariera klubowa.
Brnović urodził się w stolicy Czarnogóry, ówczesnym Titogradzie. Karierę rozpoczął w klubie OFK Titograd i w jego barwach grał w sezonie 1980/1981 w drugiej lidze jugosłowiańskiej. Następnie latem 1981 przeszedł do czołowej drużyny czarnogórskiej, Budućnosti Titograd. Tam był podstawowym zawodnikiem i grał tam do końca sezonu 1987/1988. Następnie przeszedł do stołecznego Partizana Belgrad. W 1989 roku zdobył z tym klubem Puchar Jugosławii.
Latem 1989 roku Brnović przeszedł do francuskiego FC Metz, gdzie był jednym z trzech obcokrajowców obok Kameruńczyka André Kana-Biyika i Szkota Erika Blacka. W Metz grał do końca sezonu 1991/1992, ale nie odniósł większych sukcesów. W 1993 roku trafił do szwedzkiego Örgryte IS z Göteborga, a w 1994 wrócił do Metz. Latem 1994 zaczął grać w lidze luksemburskiej w zespole Arisu Bonnevoie. W 1996 roku zakończył karierę jako gracz tego klubu.
Kariera reprezentacyjna.
W reprezentacji Jugosławii Brnović zadebiutował 14 października 1987 roku w wygranym 3:0 meczu eliminacji do Euro 88 z Irlandią Północną. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich spotkaniach Jugosłowian: z RFN (1:4), z Kolumbią (1:0), ze Zjednoczonymi Emiratami Arabskimi (4:1), w 1/8 finału z Hiszpanią (2:1) oraz ćwierćfinale z Argentyną (0:0, karne 2:3). W kadrze Jugosławii rozegrał łącznie 25 meczów i zdobył jednego gola.

</doc>
<doc id="1586670" url="https://pl.wikipedia.org/wiki?curid=1586670" title="City of Banyule">
City of Banyule

City of Banyule – obszar samorządu lokalnego (ang. "local government area"), położony w północnej części aglomeracji Melbourne. Wzdłuż południowej granicy płynie rzeka Yarra. Według spisu ludności z 2006 roku, obszar ten zamieszkuje 114866 osób. City of Banyule powstało w 1994 roku z połączenia: Heidelberg oraz hrabstw Diamond Valley i Eltham. 

</doc>
<doc id="1586671" url="https://pl.wikipedia.org/wiki?curid=1586671" title="Amory Lovins">
Amory Lovins

Amory Lovins (ur. 13 listopada 1947 w Waszyngtonie) – amerykański fizyk i aktywista. Założyciel i dyrektor Rocky Mountain Institute. Autor ok. 30 książek poświęconych problematyce zrównoważonego rozwoju. Przeciwnik używania energii nuklearnej, twórca pojęcia negawatów.
Życiorys.
W latach 70. działał w brytyjskim oddziale organizacji ekologicznej Friends of the Earth. W 1982 wraz z żoną Hunter Lovins założyli Rocky Mountain Institute – organizację zajmującą się promowaniem efektywności energetycznej i odnawialnych źródeł energii.
W 1983 Amory i Hunter Lovinsowie otrzymali nagrodę Right Livelihood „za pionierski wkład w propagowanie zielonej energii”. W 1993 Amory Lovins otrzymał prestiżowe stypendium MacArthur Fellowship.

</doc>
<doc id="1586672" url="https://pl.wikipedia.org/wiki?curid=1586672" title="Kiyoshi Shiga">
Kiyoshi Shiga

 – japoński lekarz i bakteriolog.
Wczesne lata życia i edukacja.
Przyszedł na świat jako piąte dziecko w zubożałej rodzinie samurajskiej Satō. Wychowywany był przez rodzinę matki i później przybrał jej panieńskie nazwisko Shiga jako swoje własne. Rodzina ta już od 4 pokoleń wydawała lekarzy . W roku 1886 przeniósł się wraz z rodziną do Tokio, gdzie podjął naukę w szkole średniej.
W 1892 roku rozpoczął studia medyczne na Cesarskim Uniwersytecie Tokijskim, które ukończył w roku 1896. W trakcie studiów uczęszczał na wykłady profesora Shibasaburō Kitasato, który zasłynął wyhodowaniem laseczki tężca i opracowaniem antytoksyny tężcowej. Osobowość profesora wywarła na nim wielkie wrażenie i wpłynęła na wybór kierunku rozwoju zawodowego.
Kariera zawodowa i osiągnięcia naukowe.
Po zakończeniu studiów Shiga podjął pracę w tokijskim Instytucie Chorób Zakaźnych, którym kierował Kitasato. Początkowo zajmował się tam badaniami nad gruźlicą i błonicą, ale w roku 1897, kiedy w Japonii wybuchła epidemia dyzenterii (zachorowało ponad 91 000 osób, a śmiertelność wyniosła ponad 20%) został skierowany do prac nad tym zagadnieniem. Po przebadaniu 36 pacjentów wyizolował z ich stolca bakterię, która ulegała aglutynacji w surowicy ozdrowieńców. W tym samym roku opublikował wyniki swych badań, a nowy gatunek odkrytych przez siebie bakterii nazwał "Bacillus dysenteriae". W roku 1930 w podręczniku "Bergey’s Manual of Determinative Bacteriology" po raz pierwszy użyto nazwy "Shigella" na określenie rodzaju bakterii odkrytych przez Shigę, upamiętniając tym samym jego nazwisko. Po odkryciu bakterii Shiga rozpoczął, nieuwieńczone sukcesem, prace nad stworzeniem szczepionki przeciw dyzenterii – prototypową szczepionkę wypróbował sam na sobie.
W latach 1901–1905 pracował u Paula Ehrlicha w Instytucie Leczenia Doświadczalnego () we Frankfurcie, prowadząc badania nad możliwością stosowania chemioterapii w leczeniu zakażeń, w tym trypanosomozy.
Po powrocie w roku 1905 do Japonii ponownie podjął pracę w Instytucie Chorób Zakaźnych. W roku 1906 wystąpił z wykładem na temat epidemii szigelozy na I Kongresie Azjatyckiej Medycyny Tropikalnej w Manili. W Instytucie pracował do roku 1914, kiedy to na znak protestu przeciw wprowadzanym przez japoński rząd zmianom z niego odszedł, w ślad za profesorem Kitasato.
W roku 1920 został dyrektorem szpitala w Seulu, będącym w tym czasie siedzibą japońskiego gubernatora okupowanej Korei. W tym samym czasie otrzymał też etat w seulskiej Wyższej Technicznej Szkole Medycznej (). Od maja do listopada 1924 roku odwiedzał z wykładami uczelnie Europy i Stanów Zjednoczonych.
Po powstaniu w Seulu w roku 1926 Cesarskiego Uniwersytetu Keijō, Kiyoshi Shiga otrzymał stanowisko dziekana Szkoły Medycznej przy tejże uczelni. Od października 1929 roku do października roku 1931 pełnił funkcję rektora Uniwersytetu.
Od roku 1931 ponownie prowadził prace badawcze w Japonii pracując w założonym przez swego mentora Instytucie Kitasato – pierwszej japońskiej prywatnej instytucji badawczej. Pracował tam do roku 1945.
Został odznaczony japońskim Orderem Kultury, a pośmiertnie, w roku 1957, Wielką Wstęgą Orderu Świętego Skarbu.
Życie rodzinne.
W roku 1900 Shiga ożenił się, a w następnym roku urodziło się pierwsze z jego ośmiorga dzieci – syn Naoshi. Został on później profesorem Uniwersytetu w Tajpej; w roku 1944 zginął na morzu płynąc do Japonii na pogrzeb matki. Inny z synów, Akira, podczas działań wojennych w Chinach zachorował na gruźlicę i zmarł po wojnie. Żona Shigi, Ichiko, zmarła na raka żołądka w roku 1944.

</doc>
<doc id="1586673" url="https://pl.wikipedia.org/wiki?curid=1586673" title="Christian De Lorenzi">
Christian De Lorenzi

Christian De Lorenzi (ur. 18 lutego 1981) – włoski biathlonista. Swoje pierwsze punkty w pucharze świata wywalczył w 2004 roku. W 2006 roku wszedł w skład włoskiej kadry na Igrzyska w Turynie gdzie wraz ze sztafetą zdobył szóstą pozycję. 14 marca 2010 zajął drugie miejsce w sprincie w Kontiolahti co jest jego najlepszym dotychczasowym występem.

</doc>
<doc id="1586674" url="https://pl.wikipedia.org/wiki?curid=1586674" title="Kusu (myszy)">
Kusu (myszy)

Kusu ("Arvicanthis") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 115–188 mm, długość ogona 88–159 mm, długość ucha 13–24 mm, długość tylnej stopy 22–38 mm; masa ciała 48–180 g.
Systematyka.
Podział systematyczny.
Do rodzaju należą następujące żyjące współcześnie gatunki:
Opisano również gatunki wymarłe:

</doc>
<doc id="1586675" url="https://pl.wikipedia.org/wiki?curid=1586675" title="Parafia Świętej Trójcy w Gorlicach">
Parafia Świętej Trójcy w Gorlicach

 
Parafia katedralna Świętej Trójcy – parafia prawosławna w Gorlicach, w dekanacie Gorlice diecezji przemysko-gorlickiej, siedziba dziekana.
Na terenie parafii funkcjonuje 1 cerkiew:
Historia.
Pierwsza cerkiew w Gorlicach istniała już w XV w. Z jej wyposażenia zachowała się jedna ikona (św. Mikołaja), znajdująca się obecnie w muzeum we Lwowie.
W czasie II wojny światowej czyniono starania o utworzenie parafii prawosławnej w Gorlicach, jednak planów nie zrealizowano ze względu na brak możliwości pozyskania odpowiedniego budynku na cerkiew.
Po powrocie z wysiedleń (przeprowadzonych w ramach akcji „Wisła”), prawosławni z Gorlic uczestniczyli w życiu parafialnym w Bartnem, Bielance i Hańczowej. Parafia gorlicka została erygowana w 1985 dekretem biskupa (późniejszego arcybiskupa) Adama, ordynariusza utworzonej 2 lata wcześniej diecezji przemysko-nowosądeckiej. Nabożeństwa początkowo odprawiano w kaplicy domowej. W latach 1986–1991 wzniesiono cerkiew parafialną mającą upamiętniać męczeńską śmierć ks. Maksyma Sandowicza (obecnie prawosławnego świętego – Maksyma Gorlickiego), rozstrzelanego w Gorlicach przez żołnierzy austriackich 6 września 1914. W latach 90. XX w. obok cerkwi zbudowano dom parafialny, w którym w 1999 otwarto Muzeum Diecezji Przemysko-Nowosądeckiej.
W marcu 2000 przy cerkwi rozpoczął działalność Diecezjalny Ośrodek Kultury Prawosławnej „Elpis”.
10 marca 2009 cerkiew parafialna została podniesiona do rangi katedry, a wikariusz diecezji – biskup Paisjusz – otrzymał tytuł "biskupa gorlickiego".
W dniach 5–6 września 2014 uroczyście obchodzono 100-lecie męczeńskiej śmierci i 20-lecie kanonizacji św. Maksyma Gorlickiego.
W 2016, po wyborze biskupa Paisjusza na ordynariusza diecezji (która otrzymała nową nazwę: „przemysko-gorlicka”), cerkiew parafialna w Gorlicach stała się katedrą diecezjalną.

</doc>
<doc id="1586676" url="https://pl.wikipedia.org/wiki?curid=1586676" title="Mengzi">
Mengzi



</doc>
<doc id="1586677" url="https://pl.wikipedia.org/wiki?curid=1586677" title="Maricica Puica">
Maricica Puica



</doc>
<doc id="1586678" url="https://pl.wikipedia.org/wiki?curid=1586678" title="Obóz przejściowy w Beaune-la-Rolande">
Obóz przejściowy w Beaune-la-Rolande

Obóz przejściowy w Beaune-la-Rolande – niemiecki obóz przejściowy przeznaczony dla Żydów francuskich oraz jeńców wojennych, służący jako ich miejsce odosobnienia przed wywozem do obozów zagłady poza Francją. 
Historia.
Zabudowania obozowe zostały wzniesione z polecenia rządu Daladiera w 1939 z przeznaczeniem dla byłych uczestników hiszpańskiej wojny domowej oraz spodziewanych jeńców niemieckich w razie wybuchu nowej wojny. Tymczasem po inwazji hitlerowskiej na Francję to Niemcy wykorzystali obóz jako miejsce odosobnienia jeńców francuskich przed ich wywiezieniem poza Francję. Począwszy od 14 maja 1941 obóz należał również do sieci więzień przeznaczonych dla Żydów; trafił do niego transport 2773 Żydów polskich zatrzymanych na terenie Francji. Byli oni przetrzymywani w Beaune-la-Rolande do 1942, kiedy w pięciu transportach od czerwca do września zostali wywiezieni bezpośrednio do Auschwitz-Birkenau lub do obozu w Drancy. W Beaune-la-Rolande przetrzymywana była również grupa 1500 dzieci, których rodzice już wcześniej zostali aresztowani, głównie za działalność w ruchu oporu. Dzieci te 17 sierpnia 1942 również trafiły do Drancy. 
Obóz został formalnie zamknięty jako niepotrzebny decyzją Aloisa Brunnera z 4 sierpnia 1943 i nie przyjmował od tego momentu nowych transportów, chociaż trwały jeszcze ostatnie wywózki jego dotychczasowych więźniów. 

</doc>
<doc id="1586680" url="https://pl.wikipedia.org/wiki?curid=1586680" title="Ułus namski">
Ułus namski

Ułus namski (ros. "Намский улус", jakuc. "Нам улууһа") – ułus, jednostka podziału administracyjnego w rosyjskiej Jakucji w położonej poza kołem polarnym części położonej na Syberii autonomicznej rosyjskiej republiki Jakucji.
Położony jest w centralnej części republiki. Centrum administracyjnym ułusu jest wieś Namcy położona 84 km (drogą lądową, a 96 km szlakiem wodnym) od stolicy republiki – Jakucka.
Geografia.
Teren równinny, ułus mieści się w granicach Równiny Centralno-jakuckiej.
Średnia temperatura stycznia to –42 °C, lipca +17–+18 °C. Roczna suma opadów 200–250 mm.
Największą rzeką przepływającą przez teren ułusu jest Lena.
Na terenie ułusu znajdują się duże złoża pasku kwarcytowego.

</doc>
<doc id="1586682" url="https://pl.wikipedia.org/wiki?curid=1586682" title="Brian Bliss">
Brian Bliss

Brian Boyer Bliss (ur. 28 września 1965 w Webster) – były amerykański piłkarz występujący na pozycji obrońcy. Trener piłkarski.
Kariera klubowa.
Bliss karierę rozpoczynał w 1983 roku w drużynie piłkarskiej z uczelni Southern Connecticut State University. W 1987 poprzez draft trafił do futsalowej ekipy Cleveland Force, grającego w MISL. W 1989 roku grał dla drużyny Albany Capitals, a rok później dla Boston Bolts. Oba kluby występowały wówczas w American Soccer League.
W 1990 roku Bliss odszedł do enerdowskiego Energie Cottbus z NOFV-Oberligi. Rozegrał tam 13 ligowych spotkań i strzelił jednego gola. W 1991 roku, po zjednoczeniu Niemiec został zawodnikiem zespołu Chemnitzer FC z 2. Bundesliga Süd. W tych rozgrywkach zadebiutował 24 lipca 1991 roku w zremisowanym 0:0 pojedynku z 1. FSV Mainz 05. Przez rok wystąpił tam w 12 ligowych meczach.
W 1992 roku podpisał kontrakt z FC Carl Zeiss Jena, również z 2. Bundesligi. W 1994 roku spadł z zespołem do Regionalligi Nordost, ale po roku powrócił z nim do 2. Bundesligi. W Carl Zeiss Jenie spędził jeszcze rok.
W 1996 roku Bliss wrócił do Stanów Zjednoczonych, gdzie podpisał kontrakt z Columbus Crew, grającym w nowo powstałej lidze MLS. Występował tam przez 1,5 roku, a potem odszedł do MetroStars. Sezon 1998 spędził w Kansas City Wizards, a po jego zakończeniu zakończył karierę.
Kariera reprezentacyjna.
W reprezentacji Stanów Zjednoczonych Bliss zadebiutował 2 grudnia 1984 w zremisowanym 2:2 towarzyskim meczu z Ekwadorem. W 1988 roku był uczestnikiem Letnich Igrzyska Olimpijskich, z których jego drużyna odpadła po fazie grupowej.
W 1990 roku został powołany do kadry na Mistrzostwa Świata. Zagrał na nich w meczu fazy grupowej z Austrią (1:2), kiedy w 70. minucie spotkania wszedł na boisko w miejsce Paula Caligiuriego. Stany Zjednoczone odpadły z tamtego turnieju po fazie grupowej. W drużynie narodowej Bliss grał do 1995 roku. W sumie rozegrał w niej 44 spotkania i zdobył 2 bramki.

</doc>
<doc id="1586683" url="https://pl.wikipedia.org/wiki?curid=1586683" title="Co ty wyprawiasz, Mamo?!">
Co ty wyprawiasz, Mamo?!

Co ty wyprawiasz, Mamo?! – jest to pierwsza część cyklu książek o pięciu nastolatkach z Leehampton. Autorką jest Rosie Rushton.
Treść.
Główne wątki.
Chelsea Gee ma piętnaście lat. Jej matka jest dziennikarką, pisze artykuły do "Echa Leehampton". Ojciec dziewczyny jest bezrobotny, ale często eksperymentuje z egzotycznymi potrawami. Warwick, jej brat, wyjeżdża do Indonezji, a jej siostra Geneva studiuje w Chicago. Chelsea wstydzi się swojej matki, która mimo iż ma nadwagę i skończone 40 lat, chodzi w pomarańczowych minispódniczkach, maluje paznokcie na pomarańczowo i używa amarantowej szminki.
Rodzice Laury Turnbull, Peter i Ruth, są rozwiedzeni. Laura mieszka z mamą w bliźniaku, a jej ojciec mieszka razem z wredną Betsy i jej dwoma dzieciakami: Sonią i Darylem. Ruth spotyka się z Melvynem, którego Laura uważa za obleśnego typka. Dziewczyna uważa, że rodzice powinni mieszkać razem. Nie podoba jej się także dom, w którym mieszka, ponieważ według niej jest za ciasny.
Mama Jemmy Farrant, Claire, uważa, że jej córeczka powinna ubierać się w sweterki dla małych dzieci. Nie pozwala dziewczynie wychodzić na imprezy, malować się, mieć chłopaka i kupować ciuchów w butikach. Ojciec Jemmy uważa, że jej matka zbytnio zdominowała córkę i jeżeli nie przestanie postępować w ten sposób, straci ją.
Jon Joseph jest utalentowany plastycznie, jednak jego ojciec uważa, że jego syn to geniusz, który powinien studiować w Cambridge i zostać prawnikiem. Mama Jona nie dziwi się, że syn ma inne plany, chociaż nie jest zadowolona z tego, że chłopak chce przenieść się z prywatnej szkoły w Bellborough Court do rejonowego liceum Lee Hill.
Ojciec Sumithy Banerji uważa, że bengalska dziewczyna nie powinna się malować, mieć chłopaka i wychodzić na imprezy w podrzędnych klubach. Uważa też, że córka powinna mieć długie włosy, bo to oznaka skromności. Jednak Sumitha uważa inaczej i chce przeciwstawić się ojcu. Na szczęście mama jest po stronie córki.
Streszczenie.
Poranna audycja w Hot FM kończy się programem „Mam już dość”. Laura postanawia zadzwonić do radia i opowiedzieć o swojej mamie, która „daje się obściskiwać głupiemu Melvynowi”. Dzwoni w tym celu do domu Chelsea i prosi ją o podanie fałszywego nazwiska. Przyjeżdża do domu przyjaciółki i jako Becky opowiada o swojej mamie. Ginny Gee rozpoznaje jej głos i jest załamana, ponieważ uważa, że przyjaźń z mamą Laury właśnie się skończyła. Audycji słuchał też ojciec Laury i zaczyna mieć poważne wątpliwości co do tego, czy córka jest szczęśliwa.
W tym samym czasie, Jon kłóci się z ojcem o jego przyszłość. Ojciec Jona chce, aby syn poszedł na uniwersytet, a Jon chce iść na Akademię Sztuk Pięknych. Po kłótni, chłopak wychodzi z domu i jedzie na rowerze do domu swojego kolegi, Roba. Nagle wpada na Laurę, która jechała do Chelsea. Oboje zaczynają na siebie krzyczeć. Jon, mimo tego że Laura nie jest dla niego miła, jest nią zachwycony. Laura także zafascynowała się Jonem.
Wieczorem odbywa się impreza w klubie "Enklawa". Sumitha postanawia się tam wybrać wbrew woli jej rodziców. Idzie do Laury, bo ma u niej nocować i razem z Chelsea i Laurą oraz Jemmą jedzie na imprezę. W klubie tańczy z Jonem, o którego Laura jest zazdrosna. Po imprezie wścieka się na Sumithę o to, że ta podrywa jej chłopaka.
Jakiś czas później odbywa się zebranie w szkołach, a później wszyscy jadą na wakacje. Jednak przed wyjazdem rodzice urządzają w domu Gee imprezę.

</doc>
<doc id="1586684" url="https://pl.wikipedia.org/wiki?curid=1586684" title="Kosuzume tōge">
Kosuzume tōge

 – japoński niemy film z 1923 roku z akompaniamentem benshi, wyreżyserowany przez Kōroku Numatę. Jest najstarszym zachowanym filmem z udziałem Tsumasabura Bandō, który zagrał w nim drugoplanową rolę, jak również jedną z niewielu ocalałych do dziś produkcji z Banyą Ichikawą w roli głównej.
Film opowiada historię dziesięcioletniego chłopca zajmującego się sprzedawaniem słodyczy. Jego wiara w ludzi sprawia, że trójka przestępców nawraca się na drogę sprawiedliwości, następnie pomagając mu w sprzedaży łakoci. Pewnego dnia chłopiec spotyka swojego ojca – z pozoru prawego samuraja, który przed laty przeżył płomienny romans z jego matką.

</doc>
<doc id="1586685" url="https://pl.wikipedia.org/wiki?curid=1586685" title="Teudegizel">
Teudegizel

Teudegizel lub Teudegisel (łac. "Theudigisclus"; hisz. i port. "Teudiselo", "Teudigiselo", lub "Teudisclo") (ur. ? - zm. 549) – drugi elekcyjny król Wizygotów w latach 548-549.
Zdobył sławę jeszcze za czasów panowania Teudisa, pokonując armię Franków, gdy Ci najechali na obszar dawnej prowincji rzymskiej Teraconensis. Najprawdopodobniej z tego powodu został wybrany na króla. Jednak został zamordowany podczas uczty w Sewilli w 549 roku. Według "Historia Gothorum" Izydora, powodem morderstwa było uwiedzenie żon kilku ludzi ze swojej świty.

</doc>
<doc id="1586686" url="https://pl.wikipedia.org/wiki?curid=1586686" title="The Postmodernism Generator">
The Postmodernism Generator

The Postmodernism Generator – generator parodii i związana z nim strona internetowa generujące teksty pozorujące filozoficzne artykuły naukowe mające nawiązywać, według zamysłu twórcy, do stylistyki i słownictwa postmodernizmu przy użyciu algorytmu komputerowego.
Andrew Bulhak opracował ten program na Monash University na podstawie wcześniej sporządzonego modelu matematycznego (1996). Efekty działania programu twórca opisał w pracy zatytułowanej: "On the Simulation of Postmodernism and Mental Debility Using Recursive Transition Network" (Z symulacji postmodernizmu i niepełnosprawności intelektualnej przy użyciu rekurencyjnych sieci przejść). Omawiając wyniki autor zauważa, że wiele osób było rozbawionych faktem przekonującego podobieństwa tekstów generatora do pism postmodernistycznych. Jako zasłyszane (niepotwierdzone) informacje podaje powstanie anegdot o czytaniu tekstów przez studentów i innych przedstawicieli środowiska akademickiego, którzy dopiero po przeczytaniu kilku paragrafów czy nawet strony zauważali brak sensu. Według twórcy, oprogramowanie pozwala także naśladować wypowiedzi osób chorych psychicznie oraz generować pamflety naśladujące styl pseudonaukowy bądź religijny. Działanie programu opiera się na wykorzystaniu słownika zawierającego zestaw charakterystycznych wyrażeń oraz prostych zasad syntaktycznych. Zdaniem przeciwników ruchu postmodernistycznego, część słownictwa stosowanego w tej dziedzinie jest pozbawiona treści, a pozorna naukowość prac, w których są wykorzystywane, ma ten fakt jedynie przesłonić. Kod programu został opublikowany w Internecie.
Richard Dawkins w czasopiśmie Nature, omawiając opublikowany przez Alana Sokala pracę "Transgressing the Boundaries: Towards a Transformative Hermeneutics of Quantum Gravity" zawierającą zdania składniowo poprawne ale całkowicie pozbawione sensu, wskazuje na możliwość tworzenia kolejnych tekstów przy pomocy generatora stworzonego przez Bulhaka.
Alan Sokal, krytykujący w swej książce nadużywania żargonu w nauce przyznaje, że generator jest dowcipny, ale zapewnia że generowane przez niego artykuły nie mają szans na uznanie za prace naukowe. Jak dopowiada, wyglądają one jedynie na nieautentyczną imitację pewnego postmodernistycznego stylu, a ponadto nie posiadają one korelacji obejmujących całość tekstu, które są charakterystyczne dla prawdziwych prac naukowych. Podsumowuje – stanowczo – że postmodernistyczne artykuły w czasopiśmie naukowym "Social Text" nie przypominają tekstów sporządzanych przez generator.

</doc>
<doc id="1586691" url="https://pl.wikipedia.org/wiki?curid=1586691" title="Gerda (ujednoznacznienie)">
Gerda (ujednoznacznienie)



</doc>
<doc id="1586692" url="https://pl.wikipedia.org/wiki?curid=1586692" title="Irisbus Citelis 12">
Irisbus Citelis 12

Irisbus Citelis 12 – niskopodłogowy autobus miejski produkowany od 2005 roku przez francuski koncern Irisbus.
Historia modelu.
Irisbus Citelis został zaprezentowany oraz wprowadzony do produkcji w 2005 roku, jako następca produkowanego w latach 1995-2005 niskopodłogowego autobusu miejskiego Irisbus Agora 12M. Citelis nie był nowym modelem lecz jedynie modernizacją swojego poprzednika. Charakterystycznym elementem odróżniającym Citelisa od Agory była nowa, zaprojektowana specjalnie dla tego modelu ściana czołowa.
Do napędu autobusu przewidziano silniki Diesla Iveco F2BE0682D o mocy 245 KM lub Iveco F2BE0682C o mocy 290 KM. Obydwie jednostki napędowe spełniały normę czystości spalin Euro 3. Od końca 2006 roku stosowane były silniki Iveco F2BE1682D (245 KM) oraz Iveco F2BE1682C (290 KM), które spełniały normę EEV. Silniki te zblokowane są z automatycznymi skrzyniami biegów firm ZF lub Voith. W ofercie koncernu znajdowała się również odmiana z silnikiem na gaz CNG. Produkcja Citelisa ulokowana została w największej fabryce koncernu w miejscowości Annonay we Francji, natomiast pojazdy przeznaczone na rynek Czech i Słowacji montowane były, z wykorzystaniem francuskich komponentów w czeskich zakładach "Iveco Czech Republic" (dawniej Karosa) w mieście Vysoké Mýto. Produkcję zakończono w 2013 roku.

</doc>
<doc id="1586697" url="https://pl.wikipedia.org/wiki?curid=1586697" title="Thomas Patrick Moore">
Thomas Patrick Moore

Thomas Patrick Moore (ur. 1797 w hrabstwie Charlotte, zm. 21 lipca 1853 w Harrodsburgu) – amerykański ongresmen z Kentucky.
Urodził się w hrabstwie Charlotte w Wirginii, gdzie uczęszczał do szkoły publicznej. Przeniósł się wraz z rodzicami do Harrodsburga. Studiował na Uniwersytecie Transylvania. Walczył w wojnie brytyjsko-amerykańskiej. Służył w stopniu kapitana od 12 marca 1812, a w stopniu majora od 20 września 1813. Służbę zakończył 15 czerwca 1815. W 1819 i 1820 zasiadał w Izbie Reprezentantów stanu Kentucky.
W latach 1823–1829 przez trzy kolejne dwuletnie kadencje Kongresu Stanów Zjednoczonych reprezentował stan Kentucky w Izbie Reprezentantów Stanów Zjednoczonych.
Został nominowany przez prezydenta Andrew Jacksona 13 marca 1829 na ambasadora USA w Wielkiej Kolumbii. W 1833 powrócił do Kentucky. Kandydował do 23. Kongresu, ale jego kandydatura została zakwestionowana przez Roberta P. Letchera, po czym Izba ogłosiła konieczność ponownego wyboru. Walczył w wojnie amerykańsko-meksykańskiej w stopniu podpułkownika w latach 1847–1848. W latach 1849 i 1850 był delegatem na konwencji konstytucyjnej stanu Kentucky.

</doc>
<doc id="1586702" url="https://pl.wikipedia.org/wiki?curid=1586702" title="Marsz Jassy-Don">
Marsz Jassy-Don

Marsz Jassy-Don (ros. Поход Яссы-Дон), zwany też Marszem Drozdowskim lub Rumuńskim – przemarsz ochotniczych oddziałów rosyjskich z Jass nad Don do formującej się Armii Ochotniczej na początku 1918 r.
Po przybyciu nad Don do Nowoczerkaska gen. Michaił Aleksiejew nawiązał kontakt ze sztabem Frontu Rumuńskiego w Jassach. Pojawił się wówczas plan sformowania korpusu rosyjskich ochotników, którzy przemaszerowaliby nad Don w celu połączenia się z tworzoną Armią Ochotniczą. W tej sytuacji na początku listopada 1917 r. utworzona została w Jassach organizacja antybolszewicka, grupująca oficerów i żołnierzy Frontu Rumuńskiego. W grudniu członkowie organizacji uniemożliwili wybuch powstania probolszewickiego w mieście, rozstrzeliwując 8 grudnia jego przywódcę Siemiona Roszala.
15 grudnia 9 oficerów 61 Brygady Artylerii zamierzających wyjechać nad Don, na czele z kpt. Niłowem, skontaktowało się z kpt. Fiedorowem i płkiem Dawydowem ze sztabu Frontu, którzy zgodzili się na utworzenie oddziału ochotniczego. Jego dowódcą wybrano płka Michaiła Drozdowskiego, dowodzącego wcześniej 14 Dywizją Piechoty. Następnego dnia oddział otrzymał nazwę 1 Samodzielnej Brygady Rosyjskich Ochotników. W ramach Brygady płk Drozdowski utworzył ponadto tajną organizację monarchistyczną, do której przyjmował wybranych przez siebie zaufanych oficerów. 24 grudnia zostało utworzone biuro werbunkowe Brygady. Drozdowski wysłał swoich przedstawicieli do Odessy, Kijowa i innych większych miast Ukrainy. Jednocześnie prowadzono zbiórkę uzbrojenia od zrewolucjonizowanych oddziałów Frontu.
Zamierzano także sformować 2 Brygadę w Kiszyniowie i 3 Brygadę w Bołgradzie. Jednakże dowódca Frontu Rumuńskiego, gen. Dmitrij Szczerbaczow, wstrzymał się z wydaniem rozkazu umożliwiającemu żołnierzom przyjazd do Jass. W tej sytuacji wielu oficerów wraz ze swymi podkomendnymi samowolnie przybywało do miasta (np. płk Michaił Żebrak-Rustanowicz, dowódca 2 Bałtyckiego Pułku Morskiego z Izmaiła).
Pierwszym oddziałem sformowanym w ramach 1 Brygady Rosyjskich Ochotników była konno-górska bateria artylerii kpt. Kołzakowa, a następnie oddział karabinów maszynowych, 1 kompania ppłka Rummielia, 2 kompania kpt. Andrijewskiego i lekka baterii artylerii płka Połzikowa. Wkrótce sformowano szwadron kawalerii sztabsrotmistrza Anikiejewa, pluton haubic ppłka Miedwiediewa i oddział samochodów pancernych.
Po utracie Rostowa nad Donem, zdobytego przez wojska bolszewickie, łączność z Armią Ochotniczą uległa zerwaniu. W związku z tym gen. Szczerbaczow, obawiając się zbyt dużego ryzyka, wydał rozkaz o rozwiązaniu oddziałów ochotniczych. Tak postąpiono z formującą się w Kiszyniowie 2 Brygadą gen. Juliana Białozora (ok. 800-1000 ludzi). W tej sytuacji płk Drozdowski na czele 1 Brygady, zagrożonej dodatkowo przez wojska rumuńskie, chcące ją rozbroić, 26 lutego 1918 r. wyruszył nad Don. Dołączyło do niego ok. 60 żołnierzy z 2 Brygady i niewielka grupa konnych saperów z 3 Brygady. Wszystkie oddziały ześrodkowały się 4 marca w Dubosarach na lewym brzegu Dniestru. 1 Brygada składała się z mieszanego pułku strzeleckiego gen. Siemionowa, dywizjonu konnego sztabsrotmistrza Gajewskiego, konno-górskiej baterii artylerii kpt. Kołzakowa, lekkiej baterii artylerii płka Połzikowa, plutonu haubic ppłka Miedwiediewa, oddziału samochodów pancernych kpt. Kowalewskiego – „Wierny” (ros. Верный) i „Ochotnik” (ros. Доброволец) – pododdziału łączności, pododdziału technicznego, kolumny samochodowej kpt. Lisickiego, polowego lazaretu oraz taboru. Funkcję szefa sztabu pełnił płk Michaił Wojnałowicz, jego zastępcy – ppłk Lesli, naczelnika artylerii – gen. Nikołaj Niewiadowski. Brygada liczyła 1050 ludzi, w tym 667 (2/3) było oficerami.
7 marca wyruszyła z Dusobar. 15 marca przeprawiła się przez rzekę Boh w rejonie Aleksandrowki, zaś 28 marca przez Dniepr pod Bierisławlem. Po drodze dołączały do niej różne grupy żołnierzy i oficerów. Z Melitopola, dokąd dotarła 3 kwietnia, przybyło 70 ludzi, z Berdiańska – 70-75, Taganroga – 50. W Odessie zgromadziła się duża liczba oficerów, ale z powodu fałszywej informacji o zniszczeniu 1 Brygady została w mieście.
Marsz odbył się z niewielkimi starciami ze zrewolucjonizowanymi lub bolszewickimi oddziałami wojskowymi. Wysłano też kilka ekspedycji przeciwko grabiącym okoliczne wsie bandytom. Brygada 21 kwietnia 1918 r. podeszła pod Rostów nad Donem. W nocy dywizjon konny wraz z lekką baterią artylerii i samochodem pancernym pod dowództwem płka Wojnałowicza przerwały pozycje obronne bolszewickiego garnizonu i dotarły do miasta. Nastąpił kontratak, który został powstrzymany ogniem artylerii. Zginął jednak płk Wojnałowicz. W tej sytuacji oddziały bolszewickie wycofały się z Rostowa w kierunku Nachiczewania.
Wygrana wprowadziła zbytnie rozprężenie wśród żołnierzy Brygady – nie rozstawiono także patroli. Nieoczekiwanie pod Rostów dojechał bolszewicki pociąg pancerny, otwierając ogień ze swoich dział. Pod jego przykryciem nadjechały pociągi z oddziałami bolszewickimi, które zaatakowały miasto. Ich przewaga liczebna była tak znaczna, że Brygada z dużymi stratami musiała wycofać się w kierunku Taganroga. Walka o Rostów związała duże siły bolszewickie, co pozwoliło Południowej Grupie Armii Dońskiej zdobyć Nowoczerkask. Bolszewicy zebrali jednak swoje wojska, po czym rozpoczęli kontrnatarcie, podchodząc pod miasto. W krytycznym momencie pojawiły się oddziały płka Drozdowskiego, które wsparły Kozaków dońskich. Wojska bolszewickie zostały rozbite. Do dowódcy Armii Ochotniczej, gen. Antona Denikina, został wysłany telegram informujący o gotowości podporządkowania się jego rozkazom. W Nowoczerkasku dołączyło tak wielu ochotników, że Brygada osiągnęła liczebność ok. 3 tys. żołnierzy. Rozkazem gen. Denikina z 25 maja weszła ona w skład Armii Ochotniczej. W wyniku reorganizacji Armii Ochotniczej w czerwcu Brygada została przekształcona w 3-brygadową dywizję piechoty.

</doc>
<doc id="1586706" url="https://pl.wikipedia.org/wiki?curid=1586706" title="Toby Stevenson">
Toby Stevenson

Toby Stevenson (ur. 19 listopada 1976) – amerykański lekkoatleta, tyczkarz.
Rekordy życiowe.
Stevenson jest jednym z 17 zawodników w historii którzy osiągnęli wysokość 6 metrów bądź wyższą.

</doc>
<doc id="1586707" url="https://pl.wikipedia.org/wiki?curid=1586707" title="Fritz Fischer (biathlonista)">
Fritz Fischer (biathlonista)

Fritz Fischer (ur. 22 września 1956 w Kelheim) – niemiecki biathlonista reprezentujący RFN, trzykrotny medalista olimpijski, wielokrotny medalista mistrzostw świata oraz zdobywca Pucharu Świata.
Kariera.
W Pucharze Świata zadebiutował 19 lutego 1980 roku w Lake Placid, zajmując 27. miejsce w sprincie. Pierwsze punkty (do sezonu 2000/2001 punkty zdobywało 25. najlepszych zawodników) wywalczył 12 lutego 1981 roku w Lahti, kończąc bieg indywidualny na piątym miejscu. Na podium zawodów tego cyklu po raz pierwszy stanął 2 kwietnia 1981 roku w Hedenäset, wygrywając bieg indywidualny. Wyprzedził tam dwóch rodaków: Petera Angerera i Franza Bernreitera. W kolejnych startach 18 razy stawał na podium, odnosząc jeszcze sześć zwycięstw: 12 stycznia 1984 roku w Pontresinie, 17 grudnia 1987 roku w Hochfilzen i 16 marca 1989 roku w Steinkjer triumfował w biegach indywidualnych, a 10 stycznia 1987 roku w Borowcu, 24 stycznia 1987 roku w Ruhpolding i 18 marca 1989 roku w Steinkjer był najlepszych w sprintach. Najlepsze wyniki osiągnął w sezonie 1987/1988, kiedy zwyciężył w klasyfikacji generalnej, wyprzedzając Eirika Kvalfossa z Norwegii i Włocha Johanna Passlera. Ponadto w sezonie 1986/1987 zajął drugie miejsce, rozdzielając Franka-Petera Roetscha z NRD i Jana Matouša z Czechosłowacji.
Pierwszy medal w karierze wywalczył w 1981 roku, kiedy na mistrzostwach świata w Lahti wspólnie z Franzem Bernreiterem, Andreasem Schweigerem i Peterem Angererem zdobył srebrny medal w sztafecie. Był tam też między innymi piąty w biegu indywidualnym. W sztafecie wywalczył następnie dwa brązowe medale, podczas mistrzostw świata w Ruhpolding w 1985 roku oraz rozgrywanych dwa lata później mistrzostw świata w Lake Placid.
Swój jedyny medal indywidualny wywalczył na mistrzostwach świata w Feistritz w 1989 roku. Zajął tam trzecie miejsce w biegu indywidualnym, ulegając jedynie Eirikowi Kvalfossowi i jego rodakowi - Gisle Fenne. Na tej samej imprezie, razem z Herbertem Fritzenwengerem, Franzem Wudym i Georgiem Fischerem zdobył srebrny medal w biegu drużynowym. Ponadto na mistrzostwach świata w Lahti w 1991 roku, już jako reprezentant zjednoczonych Niemiec, zwyciężył w sztafecie, startując z Ricco Großem, Frankiem Luckiem i Markiem Kirchnerem.
W 1980 roku wystąpił na igrzyskach olimpijskich w Lake Placid, zajmując 27. miejsce w sprincie. Na rozgrywanych cztery lata później igrzyskach w Sarajewie był siódmy w biegu indywidualnym, ósmy w sprincie, a razem z Ernstem Reiterem, Walterem Pichlerem i Peterem Angererem zdobył brązowy medal w sztafecie. Podczas igrzysk w Calgary w 1988 roku sztafeta RFN w składzie: Ernst Reiter, Stefan Höck, Peter Angerer i Fritz Fischer zajęła drugie miejsce. Zajął tam też 23. miejsce w biegu indywidualnym oraz dwunaste w sprincie. Brał również udział w igrzyskach olimpijskich w Albertville w 1992 roku, razem z Großem, Kirchnerem i Jensem Steinigenem zdobywając pierwszy w historii złoty medal olimpijski w tej konkurencji dla Niemiec. Był to jego jedyny start na tej imprezie i zarazem ostatni start olimpijski.
Jest bratem Georga Fischera.

</doc>
<doc id="1586708" url="https://pl.wikipedia.org/wiki?curid=1586708" title="Krzemionka (dopływ Rawki)">
Krzemionka (dopływ Rawki)

Krzemionka – rzeka dorzecza Bzury, prawy dopływ Rawki o długości 22,93 km. Rozpoczyna swój bieg w okolicach wsi Studzianki po czym kieruje się na wschód i mija miejscowości: Zagóry, Strzemeszna, Krzemienica, Wale, Chociwek, Podkonice Duże, Księża Wola, Chrusty by we wsi Garłów zakończyć swój bieg w Rawce.

</doc>
<doc id="1586713" url="https://pl.wikipedia.org/wiki?curid=1586713" title="John Ralston">
John Ralston

John Ralston (ur. 9 października 1964 w Miramichi w Nowym Brunszwiku) – kanadyjski aktor filmowy i telewizyjny.

</doc>
<doc id="1586714" url="https://pl.wikipedia.org/wiki?curid=1586714" title="Ierax">
Ierax

Ierax (gr. Ιέραξ) – grecki niszczyciel typu "Aetos", służący w Greckiej Marynarce Wojennej w latach 1912-1946.
Budowa.
Okręt wraz z pozostałymi trzema okrętami typu "Aetos" został początkowo zamówiony w angielskiej stoczni Cammell Laird w Birkenhead przez Argentynę, która jednak nie odebrała okrętów, po czym zostały one zakupione 12 września 1912 przez Grecję. Koszt zakupu okrętu wynosił 148 000 funtów. Stępkę pod budowę „Ierax”, który miał początkowo nosić nazwę „Santa Fe”, położono w 1910. Kadłub wodowano 15 marca 1911 roku. Okręt wcielono do służby w greckiej flocie 2 października 1912 (inne dane 19 września 1912) pod nazwą „Ierax” (jastrząb) i czym prędzej skierowano do kraju. Do Pireusu okręty przybyły 22 października 1912.
Wczesna służba.
„Ierax” osiągnął gotowość bojową najwcześniej, w listopadzie 1912. Podczas wojny bałkańskiej jego wykorzystanie w walkach było niewielkie. Głównym powodem był początkowo brak torped do wyrzutni torpedowych. Błąd ten powielił się we wszystkich okrętach tego typu. Pierwszą akcją była osłona ciężkich okrętów (krążownika pancernego „Georgios Averof” i 3 pancerników) podczas desantu na wyspę Mytilene 20 listopada 1912. 24 listopada osłaniał desant na Chios. Następnie „Ierax” wziął udział m.in. w potyczce z tureckimi niszczycielami 16 grudnia 1912, po bitwie koło przylądka Elli oraz w bitwie koło Lemnos 18 stycznia 1913. Oprócz tego, pełnił głównie zadania patrolowe na Morzu Egejskim.
Podczas I wojny światowej Grecja była neutralna, lecz we wrześniu 1916 nastąpiła w niej interwencja państw ententy. Okręt wraz z całą flotą grecką został zajęty przez siły sprzymierzone. W grudniu 1916 „Ierax” został włączony w skład francuskiej marynarki wojennej, gdzie służył do roku 1918, patrolując i eskortując konwoje na Morzu Śródziemnym. Po zakończeniu działań, został zwrócony stronie greckiej.
Podczas wojny grecko-tureckiej 1919-22 wpłynął z innymi okrętami 8 lipca 1921 na Morze Czarne, gdzie uczestniczył w działaniach morskich i bombardowaniu pozycji tureckich. Po klęsce wojsk lądowych, we wrześniu 1922 brał udział z flotą grecką w ewakuacji greckich uchodźców ze Smyrny i półwyspu Artaki.
Rekonstrukcja 1924-25.
W latach 1924-1925 roku okręt, jak inne jednostki tego typu, przeszedł dużą modernizację, połączoną z przebudową, w stoczni Samuel White w Cowes. Stare kotły opalane głównie węglem zamieniono na nowsze, opalane ropą, co doprowadziło do zmiany sylwetki okrętów. Zamiast charakterystycznych tylko dla tego typu niszczycieli pięciu kominów, otrzymały dwa kominy. Wydłużono pokład dziobowy i zamontowano nową nadbudówkę dziobową, z wydłużonym dolnym piętrem dla postawienia drugiej armaty 102 mm (poprzednio stała ona za kominami). Znacznie wzmocniono uzbrojenie torpedowe, zastępując 4 wyrzutnie torped na burtach okrętu przez 6 w jego osi symetrii. Ulepszono następnie na początku lat 30. uzbrojenie przeciwlotnicze, zastępując armatę 57 mm przez dwie automatyczne 40 mm.
Podczas próby republikańskiego zamachu stanu w Grecji 1-13 marca 1935 pozostał wierny rządowi. W 1937 w porcie Pireusie okręt został uszkodzony na skutek wybuchu miny (6 zabitych, 8 rannych)
II wojna światowa.
„Ierax” brał udział bojowy w II wojnie światowej, począwszy od ataku Włoch na Grecję 28 października 1940. Przed zajęciem Grecji przez Niemcy, wraz z innymi okrętami dotarł do Aleksandrii w Egipcie, skąd kontynuował służbę na wschodnim Morzu Śródziemnym u boku marynarki brytyjskiej. W pierwszej połowie 1942 został zmodernizowany w stoczni w Kalkucie, a następnie w Port Saidzie. Kosztem zdjęcia dwóch rufowych dział artylerii głównej i połowy wyrzutni torpedowych, wzmocniono mu artylerię przeciwlotniczą i dodano miotacze i zrzutnie bomb głębinowych do walki z okrętami podwodnymi. Otrzymał również hydrolokator (asdic) Typ 123A. Z uwagi na zużycie i małe możliwości bojowe, pod koniec 1943 został wycofany do rezerwy w Port Saidzie. W 1944 roku na niszczycielu, podobnie jak na kilku innych okrętach Greckiej Marynarki Wojennej doszło do buntu zwolenników republikańskiej, lewicowej partyzantki ELAS, walczącej z Niemcami podczas okupacji Grecji. Bunt został stłumiony a część marynarzy następnie represjonowano.
Po wojnie, w 1945 roku, okręt został wycofany i sprzedany stoczni złomowej.
Uzbrojenie.
Uzbrojenie (1912):
Uzbrojenie (1925):
Uzbrojenie (1942):

</doc>
<doc id="1586715" url="https://pl.wikipedia.org/wiki?curid=1586715" title="Filharmonia Narodowa w Warszawie">
Filharmonia Narodowa w Warszawie



</doc>
<doc id="1586716" url="https://pl.wikipedia.org/wiki?curid=1586716" title="Irisbus Proxys">
Irisbus Proxys

Irisbus Proxys − autobus międzymiastowy kombi klasy midi produkowany od 2008 roku w zakładach Kapena w miejscowości Włynkówko koło Słupska na zlecenie firmy Irisbus.
Historia modelu.
Konstrukcję autobusu opracowała włoska firma Cacciamali. Zadebiutował w czerwcu 2008 roku podczas targów Autotec w Brnie. Produkcja w firmie Kapena ruszyła latem 2008 roku. Autobus budowany jest w oparciu o podwozia ciężarówek Iveco Eurocargo produkowane w Brescii, a napędzany jest 6-cylindrowym silnikiem Iveco Tector 6 o pojemności 5880 cm³ i mocy maksymalnej 160 kW (217 KM) przy 2700 obr./min., spełniającym normę emisji spalin Euro 5. Silnik umieszczony jest przed przednią osią. Zawieszenie stosowane w modelu jest w pełni pneumatyczne, sterowane za pomocą układu ECAS.
Autobus powstaje w dwóch wersjach długości całkowitej: 7750 mm oraz 8450 mm. Pojemność luku bagażowego wynosi od 2,4 m³ w krótszym modelu do 3,7 m³ w dłuższym. Nadwozie jest wykonywane ze stali o podwyższonych właściwościach antykorozyjnych, albo ze stali nierdzewnej. Krótszy model może maksymalnie pomieścić 28 pasażerów na miejscach siedzących. Dłuższy, w zależności od aranżacji wnętrza, ma do 36 foteli wykonanych przez włoską firmę Gibicar. Może być wyposażony w klimatyzację firmy Webasto.
Autobus ten jest bliźniaczą konstrukcją w stosunku do modelu Proway, który jest dostosowany do przewozów międzymiastowych, a może również powstawać w wersji lokalnej. Oba te modele mają mocno podkreślony „uśmiech” oraz dużo łagodnych łuków, co jest ich znakiem rozpoznawczym.
Poprzednikiem był model Otoyol Eurobus Tector 31.17/35.17, sprzedawany w niektórych krajach pod nazwą Irisbus Proxy. Powstał on dla sieci Irisbus co najmniej od 2005 do 2008 roku, w wyniku współpracy firm Cacciamali oraz Otoyol i był produkowany w Turcji.

</doc>
<doc id="1586717" url="https://pl.wikipedia.org/wiki?curid=1586717" title="Zającoszczur">
Zającoszczur

Zającoszczur ("Leporillus") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Australii.
Morfologia.
Długość ciała (bez ogona) 170–260 mm, długość ogona 145–180 mm, długość ucha 28–32 mm, długość tylnej stopy 40–48 mm; masa ciała 180–450 g.
Systematyka.
Etymologia.
"Leporillus": , "leporis" „zając”; przyrostek zdrabniający "-illus".
Podział systematyczny.
Do rodzaju należą następujące gatunki (występujące współcześnie i wymarłe po 1500 roku):

</doc>
<doc id="1586718" url="https://pl.wikipedia.org/wiki?curid=1586718" title="MdM">
MdM

MdM, czyli Mann do Materny, Materna do Manna – telewizyjny talk-show Wojciecha Manna i Krzysztofa Materny. Emitowany w TVP1 w latach 1994–2001 (niektóre odcinki były retransmitowane w TVP Kultura). 14 marca 2011 powtórkową emisję zaczęła stacja TV Puls.
Każdy odcinek „MdM” składał się z licznych skeczy oraz parodii o różnorodnej tematyce. Niektóre skecze pojawiały się w poszczególnych odcinkach, np. Dr Werner i siostra Irena, parodie programów informacyjnych, m.in. Wiadomości by Mann i Materna (Wiadomości TVP) oraz wielu innych. Jednym ze stałych punktów programu były "Pajacyki" nadsyłane przez widzów.
Gościnnie w programie występowali m.in. Kazimierz Górski, Adam Hanuszkiewicz, Marek Pacuła, Jeremi Przybora, a piosenki wykonywały Katarzyna Groniec oraz Barbara Melzer.

</doc>
<doc id="1586719" url="https://pl.wikipedia.org/wiki?curid=1586719" title="Pomnik żołnierzy 42 PP w Białymstoku">
Pomnik żołnierzy 42 PP w Białymstoku

Pomnik żołnierzy 42 Pułku Piechoty – pomnik znajdujący się w Białymstoku w parku Konstytucji 3 Maja, upamiętniający fakt odzyskania przez Polskę niepodległości oraz żołnierzy 42 pułku piechoty.
Historia pomnika.
Środkową część parku Zwierzynieckiego zajmuje szeroka aleja spacerowa, stanowiąca główną oś widokową, przechodzącą przez dwa ronda i zakończona trzecim, mniejszym. Na rondzie pierwszym w roku 1930 odsłonięto pomnik upamiętniający żołnierzy 42 pułku piechoty.
Alegoryczna rzeźba przedstawiała rzymską boginię wojny – Bellonę, podtrzymującą rannego żołnierza.
Autor pomnika, rzeźbiarz i legionista Jakub Juszczyk, nazwał swoje dzieło Jeszcze Polska nie zginęła. Pomnik został zniszczony wiosną 1940 r. z rozkazu NKWD przez żołnierzy Armii Czerwonej. Obecnie, zrekonstruowany przez rzeźbiarzy Krzysztofa Gąsowskiego i Krzysztofa Jakubowskiego, ponownie stanął na pierwotnym miejscu, odsłonięty uroczyście w dniu 3 maja 1997 r. Białostocki Park Stary oraz Planty wraz z kompleksem ogrodu Branickich i rozległe tereny Zwierzyńca, stanowią dzisiaj obszerny kompleks terenów zielonych usytuowanych w centrum miasta – rzadko dziś spotykany w zabudowie wielkomiejskiej. 
W niedzielę, 13 lipca 2008 r. w Białymstoku odbyły się uroczystości poświęcone obchodom 90 rocznicy powstania 42 Pułku Piechoty. Główne uroczystości rozpoczęły się Mszą św. w intencji 42 Pułku Piechoty i Ich Rodzin w kościele pw. Najświętszego Serca Jezusowego w Białymstoku przy ul. Traugutta. Następnie odbyła się modlitwa za poległych i złożenie kwiatów przy tablicy pamiątkowej 42 Pułku Piechoty, wystąpił też chór z patriotycznym repertuarem. Po zakończeniu występu w Parku Zwierzynieckim odbył się apel poległych i złożenie kwiatów pod zrekonstruowanym pomnikiem, z udziałem kompanii reprezentacyjnej 18 Batalionu Obrony Terytorialnej w Białymstoku oraz pocztów sztandarowych.
Historia 42 Pułku Pichoty.
Powstały w grudniu 1918 roku w Santa Maria Capua Vetterae we Włoszech jako 3 Pułk Strzelców im. ks Józefa Poniatowskiego. W kilka miesięcy potem pułk został przeniesiony do Francji i włączony w skład Armii Błękitnej generała Józefa Hallera. W maju 1919 roku przeniesiony został do Polski. A od 27 października uczestniczył w wyzwalaniu ziem pomorskich od Niemców. W dniu 29 stycznia 1920 jednostka została przemianowana na 42 Pułk Piechoty, który nawiązywał do nr pułku ks Moritza von Anhalt-Dessau (5 Pomorskiego). Reprezentacja Pułku wzięła udział w zaślubinach z Morzem Bałtyckim w dniu 9 lutego 1920 roku. Chrzest bojowy żołnierze przeszli 19 marca na Podolu, a następnie w składzie 18 Dywizji Piechoty brali udział w wyprawie kijowskiej.
W dniach 15–16 sierpnia 1920 r. Pułk brał udział w zaciętych walkach pod Mławą, a wcześniej gromił sowieckie wojska nad rzeką Wkrą. Oczekiwane wyzwolenie Białegostoku nastąpiło 22 sierpnia 1920 roku. 
Szlak wojenny zakończył się nad rzeką Słucz w rejonie Kowla. Po zakończeniu działań wojennych 42 PP został umieszczony w tymczasowej siedzibie w twierdzy Osowiec, a w roku 1922 na stałe miejsce postoju wyznaczono Białystok. W mieście nad rzeką Białą żołnierze zostali przyjęci niezwykle serdecznie przez ówczesne władze miejskie, wojewódzkie i mieszkańców miasta czego dowodem był ufundowany w roku 1930 pomnik, na którego cokole umieszczono napis „Oficerom i żołnierzom 42 Pułku Piechoty poległym w wojnie polsko-bolszewickiej 1920 r.”. W ten sposób oddano hołd poległym oficerom i żołnierzom w wojnie z bolszewikami w roku 1920 jak i w wojnie z Ukraińcami w 1919. W latach Polski Ludowej mówienie o 42 Pułku Piechoty było zakazane. Przypomniano o jego dziejach po roku 1989.

</doc>
<doc id="1586721" url="https://pl.wikipedia.org/wiki?curid=1586721" title="Algorytm numeryczny">
Algorytm numeryczny



</doc>
<doc id="1586722" url="https://pl.wikipedia.org/wiki?curid=1586722" title="Bobrówka (dopływ Bzury)">
Bobrówka (dopływ Bzury)

Bobrówka ("Otolanka") – rzeka, prawy dopływ Bzury o długości 38,78 km. Płynie na Nizinie Środkowomazowieckiej. Jej źródła znajdują się we wsi Bobrowa, dalej biegnie m.in. przez wsie Kalenice, Łyszkowice, Wrzeczko, Mystkowice, Bocheń, Ostrów, Otolice. Do Bzury wpada na przedmieściach Łowicza.

</doc>
<doc id="1586725" url="https://pl.wikipedia.org/wiki?curid=1586725" title="Bernard Tissier de Mallerias">
Bernard Tissier de Mallerias



</doc>
<doc id="1586728" url="https://pl.wikipedia.org/wiki?curid=1586728" title="Reprezentacja Chin w piłce ręcznej mężczyzn">
Reprezentacja Chin w piłce ręcznej mężczyzn

Reprezentacja Chin w piłce ręcznej mężczyzn – narodowy zespół piłkarzy ręcznych z Chin. Reprezentuje swój kraj w rozgrywkach międzynarodowych.

</doc>
<doc id="1586729" url="https://pl.wikipedia.org/wiki?curid=1586729" title="Petrycy z Pilzna">
Petrycy z Pilzna



</doc>
<doc id="1586731" url="https://pl.wikipedia.org/wiki?curid=1586731" title="Skała Stryj">
Skała Stryj



</doc>
<doc id="1586732" url="https://pl.wikipedia.org/wiki?curid=1586732" title="Rahmane Barry">
Rahmane Barry

Rahmane Barry (ur. 30 czerwca 1986 w Dakarze) - senegalski piłkarz, występujący na pozycji napastnika. Od 2013 jest zawodnikiem US Montagnarde Lochrist.
Kariera klubowa.
Barry urodził się w Senegalu, ale jako dziecko emigrował z rodzicami do Francji. Jest wychowankiem Olympique Marsylia. Debiut w Ligue 1 zaliczył 20 grudnia 2003, w wygranym 1-0 pojedynku z Toulouse FC. Wszedł wtedy na boisko w 65. minucie, w miejsce Fernandao. Łącznie w tamtym sezonie rozegrał trzy spotkania. W kolejnych dwóch sezonach w lidze zagrał po jednym razie. Nie mogąc przebić się do wyjściowej jedenastki, wypożyczono go do drugoligowego FC Lorient. Zdobył tam pierwszego gola w karierze. Było to w meczu przeciwko SC Bastii, rozegranym 14 października 2005, zremisowanym bezbramkowo. Z tym klubem już w pierwszym sezonie wywalczył awans do ekstraklasy. W Ligue 1 rzadziej grywał w pierwszej jedenastce, zaliczając łącznie 13 meczów w tamtym sezonie.
Po zakończeniu okresu wypożyczenia odszedł do CS Sedan, występującego w Ligue 2. W tej drużynie zadebiutował 27 lipca 2007, w zremisowanym 0-0 spotkaniu z Grenoble Foot 38. Podobnie jak w Marsylii nie zdołał wywalczyć sobie miejsca w pierwszym składzie. Dlatego też w styczniu 2008 powędrował na wypożyczenie do FC Gueugnon. Latem 2008 powrócił do Sedanu. W 2010 roku przeszedł do AS Beauvais. W 2012 roku grał w Bangkok United, a następnie odszedł z niego do US Montagnarde Lochrist.
Kariera reprezentacyjna.
Barry jest reprezentantem Senegalu. Zadebiutował w niej w 2005 roku. Dotychczas w drużynie narodowej wystąpił dziewięciokrotnie. Był uczestnikiem Pucharu Narodów Afryki w 2006 roku.

</doc>
<doc id="1586736" url="https://pl.wikipedia.org/wiki?curid=1586736" title="Sebastian z Pilzna">
Sebastian z Pilzna



</doc>
<doc id="1586738" url="https://pl.wikipedia.org/wiki?curid=1586738" title="Fregaty rakietowe typu Adelaide">
Fregaty rakietowe typu Adelaide

Fregaty rakietowe typu Adelaide – typ sześciu australijskich fregat rakietowych, zbudowanych w latach 1978-1992 dla Royal Australian Navy, będący zmodyfikowaną wersją amerykańskich fregat typu "Oliver Hazard Perry".
Historia rozwoju.
W latach siedemdziesiątych XX wieku, dowództwo Royal Australian Navy planowało wprowadzić do służby nowy typ okrętów w celu zastąpienia przestarzałych jednostek typu Daring i typu River. Rozważano dwie opcje zakupowe, pierwszą był zakup brytyjskich niszczycieli rakietowych typu 42, a drugą amerykańskie fregaty typu Oliver Hazard Perry. Finalnie zdecydowano się zakupić i wybudować na licencji fregaty typu Oliver Hazard Perry.
W kwietniu 1974 roku zatwierdzona została decyzja o nabyciu od Stanów Zjednoczonych dwóch jednostek. W 1977 zamówienie rozszerzono o zakup dodatkowych dwóch okrętów. Wszystkie jednostki konstruowane były w stoczni w Seattle, w stanie Waszyngton, należącej do Todd Shipyards Corporation (obecnie Todd Pacific Shipyards Corporation).
Pierwszy okręt HMAS „Adelaide” (FFG-01), którego budowa rozpoczęła się w lipcu 1977 roku zwodowano w czerwcu 1978 roku. Stępka pod drugą jednostkę położona została w marcu 1978 roku, a kadłub wodowany został w grudniu tego samego roku. W służbie we flocie australijskiej okręt otrzymał nazwę HMAS „Canberra” (FFG-02). Budowa trzeciej fregaty HMAS „Sydney” (FFG-03) rozpoczęła się w styczniu 1980 roku. Jednostka opuściła suchy dok we wrześniu tego samego roku. Powyższe okręty wybudowane zostały w wersji „krótkokadłubowej” (krótszym lądowiskiem śmigłowca). 
Czwarta fregata HMAS „Darwin” (FFG-04) wybudowana została od podstaw zgodnie z założeniami projektu „długokadłubowego” (dłuższym lądowiskiem śmigłowca) i stanowiła australijską, podstawową linię rozwojową, do której w późniejszym okresie przebudowano pierwsze trzy jednostki. Prace przy HMAS „Darwin” (FFG-04) ruszyły w lipcu 1981 roku. Fregata zwodowana została w marcu 1982 roku. Wszystkie cztery jednostki weszły do służby w latach 1980–1984.
W 1983 roku australijski rząd podjął decyzję o budowie kolejnych dwóch fregat, które tym razem miały zostać skonstruowane w Australii, zgodnie z projektem HMAS „Darwin” (FFG-04). Ostatecznie okręty zbudowano w australijskich stoczniach. Stępka pod pierwszy z dodatkowych okrętów – HMAS „Melbourne” (FFG-05) położona został w lipcu 1985, natomiast kadłub zwodowano w maju 1989 roku. Budowa drugiej jednostki HMAS „Newcastle” (FFG-06) ruszyła w lipcu 1989 roku, a wodowanie odbyło się w lutym 1992 roku. Obie fregaty weszły do służby w latach 1992–1993 i skonstruowane zostały w stoczni w Williamstown w stanie Wiktoria.
Modernizacja okrętów.
Od 1987 roku prowadzone były dyskusje na temat modernizacji jednostek typu Adelaide w przyszłości. W 1993 roku zainicjowano program modernizacji fregat "Upgrade Project", znanego także jako program "SEA 1390". 
W 1994 roku oficjalnie rozpoczęto program modernizacyjny. W wyniku prowadzonego konkursu, wybrane zostały firmy TDS (obecnie Tenix Defence) oraz ADI Limited (obecnie Thales Australia). Firmy w latach 1995–1998 przeprowadziły pierwszą fazę projektu "SEA 1390", polegającą na opracowaniu planów przebudowy okrętów typu Adelaide, m.in. poprzez wprowadzenie nowego systemu dowodzenia oraz radaru dozoru powietrznego, uzbrojenie okrętów w ulepszone pociski przeciwlotnicze oraz zainstalowanie nowych systemów hydrolokacyjnych.
Druga faza projektu "SEA 1390" obejmowała implementację modyfikacji. W listopadzie 1998 roku firma ADI Limited wygrała przetarg na realizację tej części programu i w czerwcu 1999 roku podpisała kontrakt wart 900 milionów dolarów australijskich. Wprowadzenie nowych elementów zwiększyło wyporność do 4200 ton, co wymagało przystosowania jednostek w zakresie stabilności.
Prace nad drugą fazą rozpoczęły w 1999 roku. Planowano, że modernizacji poddane zostaną wszystkiefregaty. Przebudowa pierwszej jednostki miała rozpocząć się pod koniec 2002 roku, a jej powrót do służby miał nastąpić w maju 2003 roku. Ostatnia unowocześniona fregata miała zostać odebrana w grudniu 2005 roku. Po rozpoczęciu fazy implementacji ruszył etap trzeci, obejmujący przeprowadzenie studiów z zakresu możliwości zastąpienia pocisków przeciwlotniczych serii SM-1MR ulepszoną konstrukcją SM-2MR. Czwarta faza skupiała się na wprowadzeniu nowych pocisków. W lipcu 2004 roku firma ADI Limited wygrała przetarg na dostosowanie modernizowanych okrętów "typu Adelaide" do nowych rakiet i podpisała kontrakt wart 420,5 miliona dolarów australijskich. Modernizacja ta miała zakończyć się na początku 2009 roku. Dodatkowo okręty te wyposażono w wyrzutnię Mark 41 Vertical Launching System.
W listopadzie 2003 roku, najprawdopodobniej z powodu kłopotów z realizacją programu, zdecydowano, że dwa pierwsze okręty "typu" "Adelaide" nie zostaną poddane modernizacji i przeznaczone będą do wycofania ze służby. Przebudową tym samym objęto tylko cztery okręty. Modernizacja odbywała się w latach 2002–2009.
Służba okrętów.
Wycofywanie fregat rozpoczęto w roku 2005, wycofując okręt HMAS „Canberra”. W 2019 roku wycofano dwie ostatnie fregaty o numerach FFG-05 oraz FFG-06, które w 2020 sprzedano dla Marynarki Wojennej Chile. Okręty te zostały zastąpione przez nową generację niszczycieli rakietowych "typu Hobart" oraz fregat rakietowych "typu ANZAC".
W 2020 roku Armada de Chile przejęła dwa okręty: HMAS „Melbourne”, który 15 kwietnia 2020 wcielony do służby w tamtejszej marynarce wojennej i przemianowany na „Almirante Latorre” (FFG-14) oraz „HMAS Newcastle”, który został wcielony do służby tego samego dnia co pierwsza jednostka i przemianowany na „Capitán Prat” (FFG-11).
W 2018 Polska prowadziła zaawansowane rozmowy w sprawie zakupu od Australii dwóch okrętów tego typu w celu utrzymania zdolności bojowej polskiej Marynarki Wojennej. W sierpniu 2018 roku decyzją ówczesnego premiera Mateusza Morawieckiego negocjacje te zostały zerwane; w prasie fachowej okoliczności tego zostały określone jako skandaliczne i prowadzące do fiaska próby wzmocnienia polskiej floty.
Opis techniczny.
Uzbrojenie.
Na uzbrojenie fregat rakietowych "typu Adelaide" (prócz okrętów FFG-01 i FFG-02) składają się:
Systemy elektroniczne i sensory.
Na systemy fregat rakietowych "typu Adelaide" (prócz okrętów FFG-01 i FFG-02) składają się:
Zobacz też.
Okręty o podobnej konfiguracji, zbudowane na bazie fregat "Oliver Hazard Perry":

</doc>
<doc id="1586739" url="https://pl.wikipedia.org/wiki?curid=1586739" title="Fregaty typu Adelaide">
Fregaty typu Adelaide



</doc>
<doc id="1586740" url="https://pl.wikipedia.org/wiki?curid=1586740" title="Nesokia">
Nesokia

Nesokia ("Nesokia") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Azji i Afryce (północno-wschodni Egipt).
Morfologia.
Długość ciała (bez ogona) 150–260 mm, długość ogona 91–270 mm, długość ucha 16–21 mm, długość tylnej stopy 29–58 mm; masa ciała 96–519 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z plejstocenu dzisiejszych Indii:

</doc>
<doc id="1586743" url="https://pl.wikipedia.org/wiki?curid=1586743" title="Arsinoitheriidae">
Arsinoitheriidae

Arsinoitheriidae – rodzina wymarłych ssaków z rzędu embritopodów (Embrithopoda). Jej przedstawiciele występowali na terenie współczesnych: Afryki, Azji i Europy (Rumunia). Były to duże roślinożerne zwierzęta – największe z nich osiągały ponad dwa metry wysokości w kłębie. Mimo fizycznego podobieństwa do nosorożców bliższymi niż nieparzystokopytne krewnymi Arsinoitheriidae są desmostyle, góralki i słonie.
Najstarszymi znanymi skamieniałościami przedstawicieli Arsinoitheriidae są znalezione w Turcji zęby "Palaeomasia" ze środkowego eocenu. Najmłodszy geologicznie "Arsinoitherium giganteum" pochodzi z późnooligoceńskich osadów etiopskiego regionu Chilga, sprzed 28–27 mln lat.
Arsinoitheriidae została zaklasyfikowana przez Andrewsa w 1906 do podrzędu Barypoda (obecnie takson nieużywany), jednak badania Sena i Heintza (1979), Radulesco i Sudrego (1985) oraz Carrolla (1988) wykazały jej przynależność do embritopodów. Obecnie do rodziny tej zaliczane są rodzaje "Arsinoitherium", "Crivadiatherium", "Hypsamasia", i "Palaeomasia".
Nazwa rodziny pochodzi od rodzaju typowego, "Arsinoitherium", którego nazwa honoruje Arsinoe II, królową Egiptu, w pobliżu pałacu której odkryto jego szczątki.

</doc>
<doc id="1586749" url="https://pl.wikipedia.org/wiki?curid=1586749" title="Bandikot">
Bandikot

Bandikot ("Bandicota") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała (bez ogona) 145–350 mm, długość ogona 75–280 mm, długość ucha 22–33 mm, długość tylnej stopy 27–60 mm; masa ciała 140–600 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z pliocenu dzisiejszych Indii:

</doc>
<doc id="1586750" url="https://pl.wikipedia.org/wiki?curid=1586750" title="Wskaźnik instrukcji">
Wskaźnik instrukcji



</doc>
<doc id="1586751" url="https://pl.wikipedia.org/wiki?curid=1586751" title="Fala fenomenalna">
Fala fenomenalna



</doc>
<doc id="1586752" url="https://pl.wikipedia.org/wiki?curid=1586752" title="Sunday Bada">
Sunday Bada

Sunday Bada (ur. 22 czerwca 1969, zm. 12 grudnia 2011) – nigeryjski lekkoatleta, sprinter.

</doc>
<doc id="1586755" url="https://pl.wikipedia.org/wiki?curid=1586755" title="Towarzystwo im. Fryderyka Chopina">
Towarzystwo im. Fryderyka Chopina

Towarzystwo im. Fryderyka Chopina w Warszawie – centralny ośrodek chopinowski o zasięgu i znaczeniu międzynarodowym, kontynuator działalności sekcji im. Chopina działającej od 1899 r. przy Warszawskim Towarzystwie Muzycznym. Siedziba towarzystwa znajduje się w Warszawie, w Centrum Chopinowskim przy ul. Tamka 43, a pierwsza powojenna siedziba znalazła się w Zamku Ostrogskich przy ul. Okólnik 1, gdzie do dziś działa Muzeum Fryderyka Chopina, teraz zarządzane przez Narodowy Instytut Fryderyka Chopina.
Historia.
Tradycja towarzystwa sięga roku 1899, ale samo towarzystwo istnieje praktycznie od 1934, gdy powołane zostało jako Instytut Fryderyka Chopina. Zbiór archiwaliów związanych z Chopinem rozpoczął się w 1935 roku, a od 1937 trwały prace nad wydaniem "Dzieł wszystkich Fryderyka Chopina". Działalność przerwała II wojna światowa i wznowiona została w 1945 roku. 
W 1950 roku następuje zmiana nazwy na Towarzystwo im. Fryderyka Chopina, a od 1953 siedzibą towarzystwa i muzeum chopinowskiego staje się odbudowany po zniszczeniach wojennych Zamek Ostrogskich. Oprócz tego towarzystwo otrzymało zarząd nad Domem Urodzenia Fryderyka Chopina w Żelazowej Woli i Salonikiem Chopinów w Pałacu Czapskich (dawniej Krasińskich) przy Krakowskim Przedmieściu 5 w Warszawie.
W latach 1949–1961 Towarzystwo wydało przy współpracy z Polskim Wydawnictwem Muzycznym "Dzieła wszystkie Chopina" pod redakcją Ignacego Jana Paderewskiego, Ludwika Bronarskiego i Józefa Turczyńskiego. Ponadto w latach 1967–1992 również z PWM wydano dziewięć zeszytów "Wydania Narodowego Dzieł Fryderyka Chopina" pod redakcją Jana Ekiera.
Towarzystwo organizowało takie imprezy międzynarodowe jak: Międzynarodowy Konkurs Pianistyczny im. Fryderyka Chopina, konkursy płytowe "Grand Prix du Disque Frédéric Chopin" (od 1985 r.), mistrzowskie kursy interpretacji muzyki Chopina (od 1985 r.), sympozja naukowe, a także liczne wystawy za granicą. Od 1967 Towarzystwo organizuje coroczne Ogólnopolskie Konkursy na Stypendia Artystyczne im. Fryderyka Chopina, które umożliwiają wsparcie młodych i zdolnych pianistów.

</doc>
<doc id="1586757" url="https://pl.wikipedia.org/wiki?curid=1586757" title="Herb gminy Andrychów">
Herb gminy Andrychów



</doc>
<doc id="1586759" url="https://pl.wikipedia.org/wiki?curid=1586759" title="Embrytopody">
Embrytopody



</doc>
<doc id="1586760" url="https://pl.wikipedia.org/wiki?curid=1586760" title="Myszorówka">
Myszorówka

Myszorówka ("Mastomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 73–178 mm, długość ogona 60–174 mm, długość ucha 12–23 mm, długość tylnej stopy 15–29 mm; masa ciała 10–160 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1586761" url="https://pl.wikipedia.org/wiki?curid=1586761" title="Aeon Spoke">
Aeon Spoke



</doc>
<doc id="1586764" url="https://pl.wikipedia.org/wiki?curid=1586764" title="Powrych">
Powrych

Powrych (niem. "Powrich See") – jezioro w województwie warmińsko-mazurskim, w powiecie ostródzkim, w gminie Morąg o powierzchni 8,12 ha, położone koło wsi Tątławki.

</doc>
<doc id="1586765" url="https://pl.wikipedia.org/wiki?curid=1586765" title="Reprezentacja Nowej Zelandii w piłce ręcznej mężczyzn">
Reprezentacja Nowej Zelandii w piłce ręcznej mężczyzn

Reprezentacja Nowej Zelandii w piłce ręcznej mężczyzn – narodowy zespół piłkarzy ręcznych Nowej Zelandii. Reprezentuje swój kraj w rozgrywkach międzynarodowych.

</doc>
<doc id="1586796" url="https://pl.wikipedia.org/wiki?curid=1586796" title="Fritz Fischer (biatlonista)">
Fritz Fischer (biatlonista)



</doc>
<doc id="1586799" url="https://pl.wikipedia.org/wiki?curid=1586799" title="Nida (dopływ Słudwi)">
Nida (dopływ Słudwi)

Nida – rzeka dorzecza Bzury, lewy dopływ Słudwi o długości 28,02 km. Przepływa między innymi przez miejscowości: Lwówek, Osmolin, Chruśle, Czerniew, po czym w okolicach wsi Świeryż Drugi wpada do Słudwi.

</doc>
<doc id="1586801" url="https://pl.wikipedia.org/wiki?curid=1586801" title="Stanisław Gałeczka">
Stanisław Gałeczka

Stanisław Gałeczka (ur. 16 grudnia 1933 w Nieradzie, zm. październik 2013) – polski górnik i polityk, poseł na Sejm X kadencji.
Życiorys.
Z zawodu inżynier górnik, ukończył w 1961 studia na Politechnice Śląskiej. Przez ponad 50 lat pracował w górnictwie, początkowo w Dyrekcji Przemysłu Torfowego w Elblągu, a następnie od 1956 w kopalniach węgla kamiennego „Bolesław Śmiały”, „Murcki” i „Ziemowit”, których był dyrektorem.
W 1953 wstąpił do Polskiej Zjednoczonej Partii Robotniczej, był członkiem egzekutywy komitetu miejskiego PZPR w Łaziskach Górnych i komitetu zakładowego PZPR w KWK „Bolesław Śmiały”. Z ramienia partii w wyborach w 1989 uzyskał mandat posła na Sejm kontraktowy, został wybrany w okręgu tyskim. Na koniec kadencji należał do Parlamentarnego Klubu Lewicy Demokratycznej, zasiadał w Komisji Polityki Gospodarczej, Budżetu i Finansów. Po zakończeniu pracy w parlamencie zajął się prowadzeniem własnej działalności gospodarczej w ramach spółek prawa handlowego. W późniejszych latach związany z Sojuszem Lewicy Demokratycznej, kandydował z ramienia tej partii w wyborach samorządowych w 2002 do rady powiatu mikołowskiego.

</doc>
<doc id="1586802" url="https://pl.wikipedia.org/wiki?curid=1586802" title="ŚMP">
ŚMP



</doc>
<doc id="1586803" url="https://pl.wikipedia.org/wiki?curid=1586803" title="Eveli Saue">
Eveli Saue

Eveli Saue (ur. 13 lutego 1984 w Kärdla) – estońska zawodniczka biegająca na orientację oraz biathlonistka, olimpijka. Zadebiutowała w biathlonie w rozgrywkach Pucharu Europy w roku 2002.
Starty w Pucharze Świata rozpoczęła zawodami w Anterselvie w roku 2002 zajmując 75. miejsce w sprincie. Jej najlepszy dotychczasowy wynik w Pucharze świata to 5. miejsce w biegu indywidualnym w Hochfilzen w sezonie 2006/07.
Podczas igrzysk olimpijskich w Turynie 2006 zajęła 73. miejsce w biegu indywidualnym i 47 w sprincie.
Podczas mistrzostw świata w roku 2004 w Oberhofie zajęła 81. miejsce w sprincie. Na Mistrzostwach świata w roku 2007 w Anterselvie zajęła 28. miejsce w biegu indywidualnym, 15 w sprincie, 23 w biegu pościgowym, 22 w biegu masowym i 13 w sztafecie. Na mistrzostwach świata w roku 2008 w Östersund zajęła 23. miejsce w biegu indywidualnym, 26 w sprincie, 19 w biegu pościgowym, 29 w biegu masowym oraz 17 w sztafecie.

</doc>
<doc id="1586804" url="https://pl.wikipedia.org/wiki?curid=1586804" title="Eveli SAUE">
Eveli SAUE



</doc>
<doc id="1586806" url="https://pl.wikipedia.org/wiki?curid=1586806" title="Irena Gil">
Irena Gil

Irena Urszula Gil (ur. 22 października 1931 w Przemyślu, zm. 2020) – polska polityk, posłanka na Sejm X kadencji.
Życiorys.
W 1981 ukończyła studia z administracji na Uniwersytecie Marii Curie-Skłodowskiej w Lublinie. W 1947 rozpoczęła pracę w Bibliotece Miejskiej w Kraśniku, w latach 1950–1952 była zatrudniona w powiatowym związku Gminnych Spółdzielni „Samopomoc Chłopska”. W 1952 podjęła pracę w Fabryce Łożysk Tocznych w Kraśniku, była tam kierownikiem działu rewizji wewnętrznej.
W 1961 wstąpiła do Polskiej Zjednoczonej Partii Robotniczej, wchodziła w skład egzekutywy komitetu miejskiego w Kraśniku, komitetu zakładowego przy FŁT, została także sekretarzem oddziałowej organizacji partyjnej. Z ramienia partii pełniła funkcję radnej Miejskiej Rady Narodowej w Kraśniku. Należała również do Niezależnego Samorządnego Związku Zawodowego „Solidarność” w FŁT.
W 1989 uzyskała mandat posłanki na Sejm kontraktowy z okręgu Kraśnik. Na koniec kadencji należała do Parlamentarnego Klubu Lewicy Demokratycznej. Była członkinią Komisji Ustawodawczej oraz Komisji Systemu Gospodarczego i Polityki Przemysłowej.

</doc>
<doc id="1586808" url="https://pl.wikipedia.org/wiki?curid=1586808" title="Bohdan Głuchowski">
Bohdan Głuchowski

Bohdan Marian Głuchowski (ur. 26 lutego 1946 w Sulkach, zm. 23 listopada 2018 w Mikułowicach) – polski inżynier i polityk, poseł na Sejm X kadencji.
Życiorys.
Syn Bonifacego i Regmundy. W 1977 ukończył studia na Wydziale Inżynierii Lądowej Politechniki Warszawskiej. Pracował w Państwowym Przedsiębiorstwie Geodezyjnym w Warszawie, uzyskując w latach 60. dyplom technika geodety. W 1967 rozpoczął pracę w prezydium powiatowej rady narodowej w Węgrowie, a trzy lata później w administracji dróg publicznych w Busku-Zdroju, w 1979 obejmując stanowisku dyrektora. Był przewodniczącym miejsko-gminnej rady Patriotycznego Ruchu Odrodzenia Narodowego i radnym miejskiej rady narodowej w Busku-Zdroju. Był członkiem Ogólnopolskiego Porozumienia Związków Zawodowych.
W 1989 uzyskał mandat posła na Sejm kontraktowy. Został wybrany w okręgu pińczowskim z puli Polskiej Zjednoczonej Partii Robotniczej. Na koniec kadencji należał do Parlamentarnego Klubu Lewicy Demokratycznej, był członkiem Komisji Handlu i Usług, Komisji Samorządu Terytorialnego, Gospodarki Przestrzennej i Komunalnej oraz dwóch komisji nadzwyczajnych. W 1991 nie ubiegał się o reelekcję.
Odznaczenia.
Odznaczony Srebrnym (1985) i Złotym (1999) Krzyżem Zasługi.
Życie prywatne.
Bohdan Głuchowski był żonaty, miał córkę i syna. Mieszkał w Busku-Zdroju.

</doc>
<doc id="1586809" url="https://pl.wikipedia.org/wiki?curid=1586809" title="Paul Jackisch">
Paul Jackisch

Paul Jackisch, właśc. "Paul Adalbert Emil Jackisch" (ur. 17 lipca 1825 w Opolu, zm. 27 listopada 1912 w Bytomiu) – niemiecki architekt działający na Górnym Śląsku, polityk, honorowy obywatel Bytomia.
Życiorys.
Syn mistrza murarskiego Augusta Jackischa i Marianny z domu Schwarz. W 1864 roku został miejskim radnym w Bytomiu, uczestnicząc w życiu publicznym do 1903 roku. W tym czasie pełnił funkcje kierownika komisji budowlanej rady miejskiej oraz był członkiem Zarządu Kościelnego.
Wśród jego realizacji sakralnych znalazły się zarówno małe kościoły salowe, jak i monumentalne, trójnawowe bazyliki. Zazwyczaj były to budowle utrzymane w stylizacji neogotyckiej, z wieżą w elewacji frontowej, z otwartą więźbą dachową albo też sklepione. Ich bryły zdradzają czasem wpływ miejscowej tradycji neogotyckiej (motyw okrągłych wieżyczek ze schodami zapożyczono najprawdopodobniej z kościoła w Goduli, wieże o czworobocznej podstawie i ośmiobocznym zwieńczeniu wzorowano – być może – na kościołach Alexisa Langera).
Zmarł 27 listopada 1912 o godzinie 9:15. Pochowany został na cmentarzu Mater Dolorosa.
Dzieła.
Ponadto zaprojektował budynki: sądu w Bytomiu przy ul. Piekarskiej, szpitala żydowskiego (później siedziba koncernu Schlesag) w Bytomiu przy ul. Moniuszki 28, budynki szpitala miejskiego w Bytomiu przy ul. Żeromskiego, rzeźni miejskiej przy ul. Chrzanowskiego w Bytomiu, rzeźni w Tarnowskich Górach przy ul. Nakielskiej, skład win firmy Sedlaczek w Tarnowskich Górach.

</doc>
<doc id="1586811" url="https://pl.wikipedia.org/wiki?curid=1586811" title="Nadrzewnik">
Nadrzewnik

Nadrzewnik, nadrzewniak ("Dendromus") – rodzaj ssaka z podrodziny nadrzewników (Dendromurinae) w rodzinie malgaszomyszowatych (Nesomyidae).
Zasięg występowania.
Rodzaj obejmuje gatunki występujące w Afryce (Gwinea, Liberia, Wybrzeże Kości Słoniowej, Togo, Benin, Nigeria, Kamerun, Etiopia, Sudan Południowy, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Eswatini, Lesotho i Południowa Afryka).
Morfologia.
Długość ciała (bez ogona) 47–129 mm, długość ogona 55–132 mm, długość ucha 7–26 mm, długość tylnej stopy 12–27 mm; masa ciała 4–66 g.
Systematyka.
Podział systematyczny.
Według badań molekularnych opublikowanych w 2016 roku "D. nikolausi" powinien być umieszczony w rodzaju "Dendromus" niż w monotypowym "Megadendromus". Do rodzaju należą następujące gatunki:

</doc>
<doc id="1586812" url="https://pl.wikipedia.org/wiki?curid=1586812" title="Reprezentacja Portugalii w piłce ręcznej mężczyzn">
Reprezentacja Portugalii w piłce ręcznej mężczyzn

Reprezentacja Portugalii w piłce ręcznej mężczyzn – narodowy zespół piłkarzy ręcznych Portugalii. Reprezentuje swój kraj w rozgrywkach międzynarodowych.

</doc>
<doc id="1586816" url="https://pl.wikipedia.org/wiki?curid=1586816" title="Jerzy Gołaczyński">
Jerzy Gołaczyński

Jerzy Michał Gołaczyński (ur. 16 listopada 1935 w Warszawie) – polski polityk, działacz partyjny w okresie Polskiej Rzeczypospolitej Ludowej, poseł na Sejm PRL VIII i X kadencji.
Życiorys.
Ukończył w 1972 studia na Wydziale Filozoficzno-Historycznym Uniwersytetu Wrocławskiego, uzyskując tytuł zawodowy magistra pedagogiki. W 1959 został zatrudniony Związku Młodzieży Wiejskiej, gdzie pełnił funkcję przewodniczącego Zarządu Powiatowego ZWM w Lubaniu. W okresie 1964–1973 był dyrektorem tamtejszego Międzyzakładowego Domu Kultury. W 1973 przeszedł do pracy w administracji państwowej, został kierownikiem wydziału prezydialnego i dyrektorem biura Powiatowej Rady Narodowej w Lubaniu, a także dyrektorem biura Wojewódzkiej Rady Narodowej w Jeleniej Górze. W okresie 1978–1981 był prezesem Wojewódzkiej Spółdzielni Mieszkaniowej w Jeleniej Górze. W 1981 został powołany na stanowisko wicewojewody jeleniogórskiego, a od 1983 do 1986 pełnił funkcję wojewody.
Od 1959 do rozwiązania pozostawał członkiem Polskiej Zjednoczonej Partii Robotniczej. W latach 1961–1965 był radnym PRN w Lubaniu, w latach 1976–1978 pełnił funkcję przewodniczącego WRN w Jeleniej Górze, po czym przez kolejne dwa lata sekretarza komitetu wojewódzkiego Frontu Jedności Narodu. W 1986 został I sekretarzem Komitetu Wojewódzkiego PZPR w Jeleniej Górze, pełnił tę funkcję aż do rozwiązania partii w 1990. Delegat na IX i X Zjazd PZPR.
W 1980 i 1989 uzyskiwał mandat posła na Sejm VIII i X kadencji. W trakcie VIII kadencji przewodniczył Komisji Nadzwyczajnej do rozpatrzenia projektu ustawy o spółdzielniach i ich związkach, a w trakcie X kadencji Komisji Obrony Narodowej, na jej koniec należał do Parlamentarnego Klubu Lewicy Demokratycznej. Przewodniczył delegacjom Parlamentu RP do Zgromadzenia Północnoatlantyckiego, nie ubiegał się o reelekcję.
W III Rzeczypospolitej wycofał się z polityki. Do czasu przejścia na emeryturę był m.in. dyrektorem oddziału Banku Zachodniego. Został wiceprezesem zarządu Jeleniogórskiego Okręgowego Związku Żeglarskiego oraz honorowym prezesem Towarzystwa Przyjaciół Jeleniej Góry.

</doc>
<doc id="1586819" url="https://pl.wikipedia.org/wiki?curid=1586819" title="Infobot">
Infobot

Infobot – internetowy bot informacyjny dostępny w Asystencie Google, na komunikatorach Facebook Messenger i Telegram oraz poprzez wiadomości prywatne na Twitterze. Udostępnia funkcje takie jak prognoza pogody, tłumaczenie słów, wyniki losowań lotto, kalkulator walutowy, daty imienin i ciekawostki. Posiada również funkcję rozmowy charakterystyczną dla chatbotów.
Infobot potrafi odpowiadać na wiele pytań w języku naturalnym. Oto przykłady takich zapytań:
Historia.
Infobot powstał jako pomysł dwóch studentów Uniwersytetu Marii Curie-Skłodowskiej w Lublinie – Macieja Szewczyka (prawo) i Filipa Kwiatkowskiego (informatyka). Tydzień po pojawieniu się pomysłu powstała jego pierwsza wersja, oferująca podawanie prognozy pogody.
Infobot przez długi czas dostępny był dla całej gamy komunikatorów (m.in. Gadu-Gadu, Skype, Google Talk, Jabber, Tlen), jednak po przejęciu go w marcu 2009 r. przez GG Network S.A., odcięto dostęp do bota użytkownikom komunikatorów innych niż Gadu-Gadu.
15 listopada 2012 r. została uruchomiona wersja 2.0 obsługująca zapytania w języku naturalnym.
1 lutego 2016 r., po niemal 12 latach od uruchomienia, Infobot został wyłączony w sieci Gadu-Gadu. Przez ten czas napisano do niego z ponad 5,5 miliona unikalnych numerów Gadu-Gadu. W okresie największej popularności korzystało z niego nawet 700 tys. użytkowników miesięcznie i wysyłali oni ponad 20 milionów wiadomości.
10 maja 2019 r. Infobot został uruchomiony ponownie.

</doc>
<doc id="1586824" url="https://pl.wikipedia.org/wiki?curid=1586824" title="Bitwa pod Ad Salices">
Bitwa pod Ad Salices

Bitwa pod Ad Salices – starcie zbrojne, które miało miejsce w roku 377 w trakcie wojny Rzymu z Gotami (376–382). 
Po klęsce Rzymian w bitwie pod Marcjanopolem w roku 377, Goci skierowali się ku Adrianopolowi. Jednak po nieudanej próbie zdobycia miasta, skupili się na pustoszeniu Tracji. Cesarz Walens wysłał przeciwko nim wojsko w sile 3 000 ludzi pod wodzą komesa Profuturusa oraz komesa Trajana. Wkrótce siły te zostały wzmocnione nielicznymi wojskami nadesłanymi przez młodego cesarza Gracjana pod wodzą Richomeresa. Do połączenia się wszystkich oddziałów rzymskich doszło w pobliżu Ad Salices (Pod Wierzbami), gdzie znajdował się obóz Gotów. Siły Rzymian liczyły około 5 000 – 6 000 ludzi, w większości piechoty i niewielkiej ilości jazdy. W obozie znajdowało się około 10 000 Gotów. 
Walkę rozpoczęli Goci, którzy uderzyli z obozu na Rzymian. Atak ten przerwał lewe skrzydło rzymskie, które szybko zostało wsparte nowymi wojskami powstrzymującymi przeciwnika. Walka była bardzo krwawa i trwała od ranka do zmierzchu. W końcu obie armie z ogromnymi stratami wycofały się na pozycje wyjściowe. Zwycięstwo przypisano siłom rzymskim, które odparły atak Gotów, ze strategicznego punktu widzenia była to jednak porażka Rzymian. Po bitwie Rzymianie wycofali się do Marcjanopola, Goci natomiast pozostali w obozie, nie podejmując działań zbrojnych. 

</doc>
<doc id="1586827" url="https://pl.wikipedia.org/wiki?curid=1586827" title="José Alfredo López">
José Alfredo López

José Alfredo López (ur. 24 stycznia 1897 w Buenos Aires, zm. 10 marca 1969) – argentyński piłkarz, pomocnik.
Jako gracz klubu Boca Juniors wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. López zagrał w dwóch meczach – z Brazylią i Urugwajem.
W latach 1918–1921 López rozegrał w reprezentacji Argentyny 9 meczów – nie zdobył w nich jednak żadnej bramki.
Razem z Boca Juniors López dwukrotnie zdobył mistrzostwo Argentyny – w 1919 i 1920.

</doc>
<doc id="1586828" url="https://pl.wikipedia.org/wiki?curid=1586828" title="Wybory prezydenckie w Stanach Zjednoczonych w 1988 roku">
Wybory prezydenckie w Stanach Zjednoczonych w 1988 roku

Wybory prezydenckie w Stanach Zjednoczonych w 1988 roku – pięćdziesiąte pierwsze wybory prezydenckie w historii Stanów Zjednoczonych. Na urząd prezydenta wybrano George’a H.W. Busha, a wiceprezydentem został Dan Quayle.
Kampania wyborcza.
Gdy druga kadencja Ronalda Reagana dobiegała końca działacze Partii Republikańskiej zdali sobie sprawę, że brakuje im przywódcy, który mógłby zostać następcą ustępującego prezydenta. Reagan naznaczył na to stanowisko wiceprezydenta w swojej administracji – George’a H.W. Busha, któremu zarzucano uległość i brak decyzyjności. Konwencja republikanów odbyła się w dniach 15-18 sierpnia 1988 roku w Nowym Orleanie. Kandydaturę Busha oficjalnie przedstawił senator Phil Gramm dwa dni później. Jego głównymi kontrkandydatami byli baptystyczny pastor Pat Robertson oraz lider większości w Senacie Bob Dole. Ostatecznie nominację otrzymał Bush, a kandydatem na wiceprezydenta został Dan Quayle. Quayle był ostro atakowany przez prasę, zarzucając mu uchylanie się od udziału w wojnie w Wietnamie na rzecz służby w Gwardii Narodowej. W kampanii Bush obiecał kontynuację polityki zagranicznej Reagana. Ponadto dyskredytował program demokratów, zarzucając im brak programu obrony narodowej, łagodne stanowisko wobec przestępców i brak patriotyzmu. W Partii Demokratycznej, podobnie jak u republikanów, początkowo brakowało lidera. Na wstępie kampanii mocnym kandydatem był Gary Hart, ale skandal obyczajowy zmusił go do rezygnacji. Z nominacji zrezygnował także gubernator Nowego Jorku Mario Cuomo. Wobec tego rozgrywka o nominację odbyła się pomiędzy gubernatorem Massachusetts Michaelem Dukakisem a czarnoskórym pastorem Jessem Jacksonem. Na lipcowej konwencji demokratów, delegaci w pierwszym głosowaniu poparli Dukakisa, który kandydatem na wiceprezydenta mianował Lloyda Bentsena. Nominację Partii Libertariańskiej uzyskał Ron Paul. Demokraci oparli swoją kampanię na krytyce administracji republikańskiej, głównie na aferze Iran-Contras. Pomimo że latem 1988 Dukakis miał 17% przewagi w sondażach nad Bushem, to negatywna kampania republikańska i nieumiejętność demokratów w odpowiedziach na zarzuty, sprawiły, że tuż przed wyborami Bush dysponował 10% przewagą. Dukakis zwyciężył na Północnym i Środkowym Wschodzie, natomiast Bush pokonał rywala na Południu, Południowym Zachodzie, a także Środkowym Zachodzie i w Nowej Anglii.
Wyniki głosowania.
Głosowanie powszechne odbyło się 8 listopada 1988. Bush uzyskał 53,4% poparcia, wobec 45,7% dla Dukakisa i 0,5% dla Paula. Ponadto, około 440 000 głosów oddano na niezależnych elektorów, głosujących na innych kandydatów. Frekwencja wyniosła 50,3%. W głosowaniu Kolegium Elektorów Bush uzyskał 426 głosów, przy wymaganej większości 270 głosów. Na Dukakisa zagłosowało 111 elektorów, a na Bentsena – 1. W głosowaniu wiceprezydenckim zwyciężył Quayle, uzyskując 426 głosów, wobec 111 dla Bentsena i 1 dla Dukakisa. Jeden elektor z Wirginii Zachodniej zagłosował na Bentsena w głosowaniu prezydenckim i na Dukakisa w głosowaniu wiceprezydenckim.
George H.W. Bush został zaprzysiężony 20 stycznia 1989.

</doc>
<doc id="1586829" url="https://pl.wikipedia.org/wiki?curid=1586829" title="Maria Gomola">
Maria Gomola

Maria Marta Gomola (ur. 29 maja 1941 w Piekarach Śląskich) – polska polityk, posłanka na Sejm X kadencji.
Życiorys.
Ukończyła studia na Uniwersytecie Śląskim w 1969 roku, uzyskując tytuł zawodowy magistra filologii. W 1960 rozpoczęła pracę zawodową jako nauczycielka w szkole podstawowej w Piekarach Śląskich. W okresie 1966–1971 pełniła funkcję zastępcy dyrektora szkoły podstawowej w Rudzie Śląskiej, a od 1971 dyrektora. Należała do Związku Harcerstwa Polskiego, pełniła w nim funkcję komendantki szczepu.
W 1960 wstąpiła do Polskiej Zjednoczonej Partii Robotniczej, z jej ramienia w latach 1984–1988 była radną Miejskiej Rady Narodowej w Rudzie Śląskiej. W 1989 uzyskała mandat posłanki na Sejm kontraktowy z okręgu chorzowskiego, zasiadała w Komisji Ochrony Środowiska, Zasobów Naturalnych i Leśnictwa. Zna biegle język rosyjski. Na koniec kadencji należała do Parlamentarnego Klubu Lewicy Demokratycznej.

</doc>
<doc id="1586833" url="https://pl.wikipedia.org/wiki?curid=1586833" title="Krzysztof Grzebyk">
Krzysztof Grzebyk

Krzysztof Grzebyk (ur. 20 listopada 1957 w Ostródzie) – polski historyk, polityk, menedżer, działacz harcerski, poseł na Sejm X kadencji.
Życiorys.
Od 1968 działał w Związku Harcerstwa Polskiego. Pełnił funkcje drużynowego, zastępcy komendanta szczepu, przewodniczącego kręgu instruktorskiego Uniwersytetu Jagiellońskiego, na którym w 1980 uzyskał tytuł zawodowy magistra historii oraz komendanta hufca i szczepu. Od 1984 do 1990 był kolejno komendantem hufca i chorągwi, od marca 1989 zajmował stanowisko naczelnika ZHP. W latach 1980–1983 był nauczycielem historii w szkołach podstawowych.
W 1977 wstąpił do Polskiej Zjednoczonej Partii Robotniczej. Od 1983 do 1984 pełnił funkcję instruktora w Komitecie Miejskim w Rzeszowie. Z ramienia partii pełnił funkcję radnego Wojewódzkiej Rady Narodowej, a w 1989 uzyskał mandat posła na Sejm kontraktowy z okręgu mieleckiego. Na koniec kadencji należał do Parlamentarnego Klubu Lewicy Demokratycznej. Był członkiem Komisji Edukacji, Nauki i Postępu Technicznego oraz Komisji Młodzieży, Kultury Fizycznej i Sportu, pełnił też funkcję sekretarza Sejmu. W dwóch kolejnych wyborach bez powodzenia kandydował do parlamentu z ramienia Sojuszu Lewicy Demokratycznej.
W pierwszej połowie lat 90. prowadził własną działalność gospodarczą. Od 1995 pracował w grupie ubezpieczeniowej ING Nationale Nederlanden Polska S.A. Zaczynał od organizacji lokalnego oddziału w Rzeszowie, następnie został dyrektorem regionu, a od 2005 był członkiem zarządu jednej ze spółek grupy. W 2007 objął stanowisko szefa pionu sprzedaży i marketingu w Winterthur AXA w Polsce, a rok później został członkiem jej zarządu.
5 grudnia 2015 został sekretarzem podkarpackiego regionu Nowoczesnej, którym był do 2017.
W 1987 odznaczony Brązowym Krzyżem Zasługi.

</doc>
<doc id="1586836" url="https://pl.wikipedia.org/wiki?curid=1586836" title="ŁT-5">
ŁT-5

ŁT-5 (ros. ЛТ-5) – czteroosiowy wysokopodłogowy tramwaj produkowany w Ługańsku na Ukrainie przez Ługansktiepłowoz (Луганский тепловозостроительный завод). W 2003 roku wyprodukowano 4 egzemplarze tego wagonu. 
Konstrukcja.
Wagony zostały opracowane na zamówienie władz Moskwy w celu zaopatrzenia w tabor tramwajowy zajezdni Apakowa. Tramwaje były testowane w Moskwie, jednak ze względu na duże gabaryty nie wszędzie mogły wjechać. Instalacja elektryczna w wagonach ŁT-5 pochodzi w całości z KTM-8KM (71 – 608KM). Zamontowano w nich wózki z dwustopniowym resorowym zawieszeniem konstrukcji ługańskiej fabryki, dzięki którym ruch wagonu nawet na złych drogach jest płynny.
Eksploatacja.
Na początku 2003 roku zbudowano 4 wagony. Początkowo testowane były one na miejscu, w Ługańsku. 9 kwietnia 2003 przewieziono je do Moskwy i przydzielono do zajezdni Apakowa. 16 kwietnia złożono pierwszy z wagonów (wagony zostały przetransportowane w częściach). W czasie procedury przejęcia dokonał próbnego przejazdu na terenie zajezdni. 19 kwietnia o 15:40 pierwszy z tramwajów ŁT-5 wyjechał na jazdę próbną poza teren zajezdni do Daniłowskoj manufaktury. Następnego dnia próby przeszły wszystkie tramwaje. 15 maja nadano im numery 1001–1004. Wagony obsługiwały linie 10 i 11. 
Eksploatacja właściwa rozpoczęła się 1 czerwca 2003 roku. Tramwaje te kursowały na liniach 1, 14 oraz 26. W 2006 wagony były bardzo długo odstawione na terenie zajezdni ze względu na problemy z hamulcami. Od 2010 roku tramwaj o numerze 0234 (dawniej 1001) eksploatowany jest przez zajezdnię Bauman.

</doc>
<doc id="1586837" url="https://pl.wikipedia.org/wiki?curid=1586837" title="Agila I">
Agila I

Agila I (inaczej Achila, Akhila, Aquila, lub Agil) (ur. ? – zm. 554) – król Wizygotów w latach 549-554.
Nie do końca wiadomo dlaczego został wybrany na króla. Podczas jego panowania doszło wybuchu dwóch buntów. Pierwszy w Kordowie, gdzie Agila stracił syna i skarb królewski. Nie są do końca jasne przyczyny tego buntu. Drugie powstanie wybuchło w Sewilli pod przywództwem Atanagilda. Wtedy to Agila wezwał na pomoc cesarza bizantyjskiego Justyniana I Wielkiego. Cesarz przybył do Hiszpanii i zajął jej południowe i południowo-wschodnie wybrzeża, tworząc tam swoją kolonię, zaś niedługo po tym Agila został zamordowany. Inna wersja wydarzeń mówi, że to Atanaglid wezwał na pomoc Justyniana a ludzie Agili obawiając się podboju półwyspu przez bizantyjczyków postanowili zamordować króla, w celu zatrzymania wojsk Cesarstwa.

</doc>
<doc id="1586841" url="https://pl.wikipedia.org/wiki?curid=1586841" title="Ryszard Jankowski (polityk)">
Ryszard Jankowski (polityk)

Ryszard Jankowski (ur. 4 września 1941 w miejscowości Wólka Plebańska) – polski inżynier i polityk, poseł na Sejm X kadencji.
Życiorys.
Ukończył Akademię Górniczo-Hutniczą w Krakowie, uzyskując tytuł zawodowy inżyniera odlewnika. Pracę rozpoczął w Zakładach Metalowych „Łabędy” w Gliwicach, gdzie następnie był dyrektorem.
W 1963 wstąpił do Polskiej Zjednoczonej Partii Robotniczej, w latach 1971–1972 był sekretarzem Komitetu Zakładowego, od 1971 do 1979 był jego członkiem. W 1989 uzyskał mandat posła na Sejm kontraktowy z okręgu gliwickiego. Na koniec kadencji należał do Parlamentarnego Klubu Lewicy Demokratycznej, pracował w Komisji Obrony Narodowej, Komisji Systemu Gospodarczego i Polityki Przemysłowej oraz w Komisji Systemu Gospodarczego, Przemysłu i Budownictwa.

</doc>
<doc id="1586843" url="https://pl.wikipedia.org/wiki?curid=1586843" title="Jose Alfredo Lopez">
Jose Alfredo Lopez



</doc>
<doc id="1586845" url="https://pl.wikipedia.org/wiki?curid=1586845" title="Biskupi włodzimiersko-brzescy">
Biskupi włodzimiersko-brzescy

Biskupi włodzimiersko-brzescy (greckokatoliccy) – biskupi unickiej diecezji włodzimiersko-brzeskiej
Prawosławna eparchia włodzimiersko-brzeska, utworzona w XI w., w 1596 przeszła do Kościoła unickiego. Unicka diecezja włodzimiersko-brzeska została zniesiona ukazem z 1795 r., przywrócona jako diecezja brzeska bullą z 18 listopada 1798 r., zniesiona ukazem z 14 (25) marca 1839 roku.

</doc>
<doc id="1586846" url="https://pl.wikipedia.org/wiki?curid=1586846" title="Marian Jeż">
Marian Jeż

Marian Jeż (ur. 1 czerwca 1941 w Drobnicach) – polski spółdzielca, poseł na Sejm X kadencji.
Życiorys.
Ukończył w 1966 studia w Wyższej Szkole Rolniczej we Wrocławiu, uzyskując tytuł zawodowy inżyniera budownictwa wodno-melioracyjnego. W latach 1966–1968 pracował w Rejonowym Przedsiębiorstwie Melioracyjnym w Myśliborzu, a od 1969 do 1974 w RPM w Nowogardzie na stanowisku zastępcy dyrektora. W 1976 został dyrektorem Przedsiębiorstwa Budownictwa Ogólnego w Nowogardzie.
W 1969 wstąpił do Polskiej Zjednoczonej Partii Robotniczej, z jej ramienia w 1989 uzyskał mandat posła na Sejm kontraktowy z okręgu świnoujskiego. Na koniec kadencji należał do Parlamentarnego Klubu Lewicy Demokratycznej, pracował w Komisji Systemu Gospodarczego i Polityki Przemysłowej, Komisji Systemu Gospodarczego, Przemysłu i Budownictwa oraz Komisji Polityki Przestrzennej, Budowlanej i Mieszkaniowej. W 1991 nie ubiegał się o reelekcję. Zawodowo związany ze spółdzielczością w tym jako prezes zarządu Spółdzielni Mieszkaniowej „Cisy” w Nowogardzie.
W 1985 odznaczony Złotym Krzyżem Zasługi.

</doc>
<doc id="1586848" url="https://pl.wikipedia.org/wiki?curid=1586848" title="Zamach stanu w Wenezueli (2002)">
Zamach stanu w Wenezueli (2002)

Zamach stanu w Wenezueli 11 kwietnia 2002 – nieudana próba obalenia prezydenta Hugo Chaveza podjęta przez środowiska związane z wenezuelską organizacją pracodawców Fedecamaras. W ciągu 47 godzin Wenezuelą formalnie rządził Rząd Tymczasowy z liderem Fedecamaras Pedro Carmoną na czele. Rozwiązane zostało również Zgromadzenie Narodowe i Sąd Najwyższy, a nowa konstytucja zawieszona. O klęsce zamachu zdecydowało powstanie zwolenników Chaveza z Caracas, którzy po starciach z policją przejęli razem z Gwardią Prezydencką pałac Miraflores, oraz sprzeciw części środowisk wojskowych i opozycji antychavistowskiej wobec takiej formy zamachu.
Przyczyną podjęcia próby zamachu stanu było niezadowolenie klasy średniej oraz środowisk związanych z organizacjami pracodawców i prywatnymi mediami z ogólnego kierunku polityki Chaveza, zakładającego znaczny państwowy interwencjonizm w edukację, służbę zdrowia i gospodarczy sektor państwowy przy równoczesnym zmniejszaniu tradycyjnie wysokich politycznych wpływów najbogatszej części społeczeństwa. Szczególne nasilenie konfliktu między rządem a opozycją nastąpiło po próbie przejęcia pełnej kontroli nad państwowym koncernem PDVSA, kontrolującym całość wydobycia ropy, oraz po interwencjach państwowych w sektorze żywnościowym, których bezpośrednim inspiratorem był Chavez oraz jego zwolennicy. Opozycja protestowała również przeciw otwarcie nawiązującej do międzynarodowego socjalizmu retoryce chavistowskiej i zmianie kierunku polityki zagranicznej na bliską współpracę z innymi krajami latynoamerykańskimi, zwłaszcza komunistyczną Kubą, przy zaostrzeniu relacji z USA.
Przyczyny zamachu.
Początek roku 2002 upłynął w Wenezueli pod znakiem otwartego konfliktu rządu z kadrą menedżerską PDVSA, która przeciwstawiała się rosnącym wpływom prezydenckiej administracji w spółce. 8 kwietnia 2002 Chavez usunął z PDVSA siedmiu członków zarządu firmy oraz szereg pracowników zarządzających niższego szczebla, których oskarżył o działanie na niekorzyść firmy. Całe wydarzenie zostało natychmiast nagłośnione przez prywatne media, które wykorzystały wydarzenia w PDVSA do rozpoczęcia serii ataków na prezydenta, a w szczególności oskarżenia go o autorytaryzm.
W pierwszych dniach kwietnia pułkownik lotnictwa Pedro Vicente Soto oraz kapitan Pedro Flores Rivero zorganizowali pierwszą niewielką manifestację antychavistowską, która doprowadziła do powołania komisji śledczej. 9 kwietnia centrala związkowa CTV (Konfederacja Robotników Wenezueli) wezwała do dwudniowego strajku, zaś Fedecamaras natychmiast zaapelowała do przedsiębiorców, by na dwa dni zamknęli zakłady pracy. Z kolei na 11 kwietnia 2002 zaplanowano manifestację przeciwników Chaveza.
Zamach.
Manifestacja 11 kwietnia.
Marsz przeciwników prezydenta zebrał, zależnie od źródeł, od 100 do 200 tys. osób, które udały się pod siedzibę PDVSA, by bronić zwolnionych z pracy menedżerów. Następnie – wbrew wcześniejszym ustaleniom – organizatorzy pochodu skierowali go w kierunku pałacu Miraflores, gdzie odbywało się zgromadzenie zwolenników prezydenta. Doszło do konfrontacji, w toku której zginęło 20 osób, zaś 100 odniosło rany.
Nie ma zgody co do okoliczności strzelaniny, również materiały fotograficzne dostarczane w tym zakresie przez obie strony nie przyniosły jednoznacznego rozstrzygnięcia. Zwolennicy opozycji konsekwentnie utrzymują, że pierwsze strzały padły ze strony chavistów i były skierowane w stronę nieuzbrojonych uczestników manifestacji przeciwników prezydenta. Zwolennicy Chaveza twierdzą z kolei, że pierwsze strzały oddali opozycjoniści, zaś strzelający uwiecznieni na fotografiach dostarczonych przez opozycję jedynie odpowiadają na ogień. Kontrowersje związane są również z nadawanymi w dniu zamachu przemówieniami Chaveza. Choć wszystkie podawane były jako transmisje na żywo, część stacji telewizyjnych nadało w rzeczywistości wcześniejsze mowy prezydenta, zestawiając je z relacją z manifestacji w Caracas. Niektóre stacje w ogóle zrezygnowały z nadawania informacji o bieżących wydarzeniach.
Przejęcie władzy przez opozycję.
Wieczorem 11 kwietnia czołgi otoczyły Miraflores, zaś głównodowodzący armią Lucas Rincón Romero publicznie oznajmił, że Chavez został wezwany do dymisji i zgodził się na to. Chavez zapewniał po zamachu, że zgodził się na rezygnację dopiero wtedy, kiedy zdał sobie sprawę z rozmiarów zamachu i z ilości popierających go wojskowych. Prezydent twierdził również, że miał oddać władzę w ręce dotychczasowego wiceprezydenta, a nie bezpośrednio kandydatowi opozycji. Nie ma na to jednak żadnych dowodów, gdyż pisemna rezygnacja o jakiej mówił Rincon Romero nie zachowała się lub też w ogóle nie istniała.
Chavez został przewieziony do bazy wojskowej Fort Tiuna, gdzie spotkał się z przedstawicielami Kościoła katolickiego oraz sił zbrojnych Wenezueli. Ponieważ oficerowie nie byli zgodni co do jego dalszego losu, Chavez trafił do innej bazy w La Orchila, skąd zdołał nadać oświadczenie o fałszywości wcześniejszych komunikatów o swojej rezygnacji.
W tym samym czasie w pałacu Miraflores przysięgę prezydencką złożył Pedro Carmona, który został ogłoszony tymczasowym prezydentem. Natychmiast po formalnym przejęciu władzy Carmona ogłosił dekrety rozwiązujące Zgromadzenie Narodowe, Sąd Najwyższy oraz zawieszające nową konstytucję. Cały czas przed pałacem demonstrowali zwolennicy Chaveza, którzy mieli po swojej stronie gwardię pałacową. Wreszcie po krótkim szturmie pałacu został on przejęty, a Rząd Tymczasowy de facto upadł. W imieniu Chaveza obowiązki głowy państwa przejął wiceprezydent Diosdado Cabello. Demonstrujący nie wiedzieli wówczas nic o położeniu samego Chaveza. O tym fakcie poinformowano dopiero po kilku godzinach, ponieważ organizatorzy zamachu przejęli kontrolę nad jedynym państwowym kanałem telewizyjnym, zaś stacje prywatne odmówiły podania informacji o klęsce przewrotu.
Skład rządu Carmony.
Natychmiast po formalnym złożeniu przysięgi prezydenckiej Pedro Carmona powołał do Rządu Tymczasowego następujące osoby:
Reakcja międzynarodowa.
Bezpośrednio po proklamacji Rządu Tymczasowego rządy USA i Hiszpanii przedstawiły wspólny komunikat, w którym wyrażony został niepokój wobec gwałtownych wydarzeń w Wenezueli, a zarazem nadzieję na szybką normalizację sytuacji i zachowanie w kraju demokratycznego porządku. Kraje zrzeszone w Grupie z Rio natychmiast po dotarciu wiadomości o zamachu stanu potępiły jego organizatorów, dezaprobatę wyrażała również Unia Europejska. Prezydent Meksyku Vicente Fox zaapelował do nowego rządu wenezuelskiego o jak najszybsze przeprowadzenie wyborów prezydenckich i parlamentarnych. Zamach potępił również rząd Kuby.
Hugo Chavez i jego zwolennicy wielokrotnie twierdzili, że organizatorzy zamachu byli związani z administracją amerykańską.
Władze amerykańskie przyznały się do spotkania z organizatorami zamachu na kilka dni przed 11 kwietnia, jednak stanowczo twierdziły, że nigdy nie aprobowały niekonstytucyjnych środków przejmowania władzy przez wenezuelską opozycję. Mimo tego organizacje lewicowe oraz zwolennicy Chaveza konsekwentnie oskarżają Amerykanów o wspieranie logistyczne i finansowe nie tylko zamachu 11 kwietnia, ale całej opozycji wenezuelskiej.

</doc>
<doc id="1586850" url="https://pl.wikipedia.org/wiki?curid=1586850" title="Archidiecezja Anchorage-Juneau">
Archidiecezja Anchorage-Juneau

Archidiecezja Anchorage-Juneau (łac. "Archidioecesis Ancoragiensis-Junellensis", ang. "Archdiocese of Anchorage-Juneau") – rzymskokatolicka archidiecezja ze stolicą w Anchorage, w stanie Alaska w Stanach Zjednoczonych.
Ustanowiona 22 stycznia 1966 przez papieża Pawła VI. Obejmuje obszar środkowo-południowej Alaski.
Archidiecezja Anchorage-Juneau jest główną diecezją metropolii Anchorage-Juneau. Oprócz niej w skład metropolii wchodzi diecezja Fairbanks.
Historia.
Rozrost wspólnoty wiernych w Anchorage i w okolicy spowodował wyłączenie 22 stycznia 1966 z diecezji Juneau archidiecezji ze stolicą w Anchorage.
W 1981 Anchorage odwiedził papież Jan Paweł II. W mszy świętej w Anchorage Park Strip uczestniczyło około 50 000 osób.
19 maja 2020 decyzją papieża Franciszka do archidiecezji przyłączono zniesioną diecezję Juneau. Zarówno nazwa metropolii jak i archidiecezji została zmieniona na "Archidiecezja Anchorage-Juneau".

</doc>
<doc id="1586852" url="https://pl.wikipedia.org/wiki?curid=1586852" title="Linia Sengera">
Linia Sengera



</doc>
<doc id="1586853" url="https://pl.wikipedia.org/wiki?curid=1586853" title="Spółki handlowe">
Spółki handlowe



</doc>
<doc id="1586854" url="https://pl.wikipedia.org/wiki?curid=1586854" title="Skarb Narodowy">
Skarb Narodowy



</doc>
<doc id="1586856" url="https://pl.wikipedia.org/wiki?curid=1586856" title="Edward Gordon Craig">
Edward Gordon Craig

Edward Gordon Craig, właściwie Henry Edward Gordon Godwin Werdell (ur. 16 stycznia 1872 w Stevenage, hr. Hertfordshire, zm. 29 lipca 1966 w Paryżu) – angielski reżyser, aktor teatralny, dekorator, scenograf, rysownik, teoretyk teatru.
Życie.
Henry Edward Gordon Godwin Werdell urodził się 16 stycznia 1872 roku w Stevenage w hrabstwie Hertfordshire, jako nieślubny syn architekta Edwarda Godwina i sławnej aktorki angielskiej, Ellen Terry. Gdy rodzice się rozeszli, Craig pozostał przy matce i jej kolejnych małżonkach, ten fakt przesądził o dalszym życiu poświęconym teatrowi. W wieku sześciu lat wystąpił pierwszy raz na deskach Court Theatre w Olivii W.G. Willsa. Od siedemnastego roku grywał już regularnie.
Na szersze wody wypłynął w roku 1903. Ellen Terry wynajęła na jeden sezon Imperial Theatre w Londynie i powierzyła synowi inscenizację "Rycerzy północy" Ibsena i "Wiele hałasu o nic" Williama Shakespeare’a. Opinie prasy były podzielone, opinia publiczności zaś jednoznaczna: teatr otwarty w połowie kwietnia, w czerwcu musiał zostać zamknięty. Od tej chwili zaczął się rozdźwięk między Craigiem a teatrem angielskim. Nowe projekty Craiga witało głuche milczenie.
Otrzymał natomiast zaproszenie z Niemiec. Zawdzięczał je hrabiemu Kesslerowi, wielkiemu mecenasowi sztuki, który będąc w Londynie zachwycił się dekoracjami Craiga. Podczas gdy Meiningeńczycy, a w Anglii Beerbohm-Tree, urządzali scenę jak oddział Muzeum Sztuki i Rzemiosł, gromadząc rekwizyty i przykładając wielką wagę do szczegółów, Craig użył do "Rycerzy północy" kotar jako tylnego planu i jedynie takich przedmiotów, które są niezbędne dla akcji, a w scenie kościelnej z "Wiele hałasu o nic" prócz kotar był tylko jeden silny promień światła słonecznego, padający na scenę tysiącem kolorów poprzez witraże niewidocznego okna. Kessler sprawił, że twórczością Craiga zainteresował się Otto Brahm, podówczas dyrektor Deutsches Theater w Berlinie, i zaproponował mu wystawienie "Wenecji ocalonej" Otway’a. Craig propozycję przyjął. W Niemczech poznał Isadorę Duncan. Nazywał ją pierwszą prawdziwą tancerką, jaką widział w życiu. Oczarowany jej sztuką, a zresztą i nią samą, w ciągu dwu lat towarzyszył Isadorze w jej tournée po Europie: Niemczech, Belgii, Holandii, Rosji, wreszcie Włoszech, gdzie osiadł na dłużej. Isadorze zawdzięczał z kolei spotkanie i współpracę z Eleonorą Duse i Konstantym Stanisławskim. Dla Duse zrobił dekoracje do "Rosmersholmu", w MChAT-cie inscenizował "Hamleta".
Aktywność Craiga w tych latach była ogromna. Organizował wystawy swych projektów scenograficznych, wydawał we Florencji własne czasopismo teatralne „The Mask”, tworzył ogromną liczbę projektów, sztychów, rysunków, a nade wszystko pisał. Opublikował poszerzoną wersję "Sztuki teatru", potem trzecią książkę – "Ku nowemu teatrowi (Towards a New Theatre, 1913)", opatrzył wstępem katalog Międzynarodowej Wystawy Nowoczesnego Malarstwa Scenicznego w Warszawie. Po usilnych i długotrwałych staraniach udało mu się także założyć własną szkołę teatralną we Florencji. Istniała ona zaledwie rok i kilka miesięcy – wybuch pierwszej wojny światowej położył kres wielkim zamierzeniom Craiga.
Po wojnie sława jego zaczęła blednąć. Uwaga świata teatralnego zwraca się w kierunku Moskwy i Berlina, o Craigu słyszy się coraz rzadziej. Natomiast jego teorie z poprzedniego okresu zaczynają powoli owocować. Dotarły także do Polski.
Poglądy/Teorie.
Poglądy estetyczne Craiga określa negacja realizmu, fotografującego rzeczywistość zamiast przekazywania jej obrazu w sposób artystyczny, odsłaniającego brzydotę, którą dotąd zwykło się ukrywać. „Realizm polega jedynie na przedstawieniu, natomiast sztuka jest objawieniem” – pisze Craig w programie do "Rosmersholmu" w 1906 r. Chodzi nie o kopiowanie natury, ale o wykrycie zawartych w naturze symboli. Aktor winien usunąć się na drugi plan na rzecz ekspozycji idei. Zamiast troski o to, by dobrze wypaść w roli, winien się starać pokazać, jak piękna jest każda rzecz.
Przeznaczeniem teatru nie jest prezentacja obrazu doczesnego życia i jego niedostatków, lecz ma on zrodzić w nas tęsknotę do rzeczy, które nie są z tego świata. Craig darzy podziwem sztukę starożytnego Egiptu, niewzruszoność jej rzeźbiarzy. Zazdrości spokoju mędrcom Azji i Afryki, medytującym nad sprawami nadprzyrodzonymi, a tu, na ziemi, żyjącymi w zwolnionym rytmie, który jakby zapowiadał spokój śmierci. Słowu „życie”, zachwalanemu bez ustanku przez realistów, przeciwstawia słowo „śmierć”. Posuwa się aż do stwierdzenia: „Nieznany świat Wyobraźni nie jest niczym innym jak miejscem, gdzie przebywa śmierć”. Odczuwa nostalgię sztuki obrzędowej, przedstawiającej bogów albo bohaterów, lecz nie ludzi. Uważa, że pierwszą spośród wszystkich marionet był związany z obrzędami kultowymi posążek, przeznaczony przez Hindusów na wysławianie dzieła Stworzenia, następnie zaś ściągnięty na poziom obrazu człowieka. Życzyłby sobie powrotu tej sakralnej postaci na scenę Zachodu, marzy o nadmarionecie symbolizującej Bóstwo, zamyśla bowiem odrodzenie Rytuału na cześć Stworzenia.
W takim kontekście ciało aktora stanowi element nieczysty. Wystawianie ludzkiego ciała na pokaz nie odpowiada Craigowi, bierze więc jedynie pod uwagę twór będący tworem sztucznym. Stąd jego życzenie, by usunąć ze sceny aktora z krwi i kości, a na to miejsce wprowadzić konstrukcję „artystyczną”.
Postawiony przez Craiga problem składa się właściwie z trzech elementów: "wykluczenie realizmu, reakcja przeciw miernocie niektórych aktorów, zadośćuczynienie metafizycznym założeniom sztuki."
Idee Craiga wywarły wpływ na twórczość Leona Schillera i Tadeusza Kantora.

</doc>
<doc id="1586860" url="https://pl.wikipedia.org/wiki?curid=1586860" title="Hovenweep National Monument">
Hovenweep National Monument

Hovenweep National Monument – amerykański pomnik narodowy, znajdujący się na granicy stanów Kolorado i Utah na zachód od miejscowości Cortez. Hovenweep składa się z sześciu ruin dawnych budowli usytuowanych wokół kanionu.
Ruiny zostały odkryte przez ekspedycje kierowaną przez W. D. Huntingtona w 1854 r., choć miejsce to było znane od dawna plemionom indiańskim (Ute i Nawaho) mieszkającym w okolicy. Sama nazwa Hovenweep pochodzi z języka Indian Ute i oznacza "pustynną dolinę". 2 marca 1923 roku prezydent Warren Harding utworzył w tym miejscu pomnik narodowy.
Zespół ruin Hovenweep składa się z sześciu samodzielnych kompleksów budowli indiańskich: "Holly Canyon, Backberry Canyon, Cutthroat castle "i" Goodman Point", które znajdują się w stanie Kolorado oraz "Cajon" i "Square Tower" w stanie Utah.
Zobacz też Park Narodowy Mesa Verde

</doc>
<doc id="1586862" url="https://pl.wikipedia.org/wiki?curid=1586862" title="Bitwa pod Başkentem">
Bitwa pod Başkentem

Bitwa pod Başkentem (lub bitwa pod Otlukbeli) – ostatnia wielka bitwa wojny osmańsko-turkmeńskiej, zakończona zdecydowanym zwycięstwem armii osmańskiej i niemal całkowitym unicestwieniem wojsk turkmeńskiego państwa Ak Kojunlu.
Preludium.
W związku z wzajemnym przenikaniem się interesów Ak Kojunlu i Osmanów na terenie Anatolii, oba państwa pragnęły poszerzyć kosztem przeciwnika swoje nabytki. Władca turkmeński Uzun Hasan ibn Ali nie był jednak zainteresowany otwartą wojna z Turcją w pojedynkę. Okazja nadarzyła się gdy papiestwo i Wenecja montowały koalicję antyturecką, do której dołączyły Węgry i Polska. Licząc na wsparcie ze strony chrześcijańskiego Zachodu, Uzun Hasan uderzył latem 1472 na państwo osmańskie. Wraz z sojusznikami udało mu się zająć znaczną część wschodnich rubieży Turcji. Wiosną 1473 ruszyła ofensywa osmańska, która zmusiła Turkmenów do wycofania swych armii. Sytuacja zaczęła się komplikować, gdy Turcy zbliżyli się do Eufratu. Turkmeni pokonali ich 1 sierpnia w bitwie nad Eufratem w rejonie Derdżan - zginęła wtedy znaczna część tureckiej armii oraz liczni dowódcy (w tym głównodowodzący kontrofensywą osmańską bej Rumelii Hass Murad Pasza). Turcy pod dowództwem wezyra Mahmuda Paszy rozpoczęli odwrót i zostali ponownie pobici 4 sierpnia. W drodze na wschód był już sam sułtan, który już wcześniej, po przygotowaniu Konstantynopola do obrony przed ewentualną krucjatą (zostawił w nim 14-letnigo syna Cema jako głównodowodzącego), ruszył z posiłkami w kierunku Eufratu.
Bitwa.
W oczekiwaniu na przybycie posiłków dowodzonych przez Mehmeda II, Turcy pod dowództwem Mahmuda Paszy i beja Anatolii Davuda Paszy przygotowali się do decydującej bitwy. Miała ona miejsce 11 sierpnia 1473 (środa, 16 Rabi I 878 AH) w pobliżu miejscowości Başkent (obecnie Başköy, niedaleko Otlukbeli w obecnej prowincji Erzincan). Liczebność wojsk obu stron jest obecnie trudna do oszacowania - szczególnie po stronie Ak Kojunlu; w szeregach Turkmenów miały także walczyć oddziały gruzińskie.
Wojska Ak Kojunlu pojawiły się na wzgórzach Otlukbeli na prawej flance armii tureckiej.
Centrum wojsk tureckich dowodzili wspólnie Mahmud Pasza i Dawud Pasza, zaś skrzydłami synowie sułtana Bajazyd i Mustafa. Bajazyd dowodził prawym skrzydłem w skład którego wchodziły głównie oddziały europejskie i janczarzy, a Mustafa – lewym, mając pod dowództwem głównie azjatyckie oddziały tureckie i Arabów. W trakcie bitwy dołączył do nich Mehmed II, którego żołnierze wsparli centrum. Lewym skrzydłem Ak Kojunlu dowodził starszy syn władcy – Ogurlu Mohammed, a prawym, młodszy – Zegnel (Zeinal).
Bitwa rozpoczęła się szybkim atakiem wojsk Mustafy na prawe skrzydło Turkmenów. W jego wyniku poległ Zegnel, a dowódca arabski Muhammed nakazał odciąć mu głowę i przekazał ją Mustafie (ten złożył ja później u stóp Mehmeda II). Następnie Bajazyd uderzył na lewe skrzydło przeciwnika, niszcząc je niemal doszczętnie. Uzyn Hasan wraz z pozostałościami swojej armii uciekł z pola bitwy zostawiając Turkom swój obóz.
Korzystająca z broni palnej oraz artylerii armia turecka odniosła całkowite zwycięstwo. Lekka kawaleria Ak Kojunlu została zmasakrowana przez połączone łańcuchami i ustawione obok siebie działa osmańskie oraz stojących za nimi janczarów uzbrojonych w broń palną. Na polu bitwy poległo poza Zegnelem także wielu turkmeńskich dowódców w tym sardar Kafir Iszak.
Mehmed II planował kontynuowanie ataku, lecz Mahmud Pasza przekonał go do odwrotu, czego później sułtan żałował. Rzemieślnicy z obozu Uzun Hasana zostali oszczędzeni i wywiezieni do Konstantynopola. Przy życiu pozostawiono także uczonych, w tym znanego irackiego prawnika Mahmuda Szericzi. Zwolniono również rodziny emirów będące jeńcami Ak Kojunlu. Członków dalszej rodziny Uzun Hasana wysłano jako jeńców do osmańskiej stolicy. Wysocy urzędnicy turkmeńscy zostali zakuci w kajdany. Zabito znalezionego wśród jeńców syna Ditreka Sinana Bega (dawnego przeciwnika wezyra), który był jednym z inicjatorów ataku Turkmenów na Imperium Osmańskie. Przez następne trzy dni trwała rzeź ok. 3000 turkmeńskich jeńców. Część z nich zginęła zaraz po bitwie, pozostałych zmuszono do marszu i zabijano po 400 osób przy każdym postoju. Przy życiu zostawiono jedynie zmobilizowanych przez Uzun Hasana żołnierzy Kara Kojunlu i wypuszczono ich na wolność.
Armia turecka ruszyła na położoną niedaleko turkmeńską twierdzę Kara Hisar. Jej dowódca Darab Beg wyszedł przed jej mury błagać sułtana o litość i przekazał fortecę Osmanom.
Skutki.
Bitwa zakończyła się całkowita klęską Ak Kojunlu i Uzun Hasan musiał podpisać z Osmanami pokój w dniu 24 sierpnia i wycofać się do Azerbejdżanu. Warunki pokoju nie były ciężkie dla pokonanych, gdyż Turkmeni utracili jedynie niewielkie tereny. Ustalono granicę na Eufracie, a Uzun Hasan zobowiązał się nie atakować Turków. Również Turkmeni z Azji Mniejszej zaakceptowali ostatecznie władzę Osmanów. Mehmed II wydał z zajętego w tym samym roku miasta Şebinkarahisar jarłyk oraz liczne listy w języku ujgurskim skierowane właśnie do Turkmenów w obrębie Imperium Osmańskiego, w którym przedstawił ówczesną sytuację polityczną.
Zwycięstwo pod Başkentem zapewniło także Mehmedowi spokój w kontaktach z państwem mameluków. Uzun Hasan odesłał weneckiego posła Caterino Zeno oraz posłów polskich i węgierskich do ich krajów, jednocześnie informując ich o planach kolejnego ataku na Osmanów – do czego jednak nie doszło, gdyż sytuacja polityczna w Ak Kojunlu znacznie się skomplikowała. Zarówno Uzun Husan, jak i jego następcy przestrzegali warunków pokoju, tym bardziej że w 1501 pojawił im się na wschodzie nowy przeciwnik – Safawidzi.
Choć według wielu historyków rozgromienie Turkmenów pod Başkentem należy w pierwszym rzędzie przypisać wezyrowi Mahmudowi Paszy, to ze względu na porażki w dwóch poprzednich bitwach, został on zabity w 1474 roku na polecenie sułtana. Sama bitwa opisywana była przez wielu osmańskich kronikarzy i historyków (choćby kronika Aszika Paszy Zade).
Dzięki zwycięstwu w tej bitwie Imperium Osmańskie mogło znów zintensyfikować swój wysiłek militarny i polityczny w Europie. Europa przez dłuższy czas nie zdawała sobie sprawy z rozmiaru zwycięstwa Turcji. Przez kilka miesięcy krążyły opowieści o porażce Osmanów i śmierci sułtana – prawdopodobnie doszło do pomyłki z oboma bitwami nad Eufratem. Bitwa ta często jest określana jako największy sukces militarny Mehmeda II, przyćmiewający nawet zdobycie Konstantynopola w 1453.

</doc>
<doc id="1586863" url="https://pl.wikipedia.org/wiki?curid=1586863" title="Bitwa pod Baskentem">
Bitwa pod Baskentem



</doc>
<doc id="1586865" url="https://pl.wikipedia.org/wiki?curid=1586865" title="Bitwa pod Baszkentem">
Bitwa pod Baszkentem



</doc>
<doc id="1586867" url="https://pl.wikipedia.org/wiki?curid=1586867" title="Atanagild">
Atanagild

Atanagild (ur. ? - zm. 568 w Toledo) – król Wizygotów w latach 554-568, żonaty z królową Gojzwintą.
Przejął tron, gdy Agila I został zamordowany. Stosunkowo niewiele wiemy o panowaniu tego władcy. Wiadomo, że przez cały okres swego panowania walczył z bizantyjczykami na południu Hiszpanii. Nawiązał również stosunki dyplomatyczne z Frankami - w latach sześćdziesiątych VI wieku. Jego dwie córki Galswinta i Brunhilda wyszły za mąż za królów frankijskich: Sigeberta I i Chilperyka I. Zmarł śmiercią naturalną jako pierwszy wizygocki władca od 484 roku.

</doc>
<doc id="1586868" url="https://pl.wikipedia.org/wiki?curid=1586868" title="Elżbieta Jodłowska">
Elżbieta Jodłowska

Elżbieta Heller-Jodłowska (ur. 21 czerwca 1947 we Wrocławiu) – polska piosenkarka, artystka kabaretowa, także aktorka i autorka tekstów. Absolwentka Studium Nauczycielskiego (kierunek wychowanie muzyczne i nauczanie początkowe).
Działalność artystyczna.
Zadebiutowała jako uczennica warszawskiej szkoły średniej w 1964 w szkolnym kabarecie Bufor. Udzielała się też w kółku teatralnym (na Żoliborzu), gdzie m.in. uczęszczali Stanisława Celińska i Andrzej Seweryn. Wkrótce Jodłowska nawiązała współpracę ze studenckimi kabaretami Warszawy – Medykiem, Hybrydami i Stodołą. W 1965 na przeglądzie kabaretów studenckich organizowanym w Gdańsku zdobyła Czerwoną Różę, a na warszawskim Kiermaszu Piosenki Studenckiej w 1966 zajęła III miejsce. W 1969 zajęła III miejsce na Zimowej Giełdzie Piosenki w Opolu za wykonanie piosenki „Fizyczne hobby”.
Z kabaretem Stodoła związana była na stałe w latach 1967–1974, głównie jako wokalistka. Przy tej okazji nawiązała współpracę z kompozytorami i autorami tekstów, którzy dostarczali jej repertuaru zarówno na występy estradowe, jak i na materiał płytowy. Liczne nagrody i wyróżnienia przyniosły jej występy na Festiwalu Artystyczny Młodzieży Akademickiej (FAMA) w Świnoujściu. Potem trafiła do "Kabareciku Olgi Lipińskiej". Zaczęła się też pojawiać na ekranie (w 1969 wystąpiła w produkcji "Piąta rano" w reżyserii Haliny Bielińskiej).
W 1974 wystąpiła na Krajowym Festiwalu Piosenki Polskiej w Opolu, gdzie odniosła sukces i zdobyła nagrodę dziennikarzy. Następnie współpracowała jako wokalistka z zespołami muzycznymi (Sami Swoi) i kabaretami (poznańskim Na Pięterku, Dreszczowiskiem Macieja Zembatego, krakowską Piwnicą pod Baranami) oraz z Klubem Piosenki Związku Polskich Autorów i Kompozytorów. Ukończyła też warszawską szkołę muzyczną. W II połowie lat 70. XX wieku skoncentrowała się na własnych programach, z którymi występowała na estradzie i w telewizji. W 1987 na Ogólnopolskich Spotkaniach Estradowych zdobyła I nagrodę za udział w programie "Stara prawda w Nowym Świecie" Kabaretu Kapota. Współpracowała też z Bohdanem Smoleniem, Krzysztofem Jaślarem oraz kabaretem Długi.
W 1989 wyjechała do Stanów Zjednoczonych i zamieszkała w Los Angeles. Wystąpiła w spektaklu "Kram z piosenkami" Leona Schillera wyreżyserowanym przez Barbarę Krafftównę, a zrealizowanym przez Polsko-Amerykański Zespół Teatralny im. Heleny Modrzejewskiej. Prowadziła też autorskie radio polonijne (Radio Ela). W kraju ojczystym pojawiła się w 1991 na obchodach 35-lecia Stodoły.
Na stałe powróciła z emigracji w 1996 i kontynuuje działalność estradową, m.in. w Babskim Kabarecie. W projekcie tym uczestniczą także Krystyna Sienkiewicz i Bożena Dykiel. Jodłowska współpracuje także z takimi artystkami, jak np. Iga Cembrzyńska, Halina Chojnacka, Elżbieta Jarosik, Janina Jaroszyńska, Laura Łącz, Grażyna Zielińska, Ewa Złotowska. Występuje też w warszawskim Teatrze Rampa.
20 października 2006 zadebiutowała jako autorka sztuki „Klimakterium i już”. Bohaterkami musicalu są cztery kobiety w wieku „menopauzalnym”. Wszystkie mają problemy, z którymi muszą się uporać. Pragniemy pokazać, że klimakterium jest wpisane w życie kobiety – mają je bohaterki występujące na scenie, ale także kobiety siedzące na widowni – miały, mają albo będą je miały. Jest to czas dla kobiety trudny, co wcale nie znaczy, że beznadziejny. Ważna jest świadomość wspólnoty pewnych doświadczeń – kobiety siedzące na widowni dowiadują się, że ich dolegliwości nie są czymś wyjątkowym. Mimo iż menopauza dotyczy wszystkich kobiet, jest to temat wstydliwy, a co za tym idzie – starannie pomijany. Sztuka była tworzona przez ponad trzy lata, jednak jej sukces przerósł wszelkie oczekiwania. Przeszedł najśmielsze oczekiwania autorów. Autorami tekstów są: Artur Andrus, Magda Czapińska, Andrzej Waligórski, Elżbieta Jodłowska, Katarzyna Lengren, Marcin Wolski, Maciej Szwed, Kabaret „Czyści jak łza”, Jaromir Wroniszewski i Marek Markiewicz. Autorami muzyki: Włodzimierz Korcz, Jerzy Filar, Janusz Bogacki, Tadeusz Chyła, Juliusz Loranc, Marian Zacharewicz i Urszula Sipińska. Reżyseria: Cezary Domagała, kierownictwo muzyczne: Janusz Bogacki, choreografia: Tomasz Tworkowski, produkcja: Tomasz Heller. W 2009 poza setkami granych przedstawień „Klimakterium i już” zadebiutowała jako Pani Dąbrowska w serialu TVN "BrzydUla".

</doc>
<doc id="1586869" url="https://pl.wikipedia.org/wiki?curid=1586869" title="Bitwa pod Otlukbeli">
Bitwa pod Otlukbeli



</doc>
<doc id="1586871" url="https://pl.wikipedia.org/wiki?curid=1586871" title="Bitwa pod Otluk-Beli">
Bitwa pod Otluk-Beli



</doc>
<doc id="1586873" url="https://pl.wikipedia.org/wiki?curid=1586873" title="Pedro Carmona">
Pedro Carmona

Pedro Francisco Carmona Estanga (ur. 6 lipca 1941 w Barquisimeto) – były lider organizacji wenezuelskich pracodawców Fedecamaras oraz aktywny uczestnik nieudanego zamachu stanu w 2002, kiedy został zaprzysiężony na tymczasowego prezydenta kraju. Po klęsce zamachu stanu Carmona uciekł z aresztu domowego do Kolumbii, a stamtąd do Miami.
Życiorys.
Carmona jest absolwentem Katolickiego Uniwersytetu Andrésa Bello oraz Université Libre de Bruxelles, gdzie studiował ekonomię. Po studiach pracował w przemyśle petrochemicznym na stanowiskach menedżerskich, będąc zatrudnionym m.in. w Aditivos Orinoco, Quimica Venoco, Industrias Venoco i Promotora Venoco. W lipcu 2001 został wybrany przewodniczącym federacji pracodawców Fedecamaras na dwuletnią kadencję. Zasiadał również w Instytucie Handlu Zagranicznego oraz w komitecie zarządzającym Instytutu Wyższych Studiów nad Zarządzaniem Przedsiębiorstwami. Kilkakrotnie reprezentował Wenezuelę w trakcie handlowych misji zagranicznych.
Carmona był związany z antychavistowską opozycją jeszcze przed zamachem, często otwarcie krytykował kierunek polityki wewnętrznej prezydenta Wenezueli na łamach gazety "El Universal" oraz w innych prywatnych mediach. Zaprzysiężony na prezydenta został po domniemanej rezygnacji Hugo Cháveza wymuszonej przez potężną manifestację jego przeciwników pod wodzą grupy wojskowych. Carmona złożył przysięgę w pałacu Miraflores, po czym ogłosił tzw. dekret Carmony, w którym zawieszał Sąd Najwyższy, Zgromadzenie Narodowe i konstytucję Wenezueli. Treść dekretu kosztowała go jednak poparcie części środowisk wojskowych, co w rezultacie przesądziło o jego upadku po szturmie Miraflores podjętym przez sympatyków Chaveza razem z wierną mu gwardią pałacową.
Carmona po upadku zamachu zdołał uciec z aresztu domowego i otrzymał azyl w ambasadzie Kolumbii, skąd za zgodą Hugo Chaveza wyjechał do Kolumbii. Początkowo był osobą poszukiwaną przez policję wenezuelską, jednak został w styczniu 2008 formalnie amnestionowany razem z innymi organizatorami zamachu. Następnie przebywał w Miami w USA. Obecnie Carmona wykłada na Uniwersytecie Sergio Arboledy w Bogocie, podawane są również informacje o szkoleniu przez niego kolumbijskich agentów.

</doc>
<doc id="1586874" url="https://pl.wikipedia.org/wiki?curid=1586874" title="Bjørn Myrbakken">
Bjørn Myrbakken

Bjørn Myrbakken (ur. 15 sierpnia 1972 r. w Fannrem) – norweski skoczek narciarski uczestniczący w konkursach w latach 1991–1995. Zdobył złoty medal w konkursie drużynowym na dużej skoczni w Mistrzostwach Świata w Narciarstwie Klasycznym 1993 w Falun, a w kwalifikacji indywidualnej na normalnej skoczni zakończył konkurs na 33. pozycji.
Najlepszym indywidualnym olimpijskim występem Myrbakkena było zdobycie 39. miejsca w Zimowych Igrzyskach Olimpijskich 1994 w Lillehammer. Najwyższym jego wynikiem indywidualnym w całej karierze było dwukrotne zajęcie trzeciego miejsca na dużej skoczni w roku 1992 i 1993.

</doc>
<doc id="1586877" url="https://pl.wikipedia.org/wiki?curid=1586877" title="Skarb Narodowy (XIX wiek)">
Skarb Narodowy (XIX wiek)

Skarb Narodowy – fundusze emigracyjne gromadzone w celu popierania walki z zaborcami w kraju, wykorzystywane w celu propagowania sprawy polskiej za granicą.
Pomysł utworzenia Skarbu Narodowego na emigracji po upadku powstania styczniowego wysunął już Agaton Giller. Fundamentem tego skarbu był dar przebywającego w Szwajcarii Ludwika Michalskiego. W 1887 roku Zygmunt Miłkowski wydał słynną książkę "Rzecz o obronie czynnej i Skarbie Narodowym", gdzie nakreślił koncepcję utworzenia funduszu, który mógłby być oparciem do podjęcia w przyszłości akcji zbrojnej w kraju. Miłkowski jako inicjator został prezesem Komisji Nadzorczej Skarbu Narodowego.
Ustawa Skarbu Narodowego Polskiego z 1891 roku określała, że ma być "funduszem składkowym, gromadzonym dobrowolnie, w widokach pieniężnego popierania sprawy polskiej i narodowego ruchu w jego usiłowaniach, dążących do obrony i zdobywania praw narodowych".

</doc>
<doc id="1586880" url="https://pl.wikipedia.org/wiki?curid=1586880" title="Cezary Cieślukowski">
Cezary Cieślukowski

Cezary Cieślukowski (ur. 22 lutego 1962 w Suwałkach) – polski polityk, samorządowiec i menedżer. W latach 1992–1997 wojewoda suwalski, członek zarządu województwa podlaskiego (2011–2013), w 2015 podsekretarz stanu w Ministerstwie Zdrowia.
Życiorys.
Ukończył studia ekonomiczne w Szkole Głównej Planowania i Statystyki. Pracował jako komisarz miasta Sejny, następnie zajmował stanowisko dyrektora biura sejmiku samorządowego. W okresie 1992–1997 sprawował urząd wojewody suwalskiego.
Po odejściu z administracji rządowej zajął się prowadzeniem działalności gospodarczej jako prezes zarządu spółki akcyjnej Wigry-Projekt. Objął funkcję przewodniczącego Konwentu Euroregionu Niemen, a także wiceprezesa Podlaskiego Związku Piłki Nożnej.
Należał do Unii Wolności, a w 2001 został działaczem w Platformie Obywatelskiej, kierując jej lokalnymi strukturami w Suwałkach. W 1998 uzyskał mandat radnego sejmiku podlaskiego, sprawował go także w dwóch kolejnych kadencjach. Z listy PO bezskutecznie kandydował do Sejmu w 2001 i do Parlamentu Europejskiego w 2004. W 2007 bez powodzenia ubiegał się o reelekcję do sejmiku w przedterminowych wyborach, jednak w 2010 ponownie uzyskał mandat. W 2011 powołano go na członka zarządu województwa, funkcję tę pełnił do 2013. We wrześniu 2014, po nieumieszczeniu go ponownie na liście PO do sejmiku, wystąpił z tej partii i związał się z Polskim Stronnictwem Ludowym. W tym samym roku z ramienia PSL uzyskał reelekcję w wyborach wojewódzkich. W lutym 2015 został nominowany przez premier Ewę Kopacz na stanowisko podsekretarza stanu w Ministerstwie Zdrowia. W październiku 2015 wystartował w wyborach parlamentarnych do Sejmu z listy PSL, a w listopadzie tegoż roku został odwołany z funkcji wiceministra. W 2018 ponownie wybrany na radnego sejmiku. W grudniu 2018 objął funkcję wiceprzewodniczącego sejmiku, z której został odwołany w lutym 2019. W tym samym roku bezskutecznie kandydował z ramienia PSL do Sejmu. W lutym 2021 ponownie został wiceprzewodniczącym sejmiku.
W 2010 otrzymał Srebrną Odznaką „Zasłużony dla Ochrony Przeciwpożarowej”.

</doc>
<doc id="1586885" url="https://pl.wikipedia.org/wiki?curid=1586885" title="Jan Saturnin Stupnicki">
Jan Saturnin Stupnicki

Jan Saturnin Stupnicki (ur. 16 października 1816 w Zuchorzycach, zm. 22 grudnia 1890 w Przemyślu) – przemyski biskup greckokatolicki (1872-1890).
Życiorys.
Z pochodzenia Rusinem. Był synem Andrzeja (wzgl. Stanisława; sędziego dominikalnego państwa zuchorzyckiego) i Anastazji z Bielawskich. Szkołę elementarną i gimnazjum ukończył we Lwowie, gdzie odbył też studia na Wydziale Filozoficznym Uniwersytetu Lwowskiego. W 1836 rozpoczął studia w Greckokatolickim Seminarium Generalnym we Lwowie. Święcenia kapłańskie otrzymał w 1842 z rąk biskupa Grzegorza Jachimowicza. Do 1843 był administratorem w Trościańcu, następnie powołany na registranta konsystorza metropolitarnego. W 1858 został kanclerzem, a w 1867 kanonikiem kapituły lwowskiej. 
W lipcu 1872 został mianowany, a 20 października 1872 został konsekrowany biskupem przemyskim. W 1877 otrzymał tytuł Asystenta Tronu Papieskiego.
W latach 1862–1872 pełnił funkcję dyrektora Galicyjskiej Kasy Oszczędności. Od 1863 wchodził w skład Ministerialnej Komisji Archeologicznej oraz Centralnej Komisji Konserwatorskiej w Wiedniu, biorąc udział w licznych wykopaliskach archeologicznych w całej Galicji. Był kolekcjonerem monet z całego świata, publikując kilka książek z dziedziny numizmatyki (m.in. "Katalog monet i medali", 1855). W lipcu 1872 mianowany, a w październiku konsekrowany greckokatolickim biskupem przemyskim.
W latach 1873–1883 był wicemarszałkiem galicyjskiego Sejmu Krajowego. Był członkiem korespondentem Akademii Umiejętności w Krakowie oraz C. K. Centralnej Komisji Archeologicznej w Wiedniu. 
Był zwolennikiem zgody z narodem polskim. W 1881 otrzymał Order Korony Żelaznej II klasy.

</doc>
<doc id="1586889" url="https://pl.wikipedia.org/wiki?curid=1586889" title="Human relations">
Human relations

 
Humanum relations (inna nazwa: "szkoła behawioralna") – termin oznaczający szkołę stosunków międzyludzkich.
Ruch został zapoczątkowany przez Eltona Mayo i jego eksperyment, z którego wyników najbardziej znany jest efekt Hawthorne.
Według tej szkoły organizację stanowią ludzie, którzy pozostają w przyjaznych stosunkach. Szkoła behawioralna wniosła do zarządzania element stosunków międzyludzkich i element humanizacji pracy. 
Założenia szkoły behawioralnej:
Do głównych przedstawicieli tego kierunku należeli:

</doc>
<doc id="1586890" url="https://pl.wikipedia.org/wiki?curid=1586890" title="Zbrodnie nacjonalistów ukraińskich w powiecie kołomyjskim">
Zbrodnie nacjonalistów ukraińskich w powiecie kołomyjskim

Zbrodnie nacjonalistów ukraińskich w powiecie kołomyjskim – lista zbrodni nacjonalistów ukraińskich na ludności polskiej w powiecie kołomyjskim.

</doc>
<doc id="1586891" url="https://pl.wikipedia.org/wiki?curid=1586891" title="Zbrodnie ukraińskie II wojny światowej w powiecie rohatyńskim">
Zbrodnie ukraińskie II wojny światowej w powiecie rohatyńskim



</doc>
<doc id="1586892" url="https://pl.wikipedia.org/wiki?curid=1586892" title="Sierściogon">
Sierściogon

Sierściogon ("Phloeomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące endemicznie na Filipinach.
Morfologia.
Długość ciała (bez ogona) 387–438 mm, długość ogona 274–349 mm, długość ucha 34–39 mm, długość tylnej stopy 74–90 mm; masa ciała 1,8–2,7 kg.
Systematyka.
Etymologia.
"Phloeomys" ("Phlaeomys"): "phloios" „kora drzewa”, od φλεω "phleō" „obfitować”; μυς "mus", μυoς "muos" „mysz”.
Podział systematyczny.
Do rodzaju należą następujące gatunki:

</doc>
<doc id="1586893" url="https://pl.wikipedia.org/wiki?curid=1586893" title="Zbrodnie ukraińskie II wojny światowej w powiecie stryjskim">
Zbrodnie ukraińskie II wojny światowej w powiecie stryjskim



</doc>
<doc id="1586895" url="https://pl.wikipedia.org/wiki?curid=1586895" title="Zbrodnie ukraińskie II wojny światowej w powiecie turczańskim">
Zbrodnie ukraińskie II wojny światowej w powiecie turczańskim



</doc>
<doc id="1586896" url="https://pl.wikipedia.org/wiki?curid=1586896" title="Zofia Głowa">
Zofia Głowa

Zofia Kazimiera Barbara Głowa, z domu Osikowska, I voto Kurkowa (ur. 11 kwietnia 1920 w Krakowie, zm. 8 kwietnia 1969 w Krakowie), polska etnograf, pracownik Instytutu Sztuki Polskiej Akademii Nauk.
Pochodziła z rodziny ziemiańskiej, była córką Wincentego i Władysławy z Jucharskich. Wincenty Osikowski, legitymujący się dyplomem inżyniera rolnika, prowadził majątek ziemski w Górce Kościelnickiej koło Krakowa. Zofia Osikowska uczęszczała do gimnazjum przy Instytucie Marii w Krakowie i zdała egzamin dojrzałości w 1938. Planowała studia w Paryżu, ostatecznie zdecydowała się je o rok opóźnić i doskonalić w tym czasie w kraju swoje umiejętności z języka francuskiego. Plany wyjazdowe i edukacyjne Osikowskiej zrujnowała niebawem II wojna światowa. Okupacyjne lata spędziła w rodzinnym majątku, oficjalnie pracując jako ogrodniczka.
W 1947 podjęła współpracę z Romanem Reinfussem i prowadzoną przez niego Sekcją Badania Plastyki Ludowej w Państwowym Instytucie Badania Sztuki Ludowej. Posługiwała się już wówczas nazwiskiem z pierwszego małżeństwa – Kurkowa. W 1948 podjęła studia etnograficzne na Uniwersytecie Jagiellońskim i jednocześnie uzyskała stałe zatrudnienie we wspomnianej sekcji. Jednostka ta włączona została w 1950 do Państwowego Instytutu Sztuki (Państwowy Instytut Badania Sztuki Ludowej został zlikwidowany), w 1959 przekształconego w Instytut Sztuki Polskiej Akademii Nauk.
Zofia Kurkowa pracowała w Sekcji Badania Plastyki Ludowej (późniejsza Pracownia Badania Sztuki Ludowej, Pracownia Dokumentacji Sztuki Ludowej, wreszcie Zespół Dokumentowania Sztuki Ludowej) w charakterze młodszego pracownika naukowego; obowiązki zawodowe i rodzinne nie pozwoliły jej ukończyć studiów. Wykonywała głównie obowiązki archiwistki i zadania organizacyjne, ale uczestniczyła też w etnograficznych badaniach terenowych. Ogłosiła 18 publikacji na łamach "Polskiej Sztuki Ludowej", obok relacji z wystaw i konkursów czy sprawozdań terenowych były to też prace materiałowe, m.in. "Materiały do mapy ośrodków garncarskich w Polsce" (1956, tom X, nr 2, 3, 4-5, 6; 1957, tom XI, nr 1, 2), "Wąskofrontowe chałupy na Sądecczyźnie" (1959, tom XIII), "Zdobnictwo wnętrza u Lasowiaków" (1959, tom XIII). Była zamężna dwukrotnie i jako Zofia Kurkowa publikowała do 1952, potem jako Zofia Barbara Głowa. Miała dwie córki.
Zmarła po długiej chorobie 8 kwietnia 1969 w Krakowie, pochowana została na Cmentarzu Rakowickim.

</doc>
<doc id="1586897" url="https://pl.wikipedia.org/wiki?curid=1586897" title="Refik Šabanadžović">
Refik Šabanadžović

Refik Šabanadžović (ur. 2 sierpnia 1965 w Tuzi) – bośniacki piłkarz grający na pozycji obrońcy lub pomocnika.
Kariera klubowa.
Šabanadžović urodził się w Czarnogórze, w rodzinie bośniackiej. Karierę rozpoczął w klubie OFK Titograd i w jego barwach grał w sezonie 1982/1983 w drugiej lidze jugosłowiańskiej. Następnie latem 1983 przeszedł do czołowej drużyny bośniackiej, Željezničaru Sarajewo. Tam był podstawowym zawodnikiem i w sezonie 1984/1985 dotarł do półfinału Pucharu UEFA, w którym Bośniacy ulegli węgierskiemu Videotonowi Székesfehérvár. W Željezničarze grał do końca sezonu 1986/1987.
Następnie Refik przeszedł do stołecznej Crvenej zvezdy Belgrad. W latach 1988, 1990 i 1991 trzykrotnie sięgnął po tytuł mistrza Jugosławii, a w 1990 roku zdobył także Puchar Jugosławii. Największe sukcesy osiągnął jednak na arenie międzynarodowej w 1991 roku. Wygrał Puchar Mistrzów (0:0, karne 5:3 z Olympique Marsylia) oraz Puchar Interkontynentalny (3:0 z CSD Colo-Colo). W Crvenie Zvezdzie do lata 1991 rozegrał 62 mecze i strzelił dwa gole.
W 1991 roku Šabanadžović wyjechał do Grecji i został zawodnikiem AEK Ateny. Przez pięć sezonów był podstawowym zawodnikiem stołecznego klubu. W latach 1992-1994 trzykrotnie z rzędu wywalczył mistrzostwo Grecji, a w 1996 roku zdobył też Puchar Grecji. Kolejnym klubem w karierze Bośniaka był Olympiakos SFP, który w 1997 i 1998 roku został mistrzem kraju.
W latach 1998-1999 Šabanadžović występował w amerykańskiej Major League Soccer. W barwach drużyny Kansas City Wizards zaliczył 27 spotkań. Karierę zakończył w wieku 34 lat.
Kariera reprezentacyjna.
W reprezentacji Jugosławii Šabanadžović zadebiutował 29 października 1986 roku w wygranym 4:0 meczu eliminacji do Euro 88 z Turcją. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był podstawowym zawodnikiem i zagrał w czterech spotkaniach Jugosłowian: z Kolumbią (1:0), ze Zjednoczonymi Emiratami Arabskimi (4:1), w 1/8 finału z Hiszpanią (2:1) oraz ćwierćfinale z Argentyną (0:0, karne 2:3). W kadrze Jugosławii rozegrał łącznie 8 meczów.

</doc>
<doc id="1586899" url="https://pl.wikipedia.org/wiki?curid=1586899" title="Refik Sabanadzović">
Refik Sabanadzović



</doc>
<doc id="1586900" url="https://pl.wikipedia.org/wiki?curid=1586900" title="Arturo Carmona">
Arturo Carmona

Arturo Aram Carmona Rodríguez (ur. 9 lipca 1976 w Monterrey) - meksykański piłkarz, biznesmen i aktor. Wystąpił w telenowelach takich jak "Miłość jak tequila" ("Destilando amor", 2007), "Nie igraj z aniołem" ("Cuidado con el ángel", 2008–2009), "Morze miłości" ("Mar de amor", 2009–2010), "Ja, ona i Eva" ("Por ella soy Eva", 2012), "Sąsiadka" ("La vecina", 2015–2016) i "Enamorándome de Ramón" (2017).
Życiorys.
Urodził się w Monterrey, w stanie Nuevo León jako syn Guadalupe Rodríguez i Arturo Carmony. Dorastał wraz z bratem Danielem i siostrą Judith. Po śmierci jego matki, wychowywaniem w rodzinie zajęła się babka ze strony matki.
Rozpoczął swoją karierę sportową w piłkarskiej drużynie Club 34. Jego koledzy piłkarze uznali go pomocnym dobrym przyjacielem i wybrali dla niego pseudonim „El perro” ("Pies"). Później dołączył do programu sportowego, gdzie stawiał swoje pierwsze kroki w aktorstwie. W 2005 wziął udział w reality show "Big Brother VIP".
W latach 1998–2001 był żonaty z piosenkarką Alicią Villarreal, z którą ma córkę Melenie Aidée (ur. 10 kwietnia 1999).

</doc>
<doc id="1586902" url="https://pl.wikipedia.org/wiki?curid=1586902" title="Morawski region winiarski">
Morawski region winiarski

Morawski region winiarski (cz. "vinařská oblast Morava") – największy region winiarski w Czechach. Utworzony został na mocy czeskiego prawa winiarskiego z maja 2004 roku. Leży na południu Moraw (na południe od Brna) i przez granicę łączy się z austriackim Weinviertel oraz ze słowackim Małokarpackim regionem winiarskim.
Tworzą go cztery podregiony:
obejmujące w sumie 312 miejscowości winiarskich. Wina białe stanowią obecnie 80% produkcji.
Region leży w strefie klimatu kontynentalnego z wpływami morskimi. Gleby są przeważnie marglowe, żwirowe, piaszczyste albo wapienne. Średnie nasłonecznienie na Morawach wynosi godzin rocznie.
Pierwsze winnice na Morawach mieli posadzić w III wieku legioniści rzymscy na wyżynie Pálava, za panowania cesarza Probusa (276-282). Pierwsza pisemna wzmianka o winnicach w tej okolicy pochodzi z 1101 roku.

</doc>
<doc id="1586903" url="https://pl.wikipedia.org/wiki?curid=1586903" title="Anna Grycewicz">
Anna Grycewicz

Anna Grycewicz, też Anna Grycewicz-Łoś (ur. 29 marca 1979 w Białymstoku) – polska aktorka filmowa i teatralna.
Życiorys.
Ukończyła III Liceum Ogólnokształcące w Białymstoku, a w 2003 studia na wydziale aktorskim Akademii Teatralnej im. Aleksandra Zelwerowicza w Warszawie. Od 2005 należy do zespołu Teatru Narodowego w Warszawie. Brała udział w przedstawieniach Teatru Telewizji.

</doc>
<doc id="1586905" url="https://pl.wikipedia.org/wiki?curid=1586905" title="Solheim Cup 1994">
Solheim Cup 1994

1994 Solheim Cup, czyli trzecia edycja meczów o puchar Solheima miał miejsce od piątku, 21 października 1994 do niedzieli, 23 października 1994 na polu golfowym resortu The Greenbrier w White Sulphur Springs, Wirginia Zachodnia, USA. W imprezie tej rywalizowały dwie drużyny, reprezentacja zawodowych golfistek Stanów Zjednoczonych oraz Europy. Puchar zdobyły golfistki amerykańskie pokonując rywalki wynikiem 13 do 7.
Format.
Do zdobycia przez obie drużyny była pula 20 punktów. Golfistki walczyły o nie w dwóch turach meczów drużynowych, po których nastąpiła tura meczów singlowych. Pierwsza tura miała miejsce w piątek i stanowiło ją pięć meczów foursome (5 punktów). Dzień później rozgrywana była druga tura, czyli 5 meczów fourball (5 punktów). Ostatniego dnia miała miejsce trzecia tura, którą stanowiło 10 pojedynków (10 punktów). Taka organizacja gry zapewniała, że każda z reprezentantek uczestniczyła w każdej z trzech tur.
Wyniki.
Dzień 1. – mecze foursome.
Jeszcze przed samymi zawodami kapitan drużyny USA JoAnne Carner podzieliła się z Europejkami swoim planem ustawień par i kolejności startów zawodniczek na pierwsze dwa dni rozgrywek.
Strategia Carner uwzględniała m.in. taki dobór par aby w każdej z nich była zarówno golfistka dobrze punktująca jak i daleko uderzająca driverem. Dodatkowo pod uwagę brała dopasowanie doświadczenia, charakterów i więzi przyjaźni między zawodniczkami.
Prowadzenie Europejek po pierwszym dniu nie było zaskoczeniem, ponieważ podobnie kończyły się mecze foursome w poprzednich dwóch edycjach Solheim Cup. Niespodzianką natomiast były mecze, w których punktowały golfistki europejskie, w szczególności ten z udziałem pary mało jeszcze wtedy znanych Sörenstam i Nilsmark, które pokonały amerykańskie weteranki Daniel i Mallon.
Dzień 2. – mecze fourball.
Drugiego dnia amerykanki odrobiły straty doprowadzając do remisu. Pierwszy punkt zdobyły w meczu Mochrie/Burton przeciwko Davies/Nicholas, w którym przełomowym momentem był siódmy dołek par 3. Na nim Burton o mało co nie trafiła hole in one.
Zamiast tego zdobyła birdie, drugie ze swoich pięciu tego dnia, wyrównując stan meczu. Daniel i Mallon zrewanżowały się Szwedkom Sörenstam i Nilsmark za porażkę z poprzedniego dnia gromiąc je 6&amp;5. W trzecim meczu Reid i Fairclough znowu pokonały Green i Robbins, tym razem z jeszcze większą przewagą. Andrews i King dość łatwo wygrały z Johnson i Wright 3&amp;2. W ostatnim meczu para Szwedek pokonała Sheehan i Steinhauer uzyskując prowadzenie na ostatnim dołku po tym jak Alfredsson trafiła metrowego putta na zwycięstwo.
Dzień 3. – mecze singlowe.
Ostatniego dnia drużyna Europy potrzebowała pięciu punktów aby zatrzymać zdobyty dwa lata wcześniej puchar Karstena Solheima. Zamiast tego zdobyły tylko dwa punkty przeciw ośmiu po stronie triumfujących Amerykanek.
Pierwszym wygranym meczem okazał się ten z numerem 2, w którym Dottie Mochrie robiąc siedem birdie na 13 dołkach rozgromiła Nilsmark 6&amp;5. Alfredsson co prawda wygrała mecz nr 1 przeciwko King, ale kolejny punkt dla Europy przyszedł dopiero po wygranej Alison Nicholas. W tym momencie stan rywalizacji był 8 do 7 na korzyść Amerykanek, a w pozostałych ciągle trwających pięciu meczach w czterech prowadziły Amerykanki, a w pojedynku Davies i Burton był remis. Jak się okazało w nich wszystkich również zwyciężyły Amerykanki.
Spory wkład w zwycięstwo drużyny USA miała solidna gra ze strony amerykańskich debiutantek, które wygrały wszystkie cztery pojedynki, w których brały udział. Ogólnie najlepszymi zawodniczkami drużyny USA były Brandie Burton i Dottie Mochrie, które zdobyły komplet punktów wygrywając wszystkie swoje mecze.

</doc>
<doc id="1586906" url="https://pl.wikipedia.org/wiki?curid=1586906" title="Obłocznik">
Obłocznik

Obłocznik ("Crateromys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące na Filipinach.
Morfologia.
Długość ciała (bez ogona) 255–374 mm, długość ogona 215–390 mm, długość ucha 20–32 mm, długość tylnej stopy 50–73 mm; masa ciała 930–1500 g.
Systematyka.
Etymologia.
"Crateromys": "krateros" „mocny, silny”; μυς "mus", μυoς "muos" „mysz”.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z holocenu dzisiejszych Filipin:

</doc>
<doc id="1586907" url="https://pl.wikipedia.org/wiki?curid=1586907" title="Andrij Chomyn (1968–1999)">
Andrij Chomyn (1968–1999)

Andrij Romanowycz Chomyn, ukr. Андрій Романович Хомин, ros. Андрей Романович Хомин, "Andriej Romanowicz Chomin" (ur. 24 maja 1968 w Iwano-Frankowsku, zm. 29 września 1999 w Iwano-Frankowsku) – ukraiński piłkarz, grający na pozycji obrońcy, reprezentant Ukrainy oraz Turkmenistanu.
Kariera piłkarska.
W 1988 zaczął występować w miejscowej drużynie Prykarpattia Iwano-Frankowsk, skąd trafił do Metalista Charków. W latach 1989-1994 występował z powrotem w Prykarpattia Iwano-Frankowsk. W 1994 był zaproszony do Dynama Kijów, z którym odnosił największe sukcesy: Mistrzostwo Ukrainy w 1995 i 1996 oraz puchar krajowy w 1996. Po sezonie występów w Prykarpatti Iwano-Frankowsk, w 1997 przeszedł najpierw do Worskły Połtawa, a potem do Köpetdagu Aszchabad. W 1999 ponownie wrócił do Prykarpattia. 29 września 1999 zginął w wypadku samochodowym około Iwano-Frankowska, w wieku 31 lat.
Kariera reprezentacyjna.
16 października 1993 zadebiutował w reprezentacji Ukrainy w spotkaniu towarzyskim z USA wygranym 2:1. Łącznie zaliczył 6 gier reprezentacyjnych. Również w 1998 rozegrał 2 spotkania w reprezentacji Turkmenistanu.

</doc>
<doc id="1586909" url="https://pl.wikipedia.org/wiki?curid=1586909" title="Procesy załogi Dachau przed Trybunałem Wojskowym w Dachau">
Procesy załogi Dachau przed Trybunałem Wojskowym w Dachau

Procesy załogi Dachau przed Trybunałem Wojskowym w Dachau – były to procesy personelu nazistowskiego obozu koncentracyjnego Dachau, które po zakończeniu II wojny światowej odbyły się przed amerykańskim Trybunałem Wojskowym w Dachau. Wszystkim oskarżonym zarzucano popełnienie zbrodni wojennych i przeciw ludzkości, a zwłaszcza mordowanie, katowanie, torturowanie i głodzenie więźniów obozu.
Proces załogi Dachau (US vs. Martin Gottfried Weiss i inni) w dniach 15 listopada – 13 grudnia 1945 roku.
Był to pierwszy i zarazem najważniejszy proces wytoczony zbrodniarzom kompleksu obozowego Dachau. Na ławie oskarżonych zasiadło 42 członków załogi obozu, w tym komendant Martin Gottfried Weiss, a także kierownicy obozu Friedrich Wilhelm Ruppert, Josef Jarolin i Michael Redwitz. Zapadło trzydzieści dziewięć wyroków śmierci, z których wykonano w dniach 28 i 29 maja 1946 roku dwadzieścia osiem.
Proces załogi Dachau (US vs. Karl Adami i inni) w dniach 11–14 października 1946 roku.
Na ławie oskarżonych w tym procesie zasiadło ośmiu byłych członków załogi Dachau. Wszyscy zostali uznani za winnych stawianych im zarzutów. Oskarżonych skazano na krótkoterminowe kary pozbawienia wolności od 6 miesięcy do 3 lat.
Wyrok amerykańskiego Trybunału Wojskowego w procesie załogi Dachau (US vs. Karl Adami i inni):
Proces załogi Dachau (US vs. Johann Barzen i inni) w dniu 16 października 1946 roku.
Na ławie oskarżonych w tym procesie zasiadło ośmiu byłych członków załogi Dachau. Siedmiu z nich uznani skazano na karę 1,5 roku pozbawienia wolności. Jednego oskarżonego uniewinniono.
Wyrok amerykańskiego Trybunału Wojskowego procesie załogi Dachau (US vs. Johann Barzen i inni):
Proces załogi Dachau (US vs. Otto Becker i inni) w dniach 21–23 października 1946 roku.
Na ławie oskarżonych w tym procesie zasiadło siedmiu byłych członków załogi Dachau. Wszyscy skazani zostali na terminowe kary pozbawienia wolności (od 1,5 roku do 5 lat).
Wyrok amerykańskiego trybunału wojskowego w procesie załogi Dachau (US vs. Otto Becker i inni):
Proces załogi Dachau (US vs. Josef Bablick i inni) w dniu 22 października 1946 roku.
Na ławie oskarżonych w tym procesie zasiadło siedmiu byłych członków załogi Dachau. Wszyscy skazani zostali na terminowe kary pozbawienia wolności
(od 1,5 roku do 2 lat).
Wyrok amerykańskiego trybunału wojskowego w procesie załogi Dachau (US vs. Josef Bablick i inni):
Proces załogi Dachau (US vs. Thomas Brückner i inni) w dniach 14–21 lipca 1947 roku.
Na ławie oskarżonych w tym procesie zasiadło ośmiu byłych członków załogi Dachau. Wszyscy skazani zostali na terminowe kary pozbawienia wolności (od 1 roku i 3 miesięcy do 2 lat).
Wyrok amerykańskiego trybunału wojskowego w procesie załogi Dachau (US vs. Thomas Brückner i inni):
Proces załogi Dachau (US vs. Rudolf Dippe i inni), który rozpoczął się 25–29 października 1946 roku.
Na ławie oskarżonych w tym procesie zasiadło siedmiu byłych członków personelu obozu Dachau. Czterech oskarżonych skazanych zostało na krótkoterminowe kary pozbawienia wolności. Trzech natomiast uniewinniono.
Wyrok amerykańskiego trybunału wojskowego w procesie załogi Dachau (US vs. Rudolf Dippe i inni):
Proces załogi Dachau (US vs. Wilhelm Bergler i inni) w dniach 29–30 października 1946 roku.
Na ławie oskarżonych w tym procesie zasiadło siedmiu byłych członków personelu obozu Dachau. Czterech oskarżonych skazanych zostało na krótkoterminowe kary pozbawienia wolności. Trzech natomiast uniewinniono.
Wyrok amerykańskiego trybunału wojskowego w procesie załogi Dachau (US vs. Wilhelm Bergler i inni):
Proces załogi Dachau (US vs. Wilhelm Bühler i inni) w dniu 30 października 1946 roku.
Na ławie oskarżonych w tym procesie zasiadło siedmiu byłych członków załogi Dachau. Wszystkim skazanym wymierzono karę 1,5 roku pozbawienia wolności.
Wyrok amerykańskiego trybunału wojskowego w procesie załogi Dachau (US vs. Wilhelm Bühler i inni):
Proces załogi Dachau (US vs. Josef Gombkoto i inni) w dniu 31 października 1946 roku.
Na ławie oskarżonych w tym procesie zasiadło siedmiu byłych członków załogi Dachau. Pięciorgu oskarżonym wymierzono krótkoterminowe kary pozbawienia wolności. Dwóch pozostałych uniewinniono.
Wyrok amerykańskiego trybunału wojskowego w procesie załogi Dachau (US vs. Josef Gombkoto i inni):
Proces załogi Dachau (US vs. Franz Bezak i inni) w dniu 4 listopada 1946 roku.
Na ławie oskarżonych w tym procesie zasiadło ośmiu byłych członków załogi Dachau. Zapadły cztery wyroki krótkoterminowego więzienia. Trzech oskarżonych uniewinniono.
Wyrok amerykańskiego trybunału wojskowego w procesie załogi Dachau (US vs. Franz Bezak i inni):
Proces załogi Dachau (US vs. Jacob Au i inni) w dniach 4–5 listopada 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Wszyscy zostali uznani za winnych stawianych im zarzutów i skazani na kary pozbawienia wolności od 1,5 do 2,5 roku.
Wyrok amerykańskiego trybunału wojskowego w procesie załogi Dachau (US vs. Jacob Au i inni):
Proces załogi Dachau (US vs. Ernst Fränzl i inni) w dniu 5 listopada 1946 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Siedmiu skazano na krótkoterminowe kary pozbawienia wolności, a jednego
uniewinniono.
Wyrok amerykańskiego trybunału wojskowego w procesie załogi Dachau (US vs. Ernst Fränzl i inni):
Proces załogi Dachau (US vs. Hans Ulrich i inni) w dniach 12–22 listopada 1946 roku.
Na ławie oskarżonych zasiadło dwóch byłych członków załogi obozu koncentracyjnego Dachau, którzy pełnili służbę w obozowej fabryce DAW. Obaj skazani zostali na 20 lat pozbawienia wolności.
Wyrok amerykańskiego trybunału wojskowego w procesie załogi Dachau (US vs. Hans Ulrich i inni):
Proces załogi Dachau (US vs. Fritz Leonardt i inni) w dniu 14 listopada 1946 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Czterech oskarżonych skazano na kary pozbawienia wolności od 1,5 roku do 2 lat. Jeden oskarżony został uniewinniony.
Wyrok amerykańskiego trybunału wojskowego w procesie załogi Dachau (US vs. Fritz Leonardt i inni):
Proces załogi Dachau (US vs. Johann Batoha i inni) w dniu 15 listopada 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Pięciu oskarżonych skazano na kary pozbawienia wolności od 2 lat do 3,5 roku. Pozostali oskarżeni zostali uniewinnieni.
Wyrok amerykańskiego trybunału wojskowego w procesie załogi Dachau (US vs. Johann Batoha i inni):
Proces załogi Dachau (US vs. Johann Albin Heller i inni) w dniu 15 listopada 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau, w tym jeden więzień funkcyjny. Pięciu oskarżonych skazano na kary pozbawienia wolności od 2 do 8 lat. Pozostali oskarżeni zostali uniewinnieni.
Wyrok amerykańskiego trybunału wojskowego w procesie załogi Dachau (US vs. Johann Albin Heller i inni):
Proces załogi Dachau (US vs. Alois Blösser i inni) w dniach 19–20 listopada 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Wszyscy oskarżeni skazani zostali na kary pozbawienia wolności od 1,5 roku do 3 lat.
Wyrok amerykańskiego trybunału wojskowego w procesie załogi Dachau (US vs. Alois Blösser i inni):
Proces załogi Dachau (US vs. Johann Baumgartner i inni) w dniu 20 listopada 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Sześciu oskarżonych skazanych zostało na kary pozbawienia wolności od 2 lat do 2,5 roku. Jednego oskarżonego uniewinniono.
Wyrok amerykańskiego trybunału wojskowego w procesie załogi Dachau (US vs. Johann Baumgartner i inni):
Proces załogi Dachau (US vs. Ernst Eisenhardt i inni) w dniu 21 listopada 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Sześciu oskarżonych skazanych zostało na kary pozbawienia wolności od 21 miesięcy do 2 lat. Jednego oskarżonego uniewinniono.
Wyrok amerykańskiego trybunału wojskowego w procesie załogi Dachau (US vs. Ernst Eisenhardt i inni):
Proces załogi Dachau (US vs. Ernst Angerer i inni) w dniach 26 listopada – 3 grudnia 1946 roku.
Na ławie oskarżonych zasiadło trzech esesmanów, w tym dwóch Rapportführerów i jeden Blockführer. Zapadły dwa wyroki śmierci i jedna kara 25 lat pozbawienia wolności.
Wyrok amerykańskiego trybunału wojskowego w procesie załogi Dachau (US vs. Ernst Angerer i inni):
Proces załogi Dachau (US vs. Ernst Behrens i inni) w dniu 5 grudnia 1946 roku.
Na ławie oskarżonych zasiadło jedenastu byłych członków załogi obozu koncentracyjnego Dachau. Dziewięciu oskarżonych skazanych zostało na kary pozbawienia wolności od 2 do 3 lat. Dwóch oskarżonych uniewinniono.
Wyrok amerykańskiego trybunału wojskowego w procesie załogi Dachau (US vs. Ernst Behrens i inni):
Proces załogi Dachau (US vs. Erwin Hennecke i inni) w dniach 6–9 grudnia 1946 roku.
Na ławie oskarżonych zasiadło sześciu byłych członków załogi obozu koncentracyjnego Dachau. Trzech oskarżonych skazanych zostało na kary pozbawienia wolności od 20 miesięcy do 2 lat. Pozostałych uniewinniono.
Wyrok amerykańskiego trybunału wojskowego w procesie załogi Dachau (US vs. Erwin Hennecke i inni):
Proces załogi Dachau (US vs. Anton Weber i inni) w dniach 6–11 grudnia 1946 roku.
Na ławie oskarżonych zasiadło dwóch esesmanów, którzy pełnili służbę w administracji. Zapadły dwa wyroki długoterminowego pozbawienia wolności.
Wyrok amerykańskiego trybunału wojskowego w procesie załogi Dachau (US vs. Anton Weber i inni):
Proces załogi Dachau (US vs. Stefan Fleischer i inni) w dniu 10 grudnia 1946 roku.
Na ławie oskarżonych zasiadło dziewięciu byłych członków załogi obozu koncentracyjnego Dachau. Sześciu oskarżonych skazanych zostało na kary pozbawienia wolności od 18 miesięcy do 2 lat. Pozostałych trzech uniewinniono.
Wyrok amerykańskiego trybunału wojskowego w procesie załogi Dachau (US vs. Stefan Fleischer i inni):
Proces załogi Dachau (US vs. Josef Pfaller i inni) w dniu 11 grudnia 1946 roku.
Na ławie oskarżonych zasiadło dziewięciu byłych członków załogi obozu koncentracyjnego Dachau. Wszyscy oskarżeni skazani zostali na kary pozbawienia wolności od 21 miesięcy do 2,5 roku.
Wyrok amerykańskiego trybunału wojskowego w procesie załogi Dachau (US vs. Josef Pfaller i inni):
Proces załogi Dachau (US vs. Wilhelm Velten i inni) w dniu 12 grudnia 1946 roku.
Na ławie oskarżonych zasiadło dziesięciu byłych członków załogi obozu koncentracyjnego Dachau. Ośmiu oskarżonych skazanych zostało na kary pozbawienia wolności od 18 miesięcy do 2 lat. Pozostałych dwóch uniewinniono.
Wyrok amerykańskiego trybunału wojskowego w procesie załogi Dachau (US vs. Wilhelm Velten i inni):
Proces załogi Dachau (US vs. Herbert Bünger i inni) w dniach 12–13 grudnia 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Trzech oskarżonych skazanych zostało na kary pozbawienia wolności w wymiarze 18 miesięcy. Pozostałych czterech uniewinniono.
Wyrok amerykańskiego trybunału wojskowego w procesie załogi Dachau (US vs. Herbert Bünger i inni):
Proces załogi Dachau (US vs. Wilhelm Eberhardt i inni) w dniach 13–16 grudnia 1946 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Trzech oskarżonych skazanych zostało na kary pozbawienia wolności w wymiarze od 21 miesięcy do 2 lat. Pozostałych pięciu uniewinniono.
Wyrok amerykańskiego trybunału wojskowego w procesie załogi Dachau (US vs. Wilhelm Eberhardt i inni):
Proces załogi Dachau (US vs. Waldemar Möller i inni) w dniach 16–17 grudnia 1946 roku.
Na ławie oskarżonych zasiadło dziewięciu byłych członków załogi obozu koncentracyjnego Dachau. Sześciu oskarżonych skazanych zostało na kary pozbawienia wolności w wymiarze 20 i 21 miesięcy. Pozostałych trzech uniewinniono.
Wyrok amerykańskiego trybunału wojskowego w procesie załogi Dachau (US vs. Waldemar Möller i inni):
Proces załogi Dachau (US vs. Hans Adam Burger i inni) w dniu 17 grudnia 1946 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Wszystkich skazano na krótkoterminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Hans Adam Burger i inni):
Proces załogi Dachau (US vs. Hermann Rumpold i inni) w dniu 18 grudnia 1946 roku.
Na ławie oskarżonych zasiadło sześciu byłych członków załogi obozu koncentracyjnego Dachau. Pięciu skazano na krótkoterminowe kary pozbawienia wolności. Jednego oskarżonego uniewinniono.
Wyrok amerykańskiego trybunału wojskowego w procesie załogi Dachau (US vs. Hermann Rumpold i inni):
Proces załogi Dachau (US vs. Erhard Hachenberger i inni) w dniu 18 grudnia 1946 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Siedmiu skazano na krótkoterminowe kary pozbawienia wolności. Jednego oskarżonego uniewinniono.
Wyrok amerykańskiego trybunału wojskowego w procesie załogi Dachau (US vs. Erhard Hachenberger i inni):
Proces załogi Dachau (US vs. Walter Schmidt i inni) w dniach 19–20 grudnia 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Wszystkich skazano na krótkoterminowe kary pozbawienia wolności od 20 miesięcy do 2 lat.
Wyrok amerykańskiego trybunału wojskowego w procesie załogi Dachau (US vs. Walter Schmidt i inni):
Proces załogi Dachau (US vs. Karl Besler i inni) w dniach 20–23 grudnia 1946 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Wszystkich skazano na krótkoterminowe kary pozbawienia wolności od 9 miesięcy do 3 lat.
Wyrok amerykańskiego trybunału wojskowego w procesie załogi Dachau (US vs. Karl Besler i inni):
Proces załogi Dachau (US vs. Albert Stefan i inni) w dniach 20–23 grudnia 1946 roku.
Na ławie oskarżonych zasiadło dziewięciu byłych członków załogi obozu koncentracyjnego Dachau. Wszystkich skazano na krótkoterminowe kary pozbawienia wolności od 20 miesięcy do 2 lat.
Wyrok amerykańskiego trybunału wojskowego w procesie załogi Dachau (US vs. Albert Stefan i inni):
Proces załogi Dachau (US vs. Friedrich Orend i inni) w dniu 26 grudnia 1946 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Wszystkich skazano na krótkoterminowe kary pozbawienia wolności od 20 miesięcy do 2 lat.
Wyrok amerykańskiego trybunału wojskowego w procesie załogi Dachau (US vs. Friedrich Orend i inni):
Proces załogi Dachau (US vs. Gottlob Beck i inni) w dniach 27–30 grudnia 1946 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Siedmiu skazano na krótkoterminowe kary pozbawienia wolności od 20 miesięcy do 2,5 roku. Jednego oskarżonego uniewinniono.
Wyrok amerykańskiego trybunału wojskowego w procesie załogi Dachau (US vs. Gottlob Beck i inni):
Proces załogi Dachau (US vs. Ludwig Carl i inni) w dniach 3–4 stycznia 1947 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Czterech skazano na kary pozbawienia wolności od 20 miesięcy do 6 lat. Pozostałych czterech uniewinniono.
Wyrok amerykańskiego trybunału wojskowego w procesie załogi Dachau (US vs. Ludwig Carl i inni):
Proces załogi Dachau (US vs. Alex Piorkowski i inni) w dniach 6–17 stycznia 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau: komendant obozu i jego
adiutant. Pierwszy z nich skazany został na karę śmierci przez powieszenie, drugi na 15 lat pozbawienia wolności.
Wyrok amerykańskiego trybunału wojskowego w procesie załogi Dachau (US vs. Alex Piorkowski i inni):
Proces załogi Dachau (US vs. Kurt Lange i inni) w dniu 8 stycznia 1947 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Wszystkich skazano na kary pozbawienia wolności w wymiarze 20 lub 21 miesięcy.
Wyrok amerykańskiego trybunału wojskowego w procesie załogi Dachau (US vs. Kurt Lange i inni):
Proces załogi Dachau (US vs. Valentin Forster i inni) w dniu 9 stycznia 1947 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Wszystkich skazano na kary pozbawienia wolności w wymiarze od 21 miesięcy do 2,5 roku.
Wyrok amerykańskiego trybunału wojskowego w procesie załogi Dachau (US vs. Valentin Forster i inni):
Proces załogi Dachau (US vs. Josef Glashauser i inni) w dniach 9–10 stycznia 1947 roku.
Na ławie oskarżonych zasiadło dziewięciu byłych członków załogi obozu koncentracyjnego Dachau. Wszystkich uniewinniono od stawianych im zarzutów.
Wyrok amerykańskiego trybunału wojskowego w procesie załogi Dachau (US vs. Josef Glashauser i inni):
Proces załogi Dachau (US vs. Josef Burkart i inni) w dniu 10 stycznia 1947 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Wszystkich uniewinniono od stawianych im zarzutów.
Wyrok amerykańskiego trybunału wojskowego w procesie załogi Dachau (US vs. Josef Burkart i inni):
Proces załogi Dachau (US vs. Ferdinand Greiner i inni) w dniu 13 stycznia 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Wszystkich skazano na kary pozbawienia wolności w wymiarze od 21 miesięcy do 2,5 roku.
Wyrok amerykańskiego trybunału wojskowego w procesie załogi Dachau (US vs. Ferdinand Greiner i inni):
Proces załogi Dachau (US vs. Anton Schlöter i inni) w dniach 13–14 stycznia 1947 roku.
Na ławie oskarżonych zasiadło czterech byłych członków załogi obozu koncentracyjnego Dachau. Dwóch skazano na kary pozbawienia wolności w wymiarze 20 miesięcy, pozostałych uniewinniono.
Wyrok amerykańskiego trybunału wojskowego w procesie załogi Dachau (US vs. Anton Schlöter i inni):
Proces załogi Dachau (US vs. Robert Boos i inni) w dniach 14–15 stycznia 1947 roku.
Na ławie oskarżonych zasiadło czterech byłych członków załogi obozu koncentracyjnego Dachau. Trzech skazano na kary pozbawienia wolności w wymiarze od 6 miesięcy do 2,5 roku, a jednego uniewinniono.
Wyrok amerykańskiego trybunału wojskowego w procesie załogi Dachau (US vs. Robert Boos i inni):
Proces załogi Dachau (US vs. Stefan Koch i inni) w dniach 20–21 stycznia 1947 roku.
Na ławie oskarżonych zasiadło sześciu byłych członków załogi obozu koncentracyjnego Dachau. Wszystkich uniewinniono od stawianych im zarzutów.
Wyrok amerykańskiego trybunału wojskowego w procesie załogi Dachau (US vs. Stefan Koch i inni):
Proces załogi Dachau (US vs. Ludwig Deutsch i inni) w dniach 30 stycznia – 3 lutego 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Ludwig Deutsch i inni):
Proces załogi Dachau (US vs. Fritz Heske i inni) w dniach 8–10 lutego 1947.
Na ławie oskarżonych zasiadło dwóch byłych członków załogi obozu koncentracyjnego Dachau. Jeden skazany został na karę 3 lat pozbawienia wolności, drugiego uniewinniono.
Wyrok amerykańskiego trybunału wojskowego w procesie załogi Dachau (US vs. Fritz Heske i inni):
Proces załogi Dachau (US vs. Georg Beer i inni) w dniach 21–26 lutego 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Dwóch skazano na dożywotnie pozbawienie wolności, a jednego na 10 lat pozbawienia wolności.
Wyrok amerykańskiego trybunału wojskowego w procesie załogi Dachau (US vs. Georg Beer i inni):
Proces załogi Dachau (US vs. Willi Fischer i inni) w dniach 26 lutego – 3 marca 1947 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Dwóch skazano na karę śmierci przez powieszenie, jednego na dożywotnie pozbawienie wolności, a jednego na 2 lata pozbawienia wolności. Ostatni z oskarżonych został uniewinniony.
Wyrok amerykańskiego trybunału wojskowego w procesie załogi Dachau (US vs. Willi Fischer i inni):
Proces załogi Dachau (US vs. Mathias Kreber i inni) w dniach 26 lutego – 3 marca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Mathias Kreber i inni):
Proces załogi Dachau (US vs. Josef Hintermayer i inni) w dniach 4–5 marca 1947 roku.
Na ławie oskarżonych zasiadło sześciu byłych członków załogi obozu koncentracyjnego Dachau. Wszystkich skazano na kary pozbawienia wolności w wymiarze od 14 miesięcy do 3,5 roku.
Wyrok amerykańskiego trybunału wojskowego w procesie załogi Dachau (US vs. Josef Hintermayer i inni):
Proces załogi Dachau (US vs. Hermann Calenberg i inni) w dniach 6–7 marca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Hermann Calenberg i inni):
Proces załogi Dachau (US vs. Josef Häussler i inni) w dniach 6–10 marca 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Wszyscy skazani zostali na krótkoterminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Josef Häussler i inni):
Proces załogi Dachau (US vs. Josef Ernst i inni) w dniach 10–12 marca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Josef Ernst i inni):
Proces załogi Dachau (US vs. Hans Wülfert i inni) w dniach 12–17 marca 1947 roku.
Na ławie oskarżonych zasiadło czterech byłych członków załogi obozu koncentracyjnego Dachau. Trzech skazanych zostało na terminowe kary pozbawienia wolności. Jednego uniewinniono.
Wyrok amerykańskiego trybunału wojskowego w procesie załogi Dachau (US vs. Hans Wülfert i inni):
Proces załogi Dachau (US vs. Albert Schaal i inni) w dniach 13–14 marca 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Wszyscy skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Albert Schaal i inni):
Proces załogi Dachau (US vs. Edgar Stiller i inni) w dniach 18–24 marca 1947 roku.
Na ławie oskarżonych zasiadło czterech byłych członków załogi obozu koncentracyjnego Dachau. Wszyscy skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Edgar Stiller i inni):
Proces załogi Dachau (US vs. August Ruhnke i inni) w dniach 16–18 kwietnia 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Jeden z oskarżonych skazany został na karę śmierci przez powieszenie, kolejnego skazano 5 lat pozbawienia wolności. Jednego natomiast uniewinniono.
Wyrok amerykańskiego trybunału wojskowego w procesie załogi Dachau (US vs. August Ruhnke i inni):
Proces załogi Dachau (US vs. Oskar Knoche i inni) w dniach 2–5 maja 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Michael Greil i inni):
Proces załogi Dachau (US vs. Michael Greil i inni) w dniach 6–9 maja 1947 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Wszyscy skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Michael Greil i inni):
Proces załogi Dachau (US vs. Nikolaus Fiedler i inni) w dniach 22–23 maja 1947 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Wszyscy skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Nikolaus Fiedler i inni):
Proces załogi Dachau (US vs. Alois Mühlbauer i inni) w dniu 11 czerwca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Alois Mühlbauer i inni):
Proces załogi Dachau (US vs. Nikolaus Kahles i inni) w dniu 11 czerwca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na karę śmierci przez powieszenie.
Wyrok amerykańskiego trybunału wojskowego w procesie załogi Dachau (US vs. Nikolaus Kahles i inni):
Proces załogi Dachau (US vs. August Burkhardt i inni) w dniach 16–17 czerwca 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Wszyscy skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. August Burkhardt i inni):
Proces załogi Dachau (US vs. Johann Antkowiak i inni) w dniach 30 czerwca – 1 lipca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Johann Antkowiak i inni):
Proces załogi Dachau (US vs. Franz Fröschl i inni) w dniu 8 lipca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Franz Fröschl i inni):
Proces załogi Dachau (US vs. Michael Vogel i inni) w dniach 8–15 lipca 1947 roku.
Na ławie oskarżonych zasiadło siedmiu byłych członków załogi Mühldorf, podobozu Dachau. Czterej oskarżeni skazani zostali na dożywotnie pozbawienie wolności, dwóch na terminowe kary pozbawienia wolności, a jednego uniewinniono.
Wyrok amerykańskiego trybunału wojskowego w procesie załogi Dachau (US vs. Michael Vogel i inni):
Proces załogi Dachau (US vs. Wilhelm Metzler i inni) w dniu 10 lipca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Wilhelm Metzler i inni):
Proces załogi Dachau (US vs. Franz Kohn i inni) w dniach 14–22 lipca 1947 roku.
Na ławie oskarżonych zasiadło siedmiu byłych członków załogi obozu koncentracyjnego Dachau. Wszyscy skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Franz Kohn i inni):
Proces załogi Dachau (US vs. Wilhelm Kemm i inni) w dniach 23–24 lipca 1947 roku.
Na ławie oskarżonych zasiadło dziewięciu byłych członków załogi obozu koncentracyjnego Dachau. Wszyscy, prócz jednego, skazani zostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Wilhelm Kemm i inni):
Proces załogi Dachau (US vs. Ludwig Silbermann i inni) w dniach 23–24 lipca 1947 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Trzech skazanych zostało na terminowe kary pozbawienia wolności. Pozostałych uniewinniono.
Wyrok amerykańskiego trybunału wojskowego w procesie załogi Dachau (US vs. Ludwig Silbermann i inni):
Proces załogi Dachau (US vs. Christian Heller i inni) w dniach 24–25 lipca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj zostali uniewinnieni.
Wyrok amerykańskiego trybunału wojskowego w procesie załogi Dachau (US vs. Christian Heller i inni):
Proces załogi Dachau (US vs. Karl Lippmann i inni) w dniach 30–31 lipca 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj zostali skazani na kary pozbawienia wolności, w tym jeden na dożywotnie pozbawienie wolności.
Wyrok amerykańskiego trybunału wojskowego w procesie załogi Dachau (US vs. Karl Lippmann i inni):
Proces załogi Dachau (US vs. Heinrich Beck i inni) w dniach 30–31 lipca 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Jeden został skazany na 3 lata pozbawienia wolności, pozostałych uniewinniono.
Wyrok amerykańskiego trybunału wojskowego w procesie załogi Dachau (US vs. Heinrich Beck i inni):
Proces załogi Dachau (US vs. Johannes Berscheid i inni) w dniach 12–25 sierpnia 1947 roku.
Na ławie oskarżonych zasiadło ośmiu byłych członków załogi obozu koncentracyjnego Dachau. Sześciu skazano na terminowe kary pozbawienia wolności, pozostałych uniewinniono.
Wyrok amerykańskiego trybunału wojskowego w procesie załogi Dachau (US vs. Johannes Berscheid i inni):
Proces załogi Dachau (US vs. Anton Stinglwagner i inni) w dniach 12–14 sierpnia 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj zostali skazani, w tym jeden na karę śmierci, a drugi na dożywotnie pozbawienie wolności.
Wyrok amerykańskiego trybunału wojskowego w procesie załogi Dachau (US vs. Anton Stinglwagner i inni):
Proces załogi Dachau (US vs. Johann Kastner i inni) w dniach 4–9 września 1947 roku.
Na ławie oskarżonych zasiadło trzech byłych członków załogi obozu koncentracyjnego Dachau. Jeden został skazany na dożywotnie pozbawienie wolności, pozostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Johann Kastner i inni):
Proces załogi Dachau (US vs. Johann König i inni) w dniach 29 września – 7 października 1947 roku.
Na ławie oskarżonych zasiadło pięciu byłych członków załogi obozu koncentracyjnego Dachau. Dwóch zostało skazanych na dożywotnie pozbawienie wolności, pozostali na terminowe kary pozbawienia wolności.
Wyrok amerykańskiego trybunału wojskowego w procesie załogi Dachau (US vs. Johann König i inni):
Proces załogi Dachau (US vs. Ludwig Grund i inni) w dniach 24 października – 6 listopada 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Jeden z oskarżonych skazany został na 10 lat pozbawienia wolności, drugiego uniewinniono.
Wyrok amerykańskiego trybunału wojskowego w procesie załogi Dachau (US vs. Ludwig Grund i inni):
Proces załogi Dachau (US vs. Rudolf Brachtel i inni) w dniach 24 listopada – 11 grudnia 1947 roku.
Na ławie oskarżonych zasiadło dwóch byłych członków załogi obozu koncentracyjnego Dachau. Obaj zostali uniewinnieni.
Wyrok amerykańskiego trybunału wojskowego w procesie załogi Dachau (US vs. Rudolf Brachtel i inni):
Inne procesy członków załogi Dachau przed amerykańskim Trybunałem Wojskowym w Dachau.
W latach 1946–1947 odbyło się też w Dachau wiele procesów, które dotyczyły pojedynczych członków personelu obozu Dachau.
W ich wyniku osądzono następujące osoby:

</doc>
<doc id="1586912" url="https://pl.wikipedia.org/wiki?curid=1586912" title="A.J. Foyt Enterprises">
A.J. Foyt Enterprises

A.J. Foyt Enterprises – zespół wyścigowy startujący w serii IRL IndyCar Series. W przeszłości startowali także m.in. w NASCAR oraz serii CART. Właścicielem zespołu jest A.J. Foyt, jeden z najbardziej utytułowanych amerykańskich kierowców.
CART / IndyCar.
Do 1992 roku głównym kierowcą zespołu był A.J. Foyt, jednak starty bywały nieregularne. Główny nacisk był kładziony na Indianapolis 500, którego zespół Foyta nigdy nie opuszczał (sam A.J. Foyt jest rekordzistą w kolejnych startach w tej imprezie - ma ich na koncie 35). W sezonie 1993 zespół zatrudnił młodego Robbiego Gordona, co zaowocowało jednym z najlepszych wyników w historii startów w CART - 10. miejsce w klasyfikacji i dwukrotnie miejsce na podium wyścigu.
W 1996 roku wraz z powstaniem Indy Racing League Foyt Enterprises przeniosło się do tej serii. Ponieważ poziom rywalizacji nie był na początku zbyt wysoki, zespół Foyta należał do ścisłej czołówki. W pierwszym krótkim sezonie współmistrzem został Scott Sharp, a drugi tytuł mistrzowski dla zespołu zdobył Kenny Bräck w 1998 roku. W późniejszych latach w miarę przenoszenia się silnych zespołów z CART do IRL, Foyt Enterprises stał się zespołem środka stawki.
NASCAR.
W 1973 roku Foyt rozpoczął nieregularne starty w serii NASCAR.

</doc>
<doc id="1586913" url="https://pl.wikipedia.org/wiki?curid=1586913" title="Czeski region winiarski">
Czeski region winiarski

Niewielki czeski region winiarski należy do najbardziej na północ wysuniętych miejsc upraw winorośli – większość winnic leży na północ od 50. równoleżnika. Utworzony został na mocy czeskiego prawa winiarskiego z 2004 roku, wprowadzonego po przystąpieniu do Unii Europejskiej. 
Winnice leżą przeważnie na południowych stokach, nad rzekami Wełtawą, Łabą, Berounką i Ochrzą oraz wokół miasta Most. Przeważają gleby bazaltowe i wapienne. W skład czeskiego regionu winiarskiego wchodzą dwa podregiony:
Znane miejscowości winiarskie:
W porównaniu z morawskim regionem winiarskim region czeski pełni marginalną rolę - obejmuje jedynie ok. 720 ha, 5% czeskich winnic. Niewielka produkcja w większości jest sprzedawana w Czechach

</doc>
<doc id="1586918" url="https://pl.wikipedia.org/wiki?curid=1586918" title="Ten pierwszy raz (film 1997)">
Ten pierwszy raz (film 1997)

Ten pierwszy raz (ang. "Trojan War") – amerykański film komediowy o tematyce młodzieżowej.
Zarys fabularny.
Bohaterem filmu jest nastoletni Brad – prawiczek, któremu udaje się zaintrygować najatrakcyjniejszą dziewczynę w szkole. Brad, nie wiedząc, że piękna Brooke nie posiada żadnych skrupułów, zamierza przeżyć z nią tytułowy pierwszy raz. Wieczorna podróż do sklepu w celu zakupienia środku antykoncepcyjnego nie kończy się jednak przy kasie w markecie – po wyjściu ze sklepu, Brad jest świadkiem, jak banda zbirów kradnie jego auto. Niestety, to dopiero początek niecodziennych zdarzeń, które nie pozwolą powrócić bohaterowi do wymarzonej partnerki.

</doc>
<doc id="1586923" url="https://pl.wikipedia.org/wiki?curid=1586923" title="Uszkor">
Uszkor

Uszkor, uszkornik ("Otomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 93–217 mm, długość ogona 40–127 mm, długość ucha 14–33 mm, długość tylnej stopy 19–41 mm; masa ciała 45–264 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1586924" url="https://pl.wikipedia.org/wiki?curid=1586924" title="Kolbojnik">
Kolbojnik

Kolbojnik. Biuletyn Gminy Wyznaniowej Żydowskiej w Warszawie () – czasopismo historyczno-społeczno-kulturalne wydawane przez Gminę Wyznaniową Żydowską w Warszawie.
Biuletyn ukazuje się od 2001 roku. Na jego łamach poruszane są tematy z zakresu historii, kultury oraz aktualnych wydarzeń związanych głównie z życiem warszawskich Żydów.

</doc>
<doc id="1586928" url="https://pl.wikipedia.org/wiki?curid=1586928" title="Stephen Bishop">
Stephen Bishop

Stephen Bishop (ur. 14 listopada 1951 w San Diego) – amerykański piosenkarz, kompozytor i gitarzysta. Największy sukces odniósł w roku 1977 przebojem "On And On", który dotarł do 11 miejsca amerykańskiej listy przebojów. Inne przeboje: "Save It For A Rainy Day", "Everybody Needs Love", "It Might Be You" (temat skomponowany przez Dave'a Grusina do filmu Tootsie z 1982, reż. Sydney Pollack).

</doc>
<doc id="1586929" url="https://pl.wikipedia.org/wiki?curid=1586929" title="Smarownica">
Smarownica

Smarownica – urządzenie do smarowania pod ciśnieniem, olejem (np. oliwiarka) lub smarem stałym (np. "towotnica").
Podział smarownic

</doc>
<doc id="1586930" url="https://pl.wikipedia.org/wiki?curid=1586930" title="Pierre Marinovitch">
Pierre Marinovitch

Pierre Marinovitch (ur. 1 sierpnia 1898 w Paryżu, zm. 2 października 1919 w Brukseli) – francuski as myśliwski z czasów I wojny światowej.
Początkowe lata służby i wyszkolenie.
Jego ojciec był Serbem, a matka Polką. W lutym 1916 wstąpił do armii francuskiej i został przydzielony do 27 Regimentu Dragonów ("27e Regiment de Dragons"). Po złożeniu podania o przeniesienie do lotnictwa rozpoczął szkolenie w lipcu, a w październiku tego roku otrzymał dyplom pilota. Następnie, za sprawą swojego wyjątkowego talentu, został skierowany do szkoły myśliwców w Pau, gdzie ćwiczył technikę latania, oraz do Cazeaux, gdzie doskonalił umiejętności strzeleckie.
Służba jako pilot myśliwski.
W styczniu 1917 roku przydzielony został do eskadry N 81. Z powodu choroby nie mógł dołączyć do jednostki, gdy ta wyruszyła na front. Po wyleczeniu został przydzielony do N 94, a potem N 38. Pierwszy lot bojowy wykonał latem 1917. Pierwsze zwycięstwo odniósł na początku września, a do końca roku zniszczył jeszcze jeden wrogi samolot.
W związku z niebezpiecznymi wypadami za linię wroga podczas lotu bojowego, 20 stycznia 1918 został ukarany aresztem wojskowym – spał w celi, ale wykonywał loty bojowe. Podczas jednej z akcji, w pościgu za niemieckim samolotem dwumiejscowym, doleciał aż nad lotnisko nieprzyjaciela i został ostrzelany przez obronę naziemną. Innym razem podczas patrolu zaatakował samotnie niedaleko Villers-Cotterêts dwanaście Fokkerów D.VII. Jedna z kul wystrzelonych przez Niemców musnęła mu włosy, a inna przeszła tuż pod ręką. 
Pierre Marinovitch odniósł łącznie co najmniej 21 potwierdzonych zwycięstw – co było najlepszym wynikiem w jego "Escadrille" (SPA 94) – w tym nad asami lotnictwa niemieckiego takimi jak Walter von Bülow-Bothkamp (prawdopodobnie) oraz Karl Schlegel.
Po I wojnie światowej.
Zmarł po wojnie w szpitalu wojskowym w Brukseli, w wyniku ran odniesionych w katastrofie lotniczej. Spoczywa na cmentarzu Père-Lachaise w Paryżu.

</doc>
<doc id="1586931" url="https://pl.wikipedia.org/wiki?curid=1586931" title="Mocjusz">
Mocjusz



</doc>
<doc id="1586935" url="https://pl.wikipedia.org/wiki?curid=1586935" title="Brian Wellman">
Brian Wellman

Brian Wellman (ur. 8 września 1967) – lekkoatleta z Bermudów, trójskoczek. Chorąży reprezentacji narodowej na igrzyskach w Atlancie. Uczestnik igrzysk olimpijskich w latach 1988, 1992, 1996, 2000.
Studiował na Uniwersytecie w Arkansas.

</doc>
<doc id="1586939" url="https://pl.wikipedia.org/wiki?curid=1586939" title="Anna Iberszer">
Anna Iberszer

Anna Iberszer (ur. 22 marca 1976 w Lublinie) – polska reżyserka dźwięku, aktorka i tancerka.
Życiorys.
W 2000 r. ukończyła studia na wydziale reżyserii dźwięku Akademii Muzycznej im. F. Chopina w Warszawie, w 2004 r. Szkołę Aktorską Haliny i Jana Machulskich, a w roku 2008 zdała aktorski egzamin eksternistyczny. Jej dziadkiem był Tadeusz Markowicz, żołnierz w armii generała Andersa, który walczył we Włoszech. Jej babką była Angela Gasperini, która urodziła się w Wenecji. Dziadkowie mieszkali w Strzyżowie i mieli dwie córki.
Występuje w Teatrze Narodowym, Teatrze „Polonia” i Teatrze Syrena. Tańczy flamenco i tango argentyńskie.
Jej mężem jest Tomasz Drabek, który jest m.in. członkiem zespołu kabaretu Pożar w Burdelu.

</doc>
<doc id="1586940" url="https://pl.wikipedia.org/wiki?curid=1586940" title="Josyf Bocian">
Josyf Bocian

Josyf Bocian (ur. 10 marca 1879 w Busku, zm. 21 listopada 1926) – ukraiński teolog, biskup greckokatolicki, dr nauk teologicznych.
Ukończył greckokatolickie seminarium duchowne we Lwowie (1902–1905) oraz Kolegium Teologiczne w Innsbrucku (Austria). Święcenia kapłańskie przyjął w 1904 roku. Pracę doktorską z teologii obronił w Instytucie św. Augustyna (1909). W latach 1910–1914 rektor greckokatolickiego seminarium duchownego we Lwowie. W 1914 r. został tajnie wyświęcony przez metropolitę Andrzeja Szeptyckiego na biskupa zlikwidowanej ukazem carskim unickiej diecezji łuckiej.
W latach 1914–1917 przebywał na zesłaniu na Syberii. W 1916 r. odwiedził przebywającego na zesłaniu w Kursku metropolitę A. Szeptyckiego. Wykładowca lwowskiej greckokatolickiej Akademii Teologicznej. Miał objąć stanowisko ordynariusza greckokatolickiej diecezji łuckiej, która ostatecznie nie została powołana. Od 1925 r. był biskupem pomocniczym metropolity A. Szeptyckiego. 9 października 1925 r. wyświęcił na kapłana redemptorystę obrządku wschodniego ks. Wasyla Wełyczkowskiego.
Współpracownik i współredaktor czasopism „Katolicki Wschód”, „Niwa” i „Bohosłowija”. Autor szkicu „Митрополит Потій, апостол Унії” w pracy zbiorowej „Ювілейна Книга в 300-літні роковини митроп. І. Потія” (Lwów 1914). Przełożył na język ukraiński traktat ascetyczny św. Tomasza à Kempis „O naśladowaniu Chrystusa” (ostatnie wydanie: „Swiczado”, Lwów 2001). Zmarł we Lwowie 21 listopada 1926 roku.

</doc>
<doc id="1586942" url="https://pl.wikipedia.org/wiki?curid=1586942" title="Kultura Deverel-Rimbury">
Kultura Deverel-Rimbury

Kultura Deverel-Rimbury – kultura archeologiczna epoki brązu w Wielkiej Brytanii. Należy do kręgu kultur pól popielnicowych. Jednostka ta często jest błędnie nazywana w literaturze polskiej kulturą Deverell-Rimbury.
Geneza.
Pojawienie się kultury Deverel-Rimbury wiąże się z przybyciem na terytorium południowej Anglii ludności kręgu kultur pól popielnicowych. Ludność ta przybyła najprawdopodobniej z obszarów dolnej Nadrenii.
Chronologia i obszar występowania.
Kultura Deverel-Rimbury rozwijała się od okresu Hallstatt A do Hallstatt D2, kiedy jej stanowiska zaczęły zanikać, czyli istniała ona w latach 1200–500 p.n.e. Swoim zasięgiem obejmowała południową Anglię.
Gospodarka.
Podstawą gospodarki kultury Deverel-Rimbury była uprawa ziemi i hodowla zwierząt. Znano przy tym radło, którym ryto krzyżujące się pod kątem prostym bruzdy, czego dowodem są odnajdywane dzisiaj ślady orki. Charakterystyczną formą dla omawianej kultury były tak zwane pola celtyckie, czyli prostokątne fragmenty terenu, oddzielone od siebie pasmami kamieni zebranymi z pól podczas uprawy.
Obrządek pogrzebowy.
Charakterystyczną formą pochówku dla kultury Deverel-Rimbury są groby ciałopalne popielnicowe. Groby te, występujące w dużych grupach, liczących do stu pochówków, składały się na cmentarzyska zwane polami popielnicowymi.
Inwentarz.
Inwentarz ceramiczny kultury Deverel-Rimbury nie był zróżnicowany co do formy. Występują tutaj naczynia beczułkowate i jajowate, zdobione listwami karbowanymi lub nacinanymi, znajdującymi się poniżej brzegu. Czasami przy krawędziach naczyń zrobione są dziurki. Ponadto znane są także naczynia wazowate z uszkami, zdobione za pomocą poziomych żłobków, nakłuć i ornamentu rytego. Naczynia te nawiązują formą i dekoracją, do swoich odpowiedników z innych kultur kręgu pól popielnicowych.
Ludność kultury Deverel-Rimbury rozwinęła swój własny ośrodek produkcji metalurgicznej, charakteryzujący się odmiennym stylem wyrobów, od tych znanych z innych części Wysp Brytyjskich. Ponadto mamy także do czynienia z wytworami pochodzącymi z północnej i środkowej Europy.

</doc>
<doc id="1586944" url="https://pl.wikipedia.org/wiki?curid=1586944" title="Szkoła Podstawowa w Rudce">
Szkoła Podstawowa w Rudce

Szkoła Podstawowa w Rudce – publiczna szkoła podstawowa założona w 1884 roku we wsi Rudka w gminie Wierzchosławice.
Historia szkoły.
Początek rozwoju oświaty we wsi Rudka, miał miejsce w 1884 r., kiedy to powstała jednoklasowa szkoła ludowa z jednym nauczycielem. Tak było do I wojny światowej, kiedy to w szkole usadowili się Rosjanie. Z biegiem lat zwiększała się liczba uczniów w szkole, przybywało więc klas i nauczycieli. W roku 1938/39 w sześciu klasach było 241 uczniów. Po II wojnie światowej, szkoła liczyła łącznie siedem klas, po roku 1964, kiedy miała miejsce reforma oświaty, szkoła była ośmioklasowa, a wyniku kolejnej reformy od 2000 r. była sześcioklasowa. W 2017 r. została przekształcona w ośmioklasową.
Od początku swego istnienia szkoła posiadała szczupłą jak na potrzeby bazę lokalową. Od jednoizbowego, poprzez dwuizbowy, a następnie w wyniku adaptowania strychu do czteroizbowego budynku. Dlatego w 1966 r. rozpoczęto budowę nowego budynku, wynajmując w tym czasie dwie sale w remizie strażackiej odległej o około 1 kilometra od budynku macierzystego. Oddanie nowej siedziby szkoły do użytku odbyło się w 1971 r., co na pewien czas zaspokoiło potrzeby lokalowe, choć już w latach osiemdziesiątych nauka odbywała się na dwie zmiany, przy około 300 uczniach. W ostatnim dziesięcioleciu szkoła wzbogaciła się o salę gimnastyczną i pracownie komputerową z Internetem.

</doc>
<doc id="1586945" url="https://pl.wikipedia.org/wiki?curid=1586945" title="Fireball (singel Deep Purple)">
Fireball (singel Deep Purple)

Fireball – tytułowy utwór, otwierający album "Fireball" brytyjskiego zespołu hardrockowego Deep Purple. Był to drugi po „Strange Kind of Woman”, wydany w 1971 roku singiel zespołu.
Wydania singla.
Na stronie B singla w wydaniu brytyjskim znajduje się utwór „Demon’s Eye” (3 na płycie), natomiast na wydaniu amerykańskim utwór „Anyone’s Daughter” (4 na płycie).

</doc>
<doc id="1586946" url="https://pl.wikipedia.org/wiki?curid=1586946" title="Obwód wilejski">
Obwód wilejski

Obwód wilejski (biał. Вілейская вобласць, Вялейская вобласьць, ros. Вилейская область) – jednostka podziału administracyjnego w granicach Białoruskiej Socjalistycznej Republiki Radzieckiej, istniejąca formalnie w latach 1939–1944, "de facto" 1939–1941.
Historia.
Obwód utworzono 4 grudnia 1939 r. dekretem Prezydium Rady Najwyższej ZSRR z części polskich terytoriów zajętych przez Armię Czerwoną po agresji na Polskę w toku kampanii wrześniowej. Po sfałszowanych wyborach, ziemie te przyłączono do BSRR i utworzono z nich obwód wilejski ze stolicą w Wilejce.
Początkowo obwód dzielił się na powiaty: oszmiański, brasławski, dziśnieński, mołodecki, postawski i święciański. 15 stycznia 1940 powiaty zlikwidowano i utworzono w ich miejsce 22 rejony: brasławski, dokszycki, duniłowicki, dziśnieński, głębocki, hoduciszkowski, iliański, krzywicki, kurzeniecki, mołodeczański, miadzielski, miorski, ostrowiecki, oszmiański, pliski, postawski, radoszkowicki, smorgoński, święciański, świrski, szarkowszczyński i widzki.
Po aneksji Litwy do ZSRR 25 listopada 1940 r. rejony hoduciszkowski i święciański zostały zlikwidowane, kiedy to większe ich części przekazano Litewskiej SRR (pozostałe przy BSSR części tych rejonów włączono do rejonu postawskiego). W skład Litewskiej SRR weszła też znaczna część rejonu widzkiego oraz fragmenty rejonów postawskiego, oszmiańskiego, świrskiego i ostrowieckiego.
Od czerwca 1941 tereny te znajdowały się pod okupacją III Rzeszy (Komisariat Rzeszy Wschód: Okręg Generalny Litwa i Białoruś). Po ponownym zajęciu terytorium obwodu przez Armię Czerwoną 20 września 1944 dokonano reformy administracyjnej. Obwód przemianowano na obwód mołodeczański, równocześnie przenosząc jego stolicę do Mołodeczna; północna część obwodu weszła w skład nowo utworzonego obwodu połockiego.

</doc>
<doc id="1586947" url="https://pl.wikipedia.org/wiki?curid=1586947" title="Nakszbandija">
Nakszbandija



</doc>
<doc id="1586950" url="https://pl.wikipedia.org/wiki?curid=1586950" title="Stanisław Gawlik (historyk)">
Stanisław Gawlik (historyk)

Stanisław Gawlik (ur. 10 listopada 1928 w Brzezinach, zm. 23 listopada 2010 w Brzegu) – polski pedagog specjalizujący się w historii wychowania, nauczyciel akademicki związany z uczelniami w Opolu, Legnicy i Mysłowicach.
Życiorys.
W czasie II wojny światowej uczestniczył w tajnych kompletach, gdzie zdobył wykształcenie oraz był członkiem Armii Krajowej. Po jej zakończeniu w 1947 uzyskał świadectwo maturalne i pracował jako nauczyciel w Kamienicy Górnej. Jednocześnie należał do podziemnej organizacji Wolność i Niepodległość. Kilka lat później po odkryciu śladów tej organizacji przez Urząd Bezpieczeństwa schronił się na Dolnym Śląsku w Borku Strzelińskim, pracując w szkole podstawowej jako nauczyciel. W latach 1952–1956 przebywał w więzieniu we Wrocławiu, Rzeszowie i Piechcinie koło Bydgoszczy.
W 1956 został uwolniony i podjął studia historyczne na Wyższej Szkole Pedagogicznej w Krakowie oraz pedagogiczne na Wyższej Szkole Pedagogicznej w Opolu. Równocześnie pracował ponownie jako nauczyciel w Lewinie Brzeskim, Skorogoszczy i Czeskiej Wsi.
W 1966 uzyskał stopień doktora nauk humanistycznych oraz awansował na stanowisko dyrektora Liceum Ogólnokształcącego dla Pracujących w Brzegu, kierując także jego filiami w Grodkowie, Lewinie Brzeskim i Namysłowie. W 1981 został adiunktem na opolskiej WSP. Rok później uzyskał tytuł doktora habilitowanego nauk humanistycznych w zakresie pedagogiki na krakowskiej WSP na podstawie pracy: "Dzieje kształcenia nauczycieli na Śląsku Opolskim". W 1993 uzyskał stopień profesora.
W latach 1989–1996 był prodziekanem Wydziału Filologiczno-Historycznego WSP w Opolu oraz kierownikiem Instytutu Pedagogiki Wczesnoszkolnej. Następnie w latach 1996–1999 pełnił funkcję dziekana Wydziału Historyczno-Pedagogicznego Uniwersytetu Opolskiego. Wykładał także na Wyższej Szkole Menadżerskiej w Legnicy oraz Górnośląskiej Wyższej Szkole Pedagogicznej im. Kardynała Augusta Hlonda w Mysłowicach.

</doc>
<doc id="1586953" url="https://pl.wikipedia.org/wiki?curid=1586953" title="Micius">
Micius



</doc>
<doc id="1586958" url="https://pl.wikipedia.org/wiki?curid=1586958" title="Thomas Lüthi">
Thomas Lüthi

Thomas Lüthi (ur. 6 września 1986 roku w Oberdiessbach) – szwajcarski kierowca motocyklowy. Mistrz Świata MotoGP z 2005 roku w klasie 125 cm³.
Kariera.
125cc.
Luthi po raz pierwszy w wyścigach Grand Prix pojawił się w sezonie 2002. We szwajcarskiej ekipie Elit Grand Prix zastąpił Czecha Jakuba Smrža. Debiutancki start w wyścigu o GP Niemiec zakończył na dwudziestej szóstej lokacie. W trzecim starcie, na torze w portugalskim mieście Estoril, sięgnął po pierwsze punkty. Startując dopiero z dwudziestej dziewiątej pozycji, zdołał awansować na dziewiąte miejsce. W pozostałych startach nie dokonał już tej sztuki, jednak dostrzegalny potencjał w młodym Szwajcarze został doceniony angażem na pełny sezon.
Sezon 2003 rozpoczął od dziewiątej lokaty podczas GP Japonii. W tym też roku po raz pierwszy w karierze stanął na podium – podczas wyścigu o GP Katalonii zajął drugie miejsce po starcie z czternastej lokaty. Blisko podium był także na malezyjskim torze Sepang – ostatecznie rywalizację zakończył tuż za podium, przegrywając niecałe trzy dziesiąte sekundy z Hiszpanem Jorge Lorenzo. Dorobek sześćdziesięciu ośmiu punktów zapewnił mu 15. miejsce w końcowej klasyfikacji.
Rok 2004 był bardzo nieszczęśliwy dla Szwajcara. Pierwszych czterech rund nie ukończył na skutek wywrotek i awarii motocykla. Podczas GP Włoch odniósł kontuzję, która wykluczyła go z trzech kolejnych eliminacji. Luthi powrócił do rywalizacji na GP Niemiec. w pozostałych wyścigach dojechał do mety, jednak nadal odczuwał skutki urazu. Po punkty sięgnął dopiero w piątym starcie, na japońskim torze w Motegi. Szwajcar jeszcze trzykrotnie meldował się na punktowanych lokatach – najwyżej dojechał podczas GP Malezji, gdzie był jedenasty. Czternaście punktów pozwoliło na 25. miejsce w ostatecznej punktacji.
W pełni zdrowy Thomas zmaksymalizował wraz z zespołem Elit Grand Prix swoje osiągi i w roku 2005 po raz pierwszy w karierze podjął walkę o tytuł mistrzowski. Wysoką formę zwiastowała już dobra postawa w kwalifikacjach przed inauguracyjną rundą o GP Hiszpanii. Startując z trzeciej lokaty, ostatecznie nie dojechał jednak do mety. Tydzień później w Portugalii przegrał czasówkę ze swoim najpoważniejszym rywalem do tytułu – Finem Miką Kallio. Niedzielną rywalizację zakończył na najniższym stopniu podium. Pierwsze zwycięstwo odnotował na chińskim torze w Szanghaju. Po starcie z pole position wygrał z trzysekundową przewagą nad pięcioosobową grupą zawodników. Rundę na torze we włoskim Mugello przegrał z kolei z Węgrem Gáborem Talmácsi różnicą zaledwie sześciu setnych. O kolejny triumf powalczył w GP Niemiec. Do ostatnich metrów toczył zacięty pojedynek z Finem Kallio, ostatecznie ulegając mu niecałe dwie dziesiąte sekundy. W kolejnych trzech rundach Szwajcar i Fin wymieniali się wygranymi. Luthi triumfował w Czechach i Malezji (tam też startował z pole position), natomiast Kallio w Japonii. O zaciętości ich pojedynków świadczy fakt, iż na torze Sepang pokonał Fina różnicą zaledwie dwóch tysięcznych sekundy. Szwajcar swoje szanse zwiększył triumfem po starcie z pierwszej pozycji na australijskim torze na Wyspie Filipa (Fin był piąty). Punktem kulminacyjnym było jednak GP Turcji, gdzie także startował z pole position. Luthi ostatecznie dojechał piąty, natomiast Kallio nie dojechał do mety. Wydarzenia te sprawiły, iż Szwajcarowi wystarczyło wyłącznie czternaste miejsce do tytułu mistrzowskiego w przypadku zwycięstwa Kallio. Ostatecznie Fin sięgnął po triumf podczas GP Walencji. Luthi mimo komfortowej sytuacji zaliczył wiele perypetii w trakcie zmagań – ostatecznie jednak dojechał na dziewiątej lokacie i mógł cieszyć się z pierwszego mistrzostwa w karierze z przewagą pięciu punktów. W trakcie sezonu zdobył dwieście czterdzieści dwa punkty.
W sezonie 2006 Szwajcar podjął próbę obrony mistrzowskiego tytułu. Od początku rywalizacji jego wyniki nie napawały jednak optymizmem, mimo nowych sponsorów i przemianowania nazwy zespołu na Emmi – Caffe Latte. Większość sesji kwalifikacyjnych kończył w drugiej dziesiątce, natomiast wyścigi rzadko kończył w czołowej szóstce. Najwyższą pozycję w kwalifikacjach odnotował w Australii, gdzie uzyskał czwarty czas. Na tej samej pozycji również dojechał. Największym osiągnięciem był triumf na francuskim torze Bugatti, gdzie po starcie z dziewiątej lokaty pewnie pokonał odwiecznego rywala Kallio. Dorobek stu trzynastu punktów pozwolił mu zajął 8. pozycję w końcowej klasyfikacji.
250cc/Moto2.
W 2007 roku Luthi awansował do pośredniej kategorii Motocyklowych Mistrzostw Świata wraz z zespołem Emmi – Caffe Latte. Zespół wykorzystywał najlepsze wówczas w klasie motocykle marki Aprilia. Thomas bardzo szybko zaadaptował się do maszyny większej pojemności i innego producenta. W pierwszej sesji kwalifikacyjnej, na katarskim torze Losail, uzyskał piąty czas, natomiast w wyścigu dojechał na czwartym miejscu ze stratą trzech sekund do późniejszego zdobywcy tytułu, Hiszpana Jorge Lorenzo. Po odpadnięciu z wyścigu, na hiszpańskim torze Jerez de la Frontera, Szwajcar zajął piątą lokatę w Stambule. W dalszej części sezonu Luthi jeszcze sześciokrotnie meldował się blisko podium, dojeżdżając na czwartej bądź piątej lokacie. Najbliżej zajęcia miejsca na podium był podczas GP San Marino, gdzie stracił niecałe dwie dziesiąte sekundy do Hiszpana Hectora Barbery. Podczas GP Francji, Włoch i Katalonii startował z czwartej lokaty. Sto trzydzieści trzy punkty pozwoliły mu na zajęcie 8. miejsca w końcowej punktacji.
Po obiecującym debiucie zaliczył mieszany sezon 2008. W pierwszej jego części dwukrotnie dojeżdżał poza czołową dziesiątką oraz przedwcześnie kończył rywalizację. Po raz pierwszy w karierze stanął jednak na podium. Podczas GP Włoch na torze Mugello dojechał trzeci ze stratą siedmiu dziesiątych sekundy do późniejszego triumfatora cyklu, Włocha Marco Simoncelliego. Na holenderskim torze w Assen pokonał z kolei Włocha w bezpośrednim pojedynku o drugą lokatę. Podczas ulewnego GP Indianapolis Szwajcar odniósł kontuzję w trakcie treningów, która wykluczyła go z eliminacji w Japonii oraz Australii. Powrócił na rundę w Malezji i Walencji, gdzie obolały dojechał odpowiednio na dziewiątej i dziesiątej lokacie. Sto osiem punktów w klasyfikacji generalnecj pozwoliło mu zająć 11. miejsce.
Sezon 2009 był ostatnim dla Luthiego na motocyklu Aprilia. Szwajcar regularnie plasował się w czołowej dziesiątce, sześciokrotnie przy tym meldując się w pierwszej szóstce. Trzy razy dojeżdżał tuż za podium na czwartej pozycji. Najbliżej zajęcia trzeciego miejsca był podczas kończącej sezon rundzie na torze im. Ricardo Tormo w Walencji. Do Włocha Raffaele De Rosy stracił zaledwie piętnaście tysięcznych sekundy. W klasyfikacji generalnej zajął 7. miejsce z dorobkiem stu dwudziestu punktów.
W roku 2010 kategoria 250cc została przemianowana na Moto2, z kolei zespół Emmi – Caffe Latte na Interwetten. W związku z wycofaniem się Arpilii szwajcarska ekipa nawiązała współpracę z Moriwaki. W pierwszej połowie sezonu Luthi prezentował wysoką formę, meldując na podium w czterech z ośmiu występów. Najbliżej pierwszego zwycięstwa był podczas GP Hiszpanii (strata dwóch dziesiątych sekundy do późniejszego mistrza, Hiszpana Toniego Eliasa) oraz GP Wielkiej Brytanii (strata pięćdziesięciu siedmiu tysięcznych do Francuza Julesa Cluzela). Najwyższą lokatę w kwalifikacjach odnotował podczas GP Katalonii i GP Malezji, gdzie zajął trzecią pozycję. W drugiej połowie sezonu zaliczył obniżkę formy, wypadając tym samym z walki o tytuł mistrzowski. Ostatni raz na podium stanął podczas GP San Marino, gdzie był trzeci. Pozytywnie zakończył sezon włączeniem się do pojedynku o zwycięstwo podczas GP Walencji. Ostatecznie zajął czwartą pozycję ze stratą siedmiu dziesiątych sekundy do triumfującego Czecha Karela Abrahama. Dorobek stu pięćdziesięciu sześciu punktów zapewnił mu 4. miejsce w końcowej klasyfikacji.
Sezon 2011 na motocyklu Sutera rozpoczął od trzeciego miejsca w Katarze oraz drugiego w Hiszpanii. Szwajcar dość długo zajmował drugą pozycję w klasyfikacji, jednak wraz z rozwojem sezonu jego forma osłabła i ostatecznie wypadł z walki o tytuł mistrzowski. Był w stanie regularnie dojeżdżać w czołowej ósemce, jednak udane kwalifikacje przeplatał z kompletnie nieudanymi, przez co często musiał odrabiać straty. Popisał się w końcówce sezonu pierwszym w karierze pole position na malezyjskim torze Sepang. Dzień później rzutem na taśmę pokonał tegorocznego mistrza świata, Niemca Stefana Bradla. Podczas GP Japonii staną na najniższym stopniu podium. Nieudany wyścig w finałowej rundzie na torze imienia Ricardo Tormo w Walencji pogrzebał jego szanse na podium klasyfikacji generalnej i ostatecznie zajął 5. miejsce z dorobkiem stu pięćdziesięciu jeden punktów.
Rok 2012 rozpoczął od wygrania sesji kwalifikacyjnej na katarskim torze Losail. W wyścigu jednak nie wytrzymał presji i ostatecznie piąty. Kolejne cztery rundy kończył jednak na podium – pierwsze zwycięstwo odniósł na mokrym torze na francuskiej pętli toru de la Sarthe – Bugatti. Wyścig na hiszpańskim obiekcie Jerez de la Frontera przegrał na finiszu z najlepszymi zawodnikami sezonu – Hiszpanami Markiem Marquezem i Polem Espargaro. Na włoskim torze Mugello uległ lokalnemu faworytowi Andrei Iannone różnicą zaledwie ośmiu setnych sekundy. Po trzech słabszych weekendach powrócił do walki o zwycięstwo podczas GP Włoch. Ostatecznie przeciął linię mety jako trzeci, z niecałą sekundą straty do Iannone i Espargaro. Podczas GP Czech niecałą jedną dziesiątą sekundy uległ przyszłego mistrzowi serii Marquezowi. Był to jednak ostatni moment w tym sezonie, w którym Luthi powalczył o zwycięstwo. Zaliczył nierówną końcówkę sezonu, w trakcie której dwukrotnie nie dojeżdżał do mety oraz przecinał linię mety poza pierwszą ósemką. Podczas GP Walencji przegrał walkę o podium z Hiszpanem Nicolasem Terolem, co ostatecznie kosztowało go także przegranie trzeciej pozycji w końcowej klasyfikacji z Iannone o zaledwie trzy punkty.
W trakcie przedsezonowych do sezonu 2013 Luthi odniósł kontuzję, przez którą opuścił GP Kataru oraz zrezygnował ze startu na amerykańskim torze Circuit of the Americas}w Austin. Do rywalizacji powrócił w trakcie trzeciej rundy na torze w Jerez. Po starcie z dziewiątej lokaty dojechał jedenasty. Z każdym kilometrem odzyskiwał siły i formę, czego dowodem było trzecie miejsce na innym wymagającym technicznie hiszpańskim obiekcie, na torze w Montmelo pod Barceloną. Warto odnotować, iż uzyskał najszybszy czas okrążenia w trakcie wyścigu. Kolejne miejsca na najniższym stopniu podium odnotował w Czechach oraz Wielkiej Brytanii, gdzie do końca liczył się w walce o zwycięstwo. Po czwartej lokacie na torze imienia Marco Simoncelliego oraz wywrotce w Aragonii, Luthi trzykrotnie mógł cieszyć się z podium. Na australijskiej Wyspie Filipa do ostatnich metrów pojedynkował się z tegorocznym czempionem Polem Espargaro. Ostatecznie w klasyfikacji generalnej zajął 6. pozycję z dorobkiem stu pięćdziesięciu pięciu punktów.
Pierwszy wyścig sezonu 2014 zakończył na czwartym miejscu po zaciętej walce z Hiszpanem Maverickiem Viñalesem. Po dyskwalifikacji awansował jednak na trzecią lokatę. Kolejne wyścigi nie były jednak tak udane. Thomas wyraźnie odczuwał skutki coraz mniej konkurencyjnego motocykla w stosunku do Kalexa rywali. Wielokrotnie kończył wyścigi z kilkunastosekundową stratą do najlepszych, często też poza czołową szóstką. Najlepsze kwalifikacje odnotował na hiszpańskim torze Jerez de la Frontera, gdzie był czwarty. Najwyższą lokatę w wyścigu uzyskał na innym hiszpańskim obiekcie – Circuit de Catalunya koło Barcelony – gdzie był piąty. Przełom nastąpił po wakacyjnej przerwie. Podczas GP Czech wykręcił drugi czas w sesji kwalifikacyjnej, natomiast w niedzielnej dojechał czwarty ze stratą niecałych dwóch sekund do Niemca Sandro Cortese. W kolejnych trzech startach nie schodził poniżej piątej lokaty. Rewelacyjnie spisał się na japońskim torze Motegi zajął drugie miejsce w czasówce, natomiast dzień później zostawił za sobą Vinalesa i późniejszego zdobywcę tytułu – Hiszpana Esteve Rabata. Tydzień później, po starcie z szóstej lokaty, ponownie wmieszał się w walkę o zwycięstwo. Ostatecznie uznał wyższość Vinalesa, rzutem na taśmę pokonując zarówno Rabata, jak i jego zespołowego partnera, Fina Mikę Kallio. Po ósmej pozycji zajętej w Malezji przyszedł czas na Walencję, gdzie w bezpardonowym pojedynku okazał się lepszy od Rabata. Ostatecznie sezon zakończył czwarty, pokonując w bezpośrednim pojedynku swojego rodaka Dominique'a Aegertera, który także korzystał z motocykla marki Suter. W trakcie zmagań zdobył sto dziewięćdziesiąt cztery punkty, z wyraźną jednak stratą do Vinalesa.
W 2015 roku Interwetten Racing postanowiła zmienić motocykle na Kalexy. Wyścig w Katarze ponownie zakończył na trzeciej lokacie. Dokonał tego po starcie z siódmej lokaty. Podczas GP Francji sięgnął po zwycięstwo, pozostawiają w pokonanym polu broniącego tytułu Rabata oraz przyszłego mistrza z Francji, Johanna Zarco. Zupełnie nowy motocykl przyczynił się jednak do dużej chwiejności formy, w wyniku której Thomas przeplatał udane kwalifikacje i wyścigi z kiepskimi. Podczas GP Włoch i GP Japonii kończył rywalizację wywrotką, natomiast w trakcie GP Ameryk, GP Wielkiej Brytanii oraz GP Australii kończył poza czołową ósemką. Straty w klasyfikacji nadrobił dopiero na malezyjskim torze Sepang oraz hiszpańskim obiekcie imienia Ricardo Tormo w Walencji. W pierwszym starcie, po starcie z pole position, uległ po zaciętej rywalizacji wyłącznie zdobywcy tytułu Zarco, natomiast w drugim pokonał w bezpośrednim pojedynku o trzecią pozycję Włocha Lorenzo Baldassarriiego. Dzięki temu w klasyfikacji końcowej zdobył sto siedemdziesiąt dziewięć punktów, o szesnaście wyprzedzając Niemca Jonasa Folgera.
Rok 2016 Szwajcar rozpoczął od zwycięstwa w GP Kataru. Wynik ten był tym bardziej imponujący, że uzyskał go po awansie z dziewiątej lokaty. Warto jednak zaznaczyć, że w czołówce zabrakło faworytów, między innymi Francuza Johanna Zarco, który otrzymał karę przejazdu przez aleję serwisową. Thomas mógł jednak po raz pierwszy w karierze cieszyć się z prowadzenia w mistrzostwach Moto2 i z optymizmem patrzeć na kolejne starty. Kolejne trzy wyścigi szybko jednak zweryfikowały plany Luthiego odnośnie do walki o tytuł mistrzowski. Szwajcar dojeżdżał bowiem dwukrotnie siódmy oraz raz szósty, tracąc kilkanaście sekund do najlepszych. Przełom nastąpił na francuskim torze Bugatti, gdzie startował z pole position. W niedzielnych zmaganiach musiał uznać jednak wyższość Hiszpana Álexa Rinsa i Włocha Simone Corsiego, do których stracił ponad cztery sekundy. Dwa tygodnie później, na włoskim torze Mugello, otarł się o podium, tracąc do Brytyjczyka Sama Lowesa niecałe dwie dziesiąte sekundy. W trakcie zmagań na hiszpańskim torze pod Barceloną dojechał na piątej pozycji, po walce o trzecią lokatę z Japończykiem Takaakim Nakagamim i Malezyjczykiem Hafizhem Syahrinem. Kolejne dwa wyścigi – w Holandii oraz Niemczech – kończył przedwcześnie po wywrotkach. Na debiutującym w Motocyklowych Mistrzostwach Świata austriackim torze Red Bull Ring Luthi po starcie z trzeciego pola do ostatnich metrów walczył o drugą lokatę. Ostatecznie ponownie musiał zadowolić się czwartą pozycją. W trakcie kwalifikacji do GP Czech Szwajcar zaliczył kolejną wywrotkę, która tym razem poskutkowała wizytą w szpitalu i absencją w niedzielnej rywalizacji. Na szczęście obyło się bez poważnych urazów i Thomas stawił się na brytyjski tor Silverstone dwa tygodnie później. Tam Szwajcar jechał jak natchniony. Awansował z dziesiątej lokaty do czołówki i przełamał złą passę zwycięstwem po finiszu. W pokonanym polu pozostawił Włocha Franco Morbidelliego, Nakagamiego, Syahrina oraz Niemca Jonasa Folgera. Po szóstym miejscu na włoskim torze imienia Marco Simoncelliego oraz czwartym na hiszpańskim obiekcie w Aragonii przyszły triumfy w Japonii i w Australii. Szwajcar rzutem na taśmę pokonał na Motegi mistrza Zarco, natomiast na Wyspie Filipa Morbidelliego (po starcie z pierwszej pozycji). Po szóstej lokacie w Malezji Szwajcar zajął drugie miejsce na hiszpańskim torze imienia Ricardo Tormo w Walencji. Znakomita końcówka sezonu sprawiła, że Thomas sezon zakończył z tytułem wicemistrzowskim, przed Rinsem, Morbidellim i Lowesem. W trakcie całego roku zdobył dwieście trzydzieści cztery punkty.
W 2017 roku Luthi w pierwszej części sezonu rywalizacji prezentował bardzo równą formę i wysoką skuteczność. W trakcie trzynastu rozegranych wyścigów Szwajcar tylko trzykrotnie znalazł się poza czołową trójką. Podczas GP Hiszpanii dojechał na ósmym miejscu, z kolei na niemieckim torze Sachsenring nie ukończył wyścigu na skutek wywrotki. Zmagania o GP Wielkiej Brytanii zakończył z kolei na czwartej lokacie. Największe sukcesy odnosił podczas GP Czech oraz GP San Marino, gdzie pewnie sięgał po wygraną. Dzięki skutecznej jeździe Szwajcar najdłużej pozostawał w walce o tytuł przeciwko Włochowi Franco Morbidelliemu. Po starcie w San Marino Szwajcar tracił do Włocha zaledwie cztery punkty. W azjatyckiej fazie sezonu zaliczył jednak wyraźną obniżkę formy. Ostatecznie musiał pogodzić się z porażką na skutek kontuzji nogi, którą odniósł po wywrotce w trakcie kwalifikacji do GP Malezji. Pula dwustu czterdziestu trzech punktów pozwoliło mu jednak utrzymać drugą pozycję w końcowej klasyfikacji.
MotoGP.
Po wielu latach spędzonych w pośredniej klasie Moto2 Thomas Luthi otrzymał szansę debiutu w królewskiej kategorii. Szwajcar będzie zespołowym partnerem Włocha Franco Morbidelliego w belgijskim zespole Marc VDS Racing Team.
Inne sukcesy.
Thomas Lüthi dzięki zdobyciu tytułu mistrzowskiego został wybrany przez swój kraj w 2005 najlepszym sportowcem roku, pokonując taką osobistość, jak tenisistę Rogera Federera.

</doc>
<doc id="1586959" url="https://pl.wikipedia.org/wiki?curid=1586959" title="Jorge de Silva">
Jorge de Silva

Jorge de Silva, właściwie James Anthony Sturgess (ur. 21 kwietnia 1973 roku w Acapulco, w stanie Guerrero) – meksykański aktor znany w Polsce m.in. z telenoweli "Nie igraj z aniołem".
Występował przez pół roku z zespołem "Tierra Cero", a następnie uczył się aktorstwa w Centro de Capacitación Artística de Televisa (CEA). W 1999 roku otrzymał swoją pierwszą okazję do występu w telenoweli Televisa "Rosalinda", gdzie uosabiał charakter postaci Beto Pérez Romero, brata tytułowej bohaterki granej przez piosenkarkę Thalíę. Brał udział w reality show "Big Brother". W telenoweli "Miłość bez granic" ("Corazones al límite", 2006) zagrał homoseksualnego Estebana. Wystąpił także w jednej z najbardziej kontrowersyjnych telenowel "Miłość bez granic" ("Amar sin límites", 2006).
Był żonaty z Biancą Singleton, z którą ma jedno dziecko.

</doc>
<doc id="1586961" url="https://pl.wikipedia.org/wiki?curid=1586961" title="Muzułmanie z narodowości">
Muzułmanie z narodowości

Muzułmanie z narodowości – oficjalnie od 1971 roku naród, zamieszkujący tereny obecnie nieistniejącej już Jugosławii (Bośnia i Hercegowina, Serbia, Czarnogóra, Chorwacja). Obecnie wielu niegdyś Muzułmanów z narodowości podaje narodowość boszniacką. Liczbę Muzułmanów z narodowości szacuje się na około 100 tysięcy.
Pochodzenie.
Za czasów panowania Turków na Płw. Bałkańskim wielu Słowian, a konkretnie Serbów i Chorwatów przyjęło islam dla wygodniejszego życia w imperium muzułmańskich Turków. Reszta Słowian pozostała wierna chrześcijaństwu, jednak za cenę niższego standardu życiowego. Przez kolejne stulecia w muzułmańskim imperium Słowianie muzułmańscy wiedli o wiele lepsze życie niż Słowianie chrześcijańscy, co powodowało u muzułmanów większe przywiązanie do religii niż do narodowości, a co za tym idzie utraty świadomości narodowej. W 1948 roku muzułmanie mogli się zadeklarować jako Chorwaci-muzułmanie, Serbowie-muzułmanie lub też Muzułmanie bez podawania narodowości. W 1961 roku przypisano im status grupy etnicznej, a w 1971 roku Josip Broz Tito uznał ich za odrębny naród po to, aby zakończyć wieloletni spór serbsko-chorwacki o przynależność muzułmanów do ich narodowości. Nieoficjalnie źródła podają jednak opinię, że zrobił to dlatego, że Bośnia i Hercegowina jako jedyna ze wszystkich republik Jugosławii nie miała „własnej” narodowości.
Współcześnie.
Secesja Bośni i Hercegowiny była jednocześnie szansą dla muzułmanów sztucznej narodowości (Muzułmanie) na stanie się konkretnym narodem, posiadającym własne państwo, a nie tylko bezpaństwową grupą religijną. Po ogłoszeniu niepodległości Bośni i Hercegowiny niemalże wszyscy muzułmanie podali narodowość boszniacką i prawie wszyscy muzułmanie z regionu Serbii – Sandżak, wraz z zamieszkującą tam mniejszością turecką. Obecnie liczbę Muzułmanów szacuje się na około 100 000, najwięcej zamieszkuje Czarnogórę, Serbię i Chorwację, w nieznacznym stopniu Bośnię i Hercegowinę.
Język.
Muzułmanie z narodowości posługują się językiem serbsko-chorwackim. Najczęściej używaną przez nich ustandaryzowaną formą serbsko-chorwackiego jest język bośniacki. Język bośniacki zaczął być oficjalnie akceptowany przez większość językoznawców po rozpadzie Jugosławii, więc jednocześnie po secesji Muzułmanie nie tylko stali się konkretnym narodem, ale też „otrzymali” własny język. Przed secesją głoszono, że muzułmanie z Sandżaku są częścią muzułmanów z Bośni i Hercegowiny i nawoływano ich do posługiwania się odłamem języka serbsko-chorwackiego – językiem bośniackim. Niewielu Muzułmanów posługuje się innymi standardami serbsko-chorwackiego (serbski, chorwacki, czarnogórski).

</doc>
<doc id="1586962" url="https://pl.wikipedia.org/wiki?curid=1586962" title="Van Gend &amp; Loos vs. holenderska administracja celna">
Van Gend &amp; Loos vs. holenderska administracja celna

Orzeczenie nr 26/62 Trybunału Sprawiedliwości z 5 lutego 1963 r. wydane w trybie prejudycjalnym na wniosek holenderskiego sądu administracyjnego, orzekającego w sporze pomiędzy spółką NV Algemene Transport - en Expeditie Onderneming van Gend &amp; Loos a holenderską administracją celną.
Stan faktyczny.
Przedsiębiorstwo Van Gend &amp; Loos dokonało importu pewnej ilości substancji chemicznej (formaldehydu) z Niemiec na terytorium Holandii. Poprzez zmianę klasyfikacji substancji, została ona obciążona przez holenderskie służby celne podwyższoną opłatą. Spółka uiściła opłatę, zdecydowała się jednak na dochodzenie jej zwrotu. Przed sądem powołała się na sprzeczność krajowych przepisów celnych z art. 12 Traktatu EWG (obecnie art. 30 TFUE): "Państwa Członkowskie powstrzymują się we wzajemnych stosunkach handlowych od wprowadzania nowych ceł przywozowych i wywozowych lub opłat o skutku równoważnym oraz od podwyżek takich ceł i opłat między nimi obowiązujących."
Sąd rozpatrujący sprawę zwrócił się do Trybunału Sprawiedliwości z pytaniem o rozstrzygnięcie, czy podmiotom prawa przysługują na podstawie art. 12 uprawnienia podlegające ochronie sądowej. Innymi słowy, pytanie dotyczyło kwestii bezpośredniego stosowania prawa wspólnotowego przez sądy krajowe i możliwości ochrony sądowej praw indywidualnych powstałych z mocy tego prawa.
Treść wyroku.
Trybunał dla uzasadnienia swojego stanowiska odwołał się do celu Traktatu EWG, jakim jest utworzenie wspólnego rynku, wpływającego na sytuację zarówno państw, jak i ich mieszkańców; a także do preambuły Traktatu, która odnosi się nie tylko do rządów, ale do narodów i obywateli. 
Ponadto Trybunał ustalił zasady określania, kiedy dany artykuł może być bezpośrednio stosowany. Należy wziąć pod uwagę, czy ustanawia on jasną i bezwarunkową normę; czy nakłada na określone podmioty obowiązek podjęcia lub zaniechania działania; wreszcie czy może nadawać się do stosowania bez konieczności wprowadzania (przez ustawodawcę krajowego lub wspólnotowego) dodatkowych środków. Przepis należy interpretować zgodnie z duchem, systematyką i brzmieniem Traktatu.
Komentarz.
Orzeczenie miało fundamentalne znaczenie dla ustanowienia zasady bezpośredniej skuteczności prawa wspólnotowego. Rozszerzyło ono ochronę praw jednostek, które zyskały możliwość powołania się na normy prawa wspólnotowego przed sądami krajowymi. 
Trybunał podkreślił także specyfikę porządku prawnego Wspólnoty, wskazując na jego autonomiczny charakter. 
Wskazuje się także, że orzeczenie miało wpływ na kształtowanie zasady bezpośredniego stosowania prawa wspólnotowego, która umożliwia oparcie rozstrzygnięcia sprawy przez sąd krajowy w oparciu o przepis wspólnotowy.
Rozstrzygnięcie stanowi przykład wkładu Trybunału w tworzenie prawa wspólnotowego. Zasada ta nie została zapisana w akcie prawa pierwotnego, jednakże przeniknęła do podstaw porządku prawnego Wspólnoty.

</doc>
<doc id="1586965" url="https://pl.wikipedia.org/wiki?curid=1586965" title="61 Skwierzyńska Brygada Rakietowa Obrony Powietrznej">
61 Skwierzyńska Brygada Rakietowa Obrony Powietrznej



</doc>
<doc id="1586967" url="https://pl.wikipedia.org/wiki?curid=1586967" title="Eduardo Yañez">
Eduardo Yañez



</doc>
<doc id="1586972" url="https://pl.wikipedia.org/wiki?curid=1586972" title="Rita Ináncsi">
Rita Ináncsi

Rita Ináncsi (ur. 6 stycznia 1971 w Budapeszcie) – węgierska lekkoatletka, wieloboistka.

</doc>
<doc id="1586973" url="https://pl.wikipedia.org/wiki?curid=1586973" title="David Moretti">
David Moretti

David Moretti (ur. 3 września 1981 r. w Cranston) – amerykański aktor filmowy i telewizyjny, urodzony w Cranston w stanie Rhode Island.
W 2002 roku został absolwentem University of Southern California, gdzie studiował język angielski. Przynależał do bractwa studenckiego o nazwie Delta Chi (ΔΧ). Tuż przed uzyskaniem świadectw, jeden z członków bractwa odkrył profil Morettiego na popularnym internetowym serwisie randkowym dla homoseksualistów, outując go przed resztą jako geja.
Po udziale w charakterze aktora epizodycznego w kilku filmach, zaoferowano mu rolę Thoma, reportera, który odkrywa gejowsko-wampiryczny kult, w serialu LGBT "The Lair", emitowany na stacji here!. Zdecydowawszy się przyjąć rolę jawnego homoseksualisty, Moretti dokonał także coming outu w swojej profesjonalnej karierze: "Widzicie wszystkich tych zamkniętych w sobie aktorów, którzy czują mentalną udrękę i wewnętrzne borykanie się ze sobą, i zaczynacie im współczuć. Właśnie dlatego deklaruję się na początku, ponieważ nie chcę zostać wyoutowany. Nie chcę składać w ofierze swojego życia osobistego. Chcę pojawić się na czerwonym dywanie ze swoim partnerem (...)". Do końca 2008 roku stacja here! wyemitowała piętnaście odcinków "The Lair" z udziałem Morettiego. Rolę Thoma aktor powtórzył w innym gejowskim serialu here!: "Hotelu Dantego", prekursorze "The Lair". Wystąpił też w jednej z ról w filmie Davida DeCoteau "Devil is a Woman".

</doc>
<doc id="1586976" url="https://pl.wikipedia.org/wiki?curid=1586976" title="Kwas sulfonowy">
Kwas sulfonowy

Kwas sulfonowy – nieorganiczny związek chemiczny z grupy tlenowych kwasów siarki, nietrwały tautomer kwasu siarkawego zawierający grupę sulfonową.
Jego pochodne, w których wodór związany z atomem siarki jest zastąpiony organiczną grupą funkcyjną, są trwałe. Mogą to być pochodne kwasy (np. kwas metanosulfonowy, CH3SO2OH) oraz sulfoniany (sole lub estry).

</doc>
<doc id="1586977" url="https://pl.wikipedia.org/wiki?curid=1586977" title="Organizacje subregionalne w Afryce">
Organizacje subregionalne w Afryce

Organizacje subregionalne w Afryce – główne organizacje i porozumienia międzynarodowe, których celem jest rozwój współpracy gospodarczej i politycznej pomiędzy państwami afrykańskimi.

</doc>
<doc id="1586986" url="https://pl.wikipedia.org/wiki?curid=1586986" title="Halles">
Halles



</doc>
<doc id="1586988" url="https://pl.wikipedia.org/wiki?curid=1586988" title="Storm (album Theatre of Tragedy)">
Storm (album Theatre of Tragedy)



</doc>
<doc id="1586989" url="https://pl.wikipedia.org/wiki?curid=1586989" title="Ernesto Kiessel">
Ernesto Kiessel

Ernesto Kiessel (zm. w 1923 r.)- argentyński piłkarz, bramkarz.
Jako gracz klubu CA Huracán wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Kiessel nie zagrał w żadnym meczu, gdyż podstawowym bramkarzem drużyny był Américo Miguel Tesoriere.
Kiessel tylko raz zagrał w reprezentacji Argentyny - 8 sierpnia 1920 roku wystąpił w zwycięskim 1:0 meczu z Urugwajem, którego stawką był Copa Premio Honor Argentino 1920.

</doc>
<doc id="1586990" url="https://pl.wikipedia.org/wiki?curid=1586990" title="Andrzej Zieliński (pułkownik)">
Andrzej Zieliński (pułkownik)

Andrzej Zieliński (ur. 1 października 1961 r. w Wodzisławiu Śląskim) – pułkownik dyplomowany Wojska Polskiego.

</doc>
<doc id="1586993" url="https://pl.wikipedia.org/wiki?curid=1586993" title="Karolina Dryzner">
Karolina Dryzner

Karolina Dryzner (ur. 24 stycznia 1976) – polska aktorka.
W 1998 r. ukończyła studia aktorskie na Akademii Teatralnej w Warszawie, a w roku 2004 The Lee Strasberg Theatre Institute w Los Angeles. W latach 1998-2003 występowała w Teatrze Narodowym w Warszawie.

</doc>
<doc id="1586995" url="https://pl.wikipedia.org/wiki?curid=1586995" title="Stefan Marek Grochalski">
Stefan Marek Grochalski

Stefan Marek Grochalski (ur. 1953 w Brzegu) – polski prawnik specjalizujący się w prawie międzynarodowym, prawie wspólnotowym i stosunkach międzynarodowych, profesor nadzwyczajny Wydziału Prawa i Administracji Uniwersytetu Opolskiego.
Życiorys.
Urodził się w 1953 roku w Brzegu, gdzie ukończył kolejno szkołę podstawową, a następnie miejscowe liceum ogólnokształcące. Jest absolwentem Wydziału Prawa i Administracji Uniwersytetu Śląskiego. Ukończył tam również studia na kierunku politologia. Stopień doktora nauk prawnych uzyskał w 1978 na Wydziale Prawa i Administracji Uniwersytetu Śląskiego w Katowicach. Od 1980 związany z Wyższą Szkołą Pedagogiczną w Opolu, gdzie pracował jako asystent, a następnie jako adiunkt. W latach 1981–1984 podjął studia doktoranckie na Wydziale Prawa Uniwersytetu Moskiewskiego w Katedrze Prawa Międzynarodowego Publicznego. W 1999 uzyskał tam stopień doktora habilitowanego nauk prawnych w zakresie prawa międzynarodowego (stopień zatwierdzony przez MNiSW). Od 2001 jest profesorem nadzwyczajnym na Uniwersytecie Opolskim.
Wyróżniony 12 nagrodami rektorskimi, odznaczony Srebrnym Krzyżem Zasługi (2005).
Pełnione funkcje na Uniwersytecie Opolskim

</doc>
<doc id="1586996" url="https://pl.wikipedia.org/wiki?curid=1586996" title="USS George Washington (SSBN-598)">
USS George Washington (SSBN-598)

USS George Washington (SSBN-598) - pierwszy amerykański okręt podwodny przenoszący pociski balistyczne klasy SLBM, jednocześnie pierwszy na świecie wprowadzony do służby okręt tego rodzaju, napędzany przez siłownię jądrową. "George Washington" był okrętem wiodącym całego typu okrętów o tej samej nazwie, pierwszą też z jednostek programu budowy amerykańskich okrętów podwodnych przenoszących pociski SLBM - systemu rakietowego Polaris-Poseidon. W czasie swojej służby, w szesnastu wyrzutniach przenosił odpalane spod powierzchni wody rakietowe pociski balistyczne Polaris A-1 i A-3.
Z głębin do celu.
"George Washington" – został przyjęty do służby 30 grudnia 1959 roku, a 18 czerwca następnego roku wypłynął na pierwszy patrol, podczas którego dokonał pierwszego odpalenia nieuzbrojonego pocisku "Polaris" A-1. Na pokładzie okrętu znajdował się w tym czasie kontradmirał William F. Raborn – szef SPO – oraz obydwie załogi, a także pewna liczba techników – razem około 250 osób.W trakcie odpalenia wystąpiły niewielkie problemy procedury odliczania przed startem, co spowodowało, iż okręt powrócił do portu, rezygnując z odpalenia dwóch pozostałych zaplanowanych do wystrzelenia pocisków. Po usunięciu usterek okręt ponownie wyszedł w morze, dokonując dwóch pozostałych odpaleń. Po drugim z nich kontradmirał Raborn wysłał z pokładu okrętu bezpośrednią depeszę do prezydenta Dwighta Eisenhowera o treści "POLARIS – FROM OUT OF THE DEEP TO TARGET. PERFECT" (Polaris – z głębin do celu. Perfekcyjnie). Jednostki te wprowadziły do służby nowy standard operacyjny, w którym każdy okręt ma dwie pełne załogi, w tym wypadku 135 oficerów i marynarzy. Załogi te nazywane są "złotą" i "niebieską". Jedna z załóg wypływa okrętem na sześćdziesięciodniowy patrol, po czym dostarcza okręt do portu celem uzupełnienia zapasów i przeprowadzenia drobnych napraw, a następnie jednostka wypływa na kolejny sześćdziesięciodniowy patrol z drugą załogą, podczas gdy pierwsza z nich poświęca czas na odpoczynek i trening. W ten sposób, dwie trzecie wszystkich okrętów "Polaris" było w każdym momencie na morzu.
Na pierwszy operacyjny patrol bojowy USS "George Washington" wyszedł 15 listopada 1960 roku. Podczas tego patrolu przenosił 16 pocisków "Polaris" A-1 o zasięgu 1200 mil morskich, uzbrojonych w bojowe głowice jądrowe W47 o mocy 600 kiloton każda. SSBN-598 przebywał na patrolu 67 dni, z czego 66 w pełnym zanurzeniu, a przed jego powrotem do bazy 30 grudnia 1960 r. na patrol wyszedł drugi okręt "Polaris" – "Patrick Henry" (SSBN-599), co dało początek regularnym patrolom amerykańskich okrętów SSBN.

</doc>
<doc id="1586997" url="https://pl.wikipedia.org/wiki?curid=1586997" title="Solbus Solcity 12">
Solbus Solcity 12

Solbus Solcity 12 – niskopodłogowy autobus miejski klasy maxi z rodziny SM produkowany od końca 2008 roku przez Fabrykę Autobusów "Solbus" z Solca Kujawskiego. Może być napędzany silnikami zasilanymi olejem napędowym lub gazem LNG. Jego kod fabryczny SM12 jest czasem brany za nazwę modelu lub jej część.
Historia modelu.
Prace projektowe nad nową rodziną autobusów miejskich firmy Solbus rozpoczęły się w 2007 roku. Jednocześnie rozbudowywano fabrykę, m.in. uruchamiając nową lakiernię oraz zwiększano zatrudnienie do około 250 osób. Projekt techniczny autobusu opracowano we współpracy z "Grupą inżynierską DOT3D" z Czerwonaka. W jego ramach grupa DOT3D opracowała założenia techniczne rodziny autobusów miejskich serii SM, współpracowała z firmą stylistyczną, opracowała kompletną konstrukcję pojazdów (konstrukcję szkieletu, elementów karoserii, układ zasilania skroplonym gazem ziemnym LNG). Odpowiadała również za dobór i zabudowę układów napędowego, jezdnego, kierowniczego itd.
"Solbus Solcity 12" to pierwszy autobus miejski z niskopodłogowej rodziny SM zaprojektowanej i wdrożonej do produkcji przez firmę Solbus. Stylizację wykonała zewnętrzna firma projektowa. Debiut prasowy tego modelu nastąpił w czerwcu 2008 roku, targowy – na targach IAA 2008 w Hanowerze i targach Transexpo 2008 w Kielcach jesienią 2008 roku. Na tych ostatnich "Solbus Solcity 12 LNG" został nagrodzony Złotym Medalem Targów Kielce.
"Solbus Solcity 12" ma samonośne nadwozie z kratownicową podłogą. Szkielet nadwozia jest wykonywany ze stali nierdzewnej, zaś poszycie ze stali nierdzewnej i tworzyw sztucznych, połączonych ze szkieletem nadwozia za pomocą klejenia. Okna są również wklejane do nadwozia. Masa własna tego autobusu jest o około 1000 kg mniejsza niż konkurentów, dzięki czemu jest to najlżejszy pojazd w swojej klasie. To przekłada się na zwiększenie jego zdolności przewożenia pasażerów do 109–119 osób w zależności od liczby i układu siedzeń. Aby osiągnąć taki efekt, w szkielecie w miejsce standardowych profili zamkniętych zastosowano wiele ceowników o specyficznym kształcie. W miejscach, gdzie nie są przenoszone duże obciążenia powycinano otwory, by zredukować masę ceowników. Aby utrzymać wysokość podłogi na poziomie 32 cm, pochylono ją we wnętrzu do krawędzi drugich i trzecich drzwi. Instalacja elektryczna jest zbudowana na bazie szyny danych CAN-Bus. W przedziale kierowcy zamontowano kokpit Siemens VDO. W przyszłości specjalnie dla modelu "Solcity 12" ma zostać opracowana deska rozdzielcza. W razie zainteresowania klientów mogą zostać opracowane wersje obu odmian "Solcity 12" dostosowane do ruchu lewostronnego (RHD).
Standardowo montowany jest silnik Cummins ISB6.7E5 250B o mocy maksymalnej 184 kW (250 KM) osiąganej przy 2300 obr./min. Spełnia on wymagania normy Euro 5. Opcjonalnie może być zastosowany silnik Cummins ISB6.7EV 250B o takich samych podstawowych parametrach technicznych (dostosowany do normy emisji spalin EEV), silnik Cummins ISB6.7E5 285B Euro 5 o mocy maksymalnej 209 kW (285 KM) i jego odmiana spełniająca normę EEV – ISB6.7EV 285B, silnik Iveco F4AE3682E o mocy maksymalnej 194 kW (265 KM) oraz jednostka napędzana gazem CNG – Iveco Cursor C78 ENT G o mocy maksymalnej 200 kW (272 KM). Silniki połączono z jedną z dwóch automatycznych skrzyń biegów, 4-biegową Voith Diwa 854.5 lub ZF-Ecomat 6HP 504 o 6 przełożeniach. W układzie jezdnym standardowo stosowana jest oś przednia z zawieszeniem niezależnym typu ZF RL75EC lub belka sztywna ZF RL85A. Z tyłu most portalowy ZF AV 132/80 lub Voith BRA132DC80.
W 2009 roku wyeksportowano do Szwecji 3 szt. tego modelu w nowej wersji niskowejściowej o symbolu fabrycznym SM12N, które przeznaczono dla firmy VL-Buss z Vänersborgu.
Solbus Solcity 12 LNG.
Jako pierwsza firma w Europie Solbus opracował odmianę modelu "Solcity 12" napędzaną silnikiem zasilanym LNG, czyli skroplonym gazem ziemnym. W prototypie autobusu Solbus Solcity 12 LNG zastosowano produkowany w USA silnik Cummins ISLGeEV 320 o pojemności 8,9 dm³ i mocy maksymalnej 234,8 kW (320 KM) przy 2000 obr./min. Amerykańska firma "Chart Ferox" dostarcza do nich kriogeniczne zbiorniki na skroplony metan. Wdrożenie do produkcji odmiany "Solcity 12 LNG" wymaga stworzenia sieci dystrybucji tego paliwa. Zajmuje się tym firma "LNG Silesia", dostawca infrastruktury i paliwa do autobusów zasilanych LNG, z którą współpracuje FA Solbus. Stacja tankowania "LNG Silesia" ma się składać z dwóch zbiorników o pojemności 20 m³ umieszczonych na terenie bazy przewoźnika i trzeciego zbiornika przywożonego rotacyjnie na wymianę.
Normalny, eksploatacyjny czas tankowania autobusu LNG zajmuje ok. 10 minut, czyli nieznacznie więcej niż w przypadku silnika wysokoprężnego, a znacząco krócej niż w przypadku CNG. LNG ze względu na sposób produkcji, polegający na oziębieniu do temperatury –163 °C, to bardzo czyste paliwo (pozbawione dwutlenku węgla, azotu, propanu-butanu, helu i wilgoci) o liczbie oktanowej 130. Obecnie skroplony gaz ziemny jest importowany do Polski m.in. z Norwegii. Firma LNG Silesia chce otworzyć w Polsce zakłady produkujące LNG, m.in. dla przewoźników miejskich.
Pierwszym odbiorcą autobusów Solcity 12 w wersji zasilanej LNG miało być konsorcjum firm PTS Kraków i PKS Chojnice, które na początku 2010 roku miało otrzymać 16 sztuk, obok 15 szt. modelu Solbus Solcity 18 LNG. Po pożarze jednego z wyprodukowanych autobusów cofnięta została homologacja na wersję zasilaną LNG, a kontrakt dla Krakowa został anulowany.
Wypadki.
Podczas przeprowadzanej próby drogowej 23 kwietnia 2010 w autobusie Solbus Solcity napędzanym gazem ziemnym (LNG) doszło do pożaru, w wyniku którego spaleniu uległ cały autobus. Po wypadku komisja producenta ustaliła, iż przyczyną pożaru było uszkodzenie węża hydraulicznego napędu wentylatora. Olej hydrauliczny zapalił się pod wpływem kolektora wydechowego silnika, następnie pożar objął całą komorę silnika, dlatego mimo natychmiastowego użycia gaśnic przez obsługę nie udało się ugasić pożaru.

</doc>
<doc id="1587000" url="https://pl.wikipedia.org/wiki?curid=1587000" title="Arnold Rezler">
Arnold Rezler

Arnold Rezler (ur. 23 maja 1909 w Moszczenicy, zm. 8 lutego 2000 we Fryburgu) – polski wiolonczelista, dyrygent, kompozytor.
Życiorys.
Urodził się 23 maja 1909 roku we wsi Moszczenica w powiecie piotrkowskim. Był synem Edmunda, mistrza tkackiego ze Zduńskiej Woli, i Huldy z Ehrentrautów (Ohrentrautów) - Niemców, którzy w drugiej połowie XIX w. przybyli na ziemie polskie. Jego starszymi braćmi byli Edmund i Alfons Rezler. Wychowywał się w atmosferze rodzinnego muzykowania. Jego dziadek był organistą, kierownikiem i dyrygentem chóru, a ojciec grał na gitarze, fortepianie i śpiewał w chórze.
Okres międzywojenny.
W 1913 roku rodzina przeniosła się do Zduńskiej Woli i tu Arnold ukończył szkołę powszechną, a w 1928 roku w Państwowym Gimnazjum Humanistycznym uzyskał świadectwo dojrzałości.
Studia muzyczne na wiolonczeli ukończył w Poznaniu w 1933 roku, tam też rozpoczął wszechstronną działalność koncertową, grając w licznych zespołach kameralnych, równocześnie będąc członkiem orkiestry Opery Poznańskiej. Poza aktywnym udziałem w życiu muzycznym Poznania występował także w Gdyni i Bydgoszczy. Od 1934 roku grał w rodzinnym kwintecie fortepianowym złożonym z braci: Edmunda (fortepian), Alfonsa (altówka), Arnolda (wiolonczela), kuzyna Leszka (skrzypce) oraz Włodzimiery Kunz – swojej przyszłej żony (skrzypce). Na trzy lata zespół ten zapewnił sobie stałe miejsce na antenie poznańskiej rozgłośni Polskiego Radia. Prowadził także działalność pedagogiczną w poznańskiej szkole muzycznej.
We wrześniu 1937 roku przyjął zaproszenie Stanisława Szpinalskiego, dyrektora konserwatorium w Wilnie, do objęcia klasy wiolonczeli w tej uczelni. Od tego czasu był koncertmistrzem grupy wiolonczel rozgłośni wileńskiej Polskiego Radia, występował także jako solista i kameralista. W Wilnie też rozpoczął pracę pedagogiczną, obejmując klasę wiolonczeli i zespołów kameralnych, wykładając solfeż i prowadząc chór w Konserwatorium Muzycznym im. Mieczysława Karłowicza. Jego działalność dyrygencka, która stała się później jego życiową pasją i powołaniem, zaczęła się w 1939 roku. Podczas transmisji koncertu Orkiestry Filharmonii Wileńskiej na antenę rozgłośni Polskiego Radia zabrakło dyrygenta. Arnold Rezler, wiedziony poczuciem odpowiedzialności, stanął za pulpitem i poprowadził orkiestrę, ratując od skandalu Filharmonię i Polskie Radio.
Okres II wojny światowej.
Podczas wojny przebywał w Wilnie i kilkanaście miesięcy w Kownie, grając w litewskich zespołach symfonicznych, operowych i rozrywkowych. Okresowo nauczał też w szkołach muzycznych. Po wejściu Armii Czerwonej, w październiku 1944 roku z pomocą Stanisława Szpinalskiego, dysponując zezwoleniem Resortu Kultury i Sztuki PKWN, przedostał się do Lublina i objął stanowisko nauczyciela w szkole muzycznej. Wraz z żoną założył zespół muzyczny, w którym grał również Stefan Rachoń. Aktywnie uczestniczył w odradzaniu się życia muzycznego, zakładając m.in. pierwszą po wojnie rozgłośnię Polskiego Radia – tzw. lubelską ”Pszczółkę” i przez pół roku był jej kierownikiem.
Okres powojenny.
Po przeniesieniu w marcu 1945 roku lubelskiej rozgłośni do Warszawy został powołany przez władze Polskiego Radia do organizowania Rozgłośni Polskiego Radia w Bydgoszczy. 1 kwietnia 1945 roku objął tu stanowisko naczelnika Wydziału Programowego. Jego działalność ułatwiały koneksje rodzinne, gdyż jego bracia aktywnie uczestniczyli w życiu muzycznym międzywojennej Bydgoszczy.
Z inspiracji Felicji Krysiewicz, kierującej wówczas działem muzycznym rozgłośni bydgoskiej, w kwietniu 1945 roku rozpoczęły się próby salonowej orkiestry radiowej pod dyrekcją Arnolda Rezlera. Pod koniec 1945 roku została ona przekształcona w Orkiestrę Symfoniczną Polskiego Radia w Bydgoszczy. Jej repertuar, na pograniczu muzyki poważnej i rozrywkowej, dobrze komponował się z ówczesnym programem radiowym, a wysoki poziom wykonawstwa zwrócił uwagę nie tylko lokalnych krytyków. Poważne sukcesy orkiestry wiązały się z emisją jej koncertów na antenie ogólnopolskiej oraz za granicą. W ciągu 10 lat Rozgłośnia Polskiego Radia w Bydgoszczy nadała ponad 1000 audycji lokalnych, ogólnopolskich i transmisji zagranicznych.
Poza prowadzeniem orkiestry, założył kwartet smyczkowy. Z Edwardem Statkiewiczem, Eugeniuszem Raabe i Ksawerym Stanickim dokonywał licznych nagrań i dawał wiele koncertów. Często też zapraszany był jako dyrygent na występy gościnne do Gdańska, Łodzi, Poznania, Szczecina, Olsztyna. Ściśle współpracował z Wielką Orkiestrą Polskiego Radia w Katowicach, której szefował wtedy Grzegorz Fitelberg.
W 1948 roku złożył rezygnację z funkcji naczelnika Wydziału Programowego Pomorskiej Rozgłośni Polskiego Radia, a w 1949 także z kierownictwa Pomorskiej Orkiestry Symfonicznej. Na jego decyzje miał wpływ coraz większy nacisk ideowo-polityczny wywierany przez władze administracyjne. Mimo że należał do Polskiej Partii Robotniczej (od 1948 – Polska Zjednoczona Partia Robotnicza), oceniany był jako „politycznie niewyrobiony”, jako inteligent, z pochodzenia Niemiec, stąd znajdował się pod obserwacją bezpieki. Odtąd skupił się wyłącznie na pracy w Orkiestrze Radiowej. Wielokrotnie wyjeżdżał na zaproszenia innych filharmonii. Prowadził koncerty i realizował nagrania studyjne w Łodzi, Katowicach (Stalinogrodzie) i Krakowie.
Po rozwiązaniu w 1955 roku Orkiestry Symfonicznej Polskiego Radia w Bydgoszczy przez ówczesnego ministra kultury Włodzimierza Sokorskiego został skierowany do Warszawy. Rozpoczął tam pracę w Wyższej Szkole Muzycznej oraz został drugim dyrygentem Filharmonii Narodowej (obok Bohdana Wodiczki). Po dwóch latach przeniósł się do Opery Warszawskiej. Jako ekspert i organizator okazał się niezwykle pomocny także w kwestiach budowlanych. Po jego sugestii dokonano przebudowy kanału orkiestrowego nowego budynku Teatru Wielkiego. W latach 1964–1978 był dyrektorem artystycznym Centralnej Orkiestry Reprezentacyjnej Wojska Polskiego. Dla zespołu tego, dziś zwanego „Orkiestrą Koncertową Wojska Polskiego im. St. Moniuszki”, zinstrumentował ogromną liczbę partytur, pozwalających na stworzenie repertuaru o nieprzemijającej wartości. Także w czasach „bydgoskich” powstała ogromna biblioteka, w której sporą część zajmowały instrumentacje tworzone doraźnie na potrzeby zespołu. Partytury te istnieją do dziś w bibliotekach innych orkiestr radiowych w Polsce (nie zawsze za zgodą Autora), są również obecne w bibliotece Państwowego Wydawnictwa Muzycznego (jak np. akompaniament orkiestrowy do Poloneza A-dur Wieniawskiego na skrzypce).
Rezler dokonał wielu nagrań z Filharmonią Narodową, Operą Narodową, Orkiestra Reprezentacyjną Wojska Polskiego i innymi zespołami z całego kraju. Uczestniczył w spektakularnych przedsięwzięciach, takich jak udział w opracowaniu muzycznym filmu Jerzego Hoffmana „Potop”. Oprócz nagrań radiowych ma na swym koncie kilkanaście nagrań płytowych. Do unikatów należy płyta z pieśniami i ariami operowymi ze znakomitą śpiewaczką Wandą Wermińską i Filharmonią Narodową czy też z utworami Wieniawskiego (częściowo też przez Rezlera zinstrumentowanymi) z Bronisławem Gimplem i Filharmonią Narodową.
Od 1955 roku pracę dyrygenta łączył z działalnością pedagogiczną, prowadząc klasę wiolonczeli i kameralną w Akademiach Muzycznych w Łodzi i Warszawie. W stołecznej Akademii był również założycielem i dyrygentem orkiestry studenckiej, kierownikiem Katedry Kameralistyki i prorektorem. Wśród licznych dyplomantów jego klasy jest wielu rozproszonych po świecie koncertmistrzów, a niektórzy prowadzą dziś klasę wiolonczeli w rodzimej Akademii.
W 1992 roku w wieku 83 lat przeniósł się do Niemiec, do domu swojej córki – profesora w "Hochschule für Musik" we Fryburgu w Schwarzwaldzie. Tam zajmował się również instrumentacjami – opracowywał dla celów pedagogicznych np. koncerty Mozarta i szereg drobnych utworów na zespoły skrzypcowe, koncerty Haydna na zespół wiolonczel, zinstrumentował także wiele polskich utworów wirtuozowskich na skrzypce solo i orkiestrę.
Trzynaście utworów opracowanych w ostatnich latach życia jego córka Magdalena wraz z mężem Maciejem Niesiołowskim i Sinfoniettą Bydgoską nagrała na CD, już po śmierci ojca. Płyta ta nosi tytuł „Con bravura e sentimento” i zdobyła wielką popularność.
Zmarł 8 lutego 2000 i został pochowany na cmentarzu Powązkowskim (kwatera 154c-3-17).
Rodzina.
Arnold Rezler od 1937 roku był żonaty ze skrzypaczką Włodzimierą Kunz. Miał córkę Magdalenę (ur. 1946 w Bydgoszczy) – skrzypaczkę, pedagog Akademii Muzycznej w Warszawie, a od roku 1991 Hochschule für Musik we Fryburgu.
Odznaczenia.
Za swoją wszechstronną działalność otrzymał 15 odznaczeń państwowych, m.in.:

</doc>
<doc id="1587003" url="https://pl.wikipedia.org/wiki?curid=1587003" title="Oszustwo podatkowe">
Oszustwo podatkowe

Oszustwo podatkowe – umyślne uchylanie się od opodatkowania.
Przestępstwo popełniane wobec prawa w celu uniknięcia opodatkowania lub zmniejszenia jego wysokości. Przy czym akcentuje się tu umyślne zachowanie przestępcze, polegające na podstępnym usiłowaniu albo uchylaniu się od uiszczenia całości albo części podatku. Dlatego należy odróżnić oszustwo podatkowe jako czyn umyślny od nieumyślnego błędu. Przestępstwa podatkowe, w tym oszustwo podatkowe, zaliczone zostały przez państwa członkowskie Wspólnoty Europejskiej do katalogu przestępstw gospodarczych.
W polskim prawie karnym skarbowym pojęcie oszustwa przypisywane jest wielu typom deliktów, do których zalicza się uchylanie się od opodatkowania (art 54. k.k.s ), podanie nieprawdy lub zatajenie prawdy w deklaracji lub w oświadczeniu (art. 56 k.k.s), wyłudzenie zwrotu podatku (art. 76 k.k.s), a nawet uporczywe nieterminowe wpłacanie podatku (art. 57. k.k.s).
Formy oszustw podatkowych.
Nielegalne formy unikania podatków mogą przybrać formę:

</doc>
<doc id="1587005" url="https://pl.wikipedia.org/wiki?curid=1587005" title="Constantin Regamey">
Constantin Regamey



</doc>
<doc id="1587006" url="https://pl.wikipedia.org/wiki?curid=1587006" title="Konstanty Régamey">
Konstanty Régamey



</doc>
<doc id="1587007" url="https://pl.wikipedia.org/wiki?curid=1587007" title="Konstanty Regamey">
Konstanty Regamey



</doc>
<doc id="1587008" url="https://pl.wikipedia.org/wiki?curid=1587008" title="Tony Dees">
Tony Dees

Tony Dees (ur. 6 sierpnia 1963) – amerykański lekkoatleta, płotkarz.
Sukcesy.
W 2001 Dees został dożywotnio zdyskwalifikowany, ponieważ trzy testy wykazały w jego organizmie obecność niedozwolonych substancji.

</doc>
<doc id="1587009" url="https://pl.wikipedia.org/wiki?curid=1587009" title="Mur ciosowy">
Mur ciosowy

Mur ciosowy (ściana ciosowa) – mur ze starannie obrobionych ciosów kamiennych różnej wielkości, układanych warstwami. Bloki były często dopasowywane i przycinane na bieżąco, w trakcie wznoszenia muru. Od ściany poligonalnej różni się tym, że nie zachowuje charakteru obrobionych bloków skalnych. Spoiny są w takich murach rzadkie, podobnie jak w murach poligonalmnych i cyklopowych, ale za to regularne.
Rozróżnia się następujące rodzaje:

</doc>
<doc id="1587013" url="https://pl.wikipedia.org/wiki?curid=1587013" title="Aladár Aujeszky">
Aladár Aujeszky

Aladár Aujeszky (, ur. 11 stycznia 1869 w Peszcie, zm. 9 marca 1933 w Budapeszcie) – węgierski lekarz i lekarz weterynarii.
Studiował w Budapeszcie gdzie w 1893 otrzymał stopień medyczny. Pracował w Węgierskim Instytucie Bakteriologii. Po ukończeniu badań weterynaryjnych został profesorem na Uniwersytecie Nauk Weterynaryjnych. W swoich badaniach skupiał się na mikrobiologii i immunologii. Jego pierwszym sukcesem było zdiagnozowanie wirusowego zapalenia mózgu (1902), które obecnie nosi nazwę choroby Aujeszkiego. Badania nad wścieklizną doprowadziły do wynalezienia szczepionki dla psów, która wyeliminowała tę chorobę na Węgrzech.
Był autorem podręcznika do bakteriologii i dużej liczby publikacji naukowych.

</doc>
<doc id="1587018" url="https://pl.wikipedia.org/wiki?curid=1587018" title="Jan Seredyka">
Jan Seredyka

Jan Seredyka (ur. 8 października 1928 w Grajewie, zm. 16 sierpnia 2008 w Warszawie) – polski historyk, specjalizujący się w historii Polski nowożytnej, profesor Uniwersytetu Opolskiego.
Życiorys.
Podczas II wojny światowej pracował jako robotnik przymusowy w Pińsku na Polesiu. W czerwcu 1945 roku przybył w pierwszej fali powojennych przymusowych polskich wysiedleńców z Kresów do Opola. Tutaj uczęszczał do I Liceum Ogólnokształcącego im. Mikołaja Kopernika. Po jej ukończeniu rozpoczął studia historyczne na Uniwersytecie Wrocławskim, gdzie napisał magisterium, a następnie doktorat pod kierunkiem prof. Władysława Czaplińskiego. Na tej samej uczelni uzyskał także stopień doktora habilitowanego w zakresie historii.
Od 1959 był związany z Wyższą Szkołą Pedagogiczną w Opolu, gdzie podjął pracę w Katedrze Historii Nowożytnej. Mianowany docentem w 1968 roku. W 1981 uzyskał tytuł profesora zwyczajnego. Po przejściu na emeryturę w 1999 kontynuował pracę na Uniwersytecie Opolskim i Wyższej Szkole Zarządzania i Bankowości w Poznaniu.
Jego zainteresowania badawcze skupiają się głównie wokół problemów parlamentaryzmu w Rzeczypospolitej szlacheckiej XVI i XVII w. Powołał w Opolu Katedrę Historii Parlamentaryzmu, która skupiła specjalistów tej dziedziny z różnych ośrodków krajowych i zagranicznych.

</doc>
<doc id="1587021" url="https://pl.wikipedia.org/wiki?curid=1587021" title="Les Halles (dzielnica)">
Les Halles (dzielnica)



</doc>
<doc id="1587023" url="https://pl.wikipedia.org/wiki?curid=1587023" title="František Douda">
František Douda

František Douda (ur. 23 października 1908 w Planie nad Lužnicí, zm. 15 stycznia 1990 w Pradze) – czeski lekkoatleta, kulomiot.
Sukcesy.
W latach 1932 - 1934 Douda był rekordzistą świata w pchnięciu kulą, rekord odebrał mu dopiero Amerykanin John Lyman, wynik Doudy był rekordem Czech aż do 1951.

</doc>
<doc id="1587028" url="https://pl.wikipedia.org/wiki?curid=1587028" title="Juan Presta">
Juan Presta

Juan Salvador G. Presta - argentyński piłkarz, pomocnik.
Jako gracz klubu Porteño Buenos Aires wziął udział w turnieju Copa América 1920, gdzie Argentyna została wicemistrzem Ameryki Południowej. Presta zagrał w jednym meczu – z Brazylią.
Nadal jako gracz Porteño wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Presta zagrał tylko w jednym meczu – z Paragwajem.
W latach 1920–1923 Presta rozegrał w reprezentacji Argentyny 8 meczów.

</doc>
<doc id="1587029" url="https://pl.wikipedia.org/wiki?curid=1587029" title="Reprezentacja Wysp Cooka w piłce ręcznej mężczyzn">
Reprezentacja Wysp Cooka w piłce ręcznej mężczyzn

Reprezentacja Wysp Cooka w piłce ręcznej mężczyzn – reprezentacja piłkarzy ręcznych Wysp Cooka. Występuje w rozgrywkach na szczeblu międzynarodowym na równi z narodowymi reprezentacjami innych państw.
Inne osiągnięcia.
Reprezentacja Wysp Cooka została dwukrotnie uhonorowana nagrodą fair play na Pucharze Narodów Oceanii 2006 i 2008 (Trofeum Jessiego Titaa'y).

</doc>
<doc id="1587030" url="https://pl.wikipedia.org/wiki?curid=1587030" title="Olga Nazarowa">
Olga Nazarowa



</doc>
<doc id="1587031" url="https://pl.wikipedia.org/wiki?curid=1587031" title="Redagowanie">
Redagowanie



</doc>
<doc id="1587038" url="https://pl.wikipedia.org/wiki?curid=1587038" title="Tunel Lötschberg Base">
Tunel Lötschberg Base



</doc>
<doc id="1587044" url="https://pl.wikipedia.org/wiki?curid=1587044" title="II krucjata szwedzka">
II krucjata szwedzka

II krucjata szwedzka – na wpół historyczna wyprawa wojenna do Finlandii, podjęta przez jarla Birgera w XIII wieku. W rezultacie krucjaty Finlandia stała się częścią Szwecji na następne 550 lat.
Data krucjaty.
Według Kroniki Eryka z 1320 roku krucjata odbyła się pomiędzy śmiercią króla Eryka XI Szwedzkiego w 1250 roku, a wyniesieniem Birgera do godności jarla w 1248 roku.
Tak zwana Kronika Detmara z Lubeki z około 1340 roku potwierdza wyprawę w krótkiej nocie, że jarl Birger poddał Finlandię pod władzę szwedzką.
Z innych źródeł wiadomo, że jarl Birger był nieobecny w Szwecji zimą 1249-1250 roku. Później podbój Finlandii został przez oficjalną historiografię szwedzką antydatowany na rok 1150, przypisując ją narodowemu świętemu królowi Erykowi IX.
Moment, kiedy atak miał miejsce, jest kwestionowany. Podjęte zostały próby datowania ataku na 1239 lub 1256 rok. Żadna data nie uzyskała szerokiej akceptacji naukowej.

</doc>
<doc id="1587046" url="https://pl.wikipedia.org/wiki?curid=1587046" title="Tunel Główny Lötschberg">
Tunel Główny Lötschberg



</doc>
<doc id="1587048" url="https://pl.wikipedia.org/wiki?curid=1587048" title="Adam Suchoński">
Adam Suchoński

Adam Suchoński (ur. 1933 r. w Żywcu) – polski historyk, specjalizujący się w dydaktyce historii; nauczyciel akademicki związany z Uniwersytetem Opolskim.
Życiorys.
Pochodzi z Żywca, gdzie ukończył liceum ogólnokształcące. W latach 1951-1955 studiował historię na Uniwersytecie Jagiellońskim, gdzie obronił pracę magisterską pt.: "działalność Mikołaja Komorowskiego na pograniczu polsko-węgierskim w XV w." pod kierunkiem prof. Jana Dąbrowskiego. Po studiach pracował jako nauczyciel, a następnie inspektor szkolny ds. kultury i oświaty dorosłych w Niemodlinie. W 1959 r. w nagrodę za bohaterskie uratowanie tonącego w lodowatej wodzie chłopca został przeniesiony do Opola, gdzie przez 5 lat uczył historii w Liceum Ogólnokształcącym dla Pracujących i liceum Korespondencyjnym.
Od 1961 r. podjął pracę na Wyższej Szkole Pedagogicznej w Opolu wykładając metodykę nauczania historii i historię nowożytną i najnowszą. W okresie protestów studenckich w marcu 1968 r. pełnił funkcję I sekretarza Komitetu Uczelnianego PZPR. W 1969 r. otrzymał tytuł doktora nauk humanistycznych w zakresie historii na podstawie pracy: "Przygotowanie kandydatów do studiów historycznych w Wyższej Szkole Pedagogicznej", napisaną pod kierunkiem prof. Tadeusza Słowikowskiego. W 1983 habilitował się na Wyższej Szkole Pedagogicznej w Krakowie, a jego habilitacji patronował prof. Słowikowski. Tematem pracy była "Rola szkolnych programów telewizyjnych w nauczaniu i uczeniu się historii". W 1991 r. uzyskał tytuł profesora nadzwyczajnego, a 5 lat później zwyczajnego.
Należy do grona najwybitniejszych polskich dydaktyków historii. Wyjeżdżał prawie corocznie na badania Międzynarodowego Instytutu Podręczników Szkolnych w Brunszwiku, organizującego szereg konferencji międzynarodowych w Opolu i Krzyżowej. Uczestniczy w pracach Międzynarodowego Stowarzyszenia Dydaktyków Historii oraz bierze aktywny udział w wielu konferencjach poza granicami kraju. Dał się poznać dydaktykom historii z całej Europy, dlatego jest zapraszany z wykładami do wielu krajów Europy m.in. Niemiec, Litwy, Słowacji, Czech i Węgier. Uczestniczył też jako recenzent w kilku przewodach habilitacyjnych poza granicami kraju.
Od roku 2002 członek i przewodniczący (ze strony polskiej) Polsko-Litewskiej Komisji Podręcznikowej.
W roku 2007 otrzymał Nagrodę im. Karola Miarki.

</doc>
<doc id="1587049" url="https://pl.wikipedia.org/wiki?curid=1587049" title="Kosciuszko Park">
Kosciuszko Park

Kosciuszko Park – jeden z najstarszych miejskich parków w Chicago. Znajduje się przy skrzyżowaniu ulic Diversey i Avers w północno-zachodniej dzielnicy miasta. Zarząd parku mieści się w budynku przy 2732 North Avers Avenue.
Historia.
Założony w 1916 roku, Kosciuszko Park został nazwany tak na cześć "bohatera dwóch narodów" – Tadeusza Kościuszki (1756–1817). Kościuszko przybył do Ameryki w roku 1776, by zaproponować swe usługi nowo powstałemu państwu i jego armii. Wkrótce, z rekomendacji Jerzego Waszyngtona, Kongres Kontynentalny nadał mu stopień pułkownika wojsk inżynieryjnych. W podzięce za ufortyfikowanie West Point, Saratogi i w innych miejsc wzdłuż rzeki Hudson, zaproponowano mu obywatelstwo i stopień generała brygadiera. W roku 1784 Kościuszko powrócił jednak do Polski, gdzie stanął na czele powstania w roku 1794.
Kosciuszko był jednym z parków skupionych w "Northwest Park District", organizacji powstałej w roku 1911. Jej założyciele mieli ambicję, by założyć jeden park na każde 10 mil kwadratowych dynamicznie rozbudowującej się północno-zachodniej dzielnicy miasta, zamieszkanej głównie przez klasę średnią. Od roku 1914 organizacja zaczęła skupować działki pod zaprojektowane parki Mozarta, Kelvina i Kościuszki.
Powstałe parki, w liczbie dwudziestu dwóch, zostały w roku 1934 wcielone do nowo powstałego "Chicago Park District". Dla Parku Kościuszki architekt Albert A. Schwartz zaprojektował pawilon parkowy w stylu tudoriańskim, rozbudowany w 1936 o obszerną aulę. W latach osiemdziesiątych XX wieku Chicago Park District dobudował także basen pływacki.
Obiekty.
Kosciuszko Park zapewnia odwiedzającym dostęp do:

</doc>
<doc id="1587051" url="https://pl.wikipedia.org/wiki?curid=1587051" title="Młóto">
Młóto

Młóto, inaczej wysłodziny – nierozpuszczalne składniki zacieru w postaci osadu z łusek, kiełków i drobin słodu powstające w kadzi filtracyjnej.
W piwowarstwie tradycyjnym lub domowym młóto po opadnięciu na dno tworzy naturalną warstwę filtrującą. Przez taki filtr przepuszczany jest zacier, który już jako czysta brzeczka przednia spływa do kotła warzelnego i razem z chmielem poddawana jest gotowaniu. Młóto natomiast przepłukuje się gorącą wodą, by rozpuścić całkowicie znajdujący się w nim cukier i wykorzystać go w dalszej produkcji piwa.
W browarach przemysłowych stosowane są specjalne filtry zacierowe, które szybciej i równomierniej oddzielają brzeczkę od młóta.
Wyługowane młóto wykorzystywane jest najczęściej jako pasza dla zwierząt lub dodatek przy wypieku chleba.

</doc>
<doc id="1587052" url="https://pl.wikipedia.org/wiki?curid=1587052" title="Wacław Odyniec">
Wacław Odyniec

Wacław Odyniec (ur. 17 lutego 1922 w Wilnie, zm. 9 kwietnia 1999 w Tczewie) – historyk polski, profesor Uniwersytetu Gdańskiego, popularyzator dziejów Polski i Pomorza.
Życiorys.
Pochodził z rodziny ziemiańsko-inteligenckiej. Wychowywał się w majątku babki Dorże w powiecie oszmiańskim. Do szkół uczęszczał początkowo w Oszmianie, następnie w Wilnie, gdzie w 1939 uzyskał małą maturę, a dwa lata później zdał egzamin dojrzałości. Lata okupacji spędzał w Wilnie; po zajęciu miasta przez Rosjan jego matka została wywieziona do Kazachstanu, skąd nie powróciła. Wacław Odyniec pomagał początkowo ojcu w gospodarowaniu na pozostałościach majątku, potem, by uniknąć wywózki na roboty do Rzeszy, pracował w majątkach Ostlandu. Przystąpił także do konspiracji, od lutego 1944 był żołnierzem oddziału partyzanckiego Armii Krajowej (VIII Brygada Oszmiańska), uczestniczył w walkach o Wilno w 1944.
W marcu 1945 podjął decyzję o repatriacji do Polski. W Toruniu zweryfikował swoje świadectwo maturalne i rozpoczął studia historyczne na Wydziale Humanistycznym Uniwersytetu Mikołaja Kopernika; już w grudniu 1946, po niespełna roku, studia połączył z zatrudnieniem na uczelni, jako młodszy asystent w Katedrze Historii Ziem Pomorza i Krajów Nadbałtyckich. Aktywnie uczestniczył w pracach Koła Historycznego. W listopadzie 1948 przeniósł się do Gdańska i został zatrudniony w charakterze asystenta w miejscowej Wyższej Szkole Pedagogicznej. W maju 1949 obronił na uczelni toruńskiej magisterium filozofii z zakresu historii, na podstawie pracy przygotowanej pod kierunkiem Karola Górskiego. Niezależnie od przeniesienia się do Gdańska kontynuował badania pod kierunkiem prof. Górskiego, który w 1960 był promotorem jego rozprawy doktorskiej – "Starostwo puckie w latach 1546-1678" (Gdańsk 1961). Habilitację uzyskał na Uniwersytecie im. Adama Mickiewicza w Poznaniu w 1968, na podstawie ogólnego dorobku naukowego oraz rozprawy "Położenie ekonomiczne i społeczne chłopów województwa pomorskiego w XVIII wieku" (Gdańsk 1967).
Z Wyższą Szkołą Pedagogiczną w Gdańsku pozostał związany do końca istnienia tej uczelni (1970), pełniąc m.in. funkcję kierownika Katedry Historii Polski i Powszechnej XVI-XVIII wieku. Prowadził zajęcia również w Wyższej Szkole Ekonomicznej w Sopocie (1952-1970). Wraz z utworzeniem w 1970 Uniwersytetu Gdańskiego został pracownikiem tej uczelni i przez dwie kadencje – w latach 1970-1974 – był dyrektorem Instytutu Historii. Rada Państwa nadała mu w 1974 tytuł profesora nadzwyczajnego, a w 1986 – profesora zwyczajnego. W latach 1981-1984 Odyniec pełnił funkcję dziekana Wydziału Humanistycznego Uniwersytetu Gdańskiego, zasiadał też przez lata (do 1986) w Senacie uczelni. W Instytucie Historii kierował Pracownią Dziejów Pomorza i Krajów Nadbałtyckich. Na emeryturę przeszedł wraz z końcem roku akademickiego 1991/1992.
Zainteresowania naukowe Wacława Odyńca obejmowały przede wszystkim dzieje Pomorza oraz związki Polski z morzem. Poza rozprawą habilitacyjną do najważniejszych jego prac należały: pionierska synteza "Dzieje Prus Królewskich. Zarys monograficzny" (Warszawa 1972), sięgające etnografii historycznej "Życie i obyczaje ludu pomorskiego w XVII i XVIII wieku" (Gdynia 1966) oraz "Kaszubskie obrzędy i obyczaje. Wstęp do etnografii historycznej Kaszub w XVI-XVIII wieku" (Gdańsk 1985), "Pomorze Gdańskie. Koncepcje obrony i militarnego wykorzystania od XIII wieku do roku 1939" (Warszawa 1982, z Jerzy Romualdem Godlewskim), "Polskie dominium maris Baltici. Zagadnienia geograficzne, ekonomiczne i społeczne X-XVIII wieku" (Warszawa 1982). Ponadto był redaktorem i współautorem syntetycznej pracy "Dzieje Pomorza Nadwiślańskiego od VII wieku do 1945 roku" (Gdańsk 1978). Nie ukazała się przygotowywana do druku monografia "Wieś pomorska w XVII-XVIII wieku". Kilka prac Odyniec poświęcił osobie kardynała Stanisława Hozjusza. Jako współautor uczestniczył w opracowywaniu monografii miast pomorskich. Od połowy lat 80. XX wieku włączył do swoich badań związki Polski z kulturami wschodnimi, czego efektem były m.in. artykuły "Ślady cywilizacji chińskiej w kulturze polskiej" (w: "Miscellanea Antropologica et Sociologica", Gdańsk 1992, nr 1), "Znajomość Chin w Polsce XIII-XVIII wiek" (w: "Developments in World. History studies", Pekin 1989, nr 3, przekład chiński Huang Zhemin) czy "Islam w Polsce" (w: "Tatarskie tradycje", Gdynia 1987). Bibliografia prac Wacława Odyńca za lata 1947-1993 obejmuje niemal dwieście pozycji. Pod jego kierunkiem powstało około 250 prac magisterskich oraz 7 prac doktorskich (wypromował m.in. Józefa Włodarskiego).
Współpracował z wieloma ośrodkami naukowymi w kraju, m.in. z Ośrodkiem Badań Naukowych w Olsztynie oraz Instytutem Historii olsztyńskiej Wyższej Szkoły Pedagogicznej. Był członkiem Polskiego Towarzystwa Historycznego (od 1946), Gdańskiego Towarzystwa Naukowego (od 1948), Towarzystwa Naukowego w Toruniu (od 1949). Wchodził w skład Rady Naukowej Muzeum Piśmiennictwa i Muzyki Kaszubsko-Pomorskiej w Wejherowie, przewodniczył Radzie Naukowej Uniwersytetu Trzeciego Wieku. Głosił pogadanki historyczne w radiu i telewizji.
W 1997 miasto Gniew nadało mu tytuł honorowego obywatela. Był odznaczony m.in. Krzyżem Armii Krajowej, Krzyżem Kawalerskim Orderu Odrodzenia Polski, Medalem 700-lecia miasta Pasłęka. Honorowe członkostwo nadała mu Liga Morska, a jako współpracownik Akademii Marynarki Wojennej w Gdyni otrzymał w formie wyróżnienia kordzik oficerski Marynarki Wojennej. Zrzeszenie Kaszubsko-Pomorskie wyróżniło go Medalem Stolema. Był ponadto laureatem nagród Ministra Nauki, Szkolnictwa Wyższego i Techniki oraz Ministra Obrony Narodowej.
Żonaty z Krystyną z domu Fiszer, miał syna Pawła (ur. 1950) i córkę Joannę Marię (ur. 1952). Zmarł nagle 9 kwietnia 1999 w Tczewie. Pochowany na gdańskim cmentarzu Srebrzysko (rejon V, taras VII-1-38).

</doc>
<doc id="1587056" url="https://pl.wikipedia.org/wiki?curid=1587056" title="Ignacy Pawłowski (historyk)">
Ignacy Pawłowski (historyk)

Ignacy Pawłowski (ur. w Słobodzie Czerneckiej (na Nowogródczyźnie), zm. 28 października 1998 w Warszawie) – polski wojskowy i historyk, pułkownik Ludowego Wojska Polskiego.
Życiorys.
W 1936 ukończył szkołę w Marchlewsku, następnie studiował historię w Instytucie Pedagogicznym w Pietropawłowsku. W 1941 został zmobilizowany do Armii Czerwonej, od 1943 służył w I Dywizji im. Tadeusza Kościuszki, m.in. walczył pod Lenino. Następnie służył w 2 Dywizji Piechoty im. Jana Henryka Dąbrowskiego, gdzie dowodził plutonem, następnie kompanią 5 Pułku Piechoty, uczestniczył w operacji berlińskiej.
Po II wojnie światowej pozostał w Polsce, służył w Warszawskim Okręgu Wojskowym. W 1949 przyjął obywatelstwo Polskie i został skreślony z ewidencji Armii Czerwonej, był wówczas w stopniu podpułkownika. W tym samym roku rozpoczął studia historyczne na Uniwersytecie Warszawskim (został wpisany na IV rok). W 1951 obronił pracę magisterską napisaną pod kierunkiem Żanny Kormanowej. W latach 1951-1971 pracował w Wojskowej Akademii Politycznej im. Feliksa Dzierżyńskiego. W 1958 obronił pracę doktorską w Instytucie Historii PAN. W 1963 otrzymał stopień doktora habilitowanego na podstawie pracy "Polityczna działalność KPP w latach 1918-1928" (było to pierwsze kolokwium habilitacyjne w dziejach WAP) i został zatrudniony jako docent. Był tam m.in. prodziekanem Wydziału Historycznego (1956-1964) i kierownikiem Katedry Historii Polski i Polskiego Ruchu Robotniczego (od 1969). Służbę wojskową zakończył w stopniu pułkownika
Od 1972 pracował w Wyższej Szkole Pedagogicznej w Opolu, jako docent w Instytucie Historii. W 1976 otrzymał tytuł profesora nadzwyczajnego nauk humanistycznych, w latach 1978-1981 był dyrektorem Instytutu Historii, kierował także Zakładem Historii Najnowszej. W 1983 ubiegał się o stanowisko rektora WSP. Przeszedł na emeryturę w 1987.
Wypromował 7 doktorów i ponad 360 magistrów.
Był odznaczony Krzyżem Walecznych, Złotym Krzyżem Zasługi, Medalem „Za udział w walkach o Berlin” i Medalem za Warszawę 1939–1945.

</doc>
<doc id="1587059" url="https://pl.wikipedia.org/wiki?curid=1587059" title="Sylwina">
Sylwina

Sylwina – łacińskie imię żeńskie, żeński odpowiednik imienia Sylwin, które zostało utworzone od Sylwiusza przy pomocy przyrostka "-inus", który wskazywał na pochodzenie od kogoś lub zdrabniał. Imię to nadawane jest w Polsce co najmniej od 1827 roku.
Sylwina imieniny obchodzi razem z Sylwinem: 
Znane osoby noszące imię Sylwina:

</doc>
<doc id="1587061" url="https://pl.wikipedia.org/wiki?curid=1587061" title="Rocky Mountain Institute">
Rocky Mountain Institute

Rocky Mountain Institute – organizacja badawcza założona w roku 1982 przez Amory’ego i Hunter Lovinsów w stanie Kolorado. Zajmuje się badaniami naukowymi nad problematyką zrównoważonego rozwoju i propagowaniem proekologicznych rozwiązań. Szczególne miejsce w działalności instytutu zajmuje zielona energia – technologie energooszczędne (negawaty) i odnawialne źródła energii. Instytut prowadzi również badania w dziedzinie ekonomii, proponując wykorzystywanie mechanizmów rynkowych do celów ekologicznych oraz decentralizację energetyczną.
W roku 1983 założyciele Rocky Mountain Institute Amory i Hunter Lovinsowie zostali uhonorowani nagrodą Right Livelihood.

</doc>
<doc id="1587062" url="https://pl.wikipedia.org/wiki?curid=1587062" title="Otto Nicolai">
Otto Nicolai

Carl Otto Ehrenfried Nicolai (ur. 9 czerwca 1810 w Königsbergu, zm. 11 maja 1849 w Berlinie) – niemiecki kompozytor i dyrygent.
Nicolai jeszcze w młodości uciekł z domu rodziców, aby podjąć studia muzyczne. W wieku 16 lat uzupełnia wykształcenie w Collegium Groeningianum w Stargardzie, gdzie rozpoczyna swoją artystyczną karierę. W roku 1831 stworzył swoją pierwszą symfonię. Dzięki swoim sukcesom został muzykiem w ambasadzie pruskiej w Rzymie. Od 1841 przebywał w Wiedniu i brał aktywny udział w życiu muzycznym miasta. To z jego nazwiskiem związane są początki jednego z najlepszych i najsławniejszych zespołów filharmonicznych świata – Wiener Philharmoniker.
W 1848 został dyrygentem Staatsoper Unter den Linden w Berlinie.
Jego najpopularniejsze dzieło to opera komiczna "Wesołe kumoszki z Windsoru" ("Die lustigen Weiber von Windsor" według W. Szekspira) z 1849.

</doc>
<doc id="1587063" url="https://pl.wikipedia.org/wiki?curid=1587063" title="Chopin Park">
Chopin Park

Chopin Park – jeden z mniejszych parków miejskich Chicago. Znajduje się w północno-zachodniej dzielnicy Portage Park przy skrzyżowaniu ulic Long i Roscoe. Biura zarządu parku mieszczą się przy 3420 North Long Avenue.
Opis parku.
W zabytkowym pawilonie na terenie 8-akrowego (2,66 ha) Chopin Parku znajduje się obszerne audytorium ze sceną i siedmioma salami wykładowymi, przeznaczonymi głównie na zajęcia dla dzieci w wieku przedszkolnym. Park umożliwia także zajęcia pozalekcyjne dla uczniów młodszych klas pobliskich szkół.
Oprócz zajęć w budynku i na placu zabaw, na terenie Chopin Parku można organizować gry zespołowe na: boisku do baseballa dla dorosłych i dwóch mniejszych dla dzieci, boisku do piłki nożnej, czterech boiskach do koszykówki, czterech kortach tenisowych, a także piaszczystym boisku do siatkówki. W gorące letnie dni dzieci mogą bawić się pod wodotryskami.
Chopin Park umożliwia zainteresowanym zajęcia z malarstwa i rzeźby, naukę gry na gitarze, pianinie i innych instrumentach. W okresie wakacji organizowane są półkolonie dla dzieci.
Historia.
Chopin Park został założony przez lokalną organizację "Portage Park District", ale w roku 1934, jako jeden z 22 niezależnych parków, wchłonięty został przez ogólnomiejski "Chicago Park District". W roku 1930 dawny "Portage Park District" zakupił niewiele ponad 8 akrów terenu w (zamieszkanym w ogromnej większości przez Polaków) południowo-wschodnim rejonie gwałtownie rozrastającej się dzielnicy Portage Park. W zbudowanym w georgiańskim stylu pawilonie znalazło się audytorium z widownią na 300 osób, możliwe do szybkiego przekształcenia w salę bankietową na prywatne przyjęcia. Pawilon ów jest bliźniaczo podobny do pawilonów w pobliskich parkach Shabbona i Wilson. Ze względu na lokalizację w sercu polskiej dzielnicy park otrzymał nazwę na cześć polskiego kompozytora – Fryderyka Chopina, a polskie organizacje od lat lobbują za ustawieniem w parku kopii łazienkowskiego pomnika kompozytora.
W połowie lat 30. XX wieku, a więc wkrótce po powstaniu "Chicago Park District", nowa organizacja dokonała przebudowy budynku. Nawiązując do patrona parku, miejscowa orkiestra organizuje w audytorium regularnie koncerty.
Obiekty.
Chopin Park zapewnia odwiedzającym dostęp do:

</doc>
<doc id="1587064" url="https://pl.wikipedia.org/wiki?curid=1587064" title="Peter North">
Peter North

Peter North (ur. 11 maja 1957 w Halifaksie, w prowincji Nowa Szkocja) – kanadyjski aktor, reżyser, scenarzysta i producent filmów pornograficznych. Przybrane nazwisko North (ang. "północ") jest hołdem dla Roberta Conrada i jego telewizyjnego bohatera Jamesa T. Westa z serialu CBS "The Wild Wild West" (1965-69). Jego kariera rozpoczęła się w Złotej Erze Filmów Porno i stał się jednym z największych gwiazd tego okresu. W 2002 został umieszczony na piętnastym miejscu na liście 50. największych gwiazd branży porno wszech czasów przez periodyk Adult Video News.
Życiorys.
Wczesne lata.
Urodził się w Halifaksie, w prowincji Nowej Szkocji. Uczęszczał do James Lorimer Ilsley High School, gdzie grał w futbol kanadyjski i hokej na lodzie. W 1982 przeprowadził się do Stanów Zjednoczonych i zamieszkał w Newport Coast w Newport Beach w stanie Kalifornia.
Kariera.
W wywiadzie z 1996 opublikowanym w lokalnej gazecie „The Chronicle Herald”, stwierdził, że został odkryty na początku lat osiemdziesiątych podczas reklamy odzieży sportowej na prywatnej imprezie w Los Angeles. Mężczyzna z branży filmów dla dorosłych, którego North nie wymieniał, uczestniczył w imprezie, był pod wrażeniem budowy ciała Northa i dał mu swoją wizytówkę.
North z powodu olbrzymich długów wstąpił do przemysłu erotycznego w 1983, aby zdobyć pieniądze potrzebne mu do spłaty kredytów. Początkowo North występował w pornografii gejowskiej pod pseudonimem Matt Ramsey takich jak "Euromen" (1983), "Backstrokes", "Kuzyni" ("Cousins", 1983), "Sprawa rozmiaru" ("A Matter of Size", 1983), "Im większe, tym lepsze" ("The Bigger the Better", 1984), "Poniżej pasa" ("Below the Belt"), "Chłopcy z Zachodniego Hollywood" ("Boys of West Hollywood"), "The Company We Keep", "Getting It", 1985), "Hot Off The Press", "Wywiad" ("Interview"), "Like a Horse" (1984), "Pan dyscypliny" ("Master of Discipline"), "More Mind Games", "Sizing Up", "Switch Hitters 3" (1988), "Dwie garści" ("Two Handfuls", 1988), "Młodzi gladiatorzy" ("Young Gladiators") i "Blow Bi Blow" (1990).
Bardzo szybko dołączył do heteroseksualnych produkcji, m.in.: "Breaking It" (1984) z Traci Lords i Tomem Byronem, "Prostytutki Nowej Fali" ("New Wave Hookers", 1985) z Ginger Lynn, Traci Lords i Tomem Byronem, "Diabeł w pannie Jones 3: Nowy początek" ("The Devil in Miss Jones 3: A New Beginning", 1986) z Amber Lynn i Tomem Byronem, "Kameleon" ("The Chameleon", 1989), "Głębokie gardło 3" ("Deep Throat III", 1989), "Tajemnice" ("Secrets", 1990) z Rocco Siffredi, "Ukrywane obsesje" ("Hidden Obsessions", 1992), "Satyr" (1998) z Jenną Jameson i Tomem Byronem oraz "John Holmes Goes Gay!" (2002) z Johnem Holmesem. Jego ekranowymi partnerkami były także Jill Kelly i Anita Blond.
W 2004 amerykański fotograf Timothy Greenfield-Sanders opublikował książkę "XXX: 30 Porn Star Photographs" z 30. gwiazdami porno, które były fotografowane w strojach i nago. Jednym z jego modeli był Peter North. We wrześniu 2013 zajął drugie miejsce wśród 10 popularnych męskich gwiazd porno portalu Crazypundit.com.
W styczniu 2018 udzielił wywiadu dla magazynu „Men’s Health”, gdzie pojawiła się jego wypowiedź w kwietniu 2021. Zajął drugie miejsce w rankingu Top 10 najpopularniejszych i najlepszych gwiazdorów porno 2019 przeprowadzonym przez portal RedBled.com.
Życie prywatne.
Jest biseksualistą. W 1998 ożenił się z Jewel De'Nyle, lecz po dwóch latach w 2000 rozwiódł się. Był także związany z Rosalie Zyberstein.
W 2014 związał się z Nadią, z którą się ożenił 1 września 2016. 5 i 15 czerwca 2019 Peter North został dwukrotnie aresztowany za pobicie swojej żony Nadii podczas pobytu w domu w Newport Beach w Kalifornii. Z dokumentacji wynikało, że w drugim incydencie North rzucił żonę w ścianę, co spowodowało wstrząśnienie mózgu. North został zwolniony po wpłaceniu 50 tys. dolarów kaucji i dostał sądowy zakaz zbliżania się do żony. Nadia twierdziła, że w sumie miało miejsce około 20 brutalnych incydentów.
Do jego ulubionych filmów należą "Ojciec chrzestny" (1972) i "Poznaj mojego tatę" (2000).

</doc>
<doc id="1587065" url="https://pl.wikipedia.org/wiki?curid=1587065" title="Antena magnetyczna">
Antena magnetyczna

Antena magnetyczna (magnetyczna antena pętlowa) – rodzaj anteny działającej na zasadzie sprzężenia z polem magnetycznym fali elektromagnetycznej.
Zbudowana jest z jednego lub wielu zwojów przewodnika, przy czym wymiary takiej anteny są znacznie mniejsze od długości fali, na której taka antena pracuje. Dzięki niewielkim wymiarom, anteny tego typu znajdują zastosowanie wszędzie tam, gdzie ze względu na brak miejsca nie ma możliwości zamontowania anten tradycyjnych (np. dipolowych) – ze względu na swoją dużą mobilność były powszechnie stosowane w wojnie wietnamskiej.
Antena magnetyczna może pełnić rolę indukcyjności w równoległym obwodzie rezonansowym, a dołączony kondensator zmienny umożliwia zmianę częstotliwość rezonansowej. Cechą takiego rozwiązania jest wąskie pasmo częstotliwości pracy (duża dobroć), co może być wadą w przypadku transmisji szerokopasmowej, ale również zaletą, jeśli istotna jest eliminacja zakłóceń z innych częstotliwości.
Są to anteny kierunkowe, a największa skuteczność mają z kierunku prostopadłego do osi pętli. Buduje się je zwykle dla częstotliwości pracy poniżej 10 MHz. Są stosowane jako odbiorcze anteny ramowe radiokompasu w systemie radionawigacji lotniczej NDB. Ustawiane są wówczas na najsłabszy sygnał, co wynika z ostrzejszego minimum niż maksimum charakterystyki kierunkowej takiej anteny, w stosunku do anteny dookolnej.
Przykładem anteny magnetycznej jest antena ferrytowa.
Uwaga: terminem "antena magnetyczna" błędnie określane są anteny mocowane za pomocą magnesu, np. samochodowe.

</doc>
<doc id="1587066" url="https://pl.wikipedia.org/wiki?curid=1587066" title="Program Sterling">
Program Sterling



</doc>
<doc id="1587068" url="https://pl.wikipedia.org/wiki?curid=1587068" title="Aroania">
Aroania

Aroania (nowogr.: Αροάνια) – masyw górski w Grecji Zachodniej (jednostka regionalna Achaja, gmina Kalawrita), w północnej Arkadii na północnym Peloponezie, 50 km na południowy wschód od Patras, 12 km na południe od brzegu Zatoki Korynckiej ze szczytem Chelmos (nowogr.: Χελμός – od scs.: Хълм, "Chełm"; w języku angielskim transkrybowane jako "Helmos") o wysokości 2341 m n.p.m. Masyw ma długość 15–20 km (z północnego zachodu na południowy wschód) i szerokości 5–10 km (z południowego zachodu na północny wschód), południowo-wschodni kraniec leży w nomosie Koryntia.
Na szczycie obserwatorium astronomiczne z teleskopem zwierciadlanym (obiektyw "Zeiss" 2,3 m) "Helmos Observatory Aristarchos Telescope" "Ateńskiego Obserwatorium Narodowego" (finansowane przez Uniwersytety Patras i Manchester).
Schronisko turystyczne "V.Leontopoulos" (2100 m n.p.m., 16 miejsc noclegowych) – około 3 km na zachód od szczytu, przy czerwonym szlaku.
100 m na południowy wschód od szczytu 200-metrowy wodospad "Mawroneri" ("Czarna Woda"), początek potoku Stiga (nowogr.: Στύγα – "Stýga", od gr. klas. – "Styks") z niemal pionowej ściany grzbietu "Neraidorachi" (2238 m n.p.m.), w podnóżu wodospadu wąwóz z jaskinią położony na wysokości 1600 m n.p.m. Powyżej wodospadu przebiega czarwony szlak turystyczny.
Tuż pod szczytem, na "Wathia Lakka" – Kalavrita Ski Center ("Narciarski Ośrodek Kalawrita", 1650-2300 m n.p.m., 10 km na południowy wschód od Kalawrity): 12 narciarskich tras zjazdowych o różnym stopniu trudności (długość 20 km), 7 wyciągów narciarskich, w tym dwa krzesełkowe, szkółka narciarska i stacja ratownictwa górskiego.
U podnóża góry, 9 km na północny zachód od szczytu, miejscowość Kalawrita (740 m n.p.m.), w sezonie bardzo modny, zatłoczony ośrodek wypoczynkowy. 13 km na południe-południowy zachód Klitoria.

</doc>
<doc id="1587069" url="https://pl.wikipedia.org/wiki?curid=1587069" title="Miejsce na Ziemi">
Miejsce na Ziemi

Miejsce na Ziemi (ang. "Here on Earth") – amerykański melodramat z 2000 roku w reżyserii Marka Piznarskiego.
Zarys fabuły.
Bogaty student college'u, imieniem Kelley, podczas szaleńczej jazdy samochodem, demoluje prowincjonalną restaurację. Wyrokiem sądu, chłopakowi zostaje narzucona praca przez kilka tygodni wakacji, podczas których będzie on mieszkał u poszkodowanej rodziny – jego zadaniem jest odnowa placówki. Niespodziewanie Kelley zakochuje się w córce właścicieli restauracji, pięknej Sam.

</doc>
<doc id="1587071" url="https://pl.wikipedia.org/wiki?curid=1587071" title="Hawaii (wyspa)">
Hawaii (wyspa)



</doc>
<doc id="1587073" url="https://pl.wikipedia.org/wiki?curid=1587073" title="Peter van Nieuwenhuizen">
Peter van Nieuwenhuizen

Peter van Nieuwenhuizen (ur. 26 października 1938 w Utrechcie, Holandia) – holenderski fizyk. Obecnie piastuje urząd profesora na Uniwersytecie Stony Brook w Stanach Zjednoczonych. Van Nieuwenhuizen jest znany przede wszystkim dzięki swoim odkryciom w dziedzinie supergrawitacji, których dokonał wraz z Sergio Ferrarą i Danielem Z. Fredmanem.
Żonaty z Marie de Crombrugghe, z którą ma trójkę dzieci: Adrienne, Olivia i Patrick.

</doc>
<doc id="1587074" url="https://pl.wikipedia.org/wiki?curid=1587074" title="Lanai">
Lanai



</doc>
<doc id="1587075" url="https://pl.wikipedia.org/wiki?curid=1587075" title="Molokai">
Molokai



</doc>
<doc id="1587077" url="https://pl.wikipedia.org/wiki?curid=1587077" title="Niihau">
Niihau



</doc>
<doc id="1587079" url="https://pl.wikipedia.org/wiki?curid=1587079" title="Oahu">
Oahu



</doc>
<doc id="1587080" url="https://pl.wikipedia.org/wiki?curid=1587080" title="Christopher Weeramantry">
Christopher Weeramantry

Christopher Gregory Weeramantry (ur. 17 listopada 1926 w Kolombo, zm. 5 stycznia 2017) – lankijski prawnik, sędzia Międzynarodowego Trybunału Sprawiedliwości w Hadze (1991-2000). Przewodniczący Międzynarodowego Stowarzyszenia Prawników przeciw Broni Nuklearnej.
Zarys biografii.
Weeramantry studiował prawo na uczelniach w Kolombo i Londynie. W latach 1967-1972 był sędzią Sądu Najwyższego Sri Lanki. W latach 1972-1991 wykładał prawo na Monash University w Melbourne.
W 1991 został powołany na sędziego Międzynarodowego Trybunału Sprawiedliwości. Jako przeciwnik broni atomowej opowiadał się za uznaniem, że jej użycie jest nielegalne bez względu na okoliczności.
Jako teoretyk prawa Weeramantry zajmował się wpływem rozwoju technologii na prawa człowieka, ekologicznymi zasadami w prawie międzynarodowym oraz filozofią i teologią prawa. Jedną ze swych ostatnich książek poświęcił prawnym i etycznym aspektom ksenotransplanatacji.
W 2006 uhonorowany Nagrodą UNESCO za Wychowanie dla Pokoju, zaś w 2007 otrzymał nagrodę Right Livelihood "za pionierskie działania na rzecz poszerzenia i umocnienia roli prawa międzynarodowego" oraz najwyższe cywilne wyróżnienie lankijskie – Sri Lankabhimanya.

</doc>
<doc id="1587081" url="https://pl.wikipedia.org/wiki?curid=1587081" title="Sumerland">
Sumerland

Sumerland - singiel Fields Of The Nephilim z roku 1990, promujący album "Elizium". Singiel wydała wytwórnia Beggars Banquet w formacie winylowym i kompaktowym. Singiel 12" występuje w dwóch wersjach. Limitowana wersja CD posiada dodatkowo kartonową obwolutę.
Spis utworów:
"wersja 7""
"wersja 12" (1):"
"wersja 12" (2):"
"wersja cd:"

</doc>
<doc id="1587083" url="https://pl.wikipedia.org/wiki?curid=1587083" title="Raoul Naroll">
Raoul Naroll

Raoul Naroll (ur. 10 września 1920 w Toronto, zm. 25 czerwca 1985) – amerykański antropolog kulturowy, który przyczynił się w dużej mierze do promowania metodologii badań międzykulturowych. Dorastał w Los Angeles.

</doc>
<doc id="1587084" url="https://pl.wikipedia.org/wiki?curid=1587084" title="R-Point">
R-Point

R-Point (kor. 알 포인트) – koreański horror filmowy, którego akcja rozgrywa się podczas wojny wietnamskiej. Film nie trafił w Polsce do dystrybucji kinowej, 11 stycznia 2009 roku miał swoją premierę w stacji Ale Kino!. Wydany został na też na dyskach DVD. Film kręcono w Kambodży.
Historia grupy żołnierzy borykających się z powracającymi zza światów duchami zabitych przed laty ofiar wojennych.

</doc>
<doc id="1587085" url="https://pl.wikipedia.org/wiki?curid=1587085" title="Jerzy Tuszewski">
Jerzy Tuszewski

Jerzy Grzegorz Tuszewski (ur. 12 marca 1931 w Chełmie, zm. 16 października 2016 w Warszawie) – polski dziennikarz, reżyser radiowy i teatralny, reżyser i scenarzysta filmów dokumentalnych.
Po zdaniu matury rozpoczął studia na lubelskiej Akademii Medycznej, w 1955 przerwał je i wyjechał do Warszawy. Rozpoczął wówczas współpracę w Polskim Radiem, od 1965 rozpoczął tam pracę jako stały pracownik. Od 1976 współpracował z rozgłośniami zagranicznymi (Londyn, Berlin, Bruksela, Budapeszt, Helsinki, Kolonia, Paryż, Praga, Rzym, Saarbücken, Sidney i in.). W Programie 2 Polskiego Radia prowadził Studio Form Dokumentalnych. Jerzy Tuszewski był członkiem i założycielem Międzynarodowej Grupy Ars Acustica przy EBU w Genewie, jak też członkiem Zarządu Atelier de Création Sonore et Radiophonique przy frankofońskim Stowarzyszeniu Autorów Dramatycznych SACD w Brukseli.
Pochowany na cmentarzu komunalnym w Chełmie przy ul. Lwowskiej.

</doc>
<doc id="1587086" url="https://pl.wikipedia.org/wiki?curid=1587086" title="Kilauea">
Kilauea

Kilauea (Kīlauea) – jednostka osadnicza w Stanach Zjednoczonych, w hrabstwie Kauaʻi.

</doc>
<doc id="1587087" url="https://pl.wikipedia.org/wiki?curid=1587087" title="Halemaumau">
Halemaumau



</doc>
<doc id="1587088" url="https://pl.wikipedia.org/wiki?curid=1587088" title="Kīlauea Crater">
Kīlauea Crater



</doc>
<doc id="1587089" url="https://pl.wikipedia.org/wiki?curid=1587089" title="Kilauea Crater">
Kilauea Crater



</doc>
<doc id="1587093" url="https://pl.wikipedia.org/wiki?curid=1587093" title="Park Narodowy Haleakala">
Park Narodowy Haleakala



</doc>
<doc id="1587094" url="https://pl.wikipedia.org/wiki?curid=1587094" title="One More Nightmare (Trees Come Down A.D.)">
One More Nightmare (Trees Come Down A.D.)

One More Nightmare (Trees Come Down A.D.) – singiel zespołu Fields of the Nephilim wydany przez Jungle Records 10 lipca 2000 roku. Płyta ukazała się w formacie 10"-ego winyla oreaz kompaktu i zawierała 2 starsze utwory (z ep-ki "Burning the Fields"), nagrane i wyprodukowane na nowo przez McCoya i Pettita dla potrzeb filmu. Grupa tego okresu nazywana jest niekiedy "Fields of the Nephilim AD".
Spis utworów:

</doc>
<doc id="1587096" url="https://pl.wikipedia.org/wiki?curid=1587096" title="Władimir Maszkow">
Władimir Maszkow

Władimir Lwowicz Maszkow, ros. Влади́мир Льво́вич Машко́в (ur. 27 listopada 1963 w Tule w ZSRR) – rosyjski aktor filmowy, teatralny i telewizyjny. Zasłużony Artysta Federacji Rosyjskiej (1996) i Ludowy Artysta Federacji Rosyjskiej (2010).
Życiorys.
Urodzony w Tule. Jego ojciec był aktorem miejscowego teatru lalek, a matka (z pochodzenia Włoszka) pracowała w tym teatrze jako reżyser. W połowie lat 60. jego rodzina przeniosła się do Nowokuzniecka, a pod koniec 70. do Nowosybirska. Tam Władimir rozpoczął studia biologiczne, ale po I roku przeniósł się do szkoły teatralnej. W latach 80. wyjechał do Moskwy, gdzie wstąpił do szkoły aktorskiej przy MChAT-cie. Brał również prywatne lekcje aktorstwa u Olega Tabakowa. W kinie zadebiutował w 1989 roku w obrazie "Zielionyj ogoń kozy".
Zdobywca dwóch nagród Silver St. George Best Actor Award.
Jest związany z moskiewskim teatrem Tabakierka, w którym pełni funkcje zarówno reżysera, jak i aktora. W grze Grand Theft Auto IV postać Niko Bellica jest oparta na kreacji Maszkowa jako Saszy w filmie "Za linią wroga" ("Behind Enemy Lines", 2001). W filmie akcji "Polowanie na Piranię" ("Охота на пиранью", 2006) zagrał bohaterskiego agenta Kiriłła Mazura. Postać wzorowana była na takich ikonach kina sensacyjnego, jak John Rambo, John McClane czy James Bond. Przygotowując się do występu w tym filmie, Maszkow rozpoczął intensywne treningi siłowe – miał wypracować perfekcyjną muskulaturę.
Jego byłą żoną jest aktorka Jelena Szewczenko, z którą ma córkę Mariję (Maszę), od której odciął się po jej krytyce agresji na Ukrainę.

</doc>
<doc id="1587097" url="https://pl.wikipedia.org/wiki?curid=1587097" title="Park Narodowy Wulkany Hawaii">
Park Narodowy Wulkany Hawaii



</doc>
<doc id="1587099" url="https://pl.wikipedia.org/wiki?curid=1587099" title="Nagroda UNESCO za Wychowanie dla Pokoju">
Nagroda UNESCO za Wychowanie dla Pokoju

Nagroda UNESCO za Wychowanie dla Pokoju – przyznawana od roku 1981 (początkowo corocznie, od 2006 roku raz na dwa lata) „za nadzwyczajne zasługi dla budzenia czujności opinii publicznej i mobilizowanie sumienia ludzkości na rzecz pokoju”. Wynosi ok. 60 tys. dolarów.
Wśród laureatów nagrody jest m.in. Paulo Freire (1986), Brat Roger (1988), Rigoberta Menchú Tum (1990), Matka Teresa (1992), Chiara Lubich (1996), Matki z Plaza de Mayo (1999), Christopher Weeramantry (2006).

</doc>
<doc id="1587100" url="https://pl.wikipedia.org/wiki?curid=1587100" title="Siła Coriolisa-Stokesa">
Siła Coriolisa-Stokesa

Siła Coriolisa-Stokesa – siła działająca na falujący płyn wynikająca z tego falowania i znajdowania się płynu w obracającym się układzie odniesienia. Efekt Coriolisa-Stokesa wyjaśnia niektóre aspekty ruchu falującej wody w oceanach.
Cząstki próbne falującej powierzchni wody doznają ruchu po torze zbliżonym do okręgu, o promieniu malejącym wraz z głębokością. W wyniku tego woda doznaje ruchu postępowego w kierunku poruszania się fali, zależnego od głębokości wody i parametrów fali, zwanego dryfem Stokesa. Ruch wody upraszcza się tylko do dryfu Stokesa. Na tak poruszającą się wodę w oceanie działa siła Coriolisa, prostopadła do kierunku dryfu Stokesa, czyli wzdłuż grzbietów fal.
Istnienie efektu umożliwia wprowadzenie do równań ruchu wody w modelach ruchu wody, w tym w jej mieszaniu turbulentnym w modelu Ekmana oraz symulacji wirów.
Efekt ten nie zależy bezpośrednio od prędkości wiatru i jego oddziaływania z powierzchnią wody.

</doc>
<doc id="1587101" url="https://pl.wikipedia.org/wiki?curid=1587101" title="Evan Stone">
Evan Stone

Evan Stone (ur. 18 lipca 1964 w Ames) – amerykański aktor przemysłu pornograficznego, zdobywca licznych nagród AVN Award.
Życiorys.
Wczesne lata.
Urodził się w Ames w Iowa. Kiedy jego rodzice rozwiedli się, matka zamieszkała w Michigan, a ojciec na Florydzie. Dorastał w Dallas w Teksasie jako adoptowany syn strażaka, który prowadził również biznes z materiałami piśmienniczymi.
Po ukończeniu lokalnego liceum Gobles High School (1982), został dostrzeżony w miejscowym uniwersytecie w swojej klasie twórczego pisania, gdzie zrobił wrażeniem czytając fragment lektury Anny Frank. Wtedy nauczyciel zaproponował mu możliwość czytania na pokaz uczelni, dostał rolę, i odkrył, że może zarówno występować publicznie jak i śpiewać. Mając 16 lat wystąpił w spektaklu Dale’a Wassermana "Człowiek z La Manczy" jako Sancho Panza, a wkrótce potem został obsadzony jako Poncjusz Piłat w "Jesus Christ Superstar".
Przez rok uczęszczał do lokalnego college’u, zanim przystąpił do Reserve Officers' Training Corps (ROTC). Grał w gridiron football na pozycji defensywnego liniowego dla Western Michigan Broncos – National Collegiate Athletic Association. Jednak z powodu kontuzji podczas gry w piłkę nożną, przerwał naukę w szkole. Podczas odwiedzin swojej siostry w Houston w Teksasie, spotkał się z menedżerem firmy windykacyjnej, gdzie operator sieci komórkowych zatrudnił go do pracy.
Początkowo na rodzinnym ranczo zajmował się gospodarstwem z hodowlą koni. Chciał być lekarzem, pracował jako przewoźnik i sanitariusz w lokalnym pogotowiu ratunkowym. Dorabiał potem w rzeźni, na hali produkcyjnej, na wózkach widłowych dla Pepsi-Coli, na stacji benzynowej jako mechanik samochodowy, w sklepie spożywczym, a także jako konserwator zieleni na polu golfowym.
Kariera.
Kiedy w miejscowym klubie, który promował tancerzy, wygrał konkurs dla amatorów, tańczył w swoim klubie i założył trupę, z którą przez osiem lat podróżował jako męski striptizer i egzotyczny tancerz w stanie Teksas, Oklahoma i Luizjana, a takąze w Bostonie i New Hampshire. Pracował w restauracji obiadowej „Medieval Times” w Dallas. Wkrótce spotkał się z producentem, montażystą i reżyserem filmów erotycznych Michaelem Ravenem, który zaproponował mu pracę w swoim pierwszym filmie. Wyjechał więc do Los Angeles. Początkowo Evan miał być statystą, ale ostatecznie w 1997, w wieku 33 lat, zadebiutował w filmie porno.
W jego filmografii znajduje się blisko 2 tys. tytułów, zrealizowanych z Adam &amp; Eve, Diabolic Video, Vivid czy New Sensations. Często pracował przy seriach filmowych, m.in. "100% Blowjobs" (Jill Kelly Productions), "Busty Beauties" (Hustler Video), Smash Pictures – "Friends And Family 1-3". Inne znane filmy to "Hotel No Tell", "Karate Kid XXX: A DreamZone Parody" (Dream Zone Entertainment), "Official Hogan Knows Best Parody" (3rd Degree) i "Young Girls Next Door" (Adam &amp; Eve). Występował także w parodiach porno filmów hollywoodzkich, z których najpopularniejszą pozostali "Pirates" (2005).
W 2005 był gościem programu "Spice Hotel" na Spice Live. Wystąpił jako “Jimmy” w serialu LGBT "The Lair" (2007).
20 grudnia 2008 znalazł się na piątym miejscu w rankingu „Top5 najbardziej atrakcyjnych aktorów porno” wg hiszpańskiego portalu Nosotras.
W 2011 w programie CNBC był jedną z 12 gwiazd porn i jedynym mężczyzną na liście. Był bohaterem odcinka serialu "South Park" pt. "The Return of the Fellowship of the Ring to the Two Towers". Był motylem w filmie "Frankie in Blunderland" (2011).
19 stycznia 2013 w Hard Rock Hotel and Casino (Las Vegas) pojawił się na czerwonym dywanie podczas gali wręczenia nagród AVN Award.
Życie prywatne.
W czerwcu 2002 poślubił Jessikę Drake, z którą rozwiódł się dwa lata później (2004). W 2008 związał się z filipińską aktorką porno Syren.

</doc>
<doc id="1587105" url="https://pl.wikipedia.org/wiki?curid=1587105" title="Johnny Hazzard">
Johnny Hazzard

Johnny Hazzard (ur. 21 września 1977 w Cleveland) – amerykański aktor gejowskich filmów pornograficznych, model przemysłu pornograficznego, laureat nagród GayVN Award. W latach 2007–2008 występował w serialu LGBT stacji here! "The Lair". Zadebiutował w 2003, miał własną linię ubrań i pisał recenzje muzyczne dla magazynu „Frontiers”.
Życiorys.
Wczesne lata.
Urodził się i dorastał w Cleveland w Ohio w rodzinie robotniczej pochodzenia włoskiego. Uczęszczał do Orange High School w Moreland Hills w Ohio. Studiował na Kent State University w Kent (Ohio). Zamieszkiwał potem w Londynie, Los Angeles, Palm Springs, Provincetown, Miami, Fort Lauderdale i Bostonie.
Kariera w branży porno.
Zadebiutował w gejowskim filmie porno Channel 1 Releasing "Detention" (2003) w reżyserii Chi Chi LaRue. Następnie pracował dla Rascal Video, występując w produkcjach takich jak "When Bears Attack" (2006) czy "London Spunked" (2013). Był kilkakrotnie na okładce gejowskich magazynów „Unzipped” (we wrześniu 2003, w lutym 2004, w lutym 2006, w listopadzie 2006, w czerwcu 2008, w październiku 2008, w maju 2009, w czerwcu 2009), „All Man” (w marcu 2004) czy „Blue” (we wrześniu 2005). 
W 2006 zdobył nagrodę GayVN Award dla najlepszego aktora, najlepszej sceny seksu duetu i najlepszego występu solo w filmie "Wrong Side of the Tracks Part One" (2005), a także odebrał GayVN za najlepszą scenę w duecie z Tylerem Riggzem.
Wziął udział w kontrowersyjnym filmie Channel 1 "Shifting Gears: A Bisexual Transmission" (2008), uhonorowanym GayVN Award w kategorii „Najlepszy film biseksualny”, gdzie wystąpili: Blake Riley, Cameron Marshall, Wolf Hudson, Shy Love, Lola, Lee Stephens, Krystal Kali, Britney Amber, Cody Springs i Ryan Alexander. Wystąpił potem w produkcjach Men.com takich jak "Predator" (2014), "Splendor" (2015), "Ass Bandit 2" (2015), "Mysteries of Bennett 2" (2015) i "Confessions 1" (2016).
Firma Rascal Jocks wypuściła na rynek atrapę prącia Johnny’ego Hazzarda jako odlew zewnętrznych jego narządów płciowych (długość 19 cm, grubość 4,5 cm) i sporządziła ich silikonowe kopie.
Obecność w kulturze masowej.
W 2004 w nocnym klubie w Nowym Jorku poznał Boya George’a, który zaangażował go w swoim projekcie fotograficznym, a także do reżyserowanych przez niego dwóch teledysków The Supreme Fabulettes - „You Ruined My Christmas” (2012) i „A Drag Queen Is a Cowboys Best Friend” (2013).
Hazzard trafił na wybieg i wziął udział w pokazie mody linii ubrań „B-Rude”. Jako model pojawił się też w różnych reklamach prasowych. Był recenzentem muzycznym dla magazynu „Frontier”.
W 2006 wydał swój pierwszy singiel „Deeper Into You”, dostępny w iTunes Apple Inc..
Występował w serialu LGBT stacji here! "The Lair" (2007-2008) jako Tim, ogrodnik i asystent botanika.
Obok aktorów porno takich jak François Sagat, Damien Crosse czy Francesco D’Macho, wziął udział w kampanii dotyczącej bezpiecznego seksu i walki z AIDS.
W niezależnym filmie "Tiger Orange" (2014) zagrał postać Todda. Jest to historia dwóch braci gejów, którzy po śmierci ojca pogłębiają relacje. Po premierze „The Hollywood Reporter” napisał: "Nie ma wątpliwości, że Frankie Valenti jako młody adept sztuki aktorskiej wychodzi z tej konfrontacji bez szwanku. Energiczny i charyzmatyczny, bez wysiłku uosabia ducha buntu".
W dramacie "Run" (2018), do którego napisał także scenariusz, wystąpił jako mechanik Nick Paxton u boku Marlee Matlin i Alana Cumminga.

</doc>
<doc id="1587106" url="https://pl.wikipedia.org/wiki?curid=1587106" title="Koziny">
Koziny



</doc>
<doc id="1587113" url="https://pl.wikipedia.org/wiki?curid=1587113" title="Marek Konarzewski">
Marek Konarzewski

Marek Konarzewski (ur. 18 czerwca 1961 w Białymstoku) – polski biolog, badacz i popularyzator nauki, profesor nauk biologicznych, pracownik naukowy Uniwersytetu w Białymstoku, członek korespondent PAN, od 2023 prezes PAN.
Życiorys.
Ukończył studia z biologii w Filii Uniwersytetu Warszawskiego w Białymstoku. W 1990 obronił doktorat. W 1996 habilitował się na podstawie pracy "Allocation of energy to growth and respiration in avian postembryonic development". W 2004 otrzymał tytuł profesora nauk biologicznych.
Jest profesorem w Katedrze Ekologii Ewolucyjnej i Fizjologicznej Wydziału Biologii Uniwersytetu w Białymstoku oraz na Wydziale Artes Liberales Uniwersytetu Warszawskiego. W latach 1991–1993 był stypendystą Uniwersytetu Kalifornijskiego w Los Angeles, gdzie pracował z zespole badawczym amerykańskiego biologa Jareda M. Diamonda. W latach 2008–2013 był radcą-ministra ds. nauki i technologii ambasady RP w Waszyngtonie. W latach 2017–2021 pełnił funkcję doradcy Ministra Spraw Zagranicznych ds. nauki i technologii. W październiku 2022 wybrany przez Zgromadzenie Ogólne PAN na nowego prezesa Akademii w kadencji 2023–2026. 
Jego zainteresowania naukowe koncentrują się wokół zagadnień z pogranicza ekologii ewolucyjnej i fizjologii ptaków i ssaków. Jest autorem lub współautorem kilkudziesięciu publikacji naukowych, licznych artykułów popularnonaukowych, książki popularnonaukowej "Na początku był głód", dwóch albumów fotograficznych o przyrodzie Doliny Biebrzy Puszczy Knyszyńskiej oraz tłumaczenia wyróżnionej nagrodą Pulitzera książki Jareda M. Diamonda "Strzelby, zarazki, maszyny".
Wypromował co najmniej sześcioro doktorów, m.in. Pawła Brzęka, Anetę Książek, Karola Zuba.

</doc>
<doc id="1587116" url="https://pl.wikipedia.org/wiki?curid=1587116" title="Magoty gibraltarskie">
Magoty gibraltarskie

Magoty gibraltarskie – niewielka, półdzika populacja małp gatunku makak berberyjski (łac. "Macaca sylvanus") żyjąca na Gibraltarze. Jest to jedyna żyjąca w stanie wolnym populacja małp na kontynencie europejskim. Magotom grozi wyginięcie również w Afryce Północnej (ogół światowej populacji), gdzie ich liczebność wynosi od 12 do 20 tysięcy. Na Gibraltarze żyje obecnie ok. 230 osobników w pięciu odrębnych stadach; większość z nich zamieszkuje rezerwat przyrody znajdujący się w górnych partiach Skały Gibraltarskiej. Ze względu na brak ogona część mieszkańców tej kolonii brytyjskiej nazywa je "Barbary Apes" lub "Rock Apes", mimo że nie należą one do małp człekokształtnych, podczas gdy inni używają hiszpańskiego słowa "monos" (co odnosi się do małp).
Magoty są nieoficjalnie uważane za symbol Gibraltaru.
Pochodzenie.
Część naukowców jest zdania, że gibraltarskie magoty zostały sprowadzone do Gibraltaru przez Maurów, którzy zajmowali południowe obszary Półwyspu Iberyjskiego, w tym znaczną część Hiszpanii i Portugalii w latach 711–1492. Przypuszczalnie małpy te były przez Maurów traktowane jako zwierzęta domowe.
Według innej teorii magoty Gibraltaru mogą stanowić resztkę populacji, która zamieszkiwała południową Europę w dobie pliocenu, a więc od około 5 milionów lat temu.
Jedno jest pewne: magoty zamieszkiwały Skałę Gibraltarską na długo przed pojawieniem się tam Brytyjczyków w roku 1704. W 1610 historyk hiszpański Portillo pisał:
"A teraz porozmawiajmy o innych żywych istotach, które żyją na tej skale, są to małpy, które można nazwać prawdziwymi jej posiadaczami od niepamiętnych czasów, a które żyją w większości na wschodnich stokach, gdzie dostęp jest niemal niemożliwy".
W roku 1782 inny hiszpański historyk, Ayala, napisał tak:
"Ani najazd Maurów, Hiszpanów czy Anglików, ani kule czy kartacze nie potrafiły ich zniszczyć".
Turystyka.
Magoty są uznawane za jedną z głównych atrakcji turystycznych Gibraltaru. Najbardziej znane i skore do kontaktów z ludźmi jest stado zamieszkujące w "Małpiej Kryjówce" (ang. "The Apes' Den") przy "Wrotach Królowej" (ang. "Queen's Gate"). Tu najczęściej małpy zbliżają się do ludzi, a nawet wskakują im na ramiona, co wywołuje bardzo różne reakcje. Przestraszony lub rozgniewany magot może ugryźć lub podrapać człowieka.
Częste i bliskie kontakty małp z turystami spowodowały zmianę ich stylu bycia i coraz silniejsze uzależnienie od ludzi. Z tego powodu karmienie magotów na Gibraltarze zostało zakazane i jest obecnie ścigane przez prawo; złamanie zakazu jest karane mandatami w wysokości do 500 funtów gibraltarskich.
Opieka wojskowa.
Magoty z Gibraltaru od roku 1915 aż po 1991 znajdowały się pod opieką British Army, a później "Pułku Gibraltarskiego", które zajmowały się kontrolą populacji, początkowo składającej się z jednej tylko rodziny. Wojsko wyznaczało oficera lub podoficera odpowiedzialnego za opiekę nad magotami, a także za dostarczanie im owoców, warzyw i orzechów. Działalność ta była oficjalnie wpisana w budżet jednostki. Każde narodziny były odnotowywane, każda nowa małpka otrzymywała imię gubernatora, generała lub innych wyższych oficerów. Chora lub zraniona małpa trafiała do szpitala Royal Navy, gdzie była traktowana jak każdy marynarz. Po wycofaniu się garnizonu brytyjskiego jego rolę przejął urząd gubernatora Gibraltaru.
Obecne środki ochrony.
Dzisiaj małpami zajmuje się Gibraltarskie Towarzystwo Historii Naturalnej i Ornitologii (ang. "Gibraltar Ornithological and Natural History Society", GONHS), zaś opiekę medyczną zapewnia Klinika Weterynaryjna Gibraltaru (ang. "Gibraltar Veterinary Clinic", GVC). Magoty otrzymują codziennie: świeżą wodę, warzywa, owoce i ziarno jako dodatek do ich naturalnego pożywienia w postaci: liści, oliwek, kłączy, korzeni i kwiatów. Rokrocznie przeprowadza się spis i badania medyczne. Każde zwierzę ma wytatuowany numer i wszczepiony microchip w celu identyfikacji. Wszystkie małpy są fotografowane, a zdjęcia te są zamieszczane w katalogach GONHS.
Legenda.
Jednym z powodów ustanowienia na początku XX wieku zorganizowanej ochrony stada była troska o morale załogi wojskowej. Wśród żołnierzy krążyła bowiem legenda, w myśl której obecność Brytyjczyków na półwyspie ma trwać dopóty, dopóki żyją na nim magoty. W roku 1942 (podczas II wojny światowej), gdy populacja zmalała do siedmiu osobników, brytyjski premier Winston Churchill nakazał, by ich liczbę natychmiast uzupełniono małpami z Algierii.

</doc>
<doc id="1587118" url="https://pl.wikipedia.org/wiki?curid=1587118" title="Czesław Druet">
Czesław Druet

Czesław Druet (ur. 29 marca 1926 w Wilnie, zm. 10 lipca 2016) – polski oceanolog, specjalizujący się w dynamice i fizyce morza.
Życiorys.
W czasie II wojny światowej został wywieziony na roboty do Niemiec, potem przebywał we Francji i Wielkiej Brytanii. Do Polski wrócił z żołnierzami 2 Korpusu. W 1949 zdał maturę w Liceum dla Pracujących w Pasłęku. W 1955 ukończył studia na Wydziale Inżynierii Lądowo-Wodnej Politechnice Gdańskiej. W 1960 uzyskał stopień doktora (tematem jego rozprawy była "Stateczność morskich progów podwodnych"), a w 1966, na podstawie rozprawy "Obciążenia hydrodynamiczne falochronów portowych posadowionych w strefie transformacji falowania", stopień doktora habilitowanego. Tytuł profesora nauk technicznych otrzymał w 1973. Był członkiem Polskiej Akademii Nauk (1980 członek korespondent, 1986 członek rzeczywisty). Należał do PZPR.
W 1996 został odznaczony Medalem im. Profesora Kazimierza Demela. 22 stycznia 2009 Uniwersytet Gdański przyznał mu tytuł doktora honoris causa. Zmarł 10 lipca 2016. Został pochowany na Cmentarzu komunalnym w Sopocie (kwatera N4-13-2).

</doc>
<doc id="1587119" url="https://pl.wikipedia.org/wiki?curid=1587119" title="Morgan Spurlock">
Morgan Spurlock

Morgan Valentine Spurlock (ur. 7 listopada 1970 w Parkersburg) – amerykański reżyser, scenarzysta i producent filmowy i telewizyjny. Autor licznych filmów dokumentalnych. Jest także kierownikiem produkcji i gwiazdą seriali telewizyjnych typu reality show (30 Days).
Morgan Spurlock dał się poznać jako pomysłodawca eksperymentu żywieniowego, któremu sam się poddał, a następnie przedstawił w filmie "Super Size Me" (2004), nominowanym do Oscara za najlepszy pełnometrażowy film dokumentalny. Przez trzydzieści dni ten zagorzały przeciwnik "McŻarcia", jak sam nazywa produkty wytwarzane przez sieci fast food i wielkie koncerny spożywcze, stołował się wyłącznie w McDonald’s po to, by udowodnić, jak fatalny wpływ ma tego typu dieta na kondycję Amerykanów i wielbicieli znanej sieci z całego świata.
Przebieg eksperymentu i związane z nim doświadczenia autora zobaczyć można we wspomnianym filmie. W książce „Życie w fast foodzie” Spurlock posuwa się znacznie dalej: podejmuje nierówną walkę z gigantami produkcji żywności oraz sieciami fast food i obnaża mechanizmy działania marketingu największych koncernów. Przeciwstawia się wszechobecnej manipulacji, stosowanej przez wytwórców, starając się wzbudzić w konsumentach świadomość, czym grozi spożywanie szeroko dostępnych i nieustannie reklamowanych przekąsek, słodyczy, napojów gazowanych czy jedzenia fast food.
Książka poparta została bogatym materiałem źródłowym. Spurlock opiera się na wynikach badań największych amerykańskich organizacji zdrowotnych, przy okazji demaskując fałszywą bezinteresowność niektórych z nich.
Był też jednym z współprowadzących program "Zakład" ("I bet you will") na antenie stacji MTV.
Jego kolejny film "POM Wonderful prezentuje: Najlepiej sprzedany film" o marketingu i lokacji produktów był wyświetlany podczas 27. Warszawskiego Międzynarodowego Festiwalu Filmowego w 2011 roku.

</doc>
<doc id="1587122" url="https://pl.wikipedia.org/wiki?curid=1587122" title="Bitwa o Guadalcanal">
Bitwa o Guadalcanal



</doc>
<doc id="1587124" url="https://pl.wikipedia.org/wiki?curid=1587124" title="Eric Schlosser">
Eric Schlosser

Eric Schlosser (ur. 17 sierpnia 1959 w Nowym Jorku) – wielokrotnie nagradzany amerykański dziennikarz (bostońskiego "The Atlantic Monthly") i autor prac o charakterze demaskatorskim.
W Polsce ukazała się jego książka "Kraina fast foodów", opisująca dzieje i kulturowy fenomen amerykańskiego przemysłu szybkich dań. Eric Schlosser przedstawia w niej nie tylko socjologiczne rozważania na temat konsumpcji hamburgerów, ale przede wszystkim opowieść o najnowszej historii Stanów Zjednoczonych.
Książka ta skupia się na wielu wątkach fenomenu fast foodu, który na dobre zadomowił się w globalnej kulturze i gospodarce USA, prowadząc aktywny podbój nowych rynków. Kolejne rozdziały wyraźnie potępiają kulturę szybkiej konsumpcji, przedstawiając nie tylko dietetyczną „ciemną stronę amerykańskich szybkich dań”, ale i źródła sukcesu pionierów ogromnego przemysłu.
Schlosser opisuje świat południowej Kalifornii lat 50., w której zachwyt nad nowoczesnością i urbanizacja były siłą napędową dla rozkwitu nowego przemysłu. Fast food bowiem okazał się w amerykańskim społeczeństwie siłą rewolucyjną, kreując nawyki żywieniowe oraz kulturę życia Amerykanów. Zdaniem Schlossera ciemna strona hamburgerów i ich masowej produkcji to nie tylko szkody wywołane kulturą konsumpcji i problemem otyłości w krajach rozwiniętych. To głównie niemożliwe do zaakceptowania społeczne konsekwencje działania olbrzymich machin spożywczych. Książka obnaża mit o „amerykańskim śnie”, który zdaniem autora jest irracjonalną, obłąkańczą gonitwą za zyskiem korporacji, przynoszącym społecznie negatywne konsekwencje. Mało stabilny system nisko opłacanego zatrudnienia, wzorowany na pracy przy taśmie montażowej rodem z fabryk ubiegłego stulecia, wykorzystywanie młodocianych pracowników. Schlosser przedstawia wiele aspektów amerykańskiego życia, kultury i gospodarki, które w warunkach demokracji i wolnorynkowej swobody są sterowane w imię partykularnych interesów wielkich firm.

</doc>
<doc id="1587125" url="https://pl.wikipedia.org/wiki?curid=1587125" title="Stephan Goergl">
Stephan Goergl



</doc>
<doc id="1587127" url="https://pl.wikipedia.org/wiki?curid=1587127" title="Peter C. Whybrow">
Peter C. Whybrow

Peter C. Whybrow – amerykański psychiatra i naukowiec w zakresie nauk biologii behawioralnej. Jest przewodniczącym psychiatrii na Uniwersytecie Pensylwania.
W roku 2005 opublikował książkę "American Mania: When More Is Not Enough". Została ona uznana przez Los Angeles Times za bestseller oraz nagrodzona przez amerykańskie Narodowe Stowarzyszenie Chorób Psychicznych. Książka stanowi prowokacyjną neurobiologiczną analizę jednostkowych i społecznych zachowań, dzięki którym gospodarka wolnorynkowa utrzymuje równowagę. Zdaniem autora równowaga ta jest zagrożona, gdyż dziś Amerykanie znaleźli się na skraju psychicznego i fizycznego wyczerpania.
Whybrow, patrząc z perspektywy psychiatry i ewolucjonisty, wskazuje na radykalną dysfunkcjonalność współczesnego „amerykańskiego snu”. Zdaniem Whybrow'a cena sukcesu Ameryki jest zbyt wysoka – Amerykanie są wyeksploatowani, zaniedbani, pogrążeni w długach, cierpią na brak czasu i choroby cywilizacyjne.
Spojrzenie to bliskie jest temu, jakie prezentuje ekonomista Jeremy Rifkin w swojej publikacji "Europejskie marzenie. Jak europejska wizja przyszłości zaćmiewa American Dream".

</doc>
<doc id="1587129" url="https://pl.wikipedia.org/wiki?curid=1587129" title="Przysowa">
Przysowa

Przysowa – rzeka dorzecza Bzury, lewy dopływ Słudwi o długości 28,61 km.
Płynie w okolicach wsi Stefanów Suserski, a dalej, płynąc na południowy wschód, mija miejscowości: Holendry Dobrowskie i Helenów Słupski, po czym płynie niezabudowanymi terenami aż do ujścia do Słudwi kilka kilometrów na wschód od Żychlina.

</doc>
<doc id="1587130" url="https://pl.wikipedia.org/wiki?curid=1587130" title="Puchar Świata w narciarstwie alpejskim mężczyzn 2004/2005">
Puchar Świata w narciarstwie alpejskim mężczyzn 2004/2005

Puchar Świata w narciarstwie alpejskim mężczyzn sezon 2004/2005 to 39. edycja tej imprezy. Cykl ten rozpoczął się w austriackim Sölden 24 października 2004 roku, a zakończył 13 marca 2005 roku w szwajcarskim Lenzerheide.

</doc>
<doc id="1587132" url="https://pl.wikipedia.org/wiki?curid=1587132" title="Puchar Świata w narciarstwie alpejskim mężczyzn sezon 2004/2005">
Puchar Świata w narciarstwie alpejskim mężczyzn sezon 2004/2005



</doc>
<doc id="1587133" url="https://pl.wikipedia.org/wiki?curid=1587133" title="Puchar Świata w narciarstwie alpejskim mężczyzn sezon 2005/2006">
Puchar Świata w narciarstwie alpejskim mężczyzn sezon 2005/2006



</doc>
<doc id="1587134" url="https://pl.wikipedia.org/wiki?curid=1587134" title="Aleksiejewska Organizacja">
Aleksiejewska Organizacja

Aleksiejewska Organizacja (ros. Алексеевская организация) – antybolszewicka organizacja wojskowa działająca na początku wojny domowej w Rosji na przełomie 1917 i 1918 r.
Została ona utworzona ok. 15-20 października 1917 r. w Piotrogrodzie przez gen. Michaiła G. Aleksiejewa, b. głównodowodzącego armii rosyjskiej. Jej celem było zlikwidowanie władzy bolszewików i odrodzenie Rosji. Największy rozwój Organizacji nastąpił po przybyciu gen. M. G. Aleksiejewa 2 listopada do Nowoczerkaska. Czołową rolę w jej działaniu odgrywali bracia książęta pułkownicy Chowańscy, zbiegowie z Moskwy Dorofiejew i Matwiejew, I. K. Kirijenko i książę L. S. Światopełk-Mirski. Pierwsi ochotnicy, przybyli z gen. M. W. Aleksiejewem, zostali zgrupowani w lazarecie nr 2. 4 listopada została sformowana Mieszana Kompania Oficerska. W połowie listopada, kiedy było 180 ochotników, gen. M. W. Aleksiejew wprowadził oficjalne zapisy do swojej organizacji. Wszyscy przybywający ochotnicy zapisywali się w biurze werbunkowym, podpisując kontrakty zobowiązujące ich do ochotniczej służby wojskowej na okres 4 miesięcy. Od grudnia został wprowadzony żołd (100 rubli miesięcznie dla oficerów, od stycznia 1918 r. - 150 rubli, zaś od lutego – 270 rubli). Średnio dziennie zapisywało się w szeregi Aleksiejewskiej Organizacji 75-80 ochotników. Najpierw byli oni kierowani do sztabu, kierowanego przez płk. Szmidta, a następnie ks. płk. Chowańskiego, gdzie rozdzielano ich między poszczególne oddziały wojskowe. W II połowie listopada istniały już 3 oddziały: Mieszana Kompania Oficerska, Batalion Junkierski i Mieszana Michajłowsko-Konstantynowska Bateria Artylerii. Ponadto w trakcie formowania znajdowała się Kompania Gieorgijewska i Drużyna Studencka. 26 listopada doszło do pierwszego boju z oddziałami bolszewickimi. Od 27 listopada mieszany oddział ks. płk. Chowańskiego atakował Rostów nad Donem, zdobywając i oczyszczając do 2 grudnia miasto od bolszewików, którzy doprowadzili do powstania przeciwko Kozakom dońskim. Po powrocie do Nowoczerkaska oddziały wojskowe Aleksiejewskiej Organizacji, liczące ok. 1800 ludzi, przeszły reorganizację. 6 grudnia, po przybyciu do miasta gen. Ławra G. Korniłowa, gen. Antona I. Denikina i wiernych im oficerów, Organizacja zaczęła być przekształcana w armię. 24 grudnia na jej czele stanął gen. Ł. G. Korniłow. 27 grudnia na mocy jego tajnego rozkazu otrzymała ona nazwę Armia Ochotnicza. Generał M. G. Aleksiejew zachował władzę polityczną i finansową jako najwyższy wódz.
Linki zewnętrzne.
Historia Aleksiejewskiej Organizacji (jęz. rosyjski)

</doc>
<doc id="1587135" url="https://pl.wikipedia.org/wiki?curid=1587135" title="Puchar Świata w narciarstwie alpejskim mężczyzn sezon 2006/2007">
Puchar Świata w narciarstwie alpejskim mężczyzn sezon 2006/2007



</doc>
<doc id="1587136" url="https://pl.wikipedia.org/wiki?curid=1587136" title="Puchar Świata w narciarstwie alpejskim kobiet sezon 2004/2005">
Puchar Świata w narciarstwie alpejskim kobiet sezon 2004/2005



</doc>
<doc id="1587137" url="https://pl.wikipedia.org/wiki?curid=1587137" title="Miłonka">
Miłonka

Miłonka – rzeka, prawy dopływ Ochni o długości 20,74 km. 
Wypływa w okolicy wsi Mazew-Kolonia i kieruje się na północ. Płynie między innymi przez miejscowości Rzędków, Cudniki, Wymysłów, Miłonice, Zosinek. Następnie od strony południowej opływa miasto Krośniewice, po czym w okolicach wsi Iwiczna przepływa pod drogą krajową nr 92 i kilka kilometrów dalej wpada do Ochni.

</doc>
<doc id="1587138" url="https://pl.wikipedia.org/wiki?curid=1587138" title="Puchar Świata w narciarstwie alpejskim kobiet sezon 2005/2006">
Puchar Świata w narciarstwie alpejskim kobiet sezon 2005/2006



</doc>
<doc id="1587146" url="https://pl.wikipedia.org/wiki?curid=1587146" title="Nizam al-Mulk">
Nizam al-Mulk

Abu Ali al-Hasan at-Tusi Nizam al-Mulk (ur. 1019 w Tus, zm. 10 października 1092) – uczony i wezyr w państwie Seldżuków w czasie panowania sułtanów Alp Arslana i Malikszaha.
Życiorys.
Zwolennik centralizacji państwa i wzmacniania administracji poprzez organizację sieci szpiegowskiej i regularnej poczty. Swoje poglądy zawarł w "Obyczajach królów" ("Sijar al-Moluk"; dzieło to znane jest również pod błędnym, późniejszym tytułem "Księga rządzenia" ("Sijasat-name")). Wiadomo również, że wspierał uczonych, z jego inicjatywy zbudowano w latach 1074-75 pierwsze seldżuckie obserwatorium astronomiczne (nie jest jednak znana jego dokładna lokalizacja). Ponadto założył również pierwsze wielkie uniwersytety islamskie, w tym najbardziej znany Nizamijja w Bagdadzie. Znany również jako przeciwnik nizarytów, zginął wraz z sułtanem zasztyletowany przez nich w wyniku zorganizowanego zamachu terrorystycznego.
Pod koniec rządów Malikszaha Nizam al-Mulk napisał traktat "Obyczaje królów" ("Sijar al-Moluk"). Zawiera on opinie na temat administrowania państwem, jego organizacji i działania najwyższych organów.

</doc>
<doc id="1587147" url="https://pl.wikipedia.org/wiki?curid=1587147" title="Gratien Gélinas">
Gratien Gélinas

Gratien Gélinas (ur. 8 grudnia 1909, zm. 16 marca 1999) – kanadyjski dramaturg, reżyser teatralny i aktor, tworzący w języku francuskim.
Rozgłos przyniosły mu słuchowiska radiowe, przeniesione później na scenę, grał we Fridolinades oraz melodramacie Tit-Coq. W twórczości poruszał aktualne problemy moralno-społeczne.

</doc>
<doc id="1587149" url="https://pl.wikipedia.org/wiki?curid=1587149" title="Firmin Gémier">
Firmin Gémier

Firmin Gémier, właściwie Firmin Tonnerre (ur. 21 lutego 1869 w Aubervilliers, zm. 1933 w Paryżu) – francuski aktor i reżyser. 
Od 1888 występował w Paryżu. W latach 1901–1906 był dyrektorem Théâtre de la Renaissance. Jeden z założycieli Théâtre National Populaire. Grał m.in. Ojca w "Ubu Król czyli Polacy" Alfreda Jarry’ego, Shylocka w "Kupcu weneckim" Szekspira. Wystawiał dramaty klasyczne, zwłaszcza Szekspira i sztuki współczesne, m.in. Paula Claudel’a, Romain Rollanda. Był twórcą wielkich widowisk w Cirque d’Hiver i w plenerze (mistrzowskie sceny zbiorowe) oraz propagatorem teatru ludowego.

</doc>
<doc id="1587154" url="https://pl.wikipedia.org/wiki?curid=1587154" title="Holda">
Holda

Holda – mityczna germańska przewodniczka zmarłych, przyjaznych lub wrogich ludziom. Opiekunka nowo narodzonych i zmarłych. Sprowadzała wichurę i zamieć śnieżną. W południowych Niemczech zwana "Perchtą".

</doc>
<doc id="1587155" url="https://pl.wikipedia.org/wiki?curid=1587155" title="Administrator sieci informatycznej">
Administrator sieci informatycznej

Administrator sieci informatycznej – zarządza siecią komputerową w przedsiębiorstwach przemysłowych, handlowych, administracyjnych i innych organizacjach.
Do jego zadań należy:

</doc>
<doc id="1587156" url="https://pl.wikipedia.org/wiki?curid=1587156" title="Tarcze imaginalne">
Tarcze imaginalne

Tarcze imaginalne, dyski imaginalne (ang. "imaginal discs") – zespoły totipotencjalnych komórek w ciele larw niektórych bezkręgowców, np.: u owadów z przeobrażeniem zupełnym, rozwijają się podczas przeobrażenia w narządy właściwe dla dorosłego osobnika. Mogą mieć kształt dysków powstałych z wypukleń naskórka oraz komórek mezodermalnych.

</doc>
<doc id="1587158" url="https://pl.wikipedia.org/wiki?curid=1587158" title="Imogen">
Imogen



</doc>
<doc id="1587159" url="https://pl.wikipedia.org/wiki?curid=1587159" title="Northern Ireland Trophy 2006">
Northern Ireland Trophy 2006

Northern Ireland Trophy był pierwszym turniejem rankingowym sezonu snookerowego 2006/2007. W dniach 13 – 20 sierpnia 2006 roku miejscem jego rozegrania była hala widowiskowa Waterfront Hall w Belfaście.
Była to pierwsza edycja rankingowa Northern Ireland Trophy. Inauguracja turnieju w 2005 roku miała charakter zaproszeniowy, dlatego broniący tytułu mistrzowskiego Matthew Stevens nie był rozstawiony z numerem "1". Walijczyk przegrał w meczu 1/8 finału z Ronnie O’Sullivanem 2:5.
Zwycięzcą turnieju został Ding Junhui, który w finale pokonał Ronnie O’Sullivana 9:6. Kilka miesięcy później Anglik wziął srogi rewanż, wygrywając turniej Masters. 
W Polsce turniej transmitowała stacja Eurosport.

</doc>
<doc id="1587160" url="https://pl.wikipedia.org/wiki?curid=1587160" title="Grzebowilk (stacja kolejowa)">
Grzebowilk (stacja kolejowa)

Grzebowilk – stacja kolejowa w Grzebowilku w gminie Siennica, w powiecie mińskim, w województwie mazowieckim na linii kolejowej nr 13.
Jest to stacja kolejowa na zelektryfikowanej linii jednotorowej (potocznie mijanka). Obsługuje ruch pociągów towarowych oraz pospiesznych (w tym międzynarodowych). Nie jest dostępna dla pasażerów.
Stacja ma 5 torów – jeden główny i po dwa główne dodatkowe z każdej strony – wszystkie zelektryfikowane. Nie ma żadnych peronów ani ramp ładunkowych.
Przejeżdża przez nią większość pociągów relacji Warszawa – Lublin. Zatrzymują się z jednej strony na stacji Warszawa Wschodnia, a z drugiej Pilawa lub Lublin.
Posiada połączenia ze stacjami:
Posterunek odgałęźny Mińsk Mazowiecki R101.
Mińsk Mazowiecki R101 to posterunek odgałęźny na linii kolejowej nr 13, obsługujący łącznice 521 i 522.
Znajduje się na Kędzieraku, na południowy zachód od stacji Mińsk Mazowiecki.
Pozwala zjechać z linii kolejowej nr 13, pociągom jadącym od stacji Grzebowilk na linię kolejową nr 2 w obu kierunkach (na stacje Sulejówek Miłosna lub Mińsk Mazowiecki).

</doc>
<doc id="1587164" url="https://pl.wikipedia.org/wiki?curid=1587164" title="Klejtos Czarny">
Klejtos Czarny

Klejtos «Czarny» (ok. 375 p.n.e.-328 p.n.e.) – jeden z hetajrów, oficer w macedońskiej armii dowodzonej przez Filipa II Macedońskiego a potem przez Aleksandra Wielkiego. Brat Lanike, mamki Aleksandra, był jednym z najbliższych towarzyszy przyszłego władcy.
Życiorys.
Uczestniczył w kampanii Aleksandra przeciwko Persji. Uratował mu życie podczas bitwy nad Granikiem, gdzie Aleksander, osobiście biorący udział w walce, stoczył wiele pojedynków z perskimi arystokratami; Klejtos odciął rękę satrapie Spitridatesowi, który przygotowywał się do zadania Aleksandrowi ciosu w plecy. Jesienią 330 p.n.e. został dowódcą jednej z dwóch hipparchi, na jakie podzielono oddział hetajrów, po straceniu jego dotychczasowego dowódcy, Filotasa. W 328 p.n.e. podczas postoju armii macedońskiej w Marakandzie (dzisiejsza Samarkanda) został mianowany satrapą Baktrii w miejsce Irańczyka Artabazosa.
Śmierć.
Podczas uczty królewskiej zorganizowanej późnym latem lub jesienią 328 roku w Marakandzie, doszło do ekskalacji napięć, jakie powstały w korpusie oficerskim i dworze Aleksandra na skutek przyjmowania przez władcę części wschodnich obyczajów. Klejtosa rozzłościły rozmowy, w których wywyższano Aleksandra nad Filipa i herosów, a także drwiny z Macedończyków pokonanych niedawno przez Sogdyjczyków. Zaczął bronić Filipa, zarzucił Aleksandrowi, że wyrzekł się ojca, że zasługi młodego króla są dziełem ogółu Macedończyków, nie omieszkał też zaprotestować przeciwko orientalizacji dworu władcy i obecności na nim licznych Medów i Persów. Rozzłoszczony Aleksander próbował rzucić się na Klejtosa, jednak strażnicy i oficerowie starali się powstrzymać władcę i przemówić mu do rozsądku, na co ten zareagował oskarżeniami, że został zdradzony. Klejtos został wyprowadzony z sali, ale wrócił i ostatecznie rozsierdził Aleksandra cytatem z "Andromachy" Eurypidesa: "Biada! Co za złe rządy w Helladzie", na co król wyrwał włócznię jednemu z żołnierzy i przebił nią Klejtosa. Później, w wyniku udawanego bądź prawdziwego napadu wyrzutów sumienia, sam próbował pozbawić się życia, a potem zamknął się w swym namiocie na 3 dni bez jedzenia i picia. Do porzucenia żałoby przekonał go dopiero filozof Anaksarchos z Abdery, argumentując, że wszystkie czyny Aleksandra, tak jak Zeusa, są z definicji słuszne. Aby formalnie usprawiedliwić postępek króla, martwy Klejtos został zaocznie skazany na śmierć za zdradę stanu. Satrapię Baktrii powierzono Amyntasowi, synowi Nikolaosa.

</doc>
<doc id="1587171" url="https://pl.wikipedia.org/wiki?curid=1587171" title="Praca naukowa">
Praca naukowa

Praca naukowa, podobnie jak sama nauka, może być rozumiana jako badania naukowe i jako dzieło naukowe.
Praca naukowa jako praca twórcza.
Praca naukowa jest formą pracy twórczej. Praca twórcza polega przede wszystkim na ustalaniu nowych połączeń pomiędzy już znanymi zjawiskami, rzeczami, pojęciami. Istotniejsze jest w niej dokonywanie nowych wartościujących połączeń między składnikami już znanymi, niż dodawanie nowych składników. Różni się tym od pracy wytwórczej, której celem jest wytwór o własnościach znanych, wykonany w sposób również znany.
Rezultatem pracy twórczej jest dzieło – artykuł naukowy lub książka naukowa, ideologia, pogląd filozoficzny. Dziełem może być również sama praca twórcza. Niektóre dzieła stają się publikacjami naukowymi.
Praca naukowa jako praca twórcza charakteryzuje się poznawaniem dotychczas nieznanych części rzeczywistości; wywoływaniem przy pomocy środków technicznych zjawisk w przyrodzie w sposób naturalny niewystępujących; a także konstruowaniem pojęć lub wzorów opartych na naukowym odzwierciedlaniu bytu.
Aspekty teoretyczne i praktyczne.
Poznawanie rzeczywistości jest nazywane poszukiwaniem lub zdobywaniem prawd naukowych. Mogą to być różne formy prawd: poznawanie nowych faktów naukowych, powiązanie faktów w nowe teorie naukowe, krytyka dotychczasowych osiągnięć naukowych. Do zdobywania nowych prawd naukowych, a więc postępu wiedzy naukowej, przyczynia się wskazywanie i uzasadnianie problemów i hipotez naukowych. Prawdy naukowe są przekazywane przez naukowców w ich wynikach badań.
Nie jest to jednak jedyny aspekt nauki: „Istotą nauki jest i zawsze było odkrywanie nowych prawd, obecnie jednak zadaniem nauki stało się nie obojętne nowatorstwo w ogóle, lecz nowatorstwo świadomie zmierzające do określonych pożytków. Z roli obserwatora nauka przeszła do roli czynnika w gospodarce i w całym życiu społeczeństwa” – stwierdza Marian Mazur. Wskazuje to na praktyczny aspekt badań naukowych.
Wobec publicystyki i literatury pięknej.
Praca naukowa w odróżnieniu od publicystyki i literatury pięknej zajmuje się odzwierciedlaniem rzeczywistości, a nie jej oceną.
Publicystyka jest analizą i krytyką bieżących zjawisk życia społecznego, wyraża się w prasie i czasopismach. Stanowi zazwyczaj sprawozdanie z czyjejś twórczości lub jej analizę i ocenę. Opis rzeczywistych faktów jest w niej punktem wyjścia do oceny. Jest zbliżona do literatury pięknej stylem pisarskim – mniej lub bardziej subiektywnym – i brakiem aparatu naukowego.
Literatura piękna nie posługuje się metodą naukową, nie dąży też do poznania prawd ogólnych; na czoło w niej wysuwają się przedstawianie konkretnych form rzeczywistości i umiejętność posługiwania się pięknym językiem.
Rodzaje pracy naukowej.
Wyróżnia się prace naukowe:
W zależności od stopnia lub równomierności uwzględnienia różnych czynności poznawczych, charakterystycznych dla pracy naukowej, wydzielić można różne jej rodzaje.
Prace badawcze polegają na zdobywaniu nowych prawd o świecie. Wysiłek uczonego skupiony jest na odkrywaniu faktów, opisywaniu i wyjaśnianiu zjawisk w oparciu o własne lub cudze doświadczenia badawcze i materiały naukowe. Pomyślnymi rezultatami badawczych prac naukowych są odkrycia badawcze. Wyniki prac badawczych stanowią rozwiązanie lub próbę rozwiązania pewnego problemu naukowego w postaci nowych prawd o rzeczywistości, nowych konstrukcji pojęciowych i technicznych. Dzięki nim rozwija się nasza wiedza o świecie.
Prace koncepcyjne są to prace naukowe ograniczone do wstępnych kroków poprzedzających badania właściwe lub opracowanie materiałów naukowych; także prace myślowe pośrednio ważne i potrzebne dla postępu badań naukowych. Może to być wskazanie nowego problemu naukowego, uzasadnienie potrzeby zaistnienia nowej specjalności naukowej, ułożenie planu badań. Za pracami koncepcyjnymi mogą iść – i powinny – prace badawcze, dokonywane przez tych samych lub innych uczonych.
Prace metodologiczne – to prace nad obmyślaniem, uzasadnianiem i wypróbowywaniem nowych metod, a także nad krytykowaniem i poprawianiem metod już znanych. Praca taka może prowadzić na przykład do stwierdzenia nieprzydatności do określonych celów danej metody. Można by je zaliczyć do prac koncepcyjnych i podobnie jak one stają się ważne dla nauki wtedy, gdy dzięki nim powstają istotne prace badawcze.
Ze względu na położenie innego akcentu na poszczególnych etapach wysiłku naukowego rozróżnia się prace analityczne i prace syntetyczne. Z punktu widzenia całości rozwoju danej nauki korzystny jest stan równowagi między ogółem prac analitycznych a pracami syntetycznymi.
Prace analityczne są zazwyczaj skupione na ustalaniu i precyzowaniu pojęć naukowych i wyprowadzania z nich implikacji. Charakter analityczny ma wysiłek myślowy nad włączeniem dotychczasowego piśmiennictwa naukowego na danym polu badań do nowego przedsięwzięcia badawczego, w którym istotne jest krytyczne rozprawienie się z dotychczasowymi publikacjami. Prace analityczne dotyczą pojęć, twierdzeń, poglądów, a także materiałów, rzeczy i zjawisk. Analiza pojęć to obszar krytyki naukowej.
Prace syntetyczne stanowią efekt składania w spoistą całość wielu szczegółów, wielu prac, wielu wyników badań. Stanowią przeciwieństwo prac analitycznych. Znamienne jest dla nich szukanie związków między wynikami badań szczegółowych i na tym gruncie szukanie uogólnień. Charakter syntezy ma na przykład gromadzenie materiałów do podręczników akademickich i ich pisanie.
Również ze względu na nierównomierność uwzględnienia istotnych składników metody naukowej można wyróżnić prace problemowe i prace przyczynkowe.
Prace problemowe zawierają nowe zagadnienia, otwierają nowe kierunki badań. Są tworzone przez wybitnych uczonych. Jeżeli jednak zajmują się tylko uzasadnieniem nowych zagadnień lub kierunków badań, to przynależą także do prac koncepcyjnych.
Prace przyczynkowe to prace stosunkowo drobne, polegające na wykonywaniu badań cząstkowych, mających sens jedynie ze względu na większe przedsięwzięcie naukowe. Prace te są wykonywane w obrębie tego przedsięwzięcia, na przykład niejako zlecone przez starszych pracowników naukowych w ramach działalności instytucji naukowej. Większość prac ogłaszanych na łamach czasopism naukowych należy właśnie do tej kategorii. Nazwa jej bierze się od przypuszczenia, że takie prace przyczyniają się do ogólnego postępu badań, a więc i do rozwoju wiedzy naukowej
Prace teoretyczne i doświadczalne rozróżniane są ze względu na ich cel i metodę dojścia do niego: wyjście od znanych faktów lub próbę poznania nowych.
Prace teoretyczne to takie, w których autor opierając się na faktach już znanych, a więc wynikach swoich lub (częściej) cudzych prac badawczych, w szerokim sensie doświadczalnych, zmierza do ustalenia natury pewnych zjawisk, do logicznego uporządkowania twierdzeń, rozumowań i wniosków. Prace takie prowadzą do sformułowania nowych problemów naukowych, do organizacji nowych prac badawczych, a przez to – do nowych odkryć. Dzięki uporządkowaniu w pracy teoretycznej wielu składników wiedzy powstaje teoria naukowa dotycząca pewnego zjawiska; tym różni się od pracy syntetycznej, gdzie nacisk położony jest na przedstawienie wysiłków uczonych. Niekiedy nazywa się tak prace o charakterze abstrakcyjnym i rozważeniowym, nie oparte na wynikach badań doświadczalnych; nie każda jednak z tych prac kończy się teorią naukową.
Prace doświadczalne wykonywane są w sposób eksperymentalny; prowadzą do poznania pewnych prawidłowości w badanych zjawiskach. Nie należy do takich prac prosty opis zaobserwowanego stanu rzeczy.
Ze względu na sposób wykonania rozróżnia się prace indywidualne i prace zbiorowe.
Prace indywidualne to na przykład prace dyplomowe (prace promocyjne) – prace naukowe i prace doktorskie, także, wcześniej, prace zaliczeniowe na studiach. Praca naukowa ma charakter indywidualny wtenczas, gdy ogół czynności związany z rozpoczęciem i przeprowadzeniem badań, z opracowaniem materiałów i z pisemnym przedstawieniem wyników wykonała jedna osoba.
Prace zbiorowe to prace naukowe wykonywane przez więcej niż jedną osobę.
Nauka a praca naukowa.
Nauka, pomimo podobieństw, nie jest techniką, ani odwrotnie. Celem pracy naukowo-badawczej jest pojęciowe odzwierciedlanie rzeczywistości. Natomiast celem pracy wynalazczo-technicznej jest konstruowanie nowych narzędzi, nowych materiałów i środków pomocniczych dla ludzkiej działalności. Metoda pracy technicznej ma charakter konstrukcyjny, a metoda pracy naukowej – odkrywczy; rezultatem są odpowiednio: wynalazki techniczne i odkrycia naukowe.
Nauka rozwija się dzięki badaniom naukowym. Jej rozwój opiera się na badaniach naukowych i publikacjach naukowych. Jest więc zarówno działalnością społeczności specjalistów – zwanych naukowcami – jak i ogółem opublikowanych wyników prac naukowych. To pierwsze nazywane jest życiem nauki lub działalnością naukową, drugie – składa się na wiedzę naukową.
Na więcej znaczeń terminu nauka wskazuje Jan Szczepański: „Termin nauka ma wiele znaczeń: w ścisłym tego słowa znaczeniu oznacza spójny układ teorii, hipotez, twierdzeń, zagadnień i pojęć; mówiąc na przykład o chemii jako nauce, mamy na myśli takie właśnie znaczenie. Przez naukę można także rozumieć układ instytucji naukowych i ludzi w nich zatrudnionych. Wreszcie przez naukę rozumie się czasem procesy prowadzenia badań naukowych. Gdy mówimy, że ktoś uprawia naukę, to mamy na myśli, że prowadzi badania naukowe. Wreszcie nazywa się czasami także nauczanie…” – stwierdza Szczepański.
Warunki pracy naukowej.
Przebieg pracy naukowej i jej wyniki są uzależnione od warunków, w jakich się owa praca odbywa.
Warunki te można podzielić na zewnętrzne i wewnętrzne w stosunku do osoby pracującej naukowo; zewnętrzne – leżą poza nią, wewnętrzne – tkwią w niej samej. Do warunków zewnętrznych należą: światło, ciśnienie atmosferyczne, jakość powietrza, warunki szkoleniowe i bytowe pracownika, jego sytuacja materialna i rodzinna. Do warunków wewnętrznych należą: bystrość wzroku, słuchu, węchu i innych zmysłów, stan zainteresowań, inteligencja, cechy temperamentu i charakteru, przekonania i postawy; ważne jest doświadczenie osobiste.
W pracy naukowej w warunkach zewnętrznych szczególnie ważny jest moment historyczny. W danym momencie czy na danym etapie historycznym możliwe są tylko pewne kierunki badań naukowych, pewne metody robocze i pewna organizacja pracy naukowej. Praca naukowa jest również uzależniona od aktualnej sytuacji politycznej i gospodarczej w kraju, w którym jest prowadzona. Skutkiem tej sytuacji politycznej, historycznej, kulturowej, a także rodzinnej pracownika nauki jest to w jakich środowiskach kształtuje się ów pracownik; jest także struktura i jakość tych środowisk oraz wpływ jaki na niego wywierają.
Warunki te wywierają wpływ na kierunek, efektywność i jakość pracy naukowej, a także na jej następstwa w życiu osobistym naukowca.

</doc>
<doc id="1587173" url="https://pl.wikipedia.org/wiki?curid=1587173" title="Tsuga canadensis">
Tsuga canadensis



</doc>
<doc id="1587174" url="https://pl.wikipedia.org/wiki?curid=1587174" title="Phalanger (kompilator)">
Phalanger (kompilator)

Phalanger to projekt kompilatora języka PHP zapoczątkowany na Uniwersytecie Karola i wspierany przez firmę Microsoft. Pozwala on na kompilację kodu PHP do byte-codu CIL.

</doc>
<doc id="1587175" url="https://pl.wikipedia.org/wiki?curid=1587175" title="Xbox Live Silver">
Xbox Live Silver



</doc>
<doc id="1587179" url="https://pl.wikipedia.org/wiki?curid=1587179" title="Chondrus crispus">
Chondrus crispus



</doc>
<doc id="1587181" url="https://pl.wikipedia.org/wiki?curid=1587181" title="Green Star">
Green Star



</doc>
<doc id="1587182" url="https://pl.wikipedia.org/wiki?curid=1587182" title="Bitwa pod Marcjanopolem">
Bitwa pod Marcjanopolem

Bitwa pod Marcjanopolem – starcie zbrojne, które miało miejsce w roku 376 w trakcie wojny Rzymu z Gotami (376–382).
W roku 376 doszło do buntu Gotów w pobliżu Marcjanopola. Powodem były wydarzenia w mieście. Wódz Rzymian Lupicynus zaprosił na ucztę wodzów gockich, których kazał podstępnie wymordować. Z miasta udało się ujść Fritigernowi, który przekonał Rzymian, że uspokoi niezadowolonych, znajdujących się poza miastem wojowników gockich. Natychmiast też, doszło do grabieży i morderstw na obywatelach rzymskich.
W odpowiedzi na to Lupicynus zdecydował się na wydanie Gotom walnej bitwy. Wojska rzymskie liczyły 5000–6000 ludzi. Fritigern dysponował natomiast siłami 7000–8000 wojowników. Po wyjściu Rzymian z miasta, w odległości około 14 km od Marcjanopola doszło do krwawej bitwy, w wyniku które Rzymianie ponieśli druzgocącą klęskę. Lupicynus ratował się ucieczką do miasta. Po tej bitwie Goci spustoszyli ziemie wokół Marcjanopola, po czym wyruszyli w kierunku Adrianopola.

</doc>
<doc id="1587188" url="https://pl.wikipedia.org/wiki?curid=1587188" title="Przepowiednia itliny">
Przepowiednia itliny



</doc>
<doc id="1587190" url="https://pl.wikipedia.org/wiki?curid=1587190" title="Przepowiednia Ithlinne">
Przepowiednia Ithlinne



</doc>
<doc id="1587191" url="https://pl.wikipedia.org/wiki?curid=1587191" title="Australian Open 2009 (gra pojedyncza chłopców)">
Australian Open 2009 (gra pojedyncza chłopców)



</doc>
<doc id="1587192" url="https://pl.wikipedia.org/wiki?curid=1587192" title="Tadeusz Zaorski (1917–1993)">
Tadeusz Zaorski (1917–1993)

Tadeusz Zaorski (ur. 2 lipca 1917, zm. 20 grudnia 1993) – polski urzędnik państwowy. 
Życiorys.
Szef kinematografii polskiej w latach 1957–1968, w latach 60. XX w. także wiceminister kultury i sztuki. Zdymisjonowany po wydarzeniach marcowych, po których starał się bronić atakowanego za „syjonizm” reżysera Aleksandra Forda.
Ojciec aktora Andrzeja i reżysera Janusza Zaorskich.
Spoczywa na cmentarzu Powązkowskim w Warszawie (kwatera 165-5-20).

</doc>
<doc id="1587193" url="https://pl.wikipedia.org/wiki?curid=1587193" title="Tadeusz Zaorski (chmielarz)">
Tadeusz Zaorski (chmielarz)

Tadeusz Zaorski (ur. 13 października 1927 w Glinnym Stoku, zm. 5 grudnia 2007) – inżynier rolnik, specjalista w dziedzinie produkcji chmielu, żołnierz Armii Krajowej i Batalionów Chłopskich, porucznik.
Życiorys.
Urodził się w rodzinie ziemiańskiej w rodzinnym majątku koło Parczewa jako syn Jana i Haliny. Po ukończeniu szkoły podstawowej podjął naukę w Gimnazjum Ojców Marianów na Bielanach w Warszawie. Po ukończeniu pierwszej klasy przerwał naukę z powodu wybuchu II wojny światowej.
W 1943 wstąpił do Armii Krajowej. Był żołnierzem Batalionów Chłopskich i pełnił funkcję zwiadowcy i łącznika w rodzinnej miejscowości. Wziął udział w „Akcji Burza” idąc na pomoc powstaniu warszawskiemu. Jego oddział został rozbrojony przez Armię Czerwoną zaś on sam zaciągnął się ochotniczo do 2 Armii Wojska Polskiego. Walczył w szeregach 7 Dywizji Piechoty i dotarł wraz z nią do czeskiej Pragi.
Po wojnie w latach 1946–1948 – w ramach osadnictwa wojskowego – mieszkał w powiecie zgorzeleckim, potem jednak wrócił do rodziców i reszty rodziny do Lublina. Tam dokończył szkołę, a następnie ukończył Wyższą Szkołę Inżynierską. Następnie podjął studia w Akademii Rolniczej otrzymując magisterium. Podjął pracę naukową uwieńczoną w 1971 stopniem doktora. Zajmował się naukowo mechanizacją upraw, zwłaszcza chmielu, tytoniu i lnu. Jest współautorem opracowań racjonalizatorskich i wynalazków z dziedziny rolnictwa, projektantem maszyn do produkcji rolnej. W 1986 uzyskał tytuł docenta. W latach 1968–1990 kierował Pracownią Mechanizacji Produkcji Roślinnej Instytutu Uprawy, Nawożenia i Gleboznawstwa w Jastkowie. Wśród jego prac naukowych znajdują się również opracowania dokumentujące historię upraw roślin przemysłowych, szczególnie chmielu.
Był członkiem ŚZŻAK, ZKRPiBWP oraz Klubu Oficerów Rezerwy LOK przy Uniwersytecie Przyrodniczym w Lublinie.
Publikacje.
Po przejściu na emeryturę reaktywował zlikwidowane w 1989 czasopismo „Rolnik Chmielarz”, które później przez pięć lat jako „Biuletyn Chmielarski” wydawał na własny koszt.
Jest autorem wydanej w 2002 przez IUNG w Puławach monografii pt. „Zarys dziejów chmielarstwa polskiego”.
W wolnych chwilach pisywał wiersze, w których kreślił obraz Podlasia i stron rodzinnych. Ostatni opublikowany tomik "Ślady na drodze" ukazał się w 2008.

</doc>
<doc id="1587194" url="https://pl.wikipedia.org/wiki?curid=1587194" title="Tadeusz Zaorski">
Tadeusz Zaorski



</doc>
<doc id="1587195" url="https://pl.wikipedia.org/wiki?curid=1587195" title="Grupa Wyznaniowa „Shri Vidya”">
Grupa Wyznaniowa „Shri Vidya”

Grupa Wyznaniowa „Shri Vidya” (znana także pod skróconą nazwą „Shri Vidya”, wymowa :"Śri Widja") – hinduistyczny związek wyznaniowy działający w Polsce w latach 1993–2005.
Rejestracja.
Ruch został wpisany do Rejestru Wyznań i Innych Związków Wyznaniowych zarejestrowanych w Polsce w dniu 12 stycznia 1993 roku pod pozycją 74 w Wydziale Do Spraw Wyznań i Innych Związków Wyznaniowych przy Urzędzie Rady Ministrów.
Grupa została założona przez Adama Wojtanka i była wyznaniem hinduistycznym w tradycji śaktyzmu tantrycznego, opartym o Wedy, adwajtawedantę oraz nauki Adi Śankary.
Doktryna.
Podejmowała wyjaśnienia nauk tego wyznania poprzez pryzmat tradycji prasłowiańskiej, jak i innych tradycji indoeuropejskich w celu przybliżenia tej odmiany hinduizmu szerszemu odbiorcy.
"„Ważną rolę w praktyce duchowej odgrywał kult Matki. Działalność Grupy polegała na próbie połączenia wątków wedyjskich z kulturą Zachodu”."
Wkład.
Śri Vidya wydawała dla własnych potrzeb mało nakładowe wydawnictwa.
Recepcja w mediach.
W okresie nagonek medialnych wobec nowych wyznań, skarga grupy została złożona do Zarządu TVP.
Rozwiązanie.
Grupa samorozwiązała się na własną prośbę z powodu znikomego zainteresowania. W dniu 12 stycznia 2005 roku Grupa została wykreślona z Rejestru wyznań.

</doc>
<doc id="1587196" url="https://pl.wikipedia.org/wiki?curid=1587196" title="David B. Birney">
David B. Birney



</doc>
<doc id="1587197" url="https://pl.wikipedia.org/wiki?curid=1587197" title="Lucius D. Clay">
Lucius D. Clay



</doc>
<doc id="1587203" url="https://pl.wikipedia.org/wiki?curid=1587203" title="Stockholm Globe Arena">
Stockholm Globe Arena



</doc>
<doc id="1587204" url="https://pl.wikipedia.org/wiki?curid=1587204" title="Grupa Wyznaniowa Shri Vidya">
Grupa Wyznaniowa Shri Vidya



</doc>
<doc id="1587207" url="https://pl.wikipedia.org/wiki?curid=1587207" title="Mistrzostwa USA Strongman 1999">
Mistrzostwa USA Strongman 1999

Mistrzostwa USA Strongman 1999 - indywidualne, doroczne zawody
amerykańskich siłaczy.
Data: 27, 28 września 1999 r.
Miejsce: Las Vegas, Nevada 
WYNIKI ZAWODÓW (tylko dziesięciu najlepszych):

</doc>
<doc id="1587208" url="https://pl.wikipedia.org/wiki?curid=1587208" title="Covan">
Covan



</doc>
<doc id="1587209" url="https://pl.wikipedia.org/wiki?curid=1587209" title="GFAP">
GFAP

Kwaśne białko włókienkowe (GFAP z ang. "Glial fibrillary acidic protein") – białko filamentów pośrednich, występujące w komórkach glejowych, m.in. w astrocytach, ale również w innych typach komórek, takich jak komórki Leydiga jądra i komórki gwiaździste wątroby. Opisane zostało w 1971 roku. Należące do typu III białek filamentów pośrednich, u ludzi kodowane jest przez gen "GFAP", który znajduje się na chromosomie 17, w locus 17q21. Budową przypomina białka wimentynę, desminę i peryferynę, biorące udział w budowie cytoszkieletu komórki. GFAP i produkty jego rozpadu są użytecznym markerem komórkowym, przede wszystkim w rozpoznawaniu udarów i traumatycznych uszkodzeń ośrodkowego układu nerwowego.
Mutacje w genie białka GFAP są odpowiedzialne za wystąpienie objawów rzadkiej choroby należącej do leukodystrofii – choroby Alexandra.
Opisano zależność między stężeniem białka GFAP w płynie mózgowo-rdzeniowym u pacjentów ze stwardnieniem rozsianym a stopniem ich niepełnosprawności w skali EDSS ().

</doc>
<doc id="1587210" url="https://pl.wikipedia.org/wiki?curid=1587210" title="Cibora zmienna">
Cibora zmienna

Cibora zmienna, c. przemiennolistna, papirusik ("Cyperus alternifolius" L.) – gatunek rośliny z rodziny ciborowatych ("Cyperaceae"). Pierwotny zasięg obejmował wschodnią Afrykę z Madagaskarem oraz Półwysep Arabski. Rozprzestrzeniony został w uprawie i zdziczał niemal w całej strefie tropikalnej i subtropikalnej. Występuje na brzegach rzek i jezior.
Zastosowanie.
W Polsce spotykana jest w uprawie doniczkowej. Roślina ta może również upiększać nadwodną część akwarium. Rozmnażana jest poprzez podział rośliny macierzystej.

</doc>
<doc id="1587211" url="https://pl.wikipedia.org/wiki?curid=1587211" title="Krystian Wojaczek">
Krystian Wojaczek

Krystian Wojaczek (ur. 1 października 1950 w Rybniku) – polski teolog katolicki, prof. dr hab. nauk teologicznych w zakresie teologii pastoralnej.
Specjalizuje się w duszpasterstwie rodzin i teologii praktycznej. Pełni funkcję kierownika Katedry Teologii Pastoralnej i Duszpasterstwa Rodzin Wydziału Teologicznego Uniwersytetu Opolskiego.
W kadencji 2011–2015 był członkiem Komitetu Nauk Teologicznych Polskiej Akademii Nauk.

</doc>
<doc id="1587212" url="https://pl.wikipedia.org/wiki?curid=1587212" title="Kwaśne białko włókienkowe">
Kwaśne białko włókienkowe



</doc>
<doc id="1587213" url="https://pl.wikipedia.org/wiki?curid=1587213" title="Cibora przemiennolistna">
Cibora przemiennolistna



</doc>
<doc id="1587214" url="https://pl.wikipedia.org/wiki?curid=1587214" title="Papirusik">
Papirusik



</doc>
<doc id="1587215" url="https://pl.wikipedia.org/wiki?curid=1587215" title="Cyperus alternifolius">
Cyperus alternifolius



</doc>
<doc id="1587218" url="https://pl.wikipedia.org/wiki?curid=1587218" title="Škoda 24Tr Irisbus">
Škoda 24Tr Irisbus

Škoda 24Tr Irisbus – trolejbus produkowany w latach 2003–2014 przez zakłady Škoda Electric w Pilźnie.
Konstrukcja.
Pojazd w pierwszej serii produkowanej do 2005 roku składał się z nadwozia i podłogi z autobusu Irisbus Agora 12M, a na miejscu wyposażany był dodatkowo w asynchroniczny silnik trakcyjny Škoda oraz oprzyrządowanie takie jak elektroniczny system diagnostyczny czy urządzenia umożliwiające odzyskiwanie energii przy hamowaniu. Od 2005 roku model bazuje na Irisbusie Citelis 12 (dane w tabeli), w 2006 roku został zaprezentowany prototyp o nazwie 24TrBR różniący się wyposażeniem elektrycznym.
Producent przewiduje montaż dodatkowego silnika Diesla lub baterii akumulatorowych w razie gdyby trolejbus kursował na trasach pozbawionych sieci trakcyjnych.
Dostawy.
Produkcja trolejbusu 24Tr przebiegała w latach 2003–2014.

</doc>
<doc id="1587220" url="https://pl.wikipedia.org/wiki?curid=1587220" title="Cibora wyczyńcowata">
Cibora wyczyńcowata

Cibora wyczyńcowata ("Cyperus alopecuroides" Rottb.) – gatunek rośliny z rodziny ciborowatych ("Cyperaceae"). Występuje na wszystkich kontynentach w strefie tropikalnej i subtropikalnej.
Morfologia.
Bylina wysokości do 1 m, o liściach równowąskich. Kwiaty w szczytowych partiach wyrastają w kątach przysadki. Zebrane w wiechowaty kwiatostan. Kwiaty złożone z 3 pręcików i 1 słupka. Owoc w postaci małego orzeszka.
Zastosowanie.
Liście i pędy wykorzystywane są do wyrobu plecionych mat.

</doc>
<doc id="1587221" url="https://pl.wikipedia.org/wiki?curid=1587221" title="Cyperus alopecuroides">
Cyperus alopecuroides



</doc>
<doc id="1587223" url="https://pl.wikipedia.org/wiki?curid=1587223" title="Australian Open 2009 (gra pojedyncza dziewcząt)">
Australian Open 2009 (gra pojedyncza dziewcząt)



</doc>
<doc id="1587224" url="https://pl.wikipedia.org/wiki?curid=1587224" title="Park Narodowy Stenshuvud">
Park Narodowy Stenshuvud

Park Narodowy Stenshuvud (szw. "Stenshuvud nationalpark") – park narodowy w Szwecji, położony na terenie gminy Simrishamn, w regionie Skania. Został utworzony w 1986 w celu ochrony fragmentu wybrzeża morskiego wraz ze wzgórzem Stenshuvud, górującym nad zatoką Hanöbukten. Park obejmuje także lasy liściaste i wrzosowiska pokrywające stoki wzgórza. Najbliższa miejscowość to Kivik.
Ciepły jak na Szwecję mikroklimat i różnorodność siedlisk sprawiają, że flora parku jest bogata w gatunki. Pomimo niewielkich rozmiarów parku, liczba gatunków sięga 600. Lasy są tworzone głównie przez graby ("Carpinus betulus") i buki ("Fagus sylvatica"). Wiosną, podczas aspektu wiosennego licznie kwitną zawilec gajowy ("Anemone nemorosa") oraz zawilec żółty ("Anemone ranunculoides"). Spośród zwierząt gatunkiem charakterystycznym jest licznie występujący słowik szary ("Luscinia luscinia").
Kształt wzgórza jest charakterystycznym punktem na horyzoncie i przez wieki stanowił punkt odniesienia dla żeglarzy pływających po okolicznych wodach. Na terenie parku znaleziono ślady osadnictwa, w tym datowany na V – VI wiek kamienny fort.
Ze Stenshuvud wiążą się także legendy – wzgórze było uważane za miejsce zamieszkania gigantów i trolli.
Główne wejście znajduje się w pobliżu osady Södra Mellby. Przy wejściu na teren parku znajduje się centrum informacyjne „Stenshuvuds Naturum” z ekspozycjami przyrodniczymi i archeologicznymi. Kilka szlaków prowadzi przez teren parku i na szczyt wzgórza.

</doc>
<doc id="1587227" url="https://pl.wikipedia.org/wiki?curid=1587227" title="III krucjata szwedzka">
III krucjata szwedzka

III krucjata szwedzka – szwedzka wyprawa militarna do Karelii w 1293 roku, na tereny kontrolowane przez Republikę Nowogrodu Wielkiego. W rezultacie ataku założony został zamek w Wyborgu, a zachodnia Karelia pozostała pod szwedzką władzą przez ponad 400 lat.
Nazwa wyprawy jest w dużym stopniu niehistoryczna, ponieważ była ona tylko częścią długiej serii zbrojnych konfliktów w trakcie wojen szwedzko-nowogrodzkich.

</doc>
<doc id="1587231" url="https://pl.wikipedia.org/wiki?curid=1587231" title="Zespół płodnego eunucha">
Zespół płodnego eunucha

Zespół płodnego eunucha (zespół Pasqualiniego, ) – bardzo rzadkie, genetycznie uwarunkowane zaburzenie, w którym u mężczyzn występuje eunuchoidalna budowa ciała przy prawidłowej objętości jąder; w badaniach laboratoryjnych stwierdza się niski poziom testosteronu i wykrywalne, ale niepulsacyjne wydzielanie gonadotropin. Występowanie zespołu wiąże się z mutacjami genu kodującego receptor dla GnRH. Płodność zazwyczaj nie jest zaburzona. Uważa się, że ilość GnRH wydzielanego u tych pacjentów jest wystarczająca, by zapewnić odpowiednie stężenie testosteronu w jądrach i tym samym zapewnić prawidłowy rozwój gonad, nie zapewnia jednak odpowiedniego systemowego stężenia testosteronu w osoczu, stąd objawy niedostatecznej wirylizacji. 
Opisowa alternatywna nazwa zespołu to „(idiopatyczny lub wrodzony) hipogonadyzm hipogonadotropowy z prawidłową objętością jąder i zachowaną spermatogenezą” (ang. "hypogonadotropic hypogonadism in the presence of normal testicular size and some degree of spermatogenesis"). Zespół płodnego eunucha uznaje się obecnie za schorzenie należące do szerokiego spektrum wrodzonego (idiopatycznego) hipogonadyzmu hipogonadotropowego (CIIH). Pewne mutacje w genie GnRH-R mogą powodować całkowitą bezpłodność (zespół Kallmanna), natomiast inne leżą u podłoża zespołu płodnego eunucha. Jak dotąd jedyna zidentyfikowana u tych pacjentów mutacja to Gln106Arg. Także niedobór gonadoliberyn u mężczyzny, izolowany niedobór LH i prawdopodobnie pierwotna niewydolność komórek Leydiga może dawać obraz "płodnego eunucha". 
Zespół opisali jako pierwsi McCullagh i wsp. w 1953 roku. Późniejszy o dwa lata opis był autorstwa Pasqualiniego i Bura.

</doc>
<doc id="1587232" url="https://pl.wikipedia.org/wiki?curid=1587232" title="Ulrike Gräßler">
Ulrike Gräßler

Ulrike Gräßler (ur. 17 maja 1987 w Eilenburgu) – niemiecka skoczkini narciarska. Indywidualna srebrna medalistka mistrzostw świata z 2009 i drużynowa brązowa medalistka z 2013. Zwyciężczyni dwóch pierwszych edycji Letniego Pucharu Kontynentalnego kobiet (2008 i 2009).
Przebieg kariery.
Starty w krajowych zawodach rozpoczęła w sezonie 1995/1996. Na arenie międzynarodowej zadebiutowała w 2001 podczas Ladies Grand Prix. W 2003 zdobyła srebrny medal zimowego olimpijskiego festiwalu młodzieży Europy. Rok później zajęła 2. miejsce w turnieju pokazowym podczas MŚ juniorów w Strynie. W Pucharze Kontynentalnym zadebiutowała podczas pierwszych zawodów PK w historii, w lipcu 2004 w Park City, kiedy to zajęła dziesiąte miejsce. Pierwszy raz na podium PK stanęła 21 stycznia 2005 w Oberaudorfie, zajmując drugie miejsce za Anette Sagen. W Ladies Grand Prix była druga. Sezon ukończyła ostatecznie na 6. miejscu w klasyfikacji PK. W sezonie 2005/2006 była 10. W kolejnym sezonie odniosła pierwsze pucharowe zwycięstwo (14 stycznia 2007 w Villach), wygrała Ladies Grand Prix i zajęła drugie miejsce w klasyfikacji końcowej PK, za Anette Sagen. Sezon 2007/2008 Pucharu Kontynentalnego ukończyła na 10. pozycji. W 2008 została pierwszą zwyciężczynią klasyfikacji letniej PK. Rok później, powtórzyła ten sukces.
3 grudnia 2011 w pierwszym w historii konkursie Pucharu Świata kobiet w Lillehammer zajęła 11. miejsce, po skokach 85 m i 87,5 m.
15 stycznia 2012 podczas konkursu PŚ w Val di Fiemme stanęła na najniższym podium obok pierwszej Sarah Hendrickson i drugiej Danieli Iraschko.
3 marca 2012 podczas jednego z dwóch odbytych konkursów PŚ w Zaō Gräßler ponownie zajęła 3. miejsce, przegrywając z drugą Sarah Hendrickson i pierwszą Sarą Takanashi.
Na początku sezonu 2018/2019 postanowiła zakończyć karierę sportową. Głównym powodem tej decyzji był brak nominacji do jakiejkolwiek kadry na wspomniany sezon.

</doc>
<doc id="1587233" url="https://pl.wikipedia.org/wiki?curid=1587233" title="Adam Łukomski">
Adam Łukomski

Adam Jakub Łukomski (ur. 2 czerwca 1943 w Ubyszowie, zm. 21 września 2011 w Końskich) – polski prawnik, poseł na Sejm I kadencji.
Życiorys.
Syn Kazimierza i Marianny. Ukończył w 1967 studia na Wydziale Prawa i Administracji Uniwersytetu Jagiellońskiego. W 1974 uzyskał uprawnienia adwokata, podejmując pracę w tym zawodzie. Praktykował w ramach własnej kancelarii adwokackiej w Końskich. W okresie PRL pomagał działaczom „Solidarności”, bronił w procesach politycznych.
W latach 1991–1993 sprawował mandat posła I kadencji, wybranego z listy Wyborczej Akcji Katolickiej w okręgu kieleckim. Pracował w Komisji Odpowiedzialności Konstytucyjnej. Należał do Zjednoczenia Chrześcijańsko-Narodowego. Nie ubiegał się o reelekcję, wycofując się z działalności politycznej.
Był odznaczony Złotym Krzyżem Zasługi (2008), wyróżniony odznaką „Adwokatura Zasłużonym”.

</doc>
<doc id="1587236" url="https://pl.wikipedia.org/wiki?curid=1587236" title="Fired Up">
Fired Up

Fired Up – debiutancki solowy album studyjny brytyjskiej wokalistki Aleshy, byłej członkini zespołu Mis-Teeq. Płytę początkowo planowano wydać dnia 6 listopada 2006 za pośrednictwem wytwórni Polydor Records. Longplay promowany był dwoma singlami, kompozycjami "Lipstick" - pozycja #14 na notowaniu UK Singles Chart oraz "Knockdown" - miejsce #45 na tejże liście, jednak zaraz po wydaniu na rynek muzyczny ostatniego utworu prezentującego płytę plany wycofano.
"Fired Up" wydany został jedynie w Japonii dnia 20 lutego 2008. Jego lista utworów różniła się od oryginalnego, planowanego wydawnictwa w Wielkiej Brytanii. Kompozycje na krążek umiejscowione zostały na innych pozycjach, załączono premierową piosenkę "Voodoo" oraz wzbogacono album o dwa remiksy utworów singlowych.
Pozycje na listach.
Sprzedaż według Oricon (Japonia)

</doc>
<doc id="1587237" url="https://pl.wikipedia.org/wiki?curid=1587237" title="Zespół Pasqualiniego">
Zespół Pasqualiniego



</doc>
<doc id="1587241" url="https://pl.wikipedia.org/wiki?curid=1587241" title="King Cold">
King Cold



</doc>
<doc id="1587242" url="https://pl.wikipedia.org/wiki?curid=1587242" title="Bitków">
Bitków

Bitków (ukr. Битків) – osiedle typu miejskiego w rejonie nadwórniańskim w południowo-zachodniej części Ukrainy, położone 12 km na zachód od Nadwórnej pomiędzy rzekami Bystrzycą Sołotwinską a Bystrzycą Nadwórnianską u przedproża pasma Gorganów (obwód iwanofrankowski). 4359 mieszkańców (2020), dla porównania spis powszechny w 2001 zanotował ich 4273.
Wieś królewska prawa wołoskiego, położona była w ziemi halickiej województwa ruskiego. 
W okresie międzywojennym miasto znajdowało się w powiecie nadwórniańskim, w województwie stanisławowskim. Od września 1939-1941 znalazło się pod okupacją sowiecką, a później od 1941-1944 pod okupacją niemiecką. W latach 1945-1991 Bitków znajdował się w Ukraińskiej SRR.

</doc>
<doc id="1587243" url="https://pl.wikipedia.org/wiki?curid=1587243" title="Bogumiła Umińska">
Bogumiła Umińska

Bogumiła Umińska (ur. 26 maja 1961 w Grudusku) – polska regionalistka, historyczka, muzealniczka, dr nauk humanistycznych w zakresie historii.
Życiorys.
Absolwentka LO im. Krasińskiego w Ciechanowie, Wydziału Rolniczego Akademii Rolniczo-Technicznej w Olsztynie, Wydziału Historycznego Wyższej Szkoły Humanistycznej w Pułtusku i Podyplomowego Studium Muzeologicznego w Instytucie Etnologii i Antropologii Kulturowej Uniwersytetu Jagiellońskiego w Krakowie. Od 1984 pracuje w Muzeum Szlachty Mazowieckiej w Ciechanowie, jest kierownikiem działu historycznego tej placówki, kustoszem dyplomowanym. W marcu 2015 obroniła w AH w Pułtusku pracę doktorską pt. "Aktywność gospodarcza i społeczna ziemiaństwa guberni płockiej w latach 1865–1914" (promotor: prof. dr hab. Janusz Szczepański). Laureatka nagrody Liber Mazovia 2020 za publikację "Aktywność społeczno-gospodarcza ziemian guberni płockiej w latach 1865–1914".
Autorka wielu wystaw, informatorów o nich oraz publikacji dotyczących północnego Mazowsza w XIX i XX wieku, ruchu niepodległościowego i mazowieckiego ziemiaństwa. Inicjatorka cyklu konferencji naukowych "Ziemianie Mazowsza" i redaktorka wydawnictw z nimi związanych. Członkini Zarządu Towarzystwa Miłośników Ziemi Ciechanowskiej, sekretarz Stowarzyszenia Academia Europaea Sarbieviana, członkini Komisji Rewizyjnej Oddziału Północno-Mazowieckiego Polskiego Towarzystwa Ludoznawczego.

</doc>
<doc id="1587244" url="https://pl.wikipedia.org/wiki?curid=1587244" title="Maximilian von Frey">
Maximilian von Frey

Maximilian (Max) Ruppert Franz von Frey (ur. 16 listopada 1852 w Salzburgu, zm. 25 stycznia 1932) – austriacko-niemiecki fizjolog. Studiował na Uniwersytecie w Lipsku, w 1877 roku otrzymał tytuł doktora medycyny. Następnie pracował w laboratorium Carla Ludwiga w Lipsku. Był profesorem fizjologii Uniwersytetu w Würzburgu i później Uniwersytetu w Zurychu.

</doc>
<doc id="1587245" url="https://pl.wikipedia.org/wiki?curid=1587245" title="Reprezentacja Szwajcarii w piłce ręcznej mężczyzn">
Reprezentacja Szwajcarii w piłce ręcznej mężczyzn

Reprezentacja Szwajcarii w piłce ręcznej mężczyzn – narodowy zespół piłkarzy ręcznych Szwajcarii. Reprezentuje swój kraj w rozgrywkach międzynarodowych.

</doc>
<doc id="1587248" url="https://pl.wikipedia.org/wiki?curid=1587248" title="Winmau World Masters">
Winmau World Masters

Winmau World Masters – jeden z najdłużej rozgrywanych i najbardziej prestiżowych turniejów darta, organizowany od 1974 roku (przed World Professional Darts Championship). Sponsorem turnieju od ponad 30 lat jest firma Winmau produkująca tablice i akcesoria do darta. Firma przedłużyła kontrakt na sponsorowanie zawodów do 2010 roku. Turniej traktowany jest na równi z takimi zawodami darta jak BDO World Darts Championship, International Darts League i World Darts Trophy. Jest drugim pod względem wielkości turniejem organizowanym przez British Darts Organisation. Zwycięzca turnieju przejmuje do czasu rozegrania kolejnego turnieju tytuł World Master.
Turniej jest transmitowany corocznie na żywo przez telewizję BBC.

</doc>
<doc id="1587251" url="https://pl.wikipedia.org/wiki?curid=1587251" title="Sołotwina">
Sołotwina

Sołotwina (ukr. Солотвин, "Sołotwyn") – osiedle typu miejskiego w południowo-zachodniej części Ukrainy, rozmieszczone 15 km na południe od Bohorodczan nad rzeką Bystrzycą Sołotwińską przedproża pasma Gorganów (obwód iwanofrankowski).
W 1989 liczyło 4000 mieszkańców. W 2013 liczyło 3930 mieszkańców.
Częścią Sołotwiny jest dawniej samodzielna wieś i gmina Zarzecze nad Bystrzycą.
Historia.
Pierwszy zapis pisemny datowany jest w XII wieku. Znana jest z kopalni soli (wydobytek w XVIII wieku).
W okresie międzywojennym miejscowość była siedzibą gminy wiejskiej Sołotwina w powiecie nadwórniańskim, w województwie stanisławowskim. Od września 1939-1941 znalazło się pod okupacją sowiecką, a później od 1941-1944 pod okupacją niemiecką. W latach 1945-1991 Sołotwina znajdowała się w Ukraińskiej SRR.
Zaybytki.
W miejscowości znajduje się m.in. zrujnowany cmentarz żydowski.
Ludzie.
Urodził się tu Antoni Jan Józef Żurakowski – pułkownik dyplomowany piechoty Wojska Polskiego, kawaler Orderu Virtuti Militari.

</doc>
<doc id="1587255" url="https://pl.wikipedia.org/wiki?curid=1587255" title="Marta Król (aktorka)">
Marta Król (aktorka)

Marta Król-Gajko (ur. 1977) – polska aktorka filmowa, teatralna i głosowa.
W 2003 ukończyła studia na PWST w Krakowie. Jest aktorką Teatru Dramatycznego w Warszawie. Ukończyła także Dziennikarstwo na Uniwersytecie Warszawskim. Jest absolwentką Szkoły Muzycznej I stopnia w klasie wiolonczeli oraz Szkoły Wajdy kursu Script.
Od 2014 jest Fundatorką i V-ce Prezeską Fundacji Teatru Trans-Atlantyk.
Od 2020 prowadzi swój autorski podcast "Niezła Sztuka", do którego zaprasza mniej i bardziej znanych twórców teatru, muzyki, filmu i innych dziedzin sztuki.
Prywatnie, mama trójki dzieci i żona cenionego reżysera dźwięku, Marcina Gajko.
W 2001 otrzymała nagrodę Grand Prix im. Mieczysława Kotlarczyka w I Konkursie dla Aktorów na Artystyczną Interpretację Tekstu Biblijnego i Klasycznego „Verba Sacra” w Poznaniu.
Wyróżnienia na Festiwalu Dwa Teatry za rolę Żaklin w Teatrze TV pt. “Walizka” (2005 r).
Specjalne wyróżnienie na Festiwalu Science+Fiction w Trieste za główną rolę w filmie “Jestem REN” (2019) oraz Wyróżnienie na najlepszą rolę kobiecą na Grimmfest w UK (2020).
Filmografia.
Reklama.
"Źródło: Filmweb.pl"

</doc>
<doc id="1587256" url="https://pl.wikipedia.org/wiki?curid=1587256" title="Sesja egzaminacyjna">
Sesja egzaminacyjna

Sesja egzaminacyjna (z − „posiedzenie”) − okres w roku akademickim, w czasie którego studenci powinni zdać egzaminy na danym wydziale szkoły wyższej. Okres ten przypada pod koniec każdego semestru w danym roku akademickim. Na koniec semestru zimowego odbywa się sesja zimowa (luty−marzec), a na koniec semestru letniego sesja letnia (czerwiec−lipiec). Po każdej z obu sesji podstawowych organizowana jest jeszcze sesja poprawkowa, podczas której studenci mogą po raz drugi przystąpić do egzaminów, z których w czasie sesji podstawowej uzyskali ocenę negatywną.
Sesja egzaminacyjna jest również spotykana w szkołach policealnych.

</doc>
<doc id="1587257" url="https://pl.wikipedia.org/wiki?curid=1587257" title="The Alesha Show">
The Alesha Show

The Alesha Show – drugi album studyjny wydany przez brytyjską wokalistkę Aleshę Dixon, a pierwszy który sygnowano pełnym imieniem i nazwiskiem artystki (poprzedni sygnowano jako "Alesha"). Płyta wydana została dnia 24 listopada 2008 w Wielkiej Brytanii. Dzięki popularności pierwszego singla "The Boy Does Nothing", miejsce #5 na notowaniu UK Singles Chart album został odznaczony złotem w rodzimym kraju wokalistki.
Fizyczna kopia brytyjskiej wersji albumu uruchamia dostęp do witryny iTunes Store, która umożliwia pobranie dwóch darmowych nagrań, "Welcome To The Alesha Show" (w wersji pełnej) oraz "I Don't Wanna Mess Around".

</doc>
<doc id="1587258" url="https://pl.wikipedia.org/wiki?curid=1587258" title="Yoshikiyo Koganei">
Yoshikiyo Koganei

 – japoński anatom i antropolog, działający w okresie Meiji. 
Jego ojciec należał do klanu Echigo Nagaoka. Uczył się w szkole Daigaku Tōkō, później przekształconej w szkołę medyczną Cesarskiego Uniwersytetu Tokijskiego. Ukończył ją w 1880 roku, następnie wyjechał do Niemiec studiować anatomię i histologię. Powrócił do Japonii w 1885 roku. W 1886 roku otrzymał katedrę anatomii Uniwersytetu Tokijskiego, tym samym został pierwszym profesorem anatomii w Japonii. 
W 1888 roku badał szkielety Ajnów; od tego czasu zajmował się również antropologią. 
Od 1893 do 1896 roku był prezydentem szkoły medycznej Cesarskiego Uniwersytetu Tokio. W 1893 roku utworzył Japońskie Towarzystwo Anatomiczne. W 1921 roku odszedł z uczelni, kontynuował jednak pracę naukową.
Jego żoną była Kimiko Koganei, pisarka, poetka i młodsza siostra Ōgai Mori. Hajime Hoshi, założyciel firmy farmaceutycznej Seiyaku Hoshi, był jego zięciem, a Shin'ichi Hoshi, pisarz s-f, jego wnukiem.

</doc>
<doc id="1587259" url="https://pl.wikipedia.org/wiki?curid=1587259" title="Michel Noher">
Michel Noher

Michel Noher (ur. 14 kwietnia 1983 roku w Buenos Aires) − argentyński aktor, znany w Polsce z roli Jerónimo w argentyńskiej telenoweli "Jesteś moim życiem". 

</doc>
<doc id="1587260" url="https://pl.wikipedia.org/wiki?curid=1587260" title="Lorraine (1913)">
Lorraine (1913)

Lorraine – francuski pancernik typu "Bretagne" należący do Marine nationale.
Okręt wodowany był w 1913 roku i do służby wszedł trzy lata później, był modernizowany w latach 1921, 1930 i 1934-1936.
Podczas pierwszej modernizacji przede wszystkim zwiększono donośność artylerii głównej przez zwiększenie kąta podniesienia dział do 23°. Podczas drugiej modernizacji zmieniono opalanie kotłów z mieszanego (węgiel i paliwo ciekłe) na paliwo ciekłe, a ponadto ulepszono przyrządy kierowania ogniem, zdjęto 4 działa 138,6 mm i zamontowano tyle samo dział przeciwlotniczych 75 mm. Podczas ostatniej najszerszej modernizacji m.in. zastąpiono 24 stare kotły przez 6 nowych, bardziej wydajnych, przez co moc wzrosła z 29 000 do 43 000 KM. Wymieniono lufy armat artylerii głównej na nowe, zdjęto dalsze 4 działa 138,6 mm oraz wszystkie 4 podwodne wyrzutnie torpedowe. Na „Lorraine” jako jedynym okręcie tego typu zastąpiono wieżę artylerii głównej na śródokręciu przez hangar na 4 wodnosamoloty, z zainstalowaną na nim obrotową katapultą, zmniejszając przez to liczbę dział 340 mm do 8. 8 dział przeciwlotniczych 75 mm zamieniono na 8 dział 100 mm w podwójnych stanowiskach i 4 działka 37 mm (później ich ilość zwiększono do 8). W styczniu 1940 roku jednak działa 100 mm ponownie zamieniono na 8 pojedynczych 75 mm (było to spowodowane koniecznością dozbrojenia w te działa nowoczesnego pancernika „Richelieu”). Podczas remontu w latach 1943-1944 zdjęto przestarzałe wyposażenie lotnicze, a lekkie uzbrojenie przeciwlotnicze tworzyło odtąd 14 pojedynczych armat 40 mm Bofors i 25 pojedynczych działek 20 mm Oerlikon.
Po wybuchu II wojny światowej między 13 listopada a 1 grudnia 1939 roku na pokładzie „Lorraine” wywieziono do Halifaksu część francuskich rezerw złota (ok. 1500 skrzyń). Po kapitulacji „Lorraine” przebywał w brytyjskiej bazie w Aleksandrii w Egipcie. W ramach operacji "Catapult", w drodze porozumienia pomiędzy stronami brytyjską i francuską okręt został rozbrojony i stacjonował w Aleksandrii pod francuskim dowództwem.
30 maja 1943 roku „Lorraine” wraz z innymi siłami francuskimi w Afryce Północnej przeszedł na stronę aliantów, po czym, po remoncie, w latach 1944-1945 działał u wybrzeży Francji na Morzu Śródziemnym w składzie sił Wolnej Francji. Po wojnie używany był jako okręt szkolny do 1953 roku, po czym 17 lutego 1953 roku wycofany ze służby i przeznaczony na hulk. Został złomowany w styczniu 1954 roku.

</doc>
<doc id="1587263" url="https://pl.wikipedia.org/wiki?curid=1587263" title="Reprezentacja Włoch w piłce ręcznej mężczyzn">
Reprezentacja Włoch w piłce ręcznej mężczyzn

Reprezentacja Włoch w piłce ręcznej mężczyzn – narodowy zespół piłkarzy ręcznych Włoch. Reprezentuje swój kraj w rozgrywkach międzynarodowych.

</doc>
<doc id="1587264" url="https://pl.wikipedia.org/wiki?curid=1587264" title="ATF Dingo">
ATF Dingo

ATF Dingo – niemiecki opancerzony pojazd wojskowy, zbudowany na podwoziu Unimoga, produkowany przez przedsiębiorstwo Krauss-Maffei Wegmann. Pojazd zapewnia ochronę przed wybuchem min lądowych, ogniem broni strzeleckiej, odłamkami artyleryjskimi oraz zagrożeniami ABC.

</doc>
<doc id="1587266" url="https://pl.wikipedia.org/wiki?curid=1587266" title="Kościół Miłosierdzia Bożego w Szczecinie">
Kościół Miłosierdzia Bożego w Szczecinie

Kościół Miłosierdzia Bożego – rzymskokatolicki kościół znajdujący się w Szczecinie na osiedlu Książąt Pomorskich (górne Niebuszewo w dzielnicy Północ). 
Historia.
Parafię pw. Miłosierdzia Bożego w Szczecinie erygował ks bp. Kazimierz Majdański dekretem z 18 czerwca 1985 lecz już od 4 maja 1981 trwała budowa kościoła. Kamień węgielny pochodzący z bazyliki św. Piotra w Rzymie poświęcił 18 maja 1983 papież Jan Paweł II na Jasnej Górze podczas drugiej pielgrzymki do Ojczyzny. Razem z aktem erekcyjnym został on wmurowany przez ks. bpa Kazimierza Majdańskiego 14 września 1986. Kościół został poświęcony w trakcie budowy w Białą Niedzielę – Miłosierdzia Bożego 2 lutego 1989. Nowy metropolita, ks. arcybiskup Marian Przykucki uwzględniając rosnący kult Miłosierdzia Bożego w Archidiecezji Szczecińsko-Kamieńskiej, a także kult oddawany w kaplicy przy budującym się kościele, po intronizacji 11 grudnia 1983 Obrazu Miłosierdzia Bożego, ustanowił dekretem z 18 kwietnia 1993 przy parafii pod tym samym wezwaniem – Sanktuarium Miłosierdzia Bożego.
Wygląd zewnętrzny kościoła.
Projekt głównej bryły świątyni powstał na podstawie koncepcji kościoła pw. Zmartwychwstania Pańskiego. Stąd jego niestandardowy wygląd odpowiadający ideowemu założeniu rozwierającego się grobowca, pękającego pod naporem sił wewnętrznych, symbolizujących akt Zmartwychwstania. Zespół autorski w składzie: dr inż. arch. Adam Szymski jako główny projektant i mgr inż. Mirosław Hamberg, osiągnęli ten efekt budując korpus nawy głównej (o kubaturze 20680 m³) z siedmiu podstawowych elementów – płyt żelbetowych zbiegających się od dołu ku górze, tworzących ściany budowli i spiętych dwoma płytami płaskiego dachu, na którym umieszczono świetliki. Całość kompozycji zamyka od zachodu ósma płyta wieża, tworząca jednocześnie obejmę ołtarza głównego zwieńczona zespołem trzech dzwonów oraz widocznym z daleka krzyżem o wysokości 8,8 m. 
Dzwony.
Na kościelnej wieży wiszą trzy dzwony.
Wnętrze kościoła.
Wnętrze kościoła pokryto tynkiem nadając mu białą kolorystykę rozświetlającą wnętrze. Celowo nie zawieszono żyrandoli, by stworzyć ogromną pustą przestrzeń – wnętrza Grobu Pańskiego. Przestrzeń podzielono na nawę główną o powierzchni 1147 m², empory oraz dwa chóry. Powierzchnię kościoła przewidziano dla około 2000 osób mogących brać udział w dużych uroczystościach. Na poziomie nawy głównej zlokalizowano troje drzwi wejściowych o łącznej szerokości 9 m. W prezbiterium wybudowano z zielonego marmuru: ołtarz, lektorium i ambonę. W kościele znajdują się również płaskorzeźby: z lewej strony prezbiterium "Ostatnia wieczerza" (postacie naturalnej wielkości), z prawej "Zesłanie Ducha Świętego", a pod nim ołtarz z obrazem Matki Boskiej Częstochowskiej. W centralnej części prezbiterium znajduje się ołtarz główny z figurą Chrystusa Zmartwychwstałego. Na balustradzie empory umieszczona jest droga krzyżowa z figurami ponad metrowej wielkości.
Kaplica kościelna – Sanktuarium Miłosierdzia Bożego.
Kaplica o powierzchni 225 m² przewidziana została dla 300 osób, posiada dwa wejścia: jedno z wnętrza kościoła i drugie zewnętrzne. Doświetlana jest z góry za pomocą ośmiokątnego świetlika o stożkowatym kształcie. W oknach świetlika znajdują się witraże z tematyką ośmiu błogosławieństw z kazania Jezusa na Górze Błogosławieństw. Za ołtarzem i amboną znajduje się kopia obrazu Jezusa Miłosiernego Eugeniusza Kazimirowskiego wykonanego według wizji św. Faustyny. W łączniku scalającym kaplicę z nawą kościoła umieszczono relikwie i obraz św. Faustyny Kowalskiej.

</doc>
<doc id="1587269" url="https://pl.wikipedia.org/wiki?curid=1587269" title="Strzałka miłości">
Strzałka miłości



</doc>
<doc id="1587271" url="https://pl.wikipedia.org/wiki?curid=1587271" title="Olga Nazarowa (lekkoatletka)">
Olga Nazarowa (lekkoatletka)

Olga Władimirowna Nazarowa (ros. Ольга Владимировна Назарова; ur. 1 czerwca 1965 w Tule) – rosyjska lekkoatletka, sprinterka, największe sukcesy odnosiła jako reprezentantka ZSRR.

</doc>
<doc id="1587272" url="https://pl.wikipedia.org/wiki?curid=1587272" title="Andrej Panadić">
Andrej Panadić

Andrej Panadić (ur. 9 marca 1969 w Zagrzebiu) – piłkarz chorwacki grający na pozycji środkowego obrońcy.
Kariera klubowa.
Panadić urodził się w Zagrzebiu, a karierę piłkarską rozpoczął w tamtejszym Dinamie Zagrzeb. W 1988 roku zadebiutował w pierwszej lidze jugosłowiańskiej. Stał się jego podstawowym zawodnikiem, a od 1991 roku występował z nim w nowo utworzonej pierwszej lidze chorwackiej. Dinamo grało wówczas pod nazwami HAŠK Građanski Zagrzeb, a następnie Croatia Zagrzeb. W 1993 roku Andrej wywalczył mistrzostwo Chorwacji, a w 1994 - Puchar Chorwacji. W barwach Dinama rozegrał 148 meczów i zdobył 14 goli.
Latem 1994 roku Andrej wyjechał do Niemiec i został zawodnikiem drugoligowego Chemnitzer FC. 20 sierpnia zadebiutował w 2. Bundeslidze w przegranym 0:3 wyjazdowym meczu z Fortuną Kolonia. W 1996 roku spadł z Chemnitzer do Regionalligi i następnie trafił do KFC Uerdingen 05. Tam z kolei grał do końca 1997 roku.
W zimowym oknie transferowym 1998 roku Panadić przeszedł do Hamburger SV, grającego w pierwszej lidze Niemiec. W nowej drużynie po raz pierwszy wystąpił 31 stycznia w przegranym 0:3 wyjazdowym spotkaniu z Bayernem Monachium. Przez cztery lata był podstawowym zawodnikiem HSV, z którym w 2000 roku zajął 3. miejsce w lidze.
W 2002 roku Panadić odszedł z HSV do japońskiej Nagoyi Grampus Eight. W J-League grał przez 2,5 roku i latem 2004 zdecydował się zakończyć piłkarską karierę.
Kariera reprezentacyjna.
W reprezentacji Jugosławii Panadić zadebiutował 20 września 1989 roku w wygranym 3:0 towarzyskim meczu z Grecją. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był rezerwowym i nie rozegrał żadnego spotkania. W kadrze Jugosławii rozegrał łącznie trzy mecze.
Kariera trenerska.
Latem 2008 roku Panadić został trenerem austriackiego pierwszoligowego klubu LASK Linz. Pod koniec października tamtego roku został zastąpiony przez Klausa Lindenbergera.

</doc>
<doc id="1587273" url="https://pl.wikipedia.org/wiki?curid=1587273" title="Łups!">
Łups!

Łups! (ang. "Thud!") – 34 powieść Terry'ego Pratchetta z serii "Świat Dysku". Premiera wydawnicza w Polsce miała miejsce 19 maja 2009. Zaliczana do podcyklu o Straży Miejskiej.
Treść książki luźno nawiązuje do fabuły Piątego Elefanta. "Łups!" opowiada o walkach między trollami i krasnoludami w Ankh-Morpork spowodowanymi przez rocznicę bitwy w dolinie Koom. Na tle tych wydarzeń dochodzi do kradzieży obrazu przedstawiającego rzeczoną bitwę.
Dzięki staraniom Sama Vimesa na jaw wychodzi spisek dolnych krasnoludów, mający ukryć fakt, że bitwa była przypadkowa, a krasnoludy i trolle zebrały się w dolinie Koom, aby zawrzeć pokój. Efektem tego jest przełom w stosunkach między rasami, nie radykalny, ale znaczący.
Istotne znaczenie w książce odgrywa Łups, gra będąca dyskowym odpowiednikiem szachów.

</doc>
<doc id="1587275" url="https://pl.wikipedia.org/wiki?curid=1587275" title="Zespół Szkół Elektrycznych, Elektronicznych i Mechanicznych im. Jędrzeja Śniadeckiego w Bielsku-Białej">
Zespół Szkół Elektrycznych, Elektronicznych i Mechanicznych im. Jędrzeja Śniadeckiego w Bielsku-Białej

Zespół Szkół Elektronicznych, Elektrycznych i Mechanicznych im. Jędrzeja Śniadeckiego w Bielsku-Białej – zespół szkół, obejmujący Technikum nr 3 i Szkołę Branżową I stopnia nr 3. Mieści się w Bielsku-Białej, przy ul. Słowackiego 24 na Dolnym Przedmieściu.
Początki szkoły sięgają roku 1874, kiedy otworzono kierunek mechaniczny w Bielskiej Szkole Przemysłowej, która dzisiaj mieści się przy ul. Sixta 20. Gmach szkolny wybudowano w latach 1873–1883 w stylu neorenesansowym według projektu Emanuela Rosta seniora.
Technikum nr 3 kształci w kierunkach:
Szkoła Branżowa I stopnia nr 3 kształci młodzież w kierunku elektryk.
W roku szkolnym 2019/2020 w technikum oraz w Branżowej Szkole I stopnia kształciło się 1215 uczniów.

</doc>
<doc id="1587276" url="https://pl.wikipedia.org/wiki?curid=1587276" title="Marcin Stawiarz">
Marcin Stawiarz

Marcin Stawiarz (ur. 13 lutego 1981 w Częstochowie) – polski fotografik, laureat międzynarodowego konkursu International Photography Awards.
Życiorys.
Jest absolwentem Politechniki Częstochowskiej. Był również studentem Warszawskiej Szkoły Fotograficznej. Jest reprezentowany przez galerie Art Gallery Ryf (Zurych), Kontemplacje (Warszawa) i Rare (Londyn). Robił zdjęcia m.in. w takich krajach jak: Francja, Hiszpania, Węgry, Litwa, Łotwa, Belgia, Walia, Anglia, Holandia i Niemcy. Laureat nagród Best Young Photographer 2007 na Venice International Photography Awards, oraz Architectural Photographer of the Year 2008 na International Photography Awards. Jego zdjęcia były publikowane w wielu magazynach, m.in. Idea PHOTOS, Asian Photography, Amateur Photographer, Practical Photography, Digital SLR Photography, Soura Magazine, I-Mag Magazine, Fotografia &amp; Aparaty Cyfrowe, Parteaguas Magazine.
W 2009 jego prace wystawione będą w ramach Festiwalu Fotojatka w Czechach.

</doc>
<doc id="1587278" url="https://pl.wikipedia.org/wiki?curid=1587278" title="Jakub Przygoński">
Jakub Przygoński

Jakub Przygoński (ur. 24 marca 1985 w Warszawie) – polski kierowca rajdowy, były motocyklista, członek zespołu Orlen Team.
Życiorys.
Abiturient warszawskiego XXII Liceum Ogólnokształcącego im. José Martí. Jest absolwentem Politechniki Warszawskiej na Wydziale Samochodów i Maszyn Roboczych.
Na motocyklu ścigał się od trzynastego roku życia. Od razu zaczął od startów w motocrossowych Mistrzostwach Polski, a jego pierwszym motocyklem był Kawasaki KX80.
Jest reprezentantem Polski w rajdach enduro. W 2004 zdobył złoty medal Mistrzostw Świata ISDE (sześciodniówka motocyklowa), oraz wywalczył tytuł Mistrza Polski w rajdach enduro w klasie powyżej 250 cm³. W sezonie 2006 został Wicemistrzem Polski w enduro w klasie E2, oraz zespołowym Wicemistrzem Polski w motocrossie.
W 2007 po raz pierwszy wystartował w eliminacji Mistrzostw Świata Cross Country – pustynnym rajdzie Desert Challenge Zjednoczonych Emiratów Arabskich. Był to przełomowy moment w jego życiu, gdyż właśnie wtedy stał się członkiem OrlenTeam wraz z Jackiem Czachorem, Markiem Dąbrowskim oraz Krzysztofem Hołowczycem.
2008 rok to udany sezon Mistrzostw Świata (Sardegna, Brazylia, Egipt, Dubai), zakończony zdobyciem Wicemistrzostwa Świata FIM w klasie Over 450 Rally Sport Production.
Na początku 2009 zadebiutował w legendarnym Rajdzie Dakar.
Ścigał się na motocyklu KTM 450, wcześniej KTM 690.
Od 2008 bierze udział w zawodach driftingowych.
Na cztery tygodnie przed rozpoczęciem Rajdu Dakar w 2012 roku wraz z Jackiem Czachorem i Markiem Dąbrowskim dołączył do reprezentacji RedBulla.
Podczas rajdu AbuDhabi Desert Challenge 2014 uległ wypadkowi na motocyklu, którego skutkiem było złamanie kręgosłupa.
Po wielu miesiącach rehabilitacji wrócił do ścigania i ukończył swój ostatni Rajd Dakar na motocyklu. (2015)
Od sezonu 2015 przesiadł się do samochodu rajdowego.
2016 debiut w rajdzie Dakar za kierownicą samochodu – 15. miejsce – najszybciej wśród Polaków.
2017 Rajd Dakar 7. miejsce
Sezon 2017 zakończony na 2 miejscu w Pucharze Świata FIA Cross-Country
W sezonie 2017 po raz drugi zdobył tytuł Mistrza Polski w Driftingu
2018 Rajd Dakar 5. miejsce w kategorii samochodów.
Sezon 2018 zakończony zdobyciem Pucharu Świata FIA Cross Country oraz obrona tytułu Mistrza Polski w Driftingu.
Razem ze swoim belgijskim pilotem, Tomem Colsoulem wygrali Puchar Świata, meldując się 9 razy na podium (4 x 1. miejsce, 5 x 2. miejsce) i tylko raz w całym cyklu zajmując miejsce poza nim (1 x 4. miejsce)
2019 Rajd Dakar 4. miejsce w kategorii samochodów - najlepsze w karierze. Najlepszy wynik w historii startów zespołu Orlen Team.
Od września 2019 prowadzi w internetowej rozgłośni newonce.radio swoją autorską audycję „Jedźmy gdzieś", w której wprowadza słuchaczy w świat rajdów samochodowych i nowinek motoryzacyjnych.

</doc>
<doc id="1587279" url="https://pl.wikipedia.org/wiki?curid=1587279" title="International Darts League">
International Darts League

International Darts League – turniej darta rozgrywany w latach 2003 - 2007 w Nijmegen przez federację British Darts Organisation. Turniej zdominował Raymond van Barneveld, który wygrał trzy z pięciu edycji zawodów. Ostatnim zwycięzcą został Gary Anderson. Finał z 2007 roku przeszedł do historii jako mecz, w którym zaliczono dwa dziewięciorzutkowe zejścia. Turniej nie został zorganizowany w 2008 roku, co było spowodowane odejściem Barnevelda do federacji PDC. 

</doc>
<doc id="1587281" url="https://pl.wikipedia.org/wiki?curid=1587281" title="Archidiecezja Seattle">
Archidiecezja Seattle

Archidiecezja Seattle (łac. "Archidioecesis Seattlensis") - rzymskokatolicka archidiecezja ze stolicą w Seattle, w stanie Waszyngton, w Stanach Zjednoczonych. Jest najważniejszą diecezją metropolii Seattle, która pokrywa się terytorialnie ze stanem Waszyngton.
Historia.
Pierwszą diecezją na tym terenie była ustanowiona 24 lipca 1846 diecezja Walla Walla. 31 maja 1850 wydzielono z niej diecezję Nesqually z siedzibą w Vancouver, która 11 września 1907 zmieniła nazwę na Seattle. Diecezja Walla Walla na skutek masakry Whitmana i jej następstw została w 1853 zlikwidowana (jej terytorium wcielono do diecezji Nesqually). Od 1971 jest stolicą tytularną. 
17 grudnia 1913 z diecezji Seattle wydzielono Diecezję Spokane.
23 czerwca 1951 wydzielono Diecezję Yakima. Tego samego dnia diecezję Seattle podniesiono do rangi archidiecezji. W skład metropolii prócz archidiecezji Seattle weszły wcześniej wydzielone diecezje Spokane i Yakima.
Od 12 lipca 1974 stolicę tytularną Walla Walla otrzymywali dotychczas wyłącznie biskupi pomocniczy amerykańskich diecezji. Obecnie biskupem tytularnym Walla Walla jest Witold Mroziewski - biskup pomocniczy diecezji Brooklyn.

</doc>
<doc id="1587286" url="https://pl.wikipedia.org/wiki?curid=1587286" title="Ludwik Górski (agronom)">
Ludwik Górski (agronom)

Ludwik Górski (ur. 1 maja 1818 w Końskich, zm. 11 kwietnia 1908 w Warszawie) – polski działacz społeczny i polityczny, ziemianin, agronom. Pochodził z rodziny o tradycjach wojskowych. Jego ojciec Franciszek Górski w czasie powstania listopadowego był generałem brygady. Młodszy brat Konstanty Górski był ziemianinem i politykiem.
Życiorys.
Po śmierci ojca w 1838 objął zarząd majątku i pomagał matce wychować rodzeństwo: braci Stanisława, Konstantego i Jana oraz siostrę Zofię. W 1844 poślubił Paulinę Krasińską, córkę Józefa i Emilii Ossolińskiej. Zamieszkał w Uleńcu, a w 1849 objął zarząd dóbr Sterdyń. Jako jeden z pierwszych w Królestwie Polskim wprowadził postępowe metody gospodarki rolnej i pracował w kierunku przeobrażenia stosunków włościańskich. Należał do grupy Andrzeja Zamoyskiego, brał udział w zjazdach „klemensowskich”, współpracował przy „Rocznikach Gospodarstwa Krajowego”. Od 1856 był jednym z inicjatorów i założycieli Towarzystwa Rolniczego, opracował jego ustawy. Od 1864 czynnie uczestniczył w pracach Towarzystwa Kredytowego Ziemskiego, do 1904 był prezesem jego komitetu. Po powstaniu styczniowym był przywódcą ziemiaństwa, dla którego domagał się odpowiedniej roli w życiu publicznym. Był jednym z najwybitniejszych przedstawicieli polskiej myśli konserwatywnej oraz życia katolickiego. Miał wpływy w Watykanie. Był przedstawicielem programu lojalności wobec państw zaborczych i pracy organicznej, rozwijał szeroką działalność na polu gospodarczym, religijnym i dobroczynnym.
Dużo publikował, ogłosił drukiem szereg rozpraw treści gospodarczej i politycznej, zwłaszcza w czasopiśmie „Niwa”. W 1908 ukazał się jego „Wybór pism”. Należał do założycieli i zarządu kolei terespolskiej, zarządu Towarzystwa Kredytowego miasta Warszawy, Towarzystwa Osad Rolnych i in.. Był również encyklopedystą. Brał udział w redakcji opracowywanego przez Muzeum Przemysłu i Rolnictwa wydania Encyklopedii Rolniczej.
Wraz z żoną Pauliną z Krasińskich został pochowany w krypcie grobowej w kościele w Ceranowie.
W Muzeum Narodowym w Warszawie znajduje się rysunkowy portret Ludwika Górskiego autorstwa A. Kamińskiego. Był portretowany także przez Stanisława Lentza i Jacka Malczewskiego.

</doc>
<doc id="1587288" url="https://pl.wikipedia.org/wiki?curid=1587288" title="Laska (kij)">
Laska (kij)

Laska – przedmiot służący do podpierania się podczas chodzenia. Współcześnie typowa laska ma formę prostego, zwykle drewnianego kija zakończonego półkolistym uchwytem. Jej długość dostosowana jest do wzrostu użytkownika.
Laska znana była już od czasów starożytnych: wzmianki o używaniu tego przedmiotu znaleźć można między innymi w Biblii (laska Aarona) czy starożytnej Grecji (kaduceusz). Jest to drewniany kij, który służy przede wszystkim do podpierania się podczas wędrówek, niekiedy używany jako broń (góralska ciupaga). Laska jest też atrybutem niektórych grup zawodowych, społecznych lub etnicznych: nomadów, górali, pasterzy, w tym Wołochów, dostojeństwa, stanowiska lub pełnionej funkcji: do dziś używa się laski marszałkowskiej, pastorału czy laski Eskulapa. 
W drugiej połowie XIX wieku laska była nieodzownym elementem stroju eleganckiego mężczyzny, głównie w modzie miejskiej. Laski te wykonywane były z metalu lub twardego drewna (na przykład z hebanu), zakończone gałką lub ozdobną rączką z kości słoniowej; często spotykane były też lekkie laski z bambusa. Niekiedy wyposażone były w schowki, a nawet ukryte ostrza. W lasce Melchiora Wańkowicza, która obecnie znajduje się w Muzeum Literatury w Warszawie, jej właściciel, przekraczając granicę, ukrywał przed celnikami szklaną ampułkę z koniakiem.
Współczesna laska z półkolistym uchwytem pomaga w poruszaniu się osobom starszym, niepełnosprawnym albo niewidomym (biała laska).
Laska, która umożliwia poruszanie się w przypadku dysfunkcji lub amputacji kończyny dolnej, jest nazywana kulą rehabilitacyjną.

</doc>
<doc id="1587289" url="https://pl.wikipedia.org/wiki?curid=1587289" title="Jerzy Rusecki">
Jerzy Rusecki

Jerzy Rusecki (ur. 28 stycznia 1940 w Katowicach, zm. 3 października 2014 w Katowicach) – polski prawnik, polityk, poseł na Sejm X kadencji.
Życiorys.
Syn Jana i Jadwigi. W 1964 ukończył studia prawnicze na Wydziale Prawa Uniwersytetu Wrocławskiego. Uzyskał następnie uprawnienia radcy prawnego, adwokata i rzecznika patentowego, podejmując działalność w tym zawodzie. Studiował również dziennikarstwo.
Pracę rozpoczął w 1964 w Dyrekcji Okręgowej Kolei Państwowych w Katowicach. Od 1972 był radcą prawnym i kierownikiem Zespołu Rzeczników Patentowych Głównego Biura Studiów i Projektów Górniczych w Katowicach. W 1970 został radcą prawnym w spółdzielczości rzemieślniczej i „Społem”, zatrudniony był również w Stronnictwie Demokratycznym. Należał do krajowych i wojewódzkich władz samorządu radców prawnych.
Sprawował mandat radnego Wojewódzkiej Rady Narodowej w Katowicach i zajmował stanowisko jej wiceprzewodniczącego. W 1989 został posłem na Sejm kontraktowy z okręgu katowickiego z ramienia SD. Zasiadał w Komisji Ochrony Środowiska, Zasobów Naturalnych i Leśnictwa, Komisji Spraw Zagranicznych, w Komisji Konstytucyjnej i w trzech komisjach nadzwyczajnych. Bez powodzenia ubiegał się o reelekcję, wycofując się później z bieżącej polityki. Prowadził własną kancelarię adwokacką w Katowicach.
Został pochowany na cmentarzu przy ul. Wróblewskiego w Katowicach-Bogucicach.

</doc>
<doc id="1587292" url="https://pl.wikipedia.org/wiki?curid=1587292" title="Identi.ca">
Identi.ca

identi.ca - platforma mikroblogowa oparta na oprogramowaniu StatusNet (aktualnie w wersji 0.8.1). 
Portal jest podobny w założeniach do serwisów Twitter i Blip (mikroblog Blip został zamknięty 31 sierpnia 2013 roku). Oprogramowanie serwisu obsługuje protokół XMPP, więc możliwe jest korzystanie z niego przy użyciu klientów Jabbera. Istnieje również możliwość zalogowania się do serwisu z użyciem uwierzytelnienia OpenID.
Poza publikowaniem krótkich (do 140 znaków) wpisów serwis umożliwia również tagowanie (znak # przed słowem stanowiącym treść wpisu czyni je tagiem), odpowiadanie użytkownikom (@nazwa_użytkownika: odpowiedź) czy zakładanie grup użytkowników (w treści wpisu !nazwa_grupy jest odnośnikiem).

</doc>
<doc id="1587294" url="https://pl.wikipedia.org/wiki?curid=1587294" title="Cliff Inglis">
Cliff Inglis

Cliff "Ticker" Inglis (ur. w 1935 zm. w 2001) – angielski darter pochodzący z Plymouth w Anglii (hrabstwo Devon). Najlepsze lata miał w latach 70. XX wieku, kiedy to wygrał Winmau World Masters w 1974 roku. 
Inglis wygrał Winmau World Masters w 1974 roku, kiedy to jego przeciwnikiem w finale był Harry Heenan (Inglis zwyciężył w stosunku 3-2). Rok później był finalistą turniejów Unicorn World Darts Championship i Indoor League. 
11 listopada 1975 Inglis wszedł do Księgi rekordów Guinnessa, kiedy to w klubie Broomfield Working Men's Club w Devon zaliczył najwyższą w historii średnią punktu na jedną rzutkę – 52,68.

</doc>
<doc id="1587295" url="https://pl.wikipedia.org/wiki?curid=1587295" title="Just Supposin’">
Just Supposin’

Just Supposin’ – trzynasty studyjny album angielskiego zespołu Status Quo. Nagrywano go w Dublinie – między innymi ze względów podatkowych. Muzyka stanowiła połączenie typowego dla zespołu stylu boogie z New Wave.
Album był promowany przez trzy single: „What You’re Proposing” (który na brytyjskiej liście przebojów spędził 4 tygodnie i osiągnął 2. miejsce) oraz, wydane jako singel z podwójną stroną A, „Lies” i „Don’t Drive My Car”. Pod koniec 1981 wydano jako singel także utwór „Rock ’n’ Roll”.
Lista utworów.
Oryginalne wydanie zawierało następujące utwory:
Inne wydania.
Edycja z 2005 zawiera dodatkowo utwór:

</doc>
<doc id="1587296" url="https://pl.wikipedia.org/wiki?curid=1587296" title="Reprezentacja Austrii w piłce ręcznej mężczyzn">
Reprezentacja Austrii w piłce ręcznej mężczyzn

Reprezentacja Austrii w piłce ręcznej mężczyzn – narodowy zespół piłkarzy ręcznych Austrii. Reprezentuje swój kraj w rozgrywkach międzynarodowych.

</doc>
<doc id="1587297" url="https://pl.wikipedia.org/wiki?curid=1587297" title="Pablo Saile">
Pablo Saile

Pablo Saile (ur. 7 sierpnia 1976 roku w Buenos Aires) - argentyński aktor, znany w Polsce jako Ezequiel Pereyra w telenoweli "Kachorra to ja".
Uczył się aktorstwa pod kierunkiem Adriana Sorrentino w Mendoza i Santiago Dorii w Teatro Metropolitan w Neptuno. Debiutował na małym ekranie rolą młodszego brata głównej bohaterki w telenoweli Telefe "Słoneczniki dla Lucii" ("Girasoles para Lucía", 1999). Wystąpił w teledyskach - "Amor de locos" (Chile Latin Music), "Sacúdelo" (Latin Music- Perú) i "Humphrey" (Sony-Francja) oraz reklamach: "Wragner" w Chile, "McDonald’s" w Peru, "Pringles" w Kolumbii, Tommy Hilfiger w Wenezueli i Continental w Meksyku.

</doc>
<doc id="1587298" url="https://pl.wikipedia.org/wiki?curid=1587298" title="Mohammed Al-Khilaiwi">
Mohammed Al-Khilaiwi

Mohammed Al-Khilaiwi (ur. 1 września 1971, zm. 13 czerwca 2013) – saudyjski piłkarz występujący na pozycji obrońcy.
Kariera reprezentacyjna.
Uczestnik Mistrzostw Świata 1994 i 1998. Był w kadrze na 3 turnieje Pucharu Azji: 1992, 1996 i 2000. W Japonii 1992 zajął z Arabią Saudyjską 2. miejsce. Cztery lata później na turnieju w Zjednoczonych Emiratach Arabskich odniósł z drużyną narodową triumf. W 3. i ostatnim dla siebie Pucharze Azji Al-Khilaiwi zdobył kolejny srebrny medal. Z kadrą Arabii był też na 4 kolejnych Pucharach Konfederacji. Na pierwszych trzech (1992, 1995, 1997) Arabia Saudyjska gościła jako gospodarz turnieju. Na czwarty ekipa w składzie z Al-Khilaiwi pojechała za zdobycie Pucharu Azji 1996. Z tych turniejów Al-Khilaiwi wywiózł srebro z 1992 roku. Został powołany jako jeden z dwóch zawodników powyżej 23 lat na IO w Atlancie 1996.
Kariera klubowa.
Przez 16 lat kariery reprezentował barwy tylko 2 klubów. Przez 14 sezonów wierny Al-Ittihad, w roku 2003 odszedł do lokalnego rywala Al-Ahli. Tam występował do końca kariery w 2005 roku.

</doc>
<doc id="1587300" url="https://pl.wikipedia.org/wiki?curid=1587300" title="Mohammed Al Khilaiwi">
Mohammed Al Khilaiwi



</doc>
<doc id="1587301" url="https://pl.wikipedia.org/wiki?curid=1587301" title="Kwartet madrycki">
Kwartet madrycki

Kwartet madrycki (Kwartet bliskowschodni, ang. "Madrid Quartet", "Quartet on the Middle East") – zainicjowana w 2002 roku grupa czterech uczestników stosunków międzynarodowych zainteresowanych rozwojem procesu pokojowego na Bliskim Wschodzie. W ramach kwartetu współpracują: Organizacja Narodów Zjednoczonych, Unia Europejska, Federacja Rosyjska i Stany Zjednoczone.

</doc>
<doc id="1587302" url="https://pl.wikipedia.org/wiki?curid=1587302" title="Kwartet Bliskowschodni">
Kwartet Bliskowschodni



</doc>
<doc id="1587306" url="https://pl.wikipedia.org/wiki?curid=1587306" title="Annette Dytrt">
Annette Dytrt

Annette Dytrt (ur. 7 września 1983 w Landshut, RFN) – niemiecka solistka, która również konkurowała międzynarodowo dla Czech. W 1999 roku była mistrzynią Czech, a od 2003 do 2008 roku mistrzynią Niemiec w łyżwiarstwie figurowym.

</doc>
<doc id="1587307" url="https://pl.wikipedia.org/wiki?curid=1587307" title="Butterworth">
Butterworth



</doc>
<doc id="1587309" url="https://pl.wikipedia.org/wiki?curid=1587309" title="Ryjoszczur">
Ryjoszczur

Ryjoszczur ("Rhynchomys") – rodzaj ssaka z podrodziny myszy (Murinae) w obrębie rodziny myszowatych (Muridae). 
Zasięg występowania.
Rodzaj obejmuje gatunki występujące endemicznie na Filipinach.
Morfologia.
Długość ciała (bez ogona) 164–196 mm, długość ogona 108–162 mm, długość ucha 21–25 mm, długość tylnej stopy 37–42 mm; masa ciała 110–225 g.
Systematyka.
Etymologia.
"Rhynchomys": "rhunkhos" „pysk, ryj”; μυς "mus", μυoς "muos" „mysz”.
Podział systematyczny.
Do rodzaju należą następujące gatunki:

</doc>
<doc id="1587311" url="https://pl.wikipedia.org/wiki?curid=1587311" title="Alan Evans (darter)">
Alan Evans (darter)

Alan Evans, wł. David Alan Evans (ur. 1949 w Rhondda, zm. 11 kwietnia 1999 w Barry) – walijski darter grający w latach 70. i 80. XX wieku. Był jednym z pierwszych zawodników pokazywanych w telewizji. Popularność zgarnął w latach 70., po wygranej w turnieju Winmau World Masters w 1975 roku. Porównywany z takimi zawodnikami jak Eric Bristow, John Lowe i Jocky Wilson, którzy stali się od niego bardziej popularni.
Znany ze względu na swój popisowy ciąg rzutów (3 razy bullseye, czyli środek tarczy, co dawało zejście 150 – punktowe).
Zmarł w wieku 49 lat. Jest często wspominany przez angielskich komentatorów, zaś zejścia ze 150 punktów poprzez trafienie 3 razy bullseye nazwane zostały "Alan Evans Shot".

</doc>
<doc id="1587317" url="https://pl.wikipedia.org/wiki?curid=1587317" title="Algis Krupavičius">
Algis Krupavičius

Algis Krupavičius (ur. 13 września 1961 w Ožkasviliai na Suwalszczyźnie) – litewski historyk i politolog, wykładowca Uniwersytetu Witolda Wielkiego i Uniwersytetu Technicznego w Kownie.
Życiorys.
W 1984 ukończył studia na Wydziale Historii Wileńskiego Uniwersytetu Państwowego. Naukę kontynuował na studiach aspiranckich w Instytucie Gospodarki Światowej i Stosunków Międzynarodowych (IMEMO) Akademii Nauk ZSRR, gdzie w 1989 uzyskał stopień kandydata nauk historycznych.
Od 1989 zatrudniony jest na Uniwersytecie Technicznym w Kownie, trzy lata później znalazł się również wśród wykładowców reaktywowanego Uniwersytetu Witolda Wielkiego, gdzie od 2001 jest profesorem. W 1999 stanął na czele Instytutu Administracji i Nauk Politycznych Uniwersytetu Technicznego w Kownie.
Od 1995 do 1996 wykładał gościnnie na Northwestern University w Chicago. Odbył praktyki i staże naukowe w King’s College w Londynie.
W 1991 stanął na czele Litewskiego Towarzystwa Nauk Politycznych (lit. "Lietuvos politologų asociacija"), którym kierował przez cztery lata. Należy do najczęściej cytowanych w mediach polskich i litewskich politologów z Litwy.

</doc>
<doc id="1587320" url="https://pl.wikipedia.org/wiki?curid=1587320" title="John Faulkner">
John Faulkner

John Faulkner (ur. 12 kwietnia 1954 w Leeton) – australijski polityk, członek Australijskiej Partii Pracy (ALP), od grudnia 2007 zasiada w gabinecie federalnym. Od czerwca 2009 łączy stanowiska ministra obrony i wiceprzewodniczącego Federalnej Rady Wykonawczej. 
Życiorys.
Ukończył studia pedagogiczne na Macquarie University i przed rozpoczęciem kariery politycznej pracował jako nauczyciel. W latach 1980-1989 był jednym z zastępców sekretarza generalnego oddziału ALP w stanie Nowa Południowa Walia, od 1989 zasiada nieprzerwanie w krajowych władzach wykonawczych tej partii. W tym czasie wybił się na pozycję lidera lewego skrzydła ALP. 
W 1989 został wybrany do Senatu. W latach 1993-1994 był wiceministrem obrony w rządzie Paula Keatinga, zaś od 1994 do 1996 cieszył się statusem członka Gabinetu, w którym odpowiadał za sprawy ochrony środowiska, sportu i terytoriów. Po przegranej ALP w wyborach 1996, Faulkner stanął na czele opozycji w Senacie, a także wszedł w skład gabinetu cieni, w którym zasiadał do 2004 roku. W latach 2006-2008 zasiadał w prezydium ALP. 
Po wygranej partii w wyborach w 2007 i utworzeniu rządu przez Kevina Rudda, Faulkner objął jednocześnie trzy stanowiska. Jako wiceprzewodniczący Federalnej Rady Wykonawczej miał prawo prowadzenia jej obrad pod nieobecność gubernatora generalnego. Jako sekretarz gabinetu zajmował się organizacją prac tego gremium, a także nadzorował archiwa państwowe oraz służby odpowiedzialne za kontrolę instytucji państwowych, m.in. rzecznika praw obywatelskich i Australijskie Narodowe Biuro Audytu (odpowiednika polskiej Najwyższej Izby Kontroli). Z kolei jako specjalnemu ministrowi stanu podlegały mu kwestie związane z administracją parlamentarną i organizacją wyborów. 
6 czerwca 2009 został przeniesiony na stanowisko ministra obrony Australii, zachowując jednocześnie tekę wiceprzewodniczącego Federalnej Rady Wykonawczej. Oficjalne zaprzysiężenie go na nowym urzędzie nastąpiło 9 czerwca.

</doc>
<doc id="1587325" url="https://pl.wikipedia.org/wiki?curid=1587325" title="Wyznania zakupoholiczki">
Wyznania zakupoholiczki

Wyznania zakupoholiczki – amerykańska komedia romantyczna z 2009 r. na motywach powieści Sophie Kinsella w reżyserii P.J. Hogana.

</doc>
<doc id="1587328" url="https://pl.wikipedia.org/wiki?curid=1587328" title="Osiedle im. Leona Kruczkowskiego (Kłodzko)">
Osiedle im. Leona Kruczkowskiego (Kłodzko)

Osiedle im. Leona Kruczkowskiego – największe osiedle mieszkaniowe w Kłodzku, położone w zachodniej części miasta. Zamieszkuje je około 9 tys. mieszkańców.
Geografia.
Położenie geograficzne.
Osiedle im. Kruczkowskiego położone jest w zachodniej części Kłodzka. Graniczy na zachodzie z Kościelnikami, na północy z osiedlem im. św. Wojciecha, na wschodzie ze Starym Miastem i Przedmieściem Zielonym oraz Książkiem na południu. Od centrum miasta oddalone jest o ok. 1 km.
Warunki naturalne.
Osiedle położone jest na wzniesieniu, z którego rozpościera się piękna panorama na środkową i wschodnią część Kłodzka. Charakteryzuje się dość dużym zróżnicowaniem terenu licząc w najniższym punkcie 311, zaś w najwyższym 343 m n.p.m.
Historia.
Od czasów średniowiecza na terenie osiedla nie koncentrowała się poważniejsza zabudowa. W rejonie ul. Kościuszki znajdowały się luźne zabudowania mieszkalne – tzw. "Przedmieście za Bramą Czeską", które ulegało zniszczeniom przy okazji kolejnych wojen jakie przetoczyły się przez hrabstwo kłodzkie. Po rozbiórce bram miejskich przyłączono ten obszar do Kłodzka. W dwudziestoleciu międzywojennym przy obecnej ul. Jana Pawła II wzniesiono kilka budynków jednorodzinnych w 1936 roku. Dalszą rozbudowę w kierunku zachodnim utrudniało dosyć strome położenie.
Od lat 60. XX wieku zaczęło się rozwijać w Kłodzku budownictwo mieszkaniowe, wobec wzrostu liczby ludności i niedostatecznej liczby mieszkań. Jako pierwsze powstały osiedla: Nyskie, potem Morcinka. W kolejnej dekadzie wybudowano osiedle im. św. Wojciecha. Nie zaspokajało to wszystkich potrzeb mieszkaniowych wobec czego władze zdecydowały się na budowę blokowiska z modnej wówczas wielkiej płyty, która znalazła swoje zastosowanie po raz pierwszy w NRD. Klatkowiec wzniesiono w technologii wielkiego bloku. Płyty dowożono z fabryki domów z Wrocławia.
Inwestorem była Kłodzka Spółdzielnia Mieszkaniowa. Gotowe prefabrykaty wyrabiano w "Kłodzkiej Fabryce Domów". Budowę miano realizować etapami, której koniec przewidywano na lata 90. XX wieku. Docelowo na osiedlu miało zamieszkać kilkanaście tysięcy mieszkańców. Według ówczesnych przewidywań kilka tysięcy z nich miało znaleźć pracę w usługach i administracji, przede wszystkim spółdzielczej.
Pierwotny plan zakładał budowę osiedla złożonego z pięciu klatkowców zamykających z każdej strony osiedle oraz punktowców położonych w jego środkowej części. W centrum urbaniści miejscy przewidzieli miejsce dla nowej świątyni katolickiej. We wschodnim krańcu zamierzano zbudować krytą pływalnię. Plan ten kilkakrotnie modyfikowano, m.in. w latach 80. XX wieku, kiedy zmieniono lokalizację kościoła, który przeniesiono w miejsce pływalni, a w jego pierwotnym miejscu powstać miał tzw. „Nowy Rynek”. Osiedle otrzymało roboczą nazwę "Nowego Miasta".
Na 1974 przypadł początek inwestycji, którą rozpoczęto od realizacji długiego klatkowca przy ul. Rodzinnej. W kolejnych latach wybudowano powyżej niego 11-kondygnacyjne punktowce. Dalsza budowa została zahamowana w wyniku kryzysu gospodarczego 2. połowy lat 70. i pogłębiającej się stagnacji lat 80. XX wieku
Planowej budowy nigdy nie ukończono. W latach 1990–1993 wzniesiono ostatnie dwa bloki mieszkalne przy ul. Wiosennej, wybudowane w nowej technologii nie z prefabrykatów. Niestety zbyt długi czas ich budowy oraz nierentowność nowej technologii doprowadził ostatecznie do zaprzestania dalszej realizacji rozbudowy osiedla. W 2 połowie lat 90. XX wieku w środkowej części, gdzie miały powstać kolejne punktowce wydano pozwolenia na budowę prywatnych budynków jednorodzinnych, których budowa nie przekraczała 2-3 kondygnacji.
Nazewnictwo.
Osiedle zostało nazwane dla upamiętnienia znanego polskiego pisarza i dramaturga Leona Kruczkowskiego, prezesa ZG Związku Literatów Polskich (1949–1956), który z powiatem kłodzkim związany był poprzez mandat poselski Sejmu PRL II kadencji (1957–1961) z okręgu wyborczego nr 106 Kłodzko, w skład którego wchodziły ówczesne powiaty: bystrzycki, kłodzki, dzierżoniowski, strzeliński i ząbkowicki.
Administracja.
Na terenie Kłodzka nie występują pomocnicze jednostki administracyjne, takie jak: osiedla, czy dzielnice, dlatego też o większości spraw decyduje samorząd miejski, którego siedziba znajduje się na pl. Bolesława Chrobrego, na Starym Mieście. Mieszkańcy osiedla wybierają do Rady Miasta pięciu radnych co 5 lat (do 2018 roku kadencja wynosiła 4 lata), tworząc okręg wyborczy nr 4, wraz z całą zachodnią częścią miasta, położoną na lewym brzegu Nysy Kłodzkiej.
Edukacja i kultura.
Na terenie osiedla znajduje się Szkoła Podstawowa nr 3 im. kpt. Stanisława Betleja przy ul. Jana Pawła II 4. Kształci się w niej zdecydowana większość dzieci w wieku 6–15 lat. Część ul. Rodzinnej (do nr 44) należy do szkolnego obwodu, który obsługiwany jest przez położoną na ul. Bohaterów Getta 22 – Szkołę Podstawową nr 6 im. Unii Europejskiej. Młodzież po ukończeniu podstawówki kontynuuje dalszą edukację w szkołach średnich położonych w centrum Kłodzka.
Dyrektorem Szkoły Podstawowej nr 3 jest mgr Sebastian Nowak. Szkoła ta jest inicjatorem działań kulturalnych na terenie osiedla. Mieści się w niej też biblioteka, świetlice: szkolna i socjoterapeutyczna oraz działa asystentka ds. ludności romskiej.
Na terenie kompleksu katechetyczno-parafialnego przy ul. kard. Wyszyńskiego znajduje się filia nr 1 Powiatowej i Miejskiej Biblioteki Publicznej. Ponadto od 2012 roku działa tam w dawnej kaplicy mszalnej Centrum Kultury Chrześcijańskiej.
Religia.
Większość mieszkańców osiedla stanowią wyznawcy kościoła katolickiego. Drugą pod względem liczebności grupę stanowią wyznawcy Kościoła Ewangelicko-Augsburskiego, którego parafia znajduje się na terenie historycznego Przedmieścia Ząbkowickiego.
Do 1982 roku katoliccy mieszkańcy tej części miasta należeli do parafii Wniebowzięcia Najświętszej Maryi Panny, z której w tym roku została wyodrębniona parafia Podwyższenia Krzyża Świętego, obejmując swoim zasięgiem również okoliczne wioski. Jej siedziba znajduje się w kościele pod tym samym wezwaniem, mieszczącym się we wschodniej części osiedla. W parafii mieści się Kłodzki Urząd Dziekański. Parafia ta wchodzi w skład diecezji świdnickiej.
Ponadto przy ul. Rodzinnej 73-75 swoją siedzibę znalazł w 2003 roku zbór Chrześcijańskiej Wspólnoty Zielonoświątkowej w Kłodzku. Na jego czele stoją: pastor Krzysztof Kwiecień oraz jego zastępca Waldemar Kempski.
Architektura i urbanistyka.
Jest to współczesne, wielkopłytowe osiedle, kontrastujące ze starą architekturą miasta. Stoją tu m.in. pięciokondygnacyjne, wieloklatkowe budynki mieszkalne, jedenastokondygnacyjne wieżowce – punktowce. Osiedle jest typowym przykładem nowej dzielnicy miejskiej, pomyślane jako autonomiczny organizm z pełną infrastrukturą.
W skład osiedla wchodzi 12 ulic:
Rekreacja.
Osiedle zostało zaplanowane jako autonomiczna część miasta Kłodzka. Między blokami znajduje się sporo zieleńców, które gdzieniegdzie porastają drzewa oraz krzewy. Najważniejszą rolę przez wiele lat odgrywał znajdujący się we wschodniej części osiedla Park Przyjaciół Wojsk Górskich, powstały w latach 70. XX wieku jako Park Młodzieży. Znajdowała się w nim m.in. pergola oraz alejki ze ścieżkami rowerowymi. Uległy one całkowitej dewastacji w latach 90. XX wieku i dopiero w 2 połowie lat 10. XXI wieku przeszedł gruntowną modernizację.
W pobliżu parku znajdują się ogródki działkowe, należące do "POD Zwycięstwo". Po wielu latach starań ostatecznie w 2011 roku przy Szkole Podstawowej nr 3 oddano do użytku krytą pływalnię.
W 2010 roku w miejscu przewidzianym dawniej jako Nowy Rynek oddano do użytku alejkę spacerową z kolorową fontanną, która stanowiła początek dla powstającego tam parku kieszonkowego. Działało tam też do 2016 roku mini-zoo, zlikwidowane po protestach okolicznych mieszkańców. W jego miejsce rok później powstał siłowania plenerowa.
Gospodarka.
Osiedle im. Kruczkowskiego jest typową kłodzką "sypialnią", czyli osiedlem mieszkaniowym. Nie ma na nim żadnych większych zakładów pracy. Osiedle ma rozbudowaną infrastrukturę handlowo-usługową. Jest tutaj poczta, oddziały banków, w tym m.in. PKO Bank Polski i Santander Bank Polska oraz działają sklepy wielobranżowe i spożywcze. Największym z nich są supermarkety: Biedronka, „Kłodzka Chata” oraz E.Leclerc, mieszczący się w obiekcie po dawnej "Hali Targowej „Merkury”". W latach 90. XX wieku i na początku XXI wieku hala ta odgrywała ważną rolę w handlu przygranicznym z Czechami. Swoją siedzibę ma tutaj także PKS Kłodzko.
Infrastruktura.
Transport.
Osiedle znajduje się na uboczu ważnych szlaków komunikacyjnych ziemi kłodzkiej. Przez jego północną granicę przechodzi droga wylotowa z Kłodzka, która łączy się dalej z trasą europejską 8 (E67) do Kudowy-Zdroju. Wszystkie drogi na jego terenie mają charakter dróg gminnych lub osiedlowych.
Komunikacja.
Komunikacja miejska na terenie osiedla im Kruczkowskiego jest najlepiej rozbudowana w całym mieście, co wynika z faktu, że obszar osiedla zamieszkuje blisko 1/3 mieszkańców Kłodzka. Obsługuje ją prywatna firma A-Vista. Przewoźnik ten posiada na terenie osiedla sześć przystanków autobusowych: "Kłodzko, ul. Dusznicka – PKS/Biedronka", "Kłodzko, ul. Rodzinna – Sklep", "Kłodzko, ul. Rodzinna/ul. Przyjaciół Dzieci", "Kłodzko, ul. Spółdzielcza – E.Leclerc", "Kłodzko, ul. Spółdzielcza/ul. Jana Pawła II", "Kłodzko, ul. Spółdzielcza/ul. Przyjaciół Dzieci". Pojazdy A-Visty kursują na trasie: Kłodzko/ul. Szpitalna/Szpital w kierunku Kłodzko/ul. Noworudzka/Galeria.
Ponadto w pobliżu tzw. „Małego Budynku” Szkoły Podstawowej nr 3 im. kpt. Betleja znajduje się przystanek "ul. Kościuszki (targ)", z którego odjeżdżają autobusy podmiejskie i dalekobieżne. Obsługiwany jest on m.in. przez PKS Kłodzko, Beskid-Przewozy oraz czeskiego przewoźnika CDS Náchod.
Bezpieczeństwo.
W zakresie ochrony przeciwpożarowej oraz innych miejscowych zagrożeń – mieszkańcy osiedla im. Kruczkowskiego podlegają pod rejon działania Komendy Powiatowej Straży Pożarnej oraz Komendy Powiatowej Policji w Kłodzku. Funkcję dzielnicowego sprawuje: sierż. szt. Piotr Suchorzyński z I Rejonu Służbowego. Z ramienia kłodzkiej straży miejskiej I Rejon Służbowy obsługują st. insp. Jarosław Dereń oraz st. insp. Krzysztof Szopa.
Na osiedlu znajduje się też otwarta w 2019 roku przy ul. Spółdzielczej 4 przychodnia lekarska „Eskulap”, w której przyjmują lekarze podstawowej opieki zdrowotnej, jak i specjaliści. Została ona tu przeniesiona ze śródmieścia w związku z rozbudową placówki. Ponadto na terenie całego zespołu mieszkaniowego znajdują się liczne prywatne gabinety lekarskie oraz dentystyczne. Działają też dwie apteki: „Vitrum” przy ul. Dusznickiej 1a oraz „Rodzinna” przy ul. Rodzinnej 41.

</doc>
<doc id="1587329" url="https://pl.wikipedia.org/wiki?curid=1587329" title="Roman Antczak">
Roman Antczak

Roman Feliks Antczak (ur. 10 maja 1912 w Warszawie, zm. 12 lipca 1940 w Warszawie) – polski bokser, reprezentant Polski, wicemistrz Europy.
Kariera sportowa.
Pięściarstwem zainteresował się w 1930 roku, wstępując do klubu Skoda Warszawa. Dysponując dobrymi warunkami fizycznymi, robił szybkie postępy w ringu i stał się czołowym pięściarzem kategorii półciężkiej w Polsce. Startując w mistrzostwach Polski – dwa razy został mistrzem kraju w 1933 i 1934 roku. Największym sukcesem w jego karierze było wywalczenie tytułu wicemistrza Europy wagi półciężkiej w mistrzostwach Europy w Budapeszcie 1934 roku. Dwa razy wystąpił w reprezentacji Polski – doznając dwóch porażek w latach 1933–1934.
Ciekawie zapowiadającej się karierze boksera położyła kres choroba płuc w 1935 roku.
Pochowany na cmentarzu Bródnowskim w Warszawie (kw. 110 S II 20).

</doc>
<doc id="1587331" url="https://pl.wikipedia.org/wiki?curid=1587331" title="Tardieu">
Tardieu



</doc>
<doc id="1587333" url="https://pl.wikipedia.org/wiki?curid=1587333" title="Wybroczyny Tardieu">
Wybroczyny Tardieu



</doc>
<doc id="1587334" url="https://pl.wikipedia.org/wiki?curid=1587334" title="Andrzej Stawarz">
Andrzej Stawarz

Andrzej Stawarz (ur. 1950) – polski etnograf, historyk, muzealnik, regionalista. W latach 1990-2009 dyrektor Muzeum Niepodległości w Warszawie. 
Życiorys.
Ukończył etnografię na Uniwersytecie Warszawskim (1974), w 1983 r. obronił pracę doktorską z dziedziny nauk historycznych na UW. Były dyrektor Muzeum Niepodległości w Warszawie i redaktor naczelny periodyku "Niepodległość i Pamięć". Autor wielu publikacji z dziedziny historii i etnografii, organizator wystaw i sesji naukowych, redaktor licznych prac zbiorowych.

</doc>
<doc id="1587336" url="https://pl.wikipedia.org/wiki?curid=1587336" title="Dorje Lingpa">
Dorje Lingpa

Dorje Lingpa (ur. 1346, zm. 1405), był trzecim z pięciu Królów Tertonów.
Uznawany za emanację tłumacza Wajroczany, urodził się w Tranang Entsa, w Centralnym Tybecie. W wieku trzynastu lat, miał siedem duchowych wizji Guru Rinpocze. Swoją pierwszą termę, odnalazł za posągiem Tary w świątyni Tradruk. Gdy miał piętnaście lat, w jaskini Okar po tym, jak Guru Rinpocze udzielił mu inicjacji, odkrył wiele term. Łącznie, odnalazł 43 termy i wielokrotnie poznał Padmasabhavę, Jeszie Tsogyal, Wajroczanę i innych mistrzów.
Jedne z jego najbardziej znanych term, dotyczą Dzogczen i Awalokiteśwary. W ciągu swojego życia, odkrył także obrazy i święte substancje, skarby Bön, a także teksty medycyny oraz astrologii.
Najbardziej jest znany pod imieniem Dorje Lingpa, ale bywa także określany jako Pema Lingpa, Kunkyong Lingpa, Yungdrung Lingpa oraz Jampel Chokyi Shenyen.
Legenda głosi, że po śmierci, jego ciało przez trzy lata nie podlegało rozkładowi. W trakcie tego czasu, przynosiło dalej pożytek istotom, poprzez mówienie i recytowanie czterowersowej dedykacji zasługi. Podczas samego palenia ciała, z ognia wydobyło się zaś wiele świętych obrazków i relikwii.
Jego linia przekazu przetrwała do dzisiaj, a niektóre jego nauki pozostały w bliskiej linii dzięki Dziamjangowi Khyentse Wangpo.

</doc>
<doc id="1587338" url="https://pl.wikipedia.org/wiki?curid=1587338" title="Mistrzostwa Świata w Piłce Ręcznej Mężczyzn 2009 (składy)">
Mistrzostwa Świata w Piłce Ręcznej Mężczyzn 2009 (składy)

Skład ekip na mistrzostwa świata w piłce ręcznej mężczyzn, które odbyły się w dniach 16 stycznia-1 lutego 2009 w Chorwacji:

</doc>
<doc id="1587341" url="https://pl.wikipedia.org/wiki?curid=1587341" title="Alvydas Nikžentaitis">
Alvydas Nikžentaitis

Alvydas Nikžentaitis (ur. 18 października 1961 Poniemuniu koło Jurborka) – litewski historyk, wykładowca Wileńskiego Uniwersytetu Pedagogicznego, od 2000 do 2008 dyrektor Instytutu Historii Litwy. 
W 1984 ukończył studia na Wydziale Historii Wileńskiego Uniwersytetu Państwowego, po czym podjął pracę jako współpracownik naukowy Wydziału Historii Wielkiego Księstwa Litewskiego Instytutu Historycznego Litewskiej SRR. W 1988 obronił dysertację kandydacką poświęconą walce ludu litewskiego przeciwko niemieckiemu uciskowi feudalnemu w 1. połowie XIV wieku, nostryfikowaną przez państwo litewskie w 1992. 
W 1992 wraz z Vladasem Žulkusem założył Centrum Historii Prus i Litwy Zachodniej przy Uniwersytecie Kłajpedzkim, którego został dyrektorem. Od 1993 do 1998 szefował Katedrze Historii Uniwersytetu Kłajpedzkiego, później przez dwa lata współpracował naukowo z Centrum Historycznym Prus i Litwy Zachodniej, by we wrześniu 2000 objąć stanowisko dyrektora Instytutu Historii Litwy. 
W 1999 habilitował się z tematyki społeczeństwa litewskiego doby przedchrześcijańskiej.
Postanowieniem Prezydenta RP z dnia 30 czerwca 2009 "za wybitne zasługi w rozwijaniu współpracy między Rzecząpospolitą Polską a Republiką Litewską, za propagowanie wiedzy o wspólnym dziedzictwie historycznym narodów tworzących Rzeczpospolitą Obojga Narodów" został odznaczony Krzyżem Oficerskim Orderu Zasługi RP.
Członek redakcji czasopisma „Zeitschrift für Ostmitteleuropa-Forschung”.

</doc>
<doc id="1587343" url="https://pl.wikipedia.org/wiki?curid=1587343" title="Leon Jackson">
Leon Jackson

Leon Jackson (ur. 30 grudnia 1988 w Whitburn) – brytyjski piosenkarz.
Zwycięzca czwartej edycji programu "The X Factor".
Życiorys.
Urodził się w Whitburn w Szkocji. Jego idolem jest Michael Bublé. Przed osiągnięciem sukcesu w "The X Factor" planował studia na Napier University.
15 grudnia 2007 został ogłoszony zwycięzcą czwartej edycji programu "The X Factor". W nagrodę otrzymał wart 1 milion funtów kontrakt z wytwórnią Syco Music/Sony BMG. W finale zaśpiewał razem z Kylie Minogue piosenkę "Better the Devil You Know".
W październiku 2008 wydał debiutancki album studyjny pt. "Right Now", który zadebiutował na 4. miejscu zestawienia "UK Top 40 Albums Chart". Również dwa jego single znajdowały się w czołówce list przebojów na Wyspach Brytyjskich.

</doc>
<doc id="1587345" url="https://pl.wikipedia.org/wiki?curid=1587345" title="Kancelaria prawna">
Kancelaria prawna

Kancelaria prawna (łac. "cancellaria") – miejsce wykonywania zawodu przez prawnika oraz zespół osób tam zatrudnionych (biuro prawnika). Oprócz doradztwa w zakresie praw i obowiązków prawnych, kancelarie reprezentują klientów przed sądami i organami administracji, w transakcjach biznesowych, negocjacjach oraz wszędzie tam, gdzie potrzebna jest pomoc prawna (świadczą usługi prawne).
Formy wykonywania zawodów prawniczych.
Kancelarie prawne mogą działać w Polsce w następujących formach prawnych:
Wspólnikami w spółkach cywilnej, jawnej i partnerskiej oraz komplementariuszami w spółce komandytowej mogą być wyłącznie adwokaci lub radcowie prawni, a także prawnicy zagraniczni wykonujący stałą praktykę na podstawie stosownej ustawy, a wyłącznym przedmiotem działalności takich spółek musi być świadczenie pomocy prawnej.
Mimo że nie istnieją przepisy uniemożliwiające zakładanie kancelarii prawnych przez osoby niebędące adwokatami ani radcami prawnymi, które prowadzą działalność gospodarczą w zakresie doradztwa prawnego, nie jest to praktyka dozwolona. Zdaniem Sądu Najwyższego, użyty w nazwie firmy zwrot „kancelaria prawna” może wprowadzać klientów w błąd przez sugestię, że świadczą w niej pomoc prawną osoby będące adwokatami lub radcami prawnymi.
Istniejący w Polsce podział na adwokatów i radców prawnych komplikuje prowadzenie wspólnych kancelarii ze względu na różnice uregulowaniach dotyczących np. reklamy. Obecnie prowadzone są prace mające umożliwić adwokatom i radcom prawnym zakładanie wspólnych kancelarii z doradcami podatkowymi.
Wielkość kancelarii.
Kancelarie prawne mogą mieć skrajnie różną wielkość: od kancelarii jednoosobowej po korporacje międzynarodowe.
Największe na świecie kancelarie prawne pochodzą z Wielkiej Brytanii i USA (m.in. Allen &amp; Overy, Baker &amp; McKenzie, Clifford Chance, DLA Piper i Freshfields).
Rankingi w Polsce.
Rankingi kancelarii prawnych opracowywane i publikowane są przez „Rzeczpospolitą” oraz „Dziennik Gazetę Prawną”.

</doc>
<doc id="1587349" url="https://pl.wikipedia.org/wiki?curid=1587349" title="Bobroszczur">
Bobroszczur

Bobroszczur ("Hydromys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Australii, Indonezji i Papui-Nowej Gwinei.
Morfologia.
Długość ciała (bez ogona) 128–390 mm, długość ogona 103–325 mm, długość ucha 11–20 mm, długość tylnej stopy 25–80 mm; masa ciała 210–1280 g.
Systematyka.
Etymologia.
"Hydromys" ("Hydromis"): "hudro-" „wodny-”, od ὑδωρ "hudōr", ὑδατος "hudatos" „woda”; μυς "mus", μυος "muos" „mysz”.
Podział systematyczny.
Do rodzaju należą następujące gatunki:

</doc>
<doc id="1587353" url="https://pl.wikipedia.org/wiki?curid=1587353" title="Hydromys chrysogaster">
Hydromys chrysogaster



</doc>
<doc id="1587354" url="https://pl.wikipedia.org/wiki?curid=1587354" title="Paul Hensel">
Paul Hensel

Paul Hugo Wilhelm Hensel (ur. 17 maja 1860 w Groß Barthen k. Królewca, zm. 11 listopada 1930 w Erlangen) – niemiecki filozof.
Życiorys.
Syn właściciela nieruchomości i przedsiębiorcy Sebastiana Hensela, brat matematyka Kurta Hensela, wnuk kompozytorki Fanny Hensel i malarza Wilhelma Hensela, praprawnuk filozofa Mosesa Mendelssohna.
Studiował filozofię, historię i filologię klasyczną we Fryburgu. Matka Hensla i jego babcia ze strony ojca pochodziły z rodzin żydowskich, które nawróciły się na wiarę chrześcijańską.
W 1888 w Strasburgu napisał pracę habilitacyjną pod kierunkiem Wilhelma Windelbanda i w 1895 został tamże mianowany profesorem nadzwyczajnym. Od 1898 był profesorem nadzwyczajnym w Heidelbergu. W 1902 powołano go na katedrę filozofii w Erlangen, gdzie nauczał do 1928.
Był przyjacielem Maxa Webera, z którym w 1904 popłynął do Saint Louis na kongres naukowców z okazji Wystawy Światowej (w tym samym roku odbywały się tam trzecie igrzyska olimpijskie). W 1911 odbył kolejną podróż po Stanach, odwiedzając Boston i Uniwersytet Harvarda w Cambridge. Był promotorem Hansa Reichenbacha.
Obok badań akademickich poświęcał się dydaktyce. Prowadził popularne wykłady w Norymberdze i Fürth. W 1922 był założycielem oddziału Towarzystwa Kantowskiego (Kant - Gesellschaft), którego przewodniczącym został w 1925. W swojej miejscowości był zwany „Sokratesem z Erlangen”. Spośród jego prac, jedna poświęcona odrodzeniu polskiemu wśród Mazurów może zasługiwać na baczniejszą uwagę polskiego czytelnika.

</doc>
<doc id="1587355" url="https://pl.wikipedia.org/wiki?curid=1587355" title="Eric Bristow">
Eric Bristow

Eric John Bristow (ur. 25 kwietnia 1957 w Londynie, zm. 5 kwietnia 2018 w Liverpoolu) – brytyjski darter, wielokrotny mistrz świata. 
Życiorys.
Jego umiejętności pozwoliły w latach 80. XX wieku przeistoczyć dart w sport międzynarodowy i pokazywany masowo w telewizji.
Był pięciokrotnym mistrzem świata federacji BDO, pięciokrotnym zwycięzcą turnieju Winmau World Masters.
Jest kawalerem Orderu Imperium Brytyjskiego (wyróżnienie otrzymał w 1989). Wraz z Johnem Lowe został w 2005 wprowadzony do PDC Hall of Fame, listy zrzeszającej najlepszych darterów w historii.
Zmarł 5 kwietnia 2018 na zawał serca.

</doc>
<doc id="1587357" url="https://pl.wikipedia.org/wiki?curid=1587357" title="Buforowe układy krwi">
Buforowe układy krwi

Buforowe układy krwi – obecne w osoczu mieszaniny słabych kwasów i ich zasadowych soli zapewniające utrzymanie stałego pH krwi (7,35-7,45), najważniejszymi buforowymi układami krwi są bufory:
Ich działanie polega na neutralizacji wprowadzonych egzogennie (np. wraz z pożywieniem) lub powstających w wyniku przemiany materii związków chemicznych o charakterze kwaśnym i zasadowym, np. tworzony podczas beztlenowego katabolizmu glukozy w mięśniach kwas mlekowy zostaje zneutralizowany zgodnie z równaniem:
Powstały CO2 po odprowadzeniu do płuc zostaje usunięty wraz z wydychanym powietrzem poza organizm. Działanie białek jako buforów związane jest z obecnością w ich cząsteczkach grup funkcyjnych:
aminowej – NH2 (grupa zasadowa) oraz karboksylowej – COOH (gr. kwasowej), dzięki czemu mogą one reagować jako słabe kwasy i zasady. Najważniejszymi białkami wchodzącymi w skład buforowych układów krwi są albuminy.
Zaburzenie równowagi kwas − zasada osocza prowadzi do acydozy (kwasicy) lub alkalozy (zasadowicy).

</doc>
<doc id="1587359" url="https://pl.wikipedia.org/wiki?curid=1587359" title="Aleksander Jurewicz (poseł)">
Aleksander Jurewicz (poseł)

Aleksander Jurewicz (ur. 7 marca 1940 w Wilnie, zm. 22 sierpnia 2022) – polski polityk, poseł na Sejm X kadencji.
Życiorys.
Z wykształcenia inżynier rolnictwa, w 1981 ukończył studia na Akademii Rolniczo-Technicznej w Olsztynie. Od 1958 pracował zawodowo, m.in. w zakładach mięsnych w Tczewie, zakładach „Predom-Metrix”, grupie remontowo-budowlanej Państwowych Gospodarstw Rolnych i w Przedsiębiorstwie Budownictwa Rolniczego w Tczewie. W 1976 był jednym z inicjatorów założenia Rolniczej Spółdzielni Produkcyjnej w Rukosinie, do 1982 pełnił funkcję jej wiceprezesa. W 1982 został prezesem zarządu RSP „Jedność” w Demlinie.
W 1960 wstąpił do Polskiej Zjednoczonej Partii Robotniczej, wchodził w skład kierownictwa partii w Skarszewach. Z jej ramienia w 1989 uzyskał mandat posła na Sejm kontraktowy z okręgu tczewskiego. Pod koniec kadencji należał do Parlamentarnego Klubu Lewicy Demokratycznej. W Sejmie pracował w Komisji Rolnictwa i Gospodarki Żywnościowej, Komisji Handlu i Usług oraz Komisji Nadzwyczajnej do rozpatrzenia projektów ustaw dotyczących spółdzielczości.
W późniejszych latach nie angażował się politycznie, zmarł w 2022.
W 1985 odznaczony Złotym Krzyżem Zasługi.

</doc>
<doc id="1587362" url="https://pl.wikipedia.org/wiki?curid=1587362" title="Akademia Oświaty Uniwersytetu Witolda Wielkiego">
Akademia Oświaty Uniwersytetu Witolda Wielkiego

Akademia Oświaty Uniwersytetu Witolda Wielkiego (lit. "Vytauto Didžiojo universiteto Švietimo akademija"; w latach 2011–2019 Litewski Uniwersytet Nauk Edukacyjnych, lit. "Lietuvos edukologijos universitetas", LEU; wcześniej Wileński Uniwersytet Pedagogiczny, lit. "Vilniaus pedagoginis universitetas", VPU) – litewska jednostka dydaktyczno-naukowa z siedzibą w Wilnie specjalizująca się w kształceniu przyszłych nauczycieli i pedagogów, będąca od 2019 roku częścią Uniwersytetu Witolda Wielkiego.
Historia i współczesność.
Korzenie placówki sięgają 1935 roku, gdy w Kłajpedzie władze litewskie założyły Narodowy Instytut Pedagogiczny przeniesiony w marcu 1939 do Poniewieża, a po przejęciu Wilna przez Republikę Litewską w październiku tego roku do jej nowej stolicy, gdzie przez cały okres sowiecki (1940–1990) funkcjonował pod nazwą Wileńskiego Instytutu Pedagogicznego.
Po odzyskaniu przez Litwę niepodległości rangę placówki podniesiono zmieniając w 1992 jej nazwę na Wileński Uniwersytet Pedagogiczny. W 2007 w murach uczelni studiowało około 12,5 tys. studentów. Od 2011 do 2019 był to Litewski Uniwersytet Nauk Edukacyjnych.

</doc>
<doc id="1587365" url="https://pl.wikipedia.org/wiki?curid=1587365" title="Brian Maya">
Brian Maya

Brian David Maya (ur. 15 lipca 1977 roku w Buenos Aires) – argentyński aktor, scenarzysta i producent filmowy.
Przyszedł na świat w żydowskiej rodzinie Enrique Mayi i Beby. Jest członkiem i założycielem TJM, wytwórni filmowej i telewizyjnej z siedzibą w Buenos Aires, odpowiedzialny za produkcję dramatu "Palermo Hollywood" (2004), gdzie także zagrał główną rolą Mario Segal. Film był prezentowany na najbardziej uznanym festiwalu Sundance Film Festival 2005, który promuje kino niezależne. Inne jego projekty obejmują: "Santiso", "Salwador" ("El Salvador"), "Tajemnica Ewy" ("Eva's Secret") i "Rey de la Noche".

</doc>
<doc id="1587367" url="https://pl.wikipedia.org/wiki?curid=1587367" title="Brodawki korzeniowe">
Brodawki korzeniowe

Brodawki korzeniowe – struktury wytwarzane na korzeniach niektórych gatunków roślin stanowiące organy symbiozy między tymi roślinami i bakteriami. Brodawki powstają na korzeniach większości motylkowych (bobowatych) – u niemal wszystkich bobowatych właściwych i licznych bryzelkowych (w tym prawie wszystkich wyróżnianych dawniej jako mimozowe). Ich wnętrze zamieszkują bakterie brodawkowe (bakterie azotowe) z rodzaju "Rhizobium", "Bradyrhizobium" i "Azorhizobium". Z kolei brodawki określane też jako ryzotomnia, będące wynikiem symbiozy z promieniowcami występują na korzeniach roślin z rodzajów: garbownik, komptonia, oliwnik, olsza, prusznik, rokitnik, głożyna, rzewnia, szeferdia, woskownica. W odpowiednich warunkach panujących w brodawce korzenia bakterie wiążą azot cząsteczkowy (N2) do przyswajalnej przez rośliny formy. W symbiozie tej bakterie otrzymują wyprodukowane przez roślinę węglowodany.
Typy brodawek korzeniowych.
Ze względu na kształt wyróżniane są trzy typy brodawek korzeniowych u roślin motylkowych:
Brodawki będące organami symbiozy z promieniowcami są trwałe, silnie rozgałęzione i tworzą kuliste twory osiągające średnicę ponad 6 cm. 
Powstawanie.
Symbioza bakterii z rośliną rozpoczyna się od wydzielenia przez korzenie substancji sygnałowych należących do flawonoidów. W efekcie dochodzi do aktywacji genów nod bakterii obecnych w glebie. Rizobia rozpoczynają wytwarzanie czynnika Nod, lipooligochitozanu. Czynnik Nod, w warunkach ograniczonej dostępności azotu w glebie, pobudza do podziałów komórki kory pierwotnej korzeni. W efekcie rozwija się struktura brodawki korzeniowej. Dzięki wymianie sygnałów między organizmem bakteryjnym a rośliną, położenie i liczba brodawek jest ściśle regulowana. Geny nod zapewniają nie tylko wytworzenie czynnika Nod, lecz także dają bakteriom odporność na toksyczne związki, takie jak fitoaleksyny, wydzielane przez korzenie roślin do gleby. Gdy komórki bakterii znajdą się w pobliżu komórek rośliny dochodzi do infekcji, polegającej na endocytozie. Bakterie mają enzymy zdolne do rozkładu celulozy i innych składników ściany komórkowej. W efekcie endocytozy komórki bakteryjne zostają zamknięte w pęcherzyku stworzonym z błon komórki roślinnej. Błona peribakteroidalna chroni zainfekowaną komórkę przed potencjalnie negatywnym wpływem bakterii.
W przypadku symbiozy z promieniowcami ich nici wnikają z gleby do korzeni rośliny-gospodarza poprzez włośniki. Nici bakteryjne docierają do kory pierwotnej i dostają się do wnętrza jej komórek, te nabrzmiewają i tworzą postaci inwolucyjne.

</doc>
<doc id="1587368" url="https://pl.wikipedia.org/wiki?curid=1587368" title="Książek (Kłodzko)">
Książek (Kłodzko)

Książek – dawna wieś, a obecnie historyczna dzielnica Kłodzka, położona w południowej części miasta, na lewym brzegu Nysy Kłodzkiej, w centrum Kotliny Kłodzkiej.
Geografia.
Położenie geograficzne.
Książek leży w południowej części Kłodzka. Graniczy z: Zagórzem na południu, Przedmieściem Zielonym na północy, Leszczynami na zachodzie, a poprzez Nysę Kłodzką z Krzyżną Górą na wschodzie. Od centrum miasta jest oddalony o 1,5 km.
Warunki naturalne.
Książek jest niewielką osadą, stanowiącą część Zagórza. Jest położony przy ujściu Bystrzycy Dusznickiej do Nysy Kłodzkiej, na wysokości ok. 300 m n.p.m. Pierwsza rzeka dzieli się tu na kilka ramion, tworząc młynówkę i upust. Otoczenie stanowią głównie użytki rolne oraz łąki nadrzeczne. W okolicy występują piaskowce górnokredowe i amfibolity. W kamieniołomie hornfelsów na Krzyżniku (327 m n.p.m.) występuje wollastonit.
Nazewnictwo.
Książkiem współcześnie określana jest część Kłodzka położona na południe od stadionu miejskiego. Mimo to na obszar ten składają się dwie jednostki osadnicze, które w ciągu dziejów wielokrotnie zmieniały swoje nazwy. Są to: położony na południu, w miejscu, w którym Bystrzyca Dusznicka dzieli się na kilka ramion tworząc młynówkę – Książek właściwy oraz znajdujące się na północ od niego Pawłowo (zwane inaczej jako "Pawłowa"). Nazwy tych osad zmieniały się następująco:
Historia.
Daty wzmianeko miejscowości ijej oficjalnenazwy według źródeł
Źródło:
Książek jest terenem najstarszego osadnictwa na terenie Kłodzka, który zachował ciągłość osadniczą. W latach 1957–1969 odkryto i przebadano 2 osady z okresu kultury łużyckiej i z okresu wpływów rzymskich z początków naszej ery. Obie leżały na krawędzi terasy doliny Bystrzycy Dusznickiej na jej lewym brzegu:
W obu odkryto ślady dużych półziemianek oraz liczne pozostałości ceramiki, wyrobów z kości i brązu. Później odkryto jeszcze osadę wczesnośredniowieczną datowaną na VIII–IX wieku.
Nie wiemy, kiedy powstała obecna osada, ale już w 1345 roku pojawia się pierwsza wzmianka o istnieniu tu młyna wodnego – "Pfaffenbergische Mūhle". Informacja ta pada przy okazji, gdy grunt w sąsiedztwie nabyli bracia Jekil i Wolueram Czeterwangowie ("von Tschetterwang"). Jak można wnioskować z nazwy, młyn należał do komandorii joannitów z Kłodzka, którzy posiadali obok rozległa łąkę, zwaną "Comthur Wiese". W 1490 roku w związku z młynem wymieniano w dokumentach niejakiego Breita Mertina. Później młyn stanowił własność miasta, a sam Książek stał się osadą podmiejską, z czasem włączoną w obszar Kłodzka. Kilkakrotnie młyn przewijał się w dokumentach miejskich.
Książek związany był z dawnym przedmieściem "Quergasse" (północna część ul. dr. J. Korczaka, w pobliżu byłego PGR Pawłowo), z którym tworzył w późniejszym okresie jedną całość. Z czasem powstała tam mała osada, której zabudowania skupiały się wokół młyna. Na terenie Pawłowej zabudowa liczyła kilka domów i kaplicę. Sytuacja na terenie Książka nie zmieniała się nawet po przeprowadzeniu tędy linii kolejowej do Dusznik Zdroju w 1888 roku i zbudowaniu tu stacji kolejowej kilka lat później. Liczba ludności w 1910 roku wynosiła 50 mieszkańców. Wraz z likwidacją twierdzy i zezwoleniem władz państwowych na swobodną rozbudowę Kłodzka, co miało miejsce w 1877 roku, obszar przedmieścia "Quergasse" został włączony administracyjnie w granice miasta. Pewnym jest, że musiało to nastąpić przed 1886 roku, skoro w tym roku, na tym obszarze władze miejskie przystąpiły do budowy nowoczesnego zakładu wodociągów. Podobny los spotkał Książek właściwy w 1928 roku. Ważnym wydarzeniem na terenie tej części miasta była budowa w latach 30. XX wieku na terenie Pawłowej na obszarze dawnego starorzecza Nysy Kłodzkiej stadionu miejskiego i basenów tuż przy samej rzece.
Po przejęciu Kłodzka przez Polskę w 1945 roku Książek nie rozwijał się. Włączona w 1928 roku do miasta osada ponownie uzyskała niezależność, co potwierdza wykaz Ministerstwa Ziem Odzyskanych, gdzie widnieje jako osobna wieś. Sytuacja ta zmieniła się wraz z kolejną reformą administracyjną, kiedy to osadę tą ponownie włączono do Kłodzka w 1950 roku. Po zakończeniu II wojny światowej w miejscowym młynie ulokowano "Dolnośląskie zakłady Artykułów Technicznych" (obecnie "Zakłady Drzewne Przem. Terenowego"). Zlokalizowano na jego terenie dwa PGR-y: "PGR Książek" oraz "PGR Pawłowa". Od 2 połowy lat 90. XX wieku nastąpił nieznaczny rozwój Książka, głównie jeśli chodzi o prywatne budownictwo jednorodzinne w rejonie głównej ulicy. W pierwszych dwóch dekadach XXI wieku trwa dalsza rozbudowa budownictwa jednorodzinnego w rejonie położonym naprzeciwko zabudowań dawnego „PGR Pawłowa”.
Administracja.
Pawłowo jako najdalej wysunięte na południe przedmieście Kłodzka (niem. "Quergasse") oraz właściwy Książek, z racji faktu, iż lokalny młyn stanowił własność miejską, dzielił losy polityczno-administracyjne z tym miastem stopniowo od końca okresu późnego średniowiecza. W nim też w wyniku decyzji mocarstw po zakończeniu II wojny światowej w 1945 roku znalazł się w granicach Polski. Wszedł w skład województwa wrocławskiego, powiatu kłodzkiego. Po zmianach w administracji terenowej w latach 70. XX wieku Książek jako część Kłodzka wszedł w skład województwa wałbrzyskiego. W 1999 roku ponownie reaktywowano powiat kłodzki, który wszedł w skład nowo powstałego województwa dolnośląskiego.
Na terenie Kłodzka nie występują pomocnicze jednostki administracyjne, takie jak: osiedla, czy dzielnice, dlatego też o większości spraw decyduje samorząd miejski, którego siedziba znajduje się na pl. Bolesława Chrobrego, na Starym Mieście. Mieszkańcy Książka wybierają do Rady Miasta pięciu radnych co 5 lat (do 2018 roku kadencja trwała 4 lata), tworząc okręg wyborczy nr 3, wraz z całą południowo-zachodnią częścią miasta, położoną na lewym brzegu Nysy Kłodzkiej.
Edukacja i kultura.
Książek pozbawiony jest placówek edukacyjnych. Tutejsze dzieci w wielu 7–15 lat uczęszczają na zajęcia do Szkoły Podstawowej nr 6 im. Unii Europejskiej, mieszczącej się przy ul. Bohaterów Getta 22. Po jej ukończeniu młodzież kontynuuje w zdecydowanej większości naukę w szkołach średnich położonych w centrum miasta.
Przy ul. Korczaka 1 zlokalizowane jest funkcjonujące od 2014 roku Centrum Administracyjne Placówek Opiekuńczo-Wychowawczych, koordynujące działalność domów dziecka położonych na terenie Kłodzka. Jego dyrektorem jest mgr Monika Ślak. W skład tego kompleksu wchodzą następujące placówki:
Religia.
Większość mieszkańców Książka należy do Kościoła katolickiego. Od średniowiecza osada ta podlegała pod parafię Wniebowzięcia Najświętszej Maryi Panny. W 1982 roku z jej terenów została wydzielona nowa parafia – Podwyższenia Krzyża Świętego, w której składzie znalazł się także Książek. Parafia ta wchodzi w skład diecezji świdnickiej i dekanatu kłodzkiego.
Architektura i urbanistyka.
Na terenie dzielnicy dominuje zabudowa z XIX wieku oraz nowoczesne domy jednorodzinne. W skład Książka wchodzi 7 ulic:
Do najcenniejszych obiektów na terenie Książka należą:
Gospodarka.
Książek był osadą głównie rolniczą, na której znajdowało się gospodarstwa rolne – PGR „Pawłowo”, które zostało zlikwidowane na początku lat 90. XX wieku wraz z transformacją gospodarczą Polski. Poza tym w zabudowaniach po dawnych młynie stanowiącym historyczną kolebkę dzielnicy mieściła się od 1945 roku Dolnośląska Fabryka Szpul przekształcona następnie w Zakłady Drzewne Przemysłu Terenowego, zajmujące się produkcją mebli z drzewa. Prowadziły one swoją działalność do końca dwudziestego stulecia.
Wzdłuż ul. Korczaka znajduje się główna baza Wodociągów Kłodzkich na którą składa się centralna stacja pomp, dzięki której w wodę zaopatrzone jest 60% mieszkańców miasta oraz wybudowana w latach 1996–1999 stacja uzdatniania wody o wydajności ok. 9000 m3/dobę. Wodociągi w tym miejscu powstały w 1886 roku pierwotnie jako przepompownia o napędzie parowym z wysokim kominem przemysłowym. Obiekt zmodernizowano w 1934 roku wyburzając m.in. komin. Zasilany był już wtedy energią elektryczną. Kolejne modernizacje w okresie powojennym zapewniają dobrą jakość wody, czerpanej z głębokich ujęć po obu stronach Nysy Kłodzkiej.
Infrastruktura.
Transport.
Książek w dawnych czasach znajdował się na obszarze ważnego szlaku handlowego wiodącego z Wrocławia przez Kłodzko i Bystrzycę Kłodzką do Przełęczy Międzyleskiej, gdzie znajdowała się granica z Czechami. W XX wieku wraz z rozwojem motoryzacji droga ta straciła na znaczeniu na rzecz nowej trasy położonej po prawej stronie Nysy Kłodzkiej. Współcześnie droga ta jako ulica dr. Janusza Korczaka jest główną osią Książka przez którą przebiega licząca łącznie 13 km długości droga powiatowa nr 3238D, która prowadzi przez Krosnowice, Gorzanów do Starej Łomnicy. Drugą istotną szosą jest droga powiatowa nr 3292D biorącą swój początek od skrzyżowania ul. dr. Janusza Korczaka z ul. Wielisławską i prowadząca do Starego Wielisławia
Przez osadę przechodzi linia kolejowa nr 309 z Kłodzka Głównego do Kudowy-Zdroju. Trasa ta powstała w latach 1890–1905, przy czym pierwszy jej odcinek prowadzący do Szczytnej przez Książek został otwarty już 15 grudnia 1890 roku. W południowej części znajduje się przystanek kolejowy Kłodzko Książek. Zbudowano go w 1895 roku po licznych protestach lokalnych mieszkańców. Początkowo składał się on z również z niezachowanego do dnia dzisiejszego budynku stacyjnego. Współcześnie zatrzymują się na nim pociągi Kolei Dolnośląskich (od 2013 roku). Według stanu na wrzesień 2020 roku jest to 10 pociągów osobowych dziennie, obsługujących relację z Kudowy-Zdroju do: Legnicy (D5), Wałbrzycha Głównego (D15) i Wrocławia Głównego (D29).
Komunikacja.
Komunikację miejską i podmiejską w Książku obsługuje PKS Kłodzko, przy czym na terenie dzielnicy znajduje się tylko jeden przystanek autobusowy położony w bezpośrednim sąsiedztwie przystanku kolejowego. Zatrzymują się na nim autobusy realizujące relację: Kłodzko Dworzec Autobusowy – Starków. Do lat 90. XX wieku linia ta nosiła numer 1.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Książek podlega pod rejon działania Powiatowej Straży Pożarnej oraz Komendzie Powiatowej Policji w Kłodzku. Funkcję dzielnicowych pełnią: st. sierż. Paweł Rudawski z Rejonu służbowego nr 3 dla ulicy Korczaka i asp. sztab. Rafał Pietrołaj dla ul. Wielisławskiej (Rejon służbowy nr 6). Z ramienia kłodzkiej straży miejskiej III Rejon Służbowy obsługują st. insp. Krzysztof Wajda i mł. strażnik Sebastian Ligas, zaś VI Rejon Służbowy: st. insp. Robert Garbowski i mł. strażnik Arkadiusz Pawłowicz.
Przy ul. Łąkowej 5 zlokalizowany jest jedna z przychodni Centrum Medycznego „Salus”. Mieści się ona w XIX-wiecznej kamienicy, w której do 1991 roku działa Szkoła Specjalna nr 4.
Sport i rekreacja.
Na obszarze Książka znajdują się jedne z największych w mieście pod względem zajmowanego obszaru ogródki działkowe. Zajmują one obszar ograniczony ulicami: Łąkową, dr. Korczaka, Wielisławską i Letnią:
W okresie dwudziestolecia międzywojennego przy ul. Kusocińskiego po osuszeniu dawnego starorzecza Nysy Kłodzka powstał stadion miejski z basenami. Stanowi on współcześnie zwarty kompleks Ośrodka Sportu i Rekreacji (OSiR). Znajdują się tam dwa boiska do gry w piłkę nożną (w tym jedno ze sztuczną nawierzchnią), siatkową i koszykową. Ponadto są tam korty do gry w tenisa ziemnego, trzy boiska do gry w siatkówkę plażową, skatepark ze sztucznym oświetleniem, jak również przyrządy do street workoutu i siłownia. W okresie zimowym można skorzystać ze sztucznego lodowiska. Na terenie obiektu znajduje się także hala sportowa z trybunami, odkryty basen, który czynny jest tylko w okresie letnim i znajduje się przy Domu Wycieczkowym „Na stadionie”, dysponującym 41 miejscami noclegowymi. Na jego parterze mieści się restauracja. We wschodniej części ośrodka turyści mają do dyspozycji pole namiotowe z miejscami na przyczepy campingowe.
Swoją siedzibę mają tutaj 2 kłodzkie kluby sportowe:

</doc>
<doc id="1587371" url="https://pl.wikipedia.org/wiki?curid=1587371" title="Vladas Žulkus">
Vladas Žulkus

Vladas Žulkus (ur. 16 kwietnia 1945 w Telszach) – litewski archeolog, od 2002 rektor Uniwersytetu Kłajpedzkiego. 
Karierę archeologa rozpoczął podejmując w 1969 pracę w Instytucie Ochrony Zabytków w Kłajpedzie. Zatrudniony tam do 1990 poświęcił się głównie badaniu starego miasta w Kłajpedzie oraz ruin lokalnego zamku. 
W 1988 obronił dysertację kandydacką poświęconą regionowi Kłajpedy w XI-XVII wieku. Dwa lata później mianowano go dyrektorem Muzeum Historii Małej Litwy. W 1992 wraz z Alvydasem Nikžentaitisem założył Centrum Historii Prus i Litwy Zachodniej afiliowane przy Uniwersytecie Kłajpedzkim (od 2003 funkcjonujące pod nazwą Instytutu Historii i Archeologii Regionu Morza Bałtyckiego, BRIAI). Był dyrektorem centrum od 1993 do 1997 oraz w latach 2001-2002. W 1999 obronił pracę habilitacyjną poświęconą roli Kurów w kulturze i życiu społecznym Zachodnich Bałtów w epoce żelaza. 
Od 2001 zatrudniony w Uniwersytecie Kłajpedzkim jako profesor. 11 października 2002 objął urząd rektora uczelni. 

</doc>
<doc id="1587373" url="https://pl.wikipedia.org/wiki?curid=1587373" title="Henryk Jużykiewicz">
Henryk Jużykiewicz

Henryk Jużykiewicz (ur. 22 kwietnia 1937 w Wilnie) – polski inżynier i polityk, poseł na Sejm IX i X kadencji.
Życiorys.
Ukończył w 1960 studia na Wydziale Inżynierii Sanitarnej Politechniki Wrocławskiej, uzyskując tytuł zawodowy magistra inżyniera urządzeń cieplnych i zdrowotnych. W latach 1966–1973 był kierownikiem działu inwestycji w Zakładach Hutniczo-Przetwórczych Metali Nieżelaznych „Hutmen” we Wrocławiu. Od 1973 pracował jako główny specjalista ds. budownictwa inwestycyjnego w Zakładach Zmechanizowanego Sprzętu Domowego „Polar” we Wrocławiu.
W 1962 wstąpił do Polskiej Zjednoczonej Partii Robotniczej, z jej ramienia w 1985 i 1989 został posłem z okręgów Wrocław-Śródmieście i Wrocław-Psie Pole na Sejm IX i X kadencji, na koniec X kadencji należał do Parlamentarnego Klubu Lewicy Demokratycznej. W 1991 nie ubiegał się o reelekcję.
Po odejściu z parlamentu zajął się prowadzeniem działalności gospodarczej w ramach spółek prawa handlowego. Pełnił też funkcję przewodniczącego zarządu osiedla Huby (2001–2004).

</doc>
<doc id="1587374" url="https://pl.wikipedia.org/wiki?curid=1587374" title="Skakuszka">
Skakuszka

Skakuszka ("Notomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Australii.
Morfologia.
Długość ciała (bez ogona) 76–125 mm, długość ogona 105–173 mm, długość ucha 15–29 mm, długość tylnej stopy 31–40 mm; masa ciała 26–60 g.
Systematyka.
Podział systematyczny.
Do rodzaju należą następujące gatunki (występujące współcześnie i wymarłe po 1500 roku):

</doc>
<doc id="1587377" url="https://pl.wikipedia.org/wiki?curid=1587377" title="Henryk Kaczmarek">
Henryk Kaczmarek

Henryk Kaczmarek (ur. 27 sierpnia 1942 w Bydgoszczy, zm. 20 października 2020 tamże) – polski inżynier i polityk, poseł na Sejm X kadencji.
Życiorys.
Był absolwentem bydgoskiego Technikum Mechaniczno-Elektrycznego, w 1968 ukończył studia inżynierskie w Wyższej Szkole Inżynierskiej w Bydgoszczy, a w 1978 studia na kierunku budownictwo na Politechnice Poznańskiej. Pracę zawodową rozpoczął w 1961 jako technik elektryk w bydgoskiej Centrali Produktów Naftowych. Rok później został zatrudniony w oddziale Przedsiębiorstwa Robót Kolejowych w Bydgoszczy, początkowo jako kierownik robót, następnie główny inżynier. Od 1972 pozostawał związany z Przedsiębiorstwem Produkcji i Montażu Urządzeń Elektrycznych Budownictwa „Elektromontaż”, początkowo w Gdańsku, następnie w Bydgoszczy. Od 1979 do 1995 zajmował stanowisko dyrektora naczelnego bydgoskiego zakładu. W 1996 został prezesem zarządu Przedsiębiorstwa Produkcyjno-Montażowego „Elektromontaż Pomorski”, pełnił tę funkcję do czasu ogłoszenia upadłości w 2004. W okresie 1970–2000 współtworzył także szereg innych przedsiębiorstw z branży elektrycznej i montażowej.
W 1989 uzyskał mandat posła na Sejm kontraktowy, został wybrany w okręgu bydgoskim z puli Polskiej Zjednoczonej Partii Robotniczej. Na koniec kadencji należał do Parlamentarnego Klubu Lewicy Demokratycznej, zasiadał w Komisji Systemu Gospodarczego i Polityki Przemysłowej oraz w Komisji Systemu Gospodarczego, Przemysłu i Budownictwa. Nie ubiegał się o reelekcję.
Był członkiem Naczelnej Organizacji Technicznej i Stowarzyszenia Elektryków Polskich. W latach 1981–1987 oraz 1990–1998 pełnił funkcję prezesa Oddziału Bydgoskiego Stowarzyszenia Elektryków Polskich.
Pochowany na cmentarzu parafialnym przy ulicy Chojnickiej w Bydgoszczy.

</doc>
<doc id="1587378" url="https://pl.wikipedia.org/wiki?curid=1587378" title="Wygrana w dziewięciu rzutkach">
Wygrana w dziewięciu rzutkach

Wygrana w dziewięciu rzutkach (ang. nine-dart finish lub nine-darter) to perfekcyjne zakończenie lega w grze w darta, tj. zdobycie 501 punktów w dziewięciu rzutach (trzech podejściach do tarczy). Jest to trudne i rzadko spotykane osiągnięcie, jednakże zawodnicy grający obecnie częściej osiągają takie zejścia niż gracze w latach 70. i 80. XX wieku.
Elementy w innych dyscyplinach sportowych porównywalne do wygranej w dziewięciu rzutkach :
Sposoby osiągnięcia zejścia (po uzyskaniu 2x3xT20).
Legenda:
T - potrójny
D - podwójny
bullseye – centralny środek
Za perfekcyjne zejście uznaje się takie, kiedy zawodnik trzykrotnie osiągnie taki zestaw punktów:

</doc>
<doc id="1587379" url="https://pl.wikipedia.org/wiki?curid=1587379" title="Zastawki serca">
Zastawki serca

W sercu wyróżnia się następujące zastawki:
Zastawka serca jest zastawką jednokierunkową, która umożliwia przepływ krwi w jednym kierunku przez jamy serca. W sercu człowieka znajdują się cztery zastawki i razem determinują one drogę przepływu krwi przez serce. Zastawka serca otwiera się lub zamyka w zależności od zróżnicowanego ciśnienia krwi po każdej stronie zastawki.

</doc>
<doc id="1587380" url="https://pl.wikipedia.org/wiki?curid=1587380" title="Oromowie">
Oromowie

Oromowie ("Oromo") – grupa plemion kuszyckich, zamieszkujących głównie południową Etiopię i przyległe tereny północnej Kenii. Ich pierwotną siedzibą były tereny dzisiejszej Somalii, skąd wywędrowali w XV wieku. Większość Oromów wyznaje islam sunnicki. Podstawą gospodarki jest hodowla zwierząt, u wschodnich plemion także rolnictwo.
Oromowie posługują się językiem oromo należącym do języków kuszyckich. W 1983 roku ich liczebność wynosiła ok. 14,5 mln.

</doc>
<doc id="1587383" url="https://pl.wikipedia.org/wiki?curid=1587383" title="Ahmad Madani">
Ahmad Madani

Ahmad Jamil Madani (ur. 6 stycznia 1970) – były saudyjski piłkarz grający jako obrońca.
Kariera reprezentacyjna.
Z reprezentacją Arabii Saudyjskiej występował na mundialu 1994 i 1998. Był w kadrze, która zdobyła Puchar Azji 1996. Łącznie w drużynie narodowej rozegrał 94 mecze, w latach 1992-1998. Grał na dwóch Pucharach Konfederacji: 1995 i 1997
Kariera klubowa.
Przez całą karierę, od 1992 do 1999 roku występował w barwach Ittihad FC. Z tym klubem dwukrotnie zdobył mistrzostwo Arabii (w latach 1997 i 1999), Puchar Arabii (w tych samych latach), Puchar 1997, Azjatycki Puchar Zdobywców Pucharów 1999, Puchar Mistrzów Zatoki Perskiej 1999 i doszedł do finału Arabskiej Ligi Mistrzów 1994. Finał przegrali z Al-Hilal.

</doc>
<doc id="1587384" url="https://pl.wikipedia.org/wiki?curid=1587384" title="Oromo">
Oromo



</doc>
<doc id="1587386" url="https://pl.wikipedia.org/wiki?curid=1587386" title="Wyższa Szkoła Agrobiznesu w Łomży">
Wyższa Szkoła Agrobiznesu w Łomży

Międzynarodowa Akademia Nauk Stosowanych w Łomży – uczelnia, utworzona w lipcu 1996 roku na podstawie ustawy z dnia 12.09.1990 o szkolnictwie wyższym. Nadzór sprawuje Minister Nauki i Szkolnictwa Wyższego.
Historia.
Wyższa Szkoła Agrobiznesu została założona w 1996 roku. W rejestrze MEN została wpisana pod numerem 96.
W dniu 5 lipca 1996 roku Centrum Edukacji i Agrobiznesu w Marianowie k. Łomży uzyskało zezwolenie Ministerstwa Edukacji Narodowej na utworzenie uczelni niepaństwowej pn. Wyższa Szkoła Agrobiznesu w Łomży z siedzibą w Marianowie k. Łomży. 24 lipca 1996 roku zarejestrowany został Statut Uczelni, zatwierdzony program nauczania i skład osobowy kadry naukowo-dydaktycznej.
Rektorem WSA został mianowany dr Roman Engler. Prorektorem został wybrany prof. dr hab. Mirosław Łaguna. 1 października 1996 roku studia w Wyższej Szkole Agrobiznesu rozpoczęło 268 osób. Siedzibę uczelni stanowił Zespół Szkól Rolniczych w Marianowie. W grudniu 1997 roku WSA otrzymała od władz miasta budynek, dawny biurowiec Łomżyńskich Zakładów Przemysłu Bawełnianego „Narew”. „W lutym 1998 roku nastąpiło oficjalne otwarcie nowej siedziby. Przecięcia wstęgi w auli dokonał przewodniczący Rady Uczelni Roman Jagieliński oraz Prezydent Miasta Łomża Jan Turkowski i Rektor WSA Roman Engler. W październiku 1998 roku na kierunku Rolnictwo zostały uruchomione studia dzienne. W roku 2000 Wyższa Szkoła Agrobiznesu uzyskała zezwolenie MEN na kształcenie w systemie wyższych studiów zawodowych na kierunku Informatyka. Odbyły się pierwsze egzaminy. Wyższa Szkoła Agrobiznesu rozpoczęła kształcenie w systemie studiów podyplomowych. W ofercie znalazły się kierunki: Rachunkowość, Informatyka, Marketing i Zarządzanie w Oświacie, Blokowe Nauczanie: Przyroda, Blokowe Nauczanie: Sztuka, Fundusze Europejskie. Szkoła ustawicznie rozszerzała własną bazę. Zakupiona została dawna hala produkcyjna ŁZPB „Narew”, którą zaadaptowano na nowoczesną salę audytoryjną dla ponad 250 osób. W sierpniu 2004 roku uczelnia zakupiła budynek mieszkalny o powierzchni 388 m² przy ulicy Bawełnianej nr 25 z przeznaczeniem na akademik. Do listopada 2008 roku na domy studenckie Wyższej Szkoły Agrobiznesu w Łomży zostały zaadaptowane 3 kolejne budynki, w których mieszka około 120 studentów. W grudniu 2008 roku oddana została do użytku sala sportowa z jedynym w Łomży kortem do gry w squash.
W 2013 roku w rankingu 12000 uczelni ze świata Wyższa Szkoła Agrobiznesu zajęła 42 miejsce od końca.
Oferta dydaktyczna.
Uczelnia prowadzi kształcenie stacjonarne i niestacjonarne na kierunkach:
Uczelnia oferuje wiele różnych kierunków studiów podyplomowych, kursów, szkoleń oraz zajęcia w ramach Uniwersytetu Złotego Wieku.

</doc>
<doc id="1587387" url="https://pl.wikipedia.org/wiki?curid=1587387" title="Skoczynoszczur">
Skoczynoszczur

Skoczynoszczur ("Mesembriomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Australii.
Morfologia.
Długość ciała (bez ogona) 188–300 mm, długość ogona 290–410 mm, długość ucha 23–48 mm, długość tylnej stopy 48–72 mm; masa ciała 205–880 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1587388" url="https://pl.wikipedia.org/wiki?curid=1587388" title="Dave Audé">
Dave Audé

Dave Audé jest DJ-em muzyki house, remikserem oraz producentem. Wykonał produkcje dla takich muzyków jak: DJ Keoki, Barenaked Ladies, Faith No More, Cause and Effect, The Pussycat Dolls, Lady Gaga, Lunascape oraz Madonna.
Audé rozpoczął swoją karierę ucząc w Los Angeles Recording Workshop jako instruktor MIDI w wieku 22 lat. W 1991 roku, zaczął tworzyć muzykę house w Truth, klubie tanecznym w Los Angeles i razem z właścicielem klubu, Steve’em Levym, stworzył Lunatic Fringe. Wspólnie założyli Moonshine Music, wytwórnię fonograficzną oraz wybudowali studio w West Hollywood.
Audé zaczął tworzyć kompilacje i albumy z remiksami, oraz stworzył trzy hitowe single:
Założył również swoją własną wytwórnię, Audacious Records. W tym roku ukazał się w programie telewizyjnym "" jako członek drużyny ekspertów Robin Antin aby pomóc jej w przesłuchaniach dziewczyn. Jak do tej pory w 2009 r. Dave jest dyrektorem od spraw muzyki przy Pussycat Dolls 2009 World Tour.

</doc>
<doc id="1587389" url="https://pl.wikipedia.org/wiki?curid=1587389" title="Bradyrhizobium">
Bradyrhizobium

Bradyrhizobium – grupa bakterii współżyjących z roślinami motylkowymi, zdolne do wiązania azotu atmosferycznego. Powodują wytwarzanie na korzeniach charakterystycznych brodawek.

</doc>
<doc id="1587390" url="https://pl.wikipedia.org/wiki?curid=1587390" title="Juha Mieto">
Juha Mieto

Juha Iisakki Mieto (ur. 20 listopada 1949 w Kurikka) – fiński biegacz narciarski, pięciokrotny medalista igrzysk olimpijskich oraz czterokrotny medalista mistrzostw świata. Od 2007 do 2011 poseł do Eduskunty.
Życiorys.
Kariera sportowa.
Ukończył szkołę podstawową, kształcił się następnie na stolarza. W 1970 rozpoczął profesjonalną karierę sportową w biegach narciarskich. Zdobył pięć medali na zimowych igrzyskach olimpijskich. Zadebiutował w 1972 podczas igrzysk w Sapporo, gdzie zajął między innymi 4. miejsce w biegu na 15 km techniką klasyczną, przegrywając brązowy medal z Ivarem Formo z Norwegii o 0,06 s. Na igrzyskach olimpijskich w Innsbrucku w 1976 wraz z Mattim Pitkänenem, Perttim Teurajärvim i Arto Koivisto zdobył złoty w sztafecie 4 × 10 km. Najlepsze wyniki osiągnął na igrzyskach w Lake Placid, gdzie wywalczył dwa srebrne medale w biegach na 15 km i 50 km stylem klasycznym oraz brązowy w sztafecie. W Lake Placid Finowie pobiegli w składzie: Harri Kirvesniemi, Pertti Teurajärvi, Matti Pitkänen i Juha Mieto. W biegu na 15 km jego strata do Thomasa Wassberga ze Szwecji była najmniejsza w historii narciarstwa biegowego i wyniosła 0,01 s. Ostatni medal olimpijski uzyskał na igrzyskach w Sarajewie, gdzie wspólnie z Karim Ristanenem, Harrim Kirvesniemim i Akim Karvonenem zdobył swój trzeci z rzędu brązowy medal w sztafecie.
Juha Mieto wywalczył także m.in. cztery medale na mistrzostwach świata. Pierwszym był srebrny medal w biegu na 30 km techniką klasyczną zdobyty podczas mistrzostw świata w Falun w 1974. Uległ wówczas jedynie Szwedowi Thomasowi Magnussonowi, a trzecie miejsce na podium przypadło Polakowi Janowi Staszelowi. Kolejne dwa medal zdobył na mistrzostwach świata w Lahti w 1978. Wraz z Esko Lähtevänoją, Perttim Teurajärvim i Mattim Pitkänenem zdobył srebrny medal w sztafecie, a ponadto wywalczył brązowy medal w biegu na 15 km stylem klasycznym. Mistrzostwa świata w Oslo w 1982 były ostatnimi w jego karierze. Finowie w składzie: Kari Härkönen, Aki Karvonen, Harri Kirvesniemi i Juha Mieto zajęli tam ex aequo trzecie miejsce z reprezentacją NRD. W swoim najlepszym starcie indywidualnym Juha Mieto zajął 5. miejsce w biegu na 30 km techniką dowolną.
Najlepsze wyniki w Pucharze Świata osiągnął w sezonach 1975/1976 i 1979/1980, kiedy to triumfował w nieoficjalnej wtedy klasyfikacji generalnej. Ponadto w sezonach 1973/1974 i 1976/1977 był drugi, a w sezonie 1974/1975 trzeci w klasyfikacji generalnej.
W 1974 został nagrodzony medalem Holmenkollen. W 1984 postanowił zakończyć karierę sportową.
Działalność zawodowa i polityczna.
Od 1972 prowadzi własne gospodarstwo rolne. W latach 1986–2007 pracował w różnych branżach jako freelancer. W wyborach w 2007 roku z listy Partii Centrum uzyskał mandat deputowanego do fińskiego parlamentu. W 2011 bez powodzenia ubiegał się o reelekcję.

</doc>
<doc id="1587392" url="https://pl.wikipedia.org/wiki?curid=1587392" title="Język galla">
Język galla



</doc>
<doc id="1587393" url="https://pl.wikipedia.org/wiki?curid=1587393" title="Czesław Kastelik">
Czesław Kastelik

Czesław Kastelik (ur. 15 lipca 1939 w Rychwałdzie) – polski ekonomista, prawnik i polityk, poseł na Sejm kontraktowy.
Życiorys.
W 1980 ukończył studia na Wydziale Prawa i Administracji Uniwersytetu Jagiellońskiego uzyskując tytuł zawodowy magistra prawa. Związany zawodowo z Żywcem, w okresie 1961–1968 był pracownikiem Państwowego Związku Gminnych Spółdzielni „Samopomoc Chłopska”, następnie przez dwa lata był wiceprezesem Spółdzielczej Hurtowni Międzypowiatowej „SCh”. W 1970 został zastępcą dyrektora Miejskiego Handlu Detalicznego, a po reorganizacji handlu w 1972 Domu Towarowego „Centrum”. Od 1979 pełnił funkcję zastępcy dyrektora ds. handlu Wojewódzkiego Przedsiębiorstwa Handlu Wewnętrznego w Bielsku-Białej, a od 1981 dyrektora tego przedsiębiorstwa.
W 1989 uzyskał mandat posła na Sejm kontraktowy. Został wybrany w okręgu andrychowskim z puli Polskiej Zjednoczonej Partii Robotniczej. Na koniec kadencji należał do Parlamentarnego Klubu Lewicy Demokratycznej, był członkiem Komisji Handlu i Usług, Komisji Ustawodawczej i Komisji Nadzwyczajnej do rozpatrzenia projektów ustaw związanych ze stabilizacją gospodarczą oraz zmianami systemowymi.
W 1983 odznaczony Złotym Krzyżem Zasługi.

</doc>
<doc id="1587395" url="https://pl.wikipedia.org/wiki?curid=1587395" title="Dyskografia Trubadurów">
Dyskografia Trubadurów

Dyskografia Trubadurów – całokształt działalności muzycznej polskiego zespołu wokalno-instrumentalnego i bigbitowego Trubadurzy. Pierwszy album – "Krajobrazy" – grupa muzyczna wydała w 1968 roku. Nagrania zespołu ukazywały się głównie nakładem Pronitu i Polskich Nagrań Muza. 

</doc>
<doc id="1587396" url="https://pl.wikipedia.org/wiki?curid=1587396" title="Sędzia i jego kat">
Sędzia i jego kat

Sędzia i jego kat (niem. "Der Richter und sein Henker") – jest to powieść szwajcarskiego pisarza Friedricha Dürrenmatta, która ukazywała się od 15 grudnia 1950 do 31 marca 1951 roku na łamach tygodnika "Der Schweizerische Beobachter".
Opis fabuły.
Hans Bärlach jest starszym komisarzem kryminalnym w Bernie. Jego współpracownik, Ulrich Schmied, zostaje odnaleziony martwy, zastrzelony na ulicy w rejonie Jury. Jako że Bärlach jest poważnie chory, powierza on śledztwo swojemu asystentowi, urzędnikowi kryminalnemu Tschanzowi. Ten jednak okazuje się mordercą i kieruje wszystkie podejrzenia na lobbystę Gastmanna, posiadającego dom w rejonie miejsca zbrodni. Sam Schmied utrzymywał pod fałszywym nazwiskiem stały kontakt z Gastmannem i prowadził przeciw niemu śledztwo na własną rękę. Stawia to policję w niezręcznej sytuacji, ponieważ Gastmann wciąż cieszy się silnym poparciem politycznym. Składając mu wizytę, Bärlach zostaje zaatakowany przez ogromnego psa, a Tschanz jest zmuszony zastrzelić zwierzę. 
Bärlach zna Gastmanna i ma z nim zaszłości sprzed 40 lat. Ten założył się wówczas z komisarzem, że popełni zbrodnię, której Bärlach nie będzie w stanie dowieść w sądzie. Zabił on wtedy osobę postronną i umiejętnie sfingował samobójstwo. Bärlach zrobił karierę jako policjant, Gastmann przebił się w światku przestępczym, będąc zawsze jeden krok przed swoim rywalem. Postępując zgodnie z literą prawa, komisarz nasłał na Gastmanna swojego najlepszego współpracownika Schmieda, jednak jego dochodzenie nie przyniosło oczekiwanych rezultatów. Bärlach podejmuje więc próbę pośredniego zbliżenia do Gastmanna, wysyłając Tschanza. Ten szybko jest zmuszony do wniesienia oskarżenia przeciw Gastmannowi, nosząc się z zamiarem ochrony swojej reputacji i przymierzając się do zamknięcia śledztwa, co ostatecznie pozwoliłoby mu pójść w ślady odnoszącego sukcesy Schmieda.
Kiedy Bärlach odrzuca kolejne poszlaki w sprawie Gastmanna, Tschanz jest bliski rozpaczy. W międzyczasie komisarz ostrzega Gastmanna, że naśle na niego kata. Ma tu na myśli jego asystenta, który jest teraz zdecydowany jak nigdy i szuka konfrontacji. Gdy Gastmann próbuje się bronić, Tschanz wyciąga broń i rani go śmiertelnie. W taki sposób, omijając wymiar sprawiedliwości, Bärlach osądził Gastmanna. Nie będąc w stanie skazać go za popełnione morderstwo, komisarzowi udało się go pogrążyć za czyn, którego się nie dopuścił. 
Bärlach wyjawia dowody przeciwko Tschanzowi, porównując kule z broni, której użył, aby zastrzelić agresywnego psa, z tą, z której został zabity jego współpracownik, Schmied. Gdy komisarz ujawniania to Tschanzowi, ten wpada w rozpacz. Następnego dnia zostaje znaleziony martwy – w samochodzie, który dostał się pod koła pociągu.
Interpretacja.
Książka jest próbą literackiej krytyki powieści kryminalnej, ale i samej kryminalistyki. Czytelnik zna wszystkie szczegóły morderstwa, a jedyną niewiadomą jest sam sprawca, którego tożsamość odsłania się w końcowych etapach fabuły. Autor nie przedstawia jednak wszystkich kwestii w prawdziwym świetle. Zawiłości sprawy jak i sami sprawcy są znani komisarzowi Bärlachowi, który mimo posiadanej wiedzy nie przerywa śledztwa, nosząc się z zamiarem dojścia do sprawiedliwości na jego warunkach, jako że jej wyegzekwowanie na drodze legalnego postępowania okazuje się być dla niego niemożliwe. 
Tematem książki jest mniej kryminalna metoda, a bardziej "przygoda bytu". Dlatego "Sędzia i jego kat" jest przede wszystkim portretem pozbawionego iluzji samotnika, który normalnemu biegowi zdarzeń przeciwstawia, nie metody, lecz swoją własną osobowość. Obok doświadczeń życiowych Bärlacha, znaczenie ma też nastawienie autora do narodowego socjalizmu, jak i walka z wewnętrznymi strukturami urzędniczymi. Bezwzględne zaangażowanie własnej osoby znajduje swoje odzwierciedlenie w psychologicznym pojedynku z mordercą Schmieda Tschanzem. Śmiertelnie chory Bärlach argumentuje w jego obecności, że wymyślił chorobę wyłącznie do celów taktycznych, na co morderca, w obliczu psychicznej przewagi komisarza, reaguje, popełniając samobójstwo. 
Komisarz Bärlach jest też jednym z protagonistów w powieści "Podejrzenie". Gruntowna krytyka osoby detektywa, zmuszonego do działania w niezgodzie z literą prawa i osiągającego w ten sposób pożądane rezultaty, ma również miejsce w powieści "Obietnica".
Adaptacje.
Znaną ekranizacją książki jest film Maximiliana Schella z 1975 roku o tym samym tytule. W postać Tschanza wcielił się Jon Voight, a komisarza Bärlacha grał Martin Ritt. Dürrenmatt współpracował przy scenariuszu i można go zobaczyć w filmie w jednej z ról pobocznych. 

</doc>
<doc id="1587397" url="https://pl.wikipedia.org/wiki?curid=1587397" title="Roman Maksymiuk">
Roman Maksymiuk

Roman Wasylowycz Maksymiuk, ukr. Роман Васильович Максимюк, ros. Роман Васильевич Максимюк, "Roman Wasiljewicz Maksimiuk" (ur. 14 czerwca 1974 we wsi Bitków, w obwodzie iwanofrankiwskim, Ukraińska SRR) – ukraiński piłkarz, grający na pozycji pomocnika (wcześniej napastnika), reprezentant Ukrainy.
Kariera piłkarska.
Kariera klubowa.
W 1991 rozpoczął karierę piłkarską w drużynie Prykarpattia Iwano-Frankowsk. Potem wrócił do domu, gdzie bronił barw klubu Beskyd Nadwórna, skąd przeszedł do Krystału Czortków. W sezonie 1994/95 występował w CSKA Kijów, który potem zmienił nazwę na CSKA-Borysfen Boryspol. W 1995 wrócił do Prykarpattia Iwano-Frankowsk. W 1998 był zaproszony do klubu Zenit Petersburg, z którym zdobył puchar Rosji w 1999. Następnie przeszedł do Dynama Kijów, z którym został Mistrzem Ukrainy w 2000. Jednak kariera w Dynamie nie udała się, rozegrał tylko 7 spotkań w podstawowym składzie, a potem występował w drugiej drużynie Dynama. W 2001 zmienił klub na Dnipro Dniepropetrowsk, skąd w 2005 przeszedł do Wołyni Łuck. Od lata 2008 bronił barw kazachskiego FK Atyrau, a od 2009 Kazakmys Sätbajew. W marcu 2010 po zakończeniu kontraktu z klubem powrócił do Ukrainy, gdzie został piłkarzem Czornomorca Odessa. W lipcu 2010 ponownie wrócił do Wołyni Łuck. 11 grudnia 2011 roku w wieku 37 lat i 6 miesięcy rozegrał ostatni swój profesjonalny mecz, po czym ogłosił o odejściu na emeryturę.
Kariera reprezentacyjna.
19 sierpnia 1998 zadebiutował w reprezentacji Ukrainy w spotkaniu towarzyskim z Gruzją wygranym 4:0. Łącznie rozegrał 5 gier reprezentacyjnych, we wszystkich wchodził na boisko w drugiej połowie meczu.
Kariera trenerska.
Po zakończeniu kariery piłkarza rozpoczął pracę szkoleniowca. W lipcu 2015 dołączył do sztabu szkoleniowego odrodzonego Weresu Równe, ale w październiku przez stan zdrowia zrezygnował z pracy w klubie. W styczniu 2017 stał na czele FK Tarnopol, ale po pięciu dniach współpraca została przerwana.

</doc>
<doc id="1587398" url="https://pl.wikipedia.org/wiki?curid=1587398" title="Herb gminy Człopa">
Herb gminy Człopa



</doc>
<doc id="1587402" url="https://pl.wikipedia.org/wiki?curid=1587402" title="Zbigniew Kawałko">
Zbigniew Kawałko

Zbigniew Michał Kawałko (ur. 7 maja 1940 w Dąbrowie-Kolonii, zm. 13 lutego 2021) – polski ekonomista i polityk, poseł na Sejm X kadencji.
Życiorys.
W latach 60. był zawodnikiem Tomasovii Tomaszów Lubelski. Ukończył w 1963 studia magisterskie w Wyższej Szkole Ekonomicznej w Krakowie. Pracował w Państwowym Związku Gminnych Spółdzielni „Samopomoc Chłopska” w Tomaszowie Lubelskim, Hucie im. Marcelego Nowotki w Ostrowcu Świętokrzyskim, w 1967 został zatrudniony w Państwowym Ośrodku Maszynowym w Lubyczy Królewskiej. Był głównym ekonomistą, głównym księgowym, a od 1982 dyrektorem tego przedsiębiorstwa. Należał do Zrzeszenia Studentów Polskich i Związku Młodzieży Socjalistycznej. W 1967 wstąpił do Polskiej Zjednoczonej Partii Robotniczej, której członkiem był do rozwiązania partii. W aparacie partyjnym pełnił funkcję członka plenum komitetu gminnego PZPR, lektora komitetu wojewódzkiego i członka wojewódzkiej komisji rewizyjnej w Zamościu. Zajmował także stanowisko prezesa lokalnego klubu sportowego „Granica” w Lubyczy Królewskiej, należał do rady gminnej Ludowych Zespołów Sportowych
W 1989 uzyskał mandat posła na Sejm kontraktowy z okręgu zamojskiego. Na koniec kadencji należał do Parlamentarnego Klubu Lewicy Demokratycznej, zasiadał w Komisji Młodzieży, Kultury Fizycznej i Sportu oraz Komisji Polityki Gospodarczej, Budżetu i Finansów. Nie ubiegał się o reelekcję, po odejściu z parlamentu zajął się własną działalnością gospodarczą.
Pochowany na cmentarzu komunalnym w Tomaszowie Lubelskim.

</doc>
<doc id="1587407" url="https://pl.wikipedia.org/wiki?curid=1587407" title="Aleksandr Zawjałow">
Aleksandr Zawjałow

Aleksandr Aleksandrowicz Zawjałow (ros.: Александр Александрович Завьялов, ur. 2 czerwca 1955 w Moskwie) – rosyjski biegacz narciarski reprezentujący Związek Radziecki, trzykrotny medalista olimpijski, dwukrotny medalista mistrzostw świata oraz dwukrotny zdobywca Pucharu Świata.
Kariera.
Jego olimpijskim debiutem były igrzyska w Lake Placid w 1980 r. Zdobył tam brązowy medal w biegu na 50 km techniką klasyczną, w którym lepsi okazali się jedynie zwycięzca Nikołaj Zimiatow z ZSRR oraz drugi na mecie Juha Mieto z Finlandii. Na tych samych igrzyskach zajął także 7. miejsce na dystansie 15 km stylem klasycznym. Największe sukcesu osiągnął jednak na igrzyskach olimpijskich w Sarajewie w 1984 r. Wywalczył srebrny medal w biegu na 30 km techniką dowolną ulegając jedynie Zimiatowowi. Ponadto wraz z Zimiatowem, Ołeksandrem Batiukiem i Władimirem Nikitinem zdobył także srebrny medal w sztafecie 4x10 km.
Startował także na mistrzostwach świta w Oslo 1982 r. Wspólnie z Nikitinem, Batiukiem i Jurijem Burłakowem sięgnął tam po złoty medal w sztafecie. Zawjałow zdobył ponadto srebrny medal w biegu na 15 km techniką dowolną ulegając jedynie Oddvarowi Brå z Norwegii. Startował także w biegu na 30 km techniką dowolną oraz w biegu na 50 km techniką klasyczną, w obu przypadkach zajmując 6. miejsce. Na kolejnych mistrzostwach świata już nie startował.
Najlepsze wyniki w Pucharze Świata osiągnął w sezonach 1980/1981 oraz 1982/1983, kiedy to triumfował w klasyfikacji generalnej.
Zawjałow jest także trzykrotnym mistrzem Związku Radzieckiego: w biegu na 30 km w 1983 r. oraz w sztafecie w latach 1979 i 1982. Po zakończeniu kariery sportowej w 1984 r. został działaczem sportowym. Pełnił także funkcję prezesa Rosyjskiej Federacji Narciarskiej. W 1983 r. został odznaczony orderem Lenina.

</doc>
<doc id="1587408" url="https://pl.wikipedia.org/wiki?curid=1587408" title="49. Turniej Czterech Skoczni">
49. Turniej Czterech Skoczni

49. Turniej Czterech Skoczni (niem. "49. Vierschanzentournee") – edycja Turnieju Czterech Skoczni, przeprowadzona w sezonie 2000/2001 na skoczniach w Niemczech i Austrii, w ramach Pucharu Świata w skokach narciarskich.
Początek turnieju nastąpił 28 grudnia 2000, podczas serii kwalifikacyjnej do konkursu na skoczni w Oberstdorfie, który odbył się dzień później. Następnie, 1 stycznia 2001 rozegrano konkurs w Garmisch-Partenkirchen, a 4 stycznia w Innsbrucku. Ostatni konkurs został rozegrany 6 stycznia na obiekcie w Bischofshofen.
Pierwszy konkurs wygrał ówczesny lider klasyfikacji Pucharu Świata, Martin Schmitt, w drugich zawodach zwyciężył Noriaki Kasai, a ostatnie dwa konkursy wygrał Adam Małysz, który jednocześnie odniósł triumf w klasyfikacji łącznej Turnieju Czterech Skoczni. Na drugim stopniu podium w generalnej klasyfikacji turnieju stanął Janne Ahonen, a na trzecim - Martin Schmitt.
Zwycięzca edycji, Adam Małysz, jako pierwszy skoczek w historii przekroczył 1000 punktów w klasyfikacji łącznej turnieju oraz, również po raz pierwszy, uzyskał przewagę ponad 100 punktów nad drugim sklasyfikowanym zawodnikiem.
W cyklu wystartowało łącznie 106 zawodników z 20 narodowych reprezentacji, natomiast 79 spośród nich awansowało do konkursów głównych i zdobyło punkty do klasyfikacji generalnej Turnieju Czterech Skoczni.
Przed Turniejem Czterech Skoczni.
Organizacja.
Turniej został przeprowadzony przez Międzynarodową Federację Narciarską (FIS). Za organizację kolejnych konkursów odpowiadały poszczególne, miejscowe kluby narciarskie. Organizatorem pierwszego konkursu był klub SC Oberstdorf, drugiego - SC Partenkirchen, trzeciego - Verein Bergisel, a czwartego - SC Bischofshofen.
Na dwa tygodnie przed rozpoczęciem 49. edycji Turnieju Czterech Skoczni, pojawiły się informacje o tym, że turniej może zostać odwołany z powodu niesprzyjających warunków atmosferycznych, czyli zbyt wysokich temperatur i braku śniegu. Ostatecznie jednak, 21 grudnia organizatorzy ogłosili, że warunki pogodowe są sprzyjające do przeprowadzenia zawodów i Turniej Czterech Skoczni zostanie rozegrany.
Sponsor i nagrody.
Fundatorem nagród w 49. Turnieju Czterech Skoczni była niemiecka firma, Siemens Mobile. Sponsor zapewnił nagrody dla najlepszych zawodników turnieju. Zwycięzca klasyfikacji generalnej otrzymał samochód Audi A4 Quattro o wartości 50 000 marek niemieckich. Nagrody za miejsca w konkursach Turnieju Czterech Skoczni przyznawane były wszystkim zawodnikom, którzy zajęli pozycję w pierwszej szóstce. Za zwycięstwo w pojedynczym konkursie TCS skoczek otrzmywał 40 000 marek, za drugie miejsce w zawodach nagroda wynosiła 25 000 marek, za trzecie - 15 000 marek, za czwarte - 10 000 marek, za piąte - 6 000 marek, a za szóste - 4 000 marek. Dodatkowo, zwycięzca całego turnieju otrzymał nagrodę przyznaną przez Międzynarodową Federację Narciarską w kwocie 90 000 franków szwajcarskich.
Tło zawodów.
Spośród zawodników startujących w 49. Turnieju Czterech Skoczni, pięciu miało na koncie przynajmniej jedno zwycięstwo w klasyfikacji łącznej tego cyklu w poprzednich sezonach. Dwukrotnie Turniej Czterech Skoczni wygrywał Andreas Goldberger (w 1993 i 1995 roku), a po jednym zwycięstwie odnieśli: Toni Nieminen (1992), Kazuyoshi Funaki (1998), Janne Ahonen (1999) i Andreas Widhölzl (2000).
Przed pierwszym konkursem Turnieju Czterech Skoczni odbyły się cztery konkursy Pucharu Świata – trzy indywidualne i jeden drużynowy. Wszystkie zawody rozegrane były na skoczni w Kuopio. Dwukrotnie w konkursach indywidualnych zwyciężał Martin Schmitt, a raz Matti Hautamäki. Na podium konkursów stawali także: Sven Hannawald, Noriaki Kasai, Janne Ahonen, Andreas Widhölzl, Michael Uhrmann i Ville Kantee. W konkursie drużynowym wygrała natomiast reprezentacja Norwegii, która wyprzedziła ekipy Austrii i Finlandii.
Klasyfikacja Pucharu Świata przed rozpoczęciem turnieju.
W listopadzie i grudniu 2000 organizatorzy konkursów Pucharu Świata narzekali na problemy związane z panującymi warunkami atmosferycznymi, czyli przede wszystkim brakiem śniegu. Jedynymi skoczniami w Europie, na których możliwe były skoki na śniegu, były obiekty w Finlandii oraz w Sankt Moritz. Dlatego też odwołane zostały zawody PŚ w Lillehammer i zamiast tego rozegrano je w Kuopio.
Poniższa tabela przedstawia zawodników sklasyfikowanych w Pucharze Świata przed rozpoczęciem 49. Turnieju Czterech Skoczni, czyli po przeprowadzeniu trzech konkursów indywidualnych w Kuopio.
Zasady.
Nieprzerwanie od sezonu 1996/1997 Turniej Czterech Skoczni rozgrywany jest systemem KO. Zawodnicy, na podstawie miejsc uzyskanych w kwalifikacjach byli dobierani w pary, w taki sposób, że zwycięzca kwalifikacji startował z zawodnikiem, który zajął 50. miejsce, drugi zawodnik kwalifikacji z 49. zawodnikiem i tak dalej, aż do pary, w której znaleźli się zawodnicy z miejsc 26. i 25. Podczas konkursu, zawodnik, który uzyskał lepszą notę od rywala, bezpośrednio awansował do serii finałowej. Spośród przegranych, wyłonionych zostało pięciu tzw. "lucky losers", którzy mimo przegranego pojedynku awansowali do drugiej serii dzięki wysokiej nocie punktowej.
Piętnastu najlepszych zawodników Pucharu Świata miało zapewniony udział w konkursie głównym, w wyniku czego nie mieli oni obowiązku startować w serii kwalifikacyjnej. W przypadku rezygnacji zawodnika ze startu w kwalifikacjach bądź w przypadku zajęcia przez niego miejsca poza pierwszą pięćdziesiątką, został on sklasyfikowany na ostatnim miejscu dającym kwalifikację (50.).
Trzydziestu zawodników, którzy awansowali do serii finałowej, zdobyło punkty do klasyfikacji Pucharu Świata według identycznych zasad jak w pozostałych konkursach tej rangi. Wszyscy zawodnicy, którzy wystartowali w konkursie głównym, otrzymali także punkty do klasyfikacji generalnej Turnieju Czterech Skoczni. Do klasyfikacji tej zaliczane były noty punktowe zdobyte przez zawodników podczas konkursów.
Skoki oceniane były w taki sam sposób, jak podczas pozostałych zawodów Pucharu Świata. Za osiągnięcie odległości równej punktowi konstrukcyjnemu zawodnik otrzymywał 60 punktów, a za każdy dodatkowy metr uzyskiwał dodatkowo 1,8 punktu. Ponadto, styl skoku i lądowania podlegał ocenie przez pięciu sędziów wybranych przez FIS, którzy mogli przyznać maksymalnie po 20 punktów. Dwie skrajne noty (najwyższa i najniższa) nie wliczane były do noty zawodnika.
Skocznie.
Tradycyjnie, konkursy Turnieju Czterech Skoczni rozegrane zostały na dwóch obiektach w Niemczech, tj. w Oberstdorfie i Garmisch-Partenkirchen oraz na dwóch w Austrii, tj. w Innsbrucku i Bischofshofen. Wszystkie cztery skocznie to obiekty duże – punkt konstrukcyjny skoczni w Bischofshofen usytuowany był na 120 metrze, punkty K obiektów w Niemczech - na 115 metrze, a obiektu w Innsbrucku - na 108 metrze.
Jury.
Głównym dyrektorem konkursów w ramach 49. Turnieju Czterech Skoczni był Walter Hofer, a jego asystentem - Miran Tepeš. Sędzią technicznym podczas niemieckich konkursów był Torgeir Nordby, a jego asystentem - Bill Erickson. W zawodach na skoczni Bergisel sędzią technicznym był Wolfgang Happle, a asystował mu Bogdan Norčič, natomiast w ostatnim z konkursów funkcję sędziego technicznego sprawował Ueli Forrer, a jego pomocnikiem był Per Arne Gjerde.
Dyrektorem zawodów w Oberstdorfie był Heini Ihle, w Garmisch-Partenkirchen funkcję tę sprawował Toni Guggemoos, w Innsbrucku - Alfons Schranz, a w Bischofshofen – Peter Eberharth.
Zestawienie sędziów oceniających styl w poszczególnych konkursach przedstawia poniższa tabela:
Oberstdorf.
Pierwszy z konkursów, przeprowadzonych w ramach Turnieju Czterech Skoczni, odbył się na obiekcie dużym w Oberstdorfie. W pierwszej serii konkursowej dziesięciu zawodników skoczyło przynajmniej 115 metrów, czyli uzyskało odległość większą bądź równą punktowi konstrukcyjnemu skoczni Schattenbergschanze. Najdalej skoczył Martin Höllwarth, który lądując na 126 metrze poprawił o metr dotychczasowy rekord skoczni Kristiana Brendena. Drugą odległość serii uzyskał Sven Hannawald (121 m) i plasował się na drugim miejscu. Trzecie miejsce po pierwszej serii zajmował natomiast Masahiko Harada po skoku na 119,5 metra. Wśród tzw. "lucky losers", którzy awansowali do serii finałowej mimo przegranego pojedynku, znaleźli się: Jani Soininen, Hideharu Miyahira, Christof Duffner, Jure Radelj i Ville Kantee.
W serii finałowej wystartowało trzydziestu zawodników, spośród których czternastu osiągnęło lub przekroczyło punkt konstrukcyjny, natomiast siedmiu osiągnęło odległość powyżej 120 metrów. Pierwszym, który tego dokonał, był Stefan Horngacher, który uzyskał 127,5 metra i tym samym poprawił rekord skoczni Höllwartha o 1,5 metra. Rezultat ten został poprawiony przez szóstego zawodnika pierwszej serii, Adama Małysza. Reprezentant Polski skoczył 132,5 metra, co było najlepszym rezultatem osiągniętym do tej pory na skoczni w Oberstdorfie. Do końca konkursu Małysza wyprzedzili trzej zawodnicy: Noriaki Kasai po skoku na 128,5 metra, Masahiko Harada po skoku na 128 metrów oraz Martin Schmitt, który poprawił rekord Polaka o dodatkowe pół metra. Lider po pierwszej serii, Martin Höllwarth w serii finałowej uzyskał 114,5 metra, wskutek czego spadł z pierwszego na piętnaste miejsce. Zwycięzcą konkursu został zatem Schmitt, a na kolejnych stopniach podium stanęli Kasai i Harada.
Wyniki zawodów (28-29.12.2000).
W poniższej tabeli przedstawiono wyniki konkursu w Oberstdorfie oraz serii kwalifikacyjnej, która go poprzedzała. Zawodnicy zostali sklasyfikowani według miejsc zajętych w konkursie głównym.
Legenda:
Garmisch-Partenkirchen.
Drugimi zawodami rozegranymi w ramach Turnieju Czterech Skoczni był noworoczny konkurs w Garmisch-Partenkirchen. W pierwszej serii siedmiu zawodników wyrównało lub przekroczyło punkt konstrukcyjny skoczni Große Olympiaschanze, umiejscowiony na 115 metrze. Najdłuższy skok oddał reprezentant Rosji, Dmitrij Wasiljew (122,5 metra), jednak z powodu not sędziowskich po 18 punktów, przegrał z Janne Ahonenem, który lądował metr bliżej, ale uzyskał noty po 19,5 punktu. Drugie miejsce, ex aequo z Wasiljewem zajmował Noriaki Kasai, który skoczył 120 metrów. Poza tymi trzema zawodnikami, odległości powyżej 115 metrów osiągnęli również: Sven Hannawald (117 m), Toni Nieminen (117,5 m) oraz Adam Małysz (117 m), natomiast wynik równy 115 metrów uzyskał Martin Schmitt. W gronie pięciu skoczków, którzy awansowali do serii finałowej jako "lucky losers" znaleźli się: Nicolas Dessum, Roland Audenrieth, Veli-Matti Lindström, Toni Nieminen oraz Martin Schmitt.
Spośród trzydziestu zawodników startujących w serii finałowej, jedenastu przekroczyło granicę punktu K, natomiast pięciu osiągnęło odległość powyżej 120 metrów. Jako pierwszy granicę 115 metrów przekroczył Wolfgang Loitzl, który dzięki skokowi na 118 metrów, awansował z 20. na 10. miejsce. Pierwszym skoczkiem, który pokonał odległość 120 metrów, był Risto Jussilainen (121,5 m). Najdłuższą odległość uzyskał natomiast Adam Małysz, który skacząc 129,5 metra, poprawił dotychczasowy rekord Martina Schmitta o 6,5 metra. Małysz wylądował jednak bez telemarku, co wpłynęło na obniżenie not sędziowskich za styl. Polaka wyprzedzili: Noriaki Kasai (1. miejsce) i Dmitrij Wasiljew (2. miejsce), którzy obaj skoczyli po 122 metry, jednak dzięki wyższym notom za styl i dzięki przewadze punktowej z pierwszej serii, wyprzedzili polskiego skoczka. Lider po pierwszej serii, Janne Ahonen uzyskał w serii finałowej 117 metrów, w wyniku czego spadł na czwarte miejsce w klasyfikacji konkursu. Zwycięzca konkursu, Kasai został jednocześnie nowym liderem klasyfikacji łącznej Turnieju Czterech Skoczni.
Wyniki zawodów (31.12.2000-01.01.2001).
W tabeli zestawiono wyniki zawodów w Garmisch-Partenkirchen wraz z wynikami serii kwalifikacyjnej. Uwzględniona została kolejność według miejsc zajętych w konkursie głównym.
Legenda:
Klasyfikacja TCS po dwóch konkursach.
Po konkursie w Garmisch-Partenkirchen nastąpiła zmiana lidera klasyfikacji generalnej Turnieju Czterech Skoczni. Za sprawą zwycięstwa w zawodach, na pierwszym miejscu plasował się Noriaki Kasai (drugi po pierwszych zawodach). Dotychczasowy lider, Martin Schmitt spadł na trzecie miejsce, natomiast z czwartej na drugą pozycję awansował Adam Małysz.
Innsbruck.
Dwa dni po konkursie w Garmisch-Partenkirchen, przeprowadzona została seria kwalifikacyjna przed trzecim z konkursów TCS, na skoczni Bergisel (K-108) w Innsbrucku. Zwycięzcą kwalifikacji po raz trzeci z rzędu został Adam Małysz, który skoczył na odległość 120,5 metra i tym samym o pół metra poprawił dotychczasowy rekord Dietera Thomy. Dzień później odbył się konkurs główny. Pierwsza seria konkursowa rozpoczęła się od krótkich odległości, w wyniku czego, po skokach dziewięciu zawodników sędziowie postanowili podwyższyć platformę startową i anulować dotychczasowe wyniki. Po wznowieniu rywalizacji, w pierwszej serii sześciu zawodników osiągnęło rezultat powyżej 100 metrów. Najdalej lądował Adam Małysz, który uzyskał 111,5 metra. Powyżej 100 metrów skakali także: Tommy Ingebrigtsen (104,5 m), Janne Ahonen (104 m), Damjan Fras (104 m), Jure Radelj (100,5 m) oraz Dmitrij Wasiljew (100,5 m). Wynik Rosjanina został jednak później anulowany ze względu na dyskwalifikację za stosowanie środków dopingujących. W wyniku tego bezpośredni awans do serii finałowej wywalczył Ildar Fatkullin, który startował z Wasiljewem w parze. Startujący w barwach Niemiec, Frank Löffler odniósł groźnie wyglądający wypadek, spadając z progu i upadając na 45 metrze. Na prowadzeniu po pierwszej serii był Małysz, o 14 punktów przed Ahonenem i o 14,6 punktu przed Ingebrigtsenem. Wśród "lucky losers" znaleźli się: Wojciech Skupień, Reinhard Schwarzenberger, Peter Žonta i Damjan Fras oraz Masahiko Harada, który zakwalifikował się i zdobył punkty PŚ za sprawą dyskwalifikacji Wasiljewa.
W serii finałowej dziesięciu zawodnikom udało się osiągnąć lub przekroczyć setny metr. Wśród tych zawodników był Dmitrij Wasiljew, który uzyskał odległość równą punktowi konstrukcyjnemu, jednak jego wynik został później anulowany. Najdłuższą odległość drugiej serii, podobnie jak w pierwszej, osiągnął Adam Małysz, tym razem skacząc 118,5 metra. Drugi skok pod względem długości oddał Noriaki Kasai (111,5 m), odległości powyżej 100 metrów uzyskali także: Janne Ahonen (103 m), Tommy Ingebrigtsen (101 m), Jani Soininen (104 m) i Martin Schmitt (101,5 m), natomiast Matti Hautamäki, Risto Jussilainen i Andreas Widhölzl skoczyli równo 100 metrów. W łącznej klasyfikacji po dwóch skokach triumfował Małysz z przewagą 44,9 punktu nad drugim Ahonenem oraz 47,6 punktu nad trzecim Kasai. Dzięki zwycięstwu, Małysz awansował na pierwsze miejsce w klasyfikacji Turnieju Czterech Skoczni.
Wyniki zawodów (03-04.01.2001).
Poniżej przedstawione zostały rezultaty poszczególnych skoczków w konkursie TCS w Innsbrucku oraz w kwalifikacjach do tego konkursu. Zawodnicy zostali sklasyfikowani na podstawie pozycji zajętych w konkursie głównym.
Legenda:
Dyskwalifikacja Dmitrija Wasiljewa.
W lutym 2001, kontrola antydopingowa na podstawie próbek pobranych po konkursie Turnieju Czterech Skoczni w Innsbrucku, dała wynik pozytywny u Dmitrija Wasiljewa. Stosowaną przez Rosjanina niedozwoloną substancją był służący do zbijania wagi środek "Diuretika". Był to pierwszy przypadek stosowania dopingu w historii skoków narciarskich. Wasiljew został zdyskwalifikowany przez Międzynarodową Federację Narciarską na okres dwóch lat, a wszystkie jego rezultaty począwszy od konkursu w Innsbrucku zostały unieważnione.
Klasyfikacja TCS po trzech konkursach.
Po zwycięstwie w trzecim z konkursów Turnieju Czterech Skoczni, nowym liderem klasyfikacji generalnej został Adam Małysz, który drugiego Noriakiego Kasai wyprzedzał o 38,4 punktu. Na trzecie miejsce awansował piąty po dwóch konkursach - Janne Ahonen.
Bischofshofen.
Ostatni konkurs 49. Turnieju Czterech Skoczni przeprowadzono w Święto Trzech Króli na skoczni im. Paula Ausserleitnera w Bischofshofen. W pierwszej serii konkursowej tylko Adam Małysz przekroczył punkt konstrukcyjny, uzyskując 127 metrów. Drugą odległość serii uzyskał Janne Ahonen (118,5 m), a trzecią - Martin Schmitt (118 m). Powyżej 115 metrów skoczyli także: Matti Hautamäki (117,5 m), Manuel Fettner, Veli-Matti Lindström oraz Andreas Widhölzl (wszyscy trzej po 117 m). Liderem po pierwszej rundzie był Małysz, na drugim miejscu plasował się Ahonen, a na trzecim - Hautamäki. Jako "lucky losers" do serii finałowej awansowali: Ville Kantee, Peter Žonta, Stefan Kaiser, Frank Löffler i Sylvain Freiholz.
Pierwsi zawodnicy, startujący w serii finałowej, uzyskiwali krótkie odległości, w wyniku czego sędziowie postanowili podwyższyć belkę startową i tym samym rozpocząć drugą serię od początku. Jako pierwszy w serii finałowej, granicę 120 metrów przekroczył Roar Ljøkelsøy, który skoczył 121,5 metra. Odległościowo lepsze rezultaty osiągnęło czterech zawodników - Stefan Horngacher (122 m), Andreas Widhölzl (127,5 m), Janne Ahonen (124,5 m) oraz Adam Małysz (134 m). Zawody wygrał zatem Małysz z przewagą 31,9 punktu nad drugim skoczkiem konkursu, Ahonenem oraz z przewagą 32,2 punktu nad trzecim Widhölzlem. Dzięki temu Małysz wygrał klasyfikację łączną Turnieju Czterech Skoczni z przewagą ponad stu punktów.
Wyniki zawodów (05-06.01.2001).
W tabeli ukazano wyniki konkursu i serii kwalifikacyjnej w ostatniej części Turnieju Czterech Skoczni, która odbyła się w Bischofshofen. Zawodnicy zostali sklasyfikowani według miejsc zajętych w konkursie głównym.
Legenda:
Klasyfikacja generalna turnieju.
Poniżej znajduje się końcowa klasyfikacja 49. Turnieju Czterech Skoczni po przeprowadzeniu czterech konkursów. Zwycięzca turnieju, Adam Małysz jako pierwszy w historii zdobył więcej niż 1000 punktów podczas jednego cyklu TCS. Ponadto, wygrał turniej z przewagą ponad 100 punktów nad drugim zawodnikiem, czego wcześniej nie uczynił żaden skoczek narciarski. Łącznie, w tej edycji Turnieju Czterech Skoczni sklasyfikowanych zostało 79 zawodników z 17 państw.
Składy reprezentacji.
Poniższa tabela zawiera składy wszystkich dwudziestu reprezentacji, które wzięły udział w 49. Turnieju Czterech Skoczni. W nawiasie obok nazwy kraju podana została liczba zawodników z poszczególnych państw, którzy przynajmniej raz zostali zgłoszeni do serii kwalifikacyjnej. W tabeli przedstawiono także wyniki zajmowane przez zawodników we wszystkich czterech konkursach.
Legenda:
Klasyfikacja Pucharu Świata po zakończeniu turnieju.
Najwięcej, 310 punktów Pucharu Świata w trakcie Turnieju Czterech Skoczni 2000/2001 zdobył Adam Małysz, który dzięki temu awansował z 26. na trzecie miejsce. Liderem pozostał Martin Schmitt, a na drugie miejsce awansował Janne Ahonen. Poniższa tabela przedstawia sklasyfikowanych zawodników w Pucharze Świata po przeprowadzeniu siedmiu konkursów indywidualnych - trzech w Kuopio oraz czterech w ramach Turnieju Czterech Skoczni.

</doc>
<doc id="1587410" url="https://pl.wikipedia.org/wiki?curid=1587410" title="David aude">
David aude



</doc>
<doc id="1587411" url="https://pl.wikipedia.org/wiki?curid=1587411" title="John Lowe">
John Lowe

John Lowe (ur. 21 lipca 1945 w Derbyshire) - angielski darter, którego gra w latach 70. i 80. XX wieku sprawiła, że dart stał się sportem międzynarodowym, często pokazywanym w telewizji. Jest autorem pierwszego w historii dziewięciorzutkowego zejścia pokazanego w telewizji (1984).

</doc>
<doc id="1587414" url="https://pl.wikipedia.org/wiki?curid=1587414" title="Etat Nr 5/105 pułku zmechanizowanego">
Etat Nr 5/105 pułku zmechanizowanego

Etat Nr 5/105 pułku zmechanizowanego – etat oddziału zmechanizowanego Ludowego Wojska Polskiego, wchodzącego w skład dywizji zmechanizowanej typu "B", wprowadzony w życie rozkazem organizacyjnym Nr 0082/Org. Ministra Obrony Narodowej z 4 grudnia 1952 roku.
Etat Nr 5/105 opracowano dla oddziałów 19 i 20 Dywizji Zmechanizowanej (47, 64, 68, 69, 72 i 73 pz).
Pułk zmechanizowany składał się według etatu Nr 5/105 z niżej wymienionych komórek organizacyjnych i pododdziałów:
Pułk liczył 807 żołnierzy, w tym: 108 oficerów, 208 podoficerów i 491 szeregowych
Na uzbrojeniu jednostki znajdowało się:

</doc>
<doc id="1587418" url="https://pl.wikipedia.org/wiki?curid=1587418" title="Józef Jungrav">
Józef Jungrav

Józef Maksymilian Jungrav vel Jungraw (ur. 25 marca 1897 w Lublanie, zm. 7 sierpnia 1952 w Warszawie) – pułkownik pilot Wojska Polskiego, szef Oddziału Ogólnego w Dowództwie Lotnictwa w Paryżu, komendant Szkoły Bombowej w Wielkiej Brytanii.
Życiorys.
Syn urzędnika Rudolfa i Reginy z domu Hurtig. W 1907 ukończył szkołę powszechną w Stanisławowie, a maturę złożył w gimnazjum klasycznym we Lwowie. W 1914 powołany został do cesarskiej i królewskiej armii. Po ukończeniu Szkoły Oficerów Rezerwy Artylerii w Salzburgu, w stopniu chorążego, walczył w szeregach 31 pułku artylerii polowej na froncie galicyjskim, a następnie – 30 pułku artylerii polowej.
Od 1918 w Wojsku Polskim. Służył w 16 pułku artylerii polowej w Grudziądzu. Walczył na frontach wojny polsko-bolszewickiej w 1920. Po wojnie pełnił służbę w 30 pułku artylerii polowej. 16 grudnia 1922 roku został przeniesiony do Doświadczalnego Centrum Wyszkolenia Armii w Rembertowie na stanowisko kierownika wychowania fizycznego. W lutym 1924 został przydzielony do Oddziału III Sztabu Generalnego w Warszawie na stanowisko referenta. 1 grudnia 1924 roku został awansowany na kapitana ze starszeństwem z dniem 15 sierpnia 1924 roku i 30. lokatą w korpusie oficerów artylerii.
Na początku 1926 był działaczem Polskiego Związku Narciarskiego. Z lotnictwem związał się w 1926, ukończył kurs Oficerskiej Szkoły Aeronautycznej oddział w Grudziądzu, uzyskując specjalność obserwatora. W 1928 był zweryfikowany w korpusie oficerów lotnictwa z lokatą 4. Przydzielony do 1 pułku lotniczego w Warszawie, był zastępcą dowódcy eskadry. Następnie dowodził 31 eskadrą liniową w Poznaniu. Od 1931 kierował Wydziałem Wyszkolenia Departamentu Aeronautyki Ministerstwa Spraw Wojskowych w Warszawie, później Dowództwa Lotnictwa. W tym okresie ukończył także Wyższą Szkołę Dziennikarską oraz później Szkołę Wojskową w Camberley, Wielkiej Brytanii. 12 marca 1933 roku został awansowany na majora ze starszeństwem z dniem 1 stycznia 1933 roku i 6. lokatą w korpusie oficerów aeronautycznych.
Od 1936 roku był zastępcą dowódcy 6 pułku lotniczego we Lwowie, a od 1938 roku wykładowcą w Wyższej Szkole Lotniczej w Warszawie. Na podpułkownika został awansowany ze starszeństwem z dniem 19 marca 1939 roku i 3. lokatą w korpusie oficerów lotnictwa. W tym samym roku pełnił służbę w Inspektoracie Obrony Powietrznej Państwa na stanowisku szefa Wydziału Operacyjnego.
W kampanii wrześniowej 1939 roku pełnił służbę w Sztabie Naczelnego Dowódcy Lotnictwa i Obrony Powietrznej na stanowisku szefa Wydziału Operacyjnego. W eskadrze rozpoznawczej Naczelnego Dowództwa Lotnictwa wykonał 16 lotów bojowych. Internowany w Rumunii. W październiku 1939 przez Jugosławię i Włochy przedostał się do Francji, a następnie Wielkiej Brytanii. Posiadał numer służbowy RAF 76838. W 1940 roku w Paryżu był szefem Oddziału Ogólnego Dowództwa Lotnictwa. Krótko kierował Szkołą Bombardowań i Strzelań Lotniczych w Penhors oraz katedrą taktyki lotniczej w Szkocji. Zwolnił się z wojska i podjął pracę jako zastępca redaktora nocnego w sekcji polskiej radia BBC. W 1944 roku powrócił do służby czynnej i objął kierownictwo katedry lotnictwa w Wyższej Szkole Wojennej.
W 1946 roku, za namową ówczesnego attaché wojskowego w Londynie pułkownika Józefa Kuropieski, powrócił do kraju i podjął służbę w Wojsku Polskim. Kierował referatem lotniczym w Biurze Studiów Oddziału II Sztabu Generalnego, był wykładowcą lotnictwa w Akademii Sztabu Generalnego. Pomimo wysokich ocen Departament Personalny MON uznał, że „w odrodzonym Wojsku Polskim pozostać nie może”. Nie zezwolono mu na pracę w „Wojskowym Przeglądzie Lotniczym”, zatrudnił się jako inspektor w spółce łowieckiej, a następnie w Sitkówce pod Kielcami jako kierownik bazy sprzętu Państwowego Przedsiębiorstwa Robót Komunikacyjnych nr 1 w Warszawie.
Aresztowany19 marca 1951 pod bezzasadnym zarzutem i sądzony w tzw. procesie odpryskowym procesu gen. Tatara. Jego zeznania wraz z zeznaniami innych torturowanych oficerów posłużyły do skonstruowania aktu oskarżenia przeciwko gen. Józefowi Kuropiesce, który z kolei w swoich zeznaniach ”przyznał się” do ”utrzymywania kontaktów wywiadowczych za pośrednictwem Józefa Jungrava”. Oficerami prowadzącymi śledztwo byli płk Władysław Kochan oraz jego podkomendni. Na rozprawie 8 maja 1952 oskarżyciel ppłk Iwan Amons zażądał kary śmierci. 13 maja 1952 Józef Jungrav skazany został wraz z płk. Bernardem Adameckim, płk. Augustem Menczakiem, płk. Władysławem Minakowskim, płk. Szczepanem Ścibiorem i płk. Stanisławem Michowskim przez NSW 5/52 pod przewodnictwem płk. Piotra Parzenieckiego, sygn. Zg.R.7/52, na podstawie art.86 § 1 i 2 KK WP na karę śmierci. Wyrok został wykonany 7 sierpnia 1952 w Więzieniu Mokotowskim.
Grób symboliczny znajduje się na Cmentarzu Wojskowym (kwatera 28 B-II-3-22) oraz w Kwaterze „na Łączce”. 27 kwietnia 1956 r. został zrehabilitowany.

</doc>
<doc id="1587420" url="https://pl.wikipedia.org/wiki?curid=1587420" title="Keprník">
Keprník

Keprník (, "Köppernik" lub "Glaserberg") – szczyt (góra) o wysokości 1423 m n.p.m. (podawana jest też wysokość 1422 m n.p.m., 1422,8 m n.p.m. lub 1423,0 m n.p.m.) w paśmie górskim Wysokiego Jesionika (), w północno-wschodnich Czechach, w Sudetach Wschodnich, na historycznej granicy Śląska i Moraw, w obrębie gminy Ostružná, oddalony o około 12,7 km na północny zachód od szczytu góry Pradziad (). Rozległość góry (powierzchnia stoków) szacowana jest na około 7,5 km², a średnie nachylenie wszystkich stoków wynosi około 12°.
Charakterystyka.
Lokalizacja.
Góra Keprník położona jest w północno-zachodnim rejonie całego pasma Wysokiego Jesionika, leżąca w części Wysokiego Jesionika, niemalże w centralnym obszarze (mikroregionu) o nazwie Masyw Keprníka (), leżąca na jego grzbiecie głównym, biegnącym od przełęczy Červenohorské sedlo do przełęczy Ramzovskiej (). Jest szczytem dobrze rozpoznawalnym poprzez swoje charakterystyczne szczytowe skalisko, położone w dodatku na odlesionej połaci szczytowej wśród roślinności wysokogórskiej, będącym na pierwszy rzut „oka” najwyższym w tej części pasma Wysokiego Jesionika i jest głównym, centralnym szczytem Masywu Keprníka. Jest bardzo dobrze widoczna i rozpoznawalna z drogi okalającej połać szczytową góry Pradziad (widoczna na prawo od szczytu góry Vozka), a z innego charakterystycznego punktu widokowego – z drogi okalającej szczyt góry Dlouhé stráně jest również bardzo dobrze widoczna i rozpoznawalna, położona na prawo od szczytu Vozka. Jest piątym co do wysokości szczytem Wysokiego Jesionika (po szczytach: Pradziad, Vysoká hole, Vysoká hole–JZ i Petrovy kameny).
Górę ograniczają: od północy przełęcz Sedlo pod Keprníkem w kierunku szczytu Šerák, od północnego wschodu doliny potoków o nazwach Keprnický potok i Bystrý potok, od wschodu mało wybitna przełęcz (najwyższa w Masywie Keprníka) o wysokości 1344 m n.p.m. w kierunku szczytu Žalostná, od południowego wschodu dolina potoku Rudohorský potok i przełęcz Sedlo pod Vřesovkou w kierunku szczytu Červená hora–S, od południa dolina potoku Hučivá Desná, od południowego zachodu przełęcz Sedlo Trojmezí w kierunku szczytu Vozka i dolina potoku Jelení potok oraz od północnego zachodu dolina potoku Klepáčský potok. W otoczeniu góry znajdują się następujące szczyty: od północnego wschodu Šumný, Spálená stráň, Nad Výrovkou i Domašovský kopec (szczyt leży w paśmie o nazwie Góry Opawskie ()), od wschodu Žalostná, od południowego wschodu Bršť (szczyt leży w paśmie Góry Opawskie), Točník, Červená hora–S, Červená hora i Šindelná hora, od południa Spálený vrch–SV, od południowego zachodu Vozka, Polom i Jelení stráň, od zachodu Černava–JZ oraz od północnego zachodu Černava, Mračná hora, Šerák–JZ i Šerák.
Stoki.
W obrębie góry można wyróżnić siedem następujących zasadniczych stoków:
Stoki mniej więcej od wysokości (1260–1390) m n.p.m. w dół są zalesione w zdecydowanej większości borem świerkowym. Powyżej zgodnie z piętrowym układem stref klimatyczno-roślinnych dominują hale wysokogórskie, pokryte łąką i łanami nasadzanej kosodrzewiny. Na stokach występują wszystkie typy zalesienia: bór świerkowy, las mieszany oraz las liściasty. Na stokach północno-wschodnim, wschodnim i zachodnim poza borem świerkowym, występują wraz z obniżaniem wysokości niewielkie obszary lasu mieszanego, a na stoku wschodnim nawet nieznaczne połacie lasu liściastego. Niemalże wszystkie stoki charakteryzują się znaczną zmiennością wysokości zalesienia, z występującymi znacznymi polanami i przerzedzeniami, a nawet ogołoceniami. Na stoku północnym, blisko połaci szczytowej występuje pojedyncze większe skalisko, natomiast na stokach: północno-wschodnim, wschodnim i zachodnim występują liczne grupy skalne, w tym w odległości około 1,6 km na południowy zachód od szczytu (stok zachodni), na wysokości około 1060 m n.p.m., blisko płynącego potoku o nazwie Jelení potok – grupa skalna Jelení stráň. Ponadto na stoku zachodnim blisko przełęczy Sedlo pod Keprníkem występuje obszar pokryty gruzem skalnym.
Stoki mają stosunkowo niejednolite i zróżnicowane nachylenia. Średnie nachylenie stoków waha się bowiem od 6° (stok wschodni) do 17° (stok południowo-wschodni). Średnie nachylenie wszystkich stoków góry (średnia ważona nachyleń stoków) wynosi około 12°. Maksymalne średnie nachylenie stoku wschodniego, na wysokościach około 1150 m n.p.m., na odcinku 50 m nie przekracza 40°. Stoki pokryte są siecią dróg oraz na ogół nieoznakowanych ścieżek i duktów. Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Szczyt główny.
Na szczyt główny nie prowadzi żaden znakowany szlak turystyczny. Przez połać szczytową przebiega grzbietowa ścieżka główna oraz zlokalizowany na niej czerwony szlak turystyczny i zielona ścieżka dydaktyczna , prowadząca m.in. do drugorzędnego szczytu Keprník–JV. Przy ścieżce tej znajduje się skrzyżowanie turystyczne o nazwie () z podaną na tablicy informacyjnej wysokością 1423 m. Szczyt góry znajduje się na odkrytym skalisku o długości około 20 m, który jest jednocześnie wybitnym punktem widokowym. Roztaczają się z niego dalekie perspektywy. Widoczne są m.in. szczyty gór: Černava, Šerák, Šumný, Červená hora i Troják oraz dalsze pasma górskie jak: Karkonosze ze Śnieżką, Masyw Śnieżnika, Beskidy, Mała Fatra, a nawet słowackie Tatry. Ponadto na skalisku tym umieszczono niewielki pachołkowaty pomnik tzw. "Kámen" z zatartym napisem okolicznościowym:
Na wierzchu tego pomnika zaznaczono kreskami z przynależnymi nazwami widoczne szczyty. Na połaci szczytowej znajduje się punkt geodezyjny, oznaczony na mapach geodezyjnych numerem (22.), o wysokości 1422,80 m n.p.m. oraz współrzędnych geograficznych (), oddalony o około 10 m na północ od szczytu. Państwowy urząd geodezyjny o nazwie () w Pradze podaje jako najwyższy punkt góry – szczyt – o wysokości 1423,3 m n.p.m. i współrzędnych geograficznych ().
Dojście do szczytu następuje ze ścieżki głównej oraz skrzyżowania turystycznego "Keprník (vrchol)", od którego biegnie ścieżka o długości około 30 m z umieszczonymi po jej bokach drewnianymi barierkami.
Szczyty drugorzędne.
Keprník jest górą o potrójnym szczycie. W całym masywie góry, poza szczytem głównym można wyróżnić dwa niższe drugorzędne szczyty. 
Geologia.
Pod względem geologicznym masyw góry Keprník należy do jednostki określanej jako kopuła Keprníka i zbudowany jest ze skał metamorficznych, głównie: gnejsów (biotytów), ortognejsów, erlanów, mylonitów, blasto-mylonitów, migmatytów, łupków łyszczykowych oraz skał magmowych, głównie meta-granitów. W strukturze geologicznej występują również częściowo domieszki minerałów szlachetnych takich jak np.: staurolit, andaluzyt, granat czy sillimanit. Na szczycie występują terasy krioplanacyjne oraz progi skalne – klify mrozowe, powstałe w plejstocenie, w mroźnym klimacie peryglacjalnym. Wtedy też prawdopodobnie istniał na południowo-wschodnim stoku niewielki lodowiec górski, po którym pozostał tzw. "Keprnický kar".
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego.
Góra leży na tej granicy, na zlewiskach Morza Bałtyckiego (dorzecze Odry) na stokach: północno-wschodnim, wschodnim i południowo-wschodnim oraz Morza Czarnego (dorzecze Dunaju) na stokach: południowo-zachodnim i zachodnim. Ze stoków bierze swój początek kilka potoków: Jelení potok ze stoku południowo-zachodniego, Klepáčský potok ze stoku zachodniego, Keprnický potok ze stoku północno-wschodniego i Rudohorský potok ze stoku południowo-wschodniego. Na stoku południowo-zachodnim i południowym występują na wysokościach około (1320 i 1300) m n.p.m. niewielkie obszary bagienne.
Wodospady.
Atrakcją dla miłośników pięknych krajobrazów są wodospady, rozsiane na stokach góry na niemal wszystkich potokach. Dojście do nich jest trudne, wymaga posłużeniem się szczegółowymi mapami.
Klimat.
Na wierzchołku panują surowe warunki klimatyczne (średnia roczna temperatura wynosi około 2,2 °C, średnia roczna suma opadów około 1200 mm, a pokrywa śnieżna w obrębie góry utrzymuje się przez około 180 dni w roku).
Ochrona przyrody.
Połać szczytowa oraz części wszystkich stoków znajdują się w obrębie narodowego rezerwatu przyrody Šerák-Keprník (), będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na stokach nie utworzono żadnych obiektów nazwanych pomnikami przyrody.
Wzdłuż czerwonego szlaku turystycznego utworzono ścieżkę dydaktyczną o nazwie () na trasie:
Narodowy rezerwat przyrody Šerák-Keprník.
Narodowy rezerwat przyrody Šerák-Keprník położony jest na wysokościach (852–1423) m n.p.m., ma powierzchnię 794,30 ha (z ochronną strefą buforową nawet 1169,83 ha) oraz został utworzony 31 grudnia 1933 roku w celu ochrony szeregu zachowanych formacji skalnych i glebowych, powstałych w wyniku surowego klimatu epoki lodowcowej, jakimi są: terasy krioplanacyjne, zręby mrozowe i tzw. tufury oraz znajdującej się na ich obszarze flory i fauny. Rezerwat jest udostępniony dla turystów. Biegną w jego obrębie szlaki zarówno turystyczne, jak i szlak rowerowy oraz ścieżka dydaktyczna. Z uwagi jednak na ochronę cennego ekosystemu głębsze penetrowanie rezerwatu nie jest zalecane.
Turystyka.
W obrębie góry nie ma żadnego schroniska lub hotelu górskiego. Góra Keprník to miejsce licznie odwiedzane, przede wszystkim przez miłośników turystyki pieszej. Położona jest ona bowiem pomiędzy kluczowymi ośrodkami turystycznymi w Masywie Keprníka. Do najbliższej osady Filipovice, z hotelem "Stará pošta" jest od szczytu około 4 km w kierunku południowo-wschodnim, do miejscowości Ostružná z bazą turystyczną hoteli i pensjonatów oraz jej części Ramzová z bazą hoteli i pensjonatów jest od szczytu około 4,5 km w kierunku północno-zachodnim, do miejscowości Bělá pod Pradědem z bazą pensjonatów 5,5 km w kierunku wschodnim, a do bazy turystycznej na przełęczy Červenohorské sedlo z hotelem górskim Červenohorské Sedlo jest od szczytu również około 5,5 km w kierunku południowo-wschodnim. Ponadto w odległości około 2 km od szczytu w kierunku północno-zachodnim, na stoku góry Šerák znajduje się schronisko turystyczne chata Jiřího. Na stoku tej góry, w odległości około 1800 m od szczytu góry Keprník, zlokalizowano górną stację kolejki linowej "Šerák (lanovka)" na trasie Ramzová – góra Šerák.
Kluczowym punktem turystycznym jest skrzyżowanie turystyczne położone w odległości około 1,2 km na północ od szczytu, o nazwie () z podaną na tablicy informacyjnej wysokością 1282 m, położone na przełęczy Sedlo pod Keprníkem, od którego rozchodzą się dwa szlaki turystyczne, szlak rowerowy, ścieżka dydaktyczna i trasy narciarstwa biegowego.
Chaty łowieckie.
Na stokach góry położone są cztery chaty, ale nie mają one charakteru typowych schronisk turystycznych, a które zalicza się do tzw. chat łowieckich.
Szlaki turystyczne.
Klub Czeskich Turystów () wytyczył cztery szlaki turystyczne na trasach:
Szlaki rowerowe i trasy narciarskie.
Niewielkim fragmentem u podnóża stoku północno-wschodniego biegnie jedyny wyznaczony szlak rowerowy na trasie:
W okresach ośnieżenia wzdłuż szlaków turystycznych i rowerowych (oprócz zielonego szlaku turystycznego ), poprowadzono trasy narciarstwa biegowego m.in. z trasą o nazwie tzw. (). W obrębie góry nie wyznaczono żadnej trasy narciarstwa zjazdowego.

</doc>
<doc id="1587421" url="https://pl.wikipedia.org/wiki?curid=1587421" title="Keprnik">
Keprnik



</doc>
<doc id="1587423" url="https://pl.wikipedia.org/wiki?curid=1587423" title="Norman Jewison">
Norman Jewison

Norman Frederick Jewison (ur. 21 lipca 1926 w Toronto) – amerykański reżyser i producent filmowy pochodzenia kanadyjskiego. Był trzykrotnie nominowany do Oscara za reżyserię filmów: "W upalną noc" (1967), "Skrzypek na dachu" (1971) i "Wpływ księżyca" (1987). Cztery jego filmy otrzymały nominację w kategorii najlepszy film; były to: "Rosjanie nadchodzą" (1966), "Skrzypek na dachu" (1971), "Opowieści żołnierza" (1984), "Wpływ księżyca" (1987).
W 1988 otrzymał własną gwiazdę w Alei Gwiazd w Los Angeles znajdującą się przy 7000 Hollywood Boulevard.
Życie prywatne.
Jego żoną przez 51 lat była Margaret Ann Dixon (od 11 lipca 1953 do jej śmierci 26 listopada 2004). Mieli troje dzieci: Michael, Kevin i Jennifer.

</doc>
<doc id="1587425" url="https://pl.wikipedia.org/wiki?curid=1587425" title="Pomnik Fryderyka Chopina w Żelazowej Woli">
Pomnik Fryderyka Chopina w Żelazowej Woli

Pomnik Fryderyka Chopina w Żelazowej Woli – pomnik znajdujący się w parku, w pobliżu domu urodzenia Fryderyka Chopina w Żelazowej Woli. Autorem dzieła jest Józef Gosławski. Projekt wykonany został w 1955 roku, zaś odsłonięcie pomnika nastąpiło 13 lipca 1969. Cokół zaprojektowała Wanda Gosławska, a wykonanie odlewu zlecono firmie "Brąz Dekoracyjny". Odsłonięcia dokonał Tadeusz Zaorski – ówczesny wiceminister kultury i sztuki. Istniejący model pomnika kilkukrotnie towarzyszył występom podczas Międzynarodowych Konkursów Pianistycznych im. Fryderyka Chopina.
Inspiracje.
W wydanym przez Mennicę Polską w 2009 roku zestawie z serii "Słynni medalierzy" poświęconym Józefowi Gosławskiemu znalazł się medal autorstwa Hanny Jelonek, którego rewers przedstawia wizerunek pomnika Chopina w Żelazowej Woli. Pomnik stał się także inspiracją dla cyklu obrazów autorstwa Piotra Pawińskiego.

</doc>
<doc id="1587427" url="https://pl.wikipedia.org/wiki?curid=1587427" title="Wiesław Kaczanowicz">
Wiesław Kaczanowicz

Wiesław Kaczanowicz (ur. 11 maja 1949 roku w Siemianowicach Śląskich) – polski historyk, profesor nauk humanistycznych. W latach 2008–2016 dziekan Wydziału Nauk Społecznych Uniwersytetu Śląskiego w Katowicach.
Życiorys.
W 1974 ukończył studia historyczne na Uniwersytecie Śląskim w Katowicach. We wrześniu 1980 uzyskał doktorat na podstawie dysertacji „Uzurpacja Karauzjusza i Allektusa w Brytanii i Galii u schyłku III w.n.e.”. Promotorem dysertacji był prof. zw. dr hab. Andrzej Kunisz. W czerwcu 1991 roku uzyskał habilitację, dzięki rozprawie „Aspekty ideologiczne w rzymskim mennictwie lat 235-284 n.e.”.
Od czasu ukończenia studiów jest pracownikiem Instytutu Historii Uniwersytetu Śląskiego w Katowicach. Karierę akademicką zaczął od stopnia: asystenta-stażysty, następnie asystenta, adiunkta, adiunkta z habilitacją, a w latach 1995-2000 profesora nadzwyczajnego.
Od 1 października 1997 roku do 28 lutego 1999 roku był kierownikiem Zakładu Archeologii na Uniwersytecie Śląskim. Od 1 marca 1999 roku kieruje Zakładem Historii Starożytnej w Instytucie Historii. Był prodziekanem do spraw nauczania Wydziału Nauk Społecznych macierzystej Uczelni od 1 grudnia 1990 roku do 31 sierpnia 1993 roku, zastępcą dyrektora Instytutu Historii Uniwersytetu Śląskiego do spraw dydaktyki od 1 września 1993 roku do 31 sierpnia 1999 roku. Od 1 października 2008 roku pełni funkcję dziekana Wydziału Nauk Społecznych Uniwersytetu Śląskiego, w 2012 roku wybrany na drugą kadencję.
W 2000 uzyskał tytuł profesora nauk humanistycznych. 
Od 1 sierpnia 2005 jest profesorem zwyczajnym na WNS UŚ.
Wypromował około 150 magistrów z zakresu historii starożytnej, a także 6 doktorów o tej specjalności.
Jego zainteresowania naukowe dotyczą historii Cesarstwa Rzymskiego, a głównie problemów kryzysu tego państwa w III stuleciu. Podjęte i realizowane studia koncentruje na numizmatyce rzymskiej. Innym przedmiotem jego badań są dzieje rzymskiej Brytanii.

</doc>
<doc id="1587428" url="https://pl.wikipedia.org/wiki?curid=1587428" title="Pędzlogony">
Pędzlogony

Pędzlogony (Graphiurinae) – podrodzina ssaków z rodziny popielicowatych (Gliridae).
Zasięg występowania.
Podrodzina obejmuje gatunki występujące w Afryce.
Podział systematyczny.
Do podrodziny należy jeden występujący współcześnie rodzaj:
Opisano również rodzaje wymarłe:

</doc>
<doc id="1587431" url="https://pl.wikipedia.org/wiki?curid=1587431" title="The Raelettes">
The Raelettes

The Raelettes – żeńska grupa muzyczna, której działalność obejmuje lata 50., 60., 70. i 80. Występowała ona jako wokal wspierający amerykańskiego artysty Raya Charlesa. Jej członkiniami w oryginalnym składzie były: Darlene McCrea, Margie Hendrix, Patricia Lyles i Gwendolyn Berry. Wśród późniejszych wokalistek były: Mable John, Merry Clayton i Susaye Greene. W latach 80. The Raelettes tworzyły: Avis Harrell, Madlyne Qubeck, Estella Yarobourgh, Trudy Cohran i Pat Peterson, które wystąpiły z Charlesem na jednym z jego największych koncertów, zagranym w 1981 roku. Na koncercie tym Charlesowi towarzyszyła słynna Edmonton Symphony Orchestra, a cały występ transmitowany był przez telewizję KCET oraz wydany na DVD jako "".
Mimo iż piosenki The Raelettes nie cieszyły się popularnością, kilka ich utworów zajmowało pozycje na listach przebojów. Niektóre z członkiń grupy zdecydowały się na kariery solowe, jednak nie odniosły większych sukcesów. Według biograficznego filmu "Ray", zespół nim stał się The Raelettes, nosił nazwę The Cookies. Zmiana nastąpiła dopiero wtedy, gdy członkinie zaczęły nagrywać z Charlesem w Nowym Jorku.

</doc>
<doc id="1587433" url="https://pl.wikipedia.org/wiki?curid=1587433" title="Oddvar Brå">
Oddvar Brå

Oddvar Brå (ur. 16 marca 1951 w Hølonda) – norweski biegacz narciarski, dwukrotny wicemistrz olimpijski, czterokrotny medalista mistrzostw świata oraz dwukrotny zdobywca Pucharu Świata.
Kariera.
Jego olimpijskim debiutem były igrzyska w Sapporo w 1972 r. Wraz z Pålem Tyldumem, Ivarem Formo i Johannesem Harvikenem wywalczył srebrny medal w sztafecie 4x10 km. Był także dziewiąty w biegu na 15 km. Cztery lata później, podczas igrzysk olimpijskich w Innsbrucku w swoim najlepszym starcie, w biegu na 30 km stylem klasycznym zajął 19. miejsce. Swój drugi srebrny medal w sztafecie zdobył na igrzyskach olimpijskich w Lake Placid w 1980 r. Tym razem Norwegowie pobiegli w składzie: Lars Erik Eriksen, Per Knut Aaland, Ove Aunli i Oddvar Brå. Jego najlepszym indywidualnym wynikiem na tych igrzyskach było 7. miejsce w biegu na 50 km stylem klasycznym. Startował także na igrzyskach w Sarajewie, gdzie zdołał zająć zaledwie 32. miejsce w biegu na 30 km techniką klasyczną. Swój najlepszy indywidualny wynik olimpijski uzyskał w wieku 36 lat zajmując 4. miejsce w biegu na 15 km stylem klasycznym podczas igrzysk w Calgary.
W 1974 r. startował na mistrzostwach świata w Falun. Wspólnie z Magne Myrmo, Oddem Martinsenem i Ivarem Formo wywalczył tam brązowy medal w sztafecie. Zajął tam także 5. miejsce w biegu na 15 km technika klasyczną. Cztery lata później, na mistrzostwach świata w Lahti zdobył kolejny brązowy medal w sztafecie. Tym razem obok niego w sztafecie pobiegli Lars Erik Eriksen, Ove Aunli i Ivar Formo. Na tych samych mistrzostwach Brå zajął 9. miejsce w biegu na 30 km stylem klasycznym. Swój pierwszy i jedyny indywidualny medal zdobył wygrywając bieg na 15 km podczas mistrzostw świata w Oslo w 1982 r. Brå wziął także udział w sztafecie, w której biegł na ostatniej zmianie. Blisko finiszu Brå złamał jeden z kijków, przez co biegnący na drugiej pozycji Aleksander Zawiałow ze Związku Radzieckiego dogonił Norwega, nie zdołał go jednak wyprzedzić. Ostatecznie zarówno zespłl norweski jak i radziecki zostały sklasyfikowane ex aequo na pierwszym miejscu. Na mistrzostwach świata w Seefeld in Tirol zajął 18. miejsce w biegu na 15 km stylem klasycznym. Na tym samym dystansie zajął 9. miejsce podczas mistrzostw świata w Lahti w 1989 r.
Dwa razy wygrał nieoficjalną klasyfikację Pucharu Świata (sezony 1974/1975 oraz 1978/1979). Ponadto w sezonie 1980/1981 zajął drugie miejsce w klasyfikacji generalnej. Brå jest także szesnastokrotnym mistrzem Norwegii. Wygrywał prestiżowe zawody Holmenkollen ski festival: na 15 km w 1980 i 1982 r. oraz na 50 km w 1975, 1979 i 1981 r.
W 1975 r. otrzymał medal Holmenkollen wraz z dwoma innymi biegaczami narciarskimi: Ivarem Formo z Norwegii oraz Gerhardem Grimmerem z NRD. W 1987 r. otrzymał kolejną nagrodę, tym razem Egebergs Ærespris.

</doc>
<doc id="1587437" url="https://pl.wikipedia.org/wiki?curid=1587437" title="Charles Reidpath">
Charles Reidpath

Charles Decker Reidpath (ur. 20 września 1889 w Buffalo, zm. 21 października 1975 w Kenmore) – amerykański lekkoatleta, sprinter, dwukrotny mistrz olimpijski.
Przebieg kariery.
Jako student Uniwersytetu w Syracuse w latach 1908–1912 stał się znanym lekkoatletą. Po ukończeniu studiów i uzyskaniu dyplomu inżyniera budownictwa był namawiany przez rodzinę, by porzucił uprawianie sportu i zaczął pracować w rodzinnym interesie w Buffalo. Reidpath zdecydował się pojechać na igrzyska olimpijskie w 1912 w Sztokholmie, gdzie zdobył złote medale w biegu na 400 metrów z rekordem olimpijskim (i pierwszym oficjalnym rekordem świata 48,2 s. oraz w sztafecie 4 × 400 metrów (w składzie: Mel Sheppard, Edward Lindberg, Ted Meredith i Reidpath na ostatniej zmianie) z rekordem świata 3:16,6 s. Zajął także 5. miejsce w biegu na 200 metrów.
Był akademickim mistrzem Stanów Zjednoczonych (IC4A) w biegu na 440 jardów w 1910 oraz w biegach na 220 jardów i na 440 jardów w 1912.
Reidpath pracował w firmie budowlanej Berdencer od 1912 do 1937, kiedy to został mianowany naczelnym architektem Buffalo. Sprawował m. in nadzór wykonawczy nad budowlą siedziby Banku Rezerwy Federalnej w Nowym Jorku w Buffalo w 1956.
Od 1941 do 1946 służył w korpusie wojsk inżynieryjnych Armii Stanów Zjednoczonych w Europie w stopniu podpułkownika. Zdobył gwiazdy bojowe za kampanie w północnej Francji i Nadrenii. Odszedł z Gwardii Narodowej w 1948 w stopniu generała brygady ("Brigadier General").
Rekordy życiowe.
źródło:

</doc>
<doc id="1587440" url="https://pl.wikipedia.org/wiki?curid=1587440" title="Junkers Ju 488">
Junkers Ju 488

Junkers Ju 488 – nieukończony, niemiecki bombowiec strategiczny tzw. Amerika-Bomber, którego zadaniem były bombardowania strategiczne celów na terytorium USA. 
Historia.
We wrześniu 1943 roku Ministerstwo Lotnictwa Rzeszy zleciło zakładom Junkersa w Dessau (dziś Dessau-Roßlau) opracowanie projektu bombowca o bardzo dużym zasięgu i zdolności do lotów na dużych wysokościach. Konstruktorzy Junkersa uporali się z zadaniem bardzo szybko adaptując do nowego projektu gotowe części i rozwiązania z istniejących i produkowanych już samolotów. Przedział trzyosobowej załogi z kabiną ciśnieniową zaadaptowano z Ju 188T (Ju 388), tylną część kadłuba z Ju 188E, wannę pod kadłubową i zewnętrzne części skrzydeł z Ju 388K, podwójne usterzenie z Ju 288C. Nowe były jedynie środkowa część kadłuba i centropłat. Samolot miał konstrukcję całkowicie metalową z wyjątkiem podkadłubowej wanny zrobionej z drewna. Napęd stanowiły cztery 14 cylindrowe, chłodzone powietrzem silniki w układzie podwójnej gwiazdy BMW 801TJ o mocy startowej 1323 kW (1800 KM) i mocy maksymalnej na wysokości 3000 m 1389 kW (1890 KM). Podwozie składało się z czterech kół głównych, chowanych w gondole silnikowe oraz z kółka ogonowego. 
Budowa.
Rozpoczęto budowę dwóch prototypów Ju 488 V401 oraz V402, których ostateczny montaż miał odbywać się we Francji w przejętych przez Niemców zakładach firmy Latécoere w Tuluzie. Wewnętrzne części skrzydeł i usterzenie montowano w zakładach Junkersa w Dessau i w Bernburg (Saale), skąd transportowano je do Tuluzy. W lipcu 1944 roku z powodu szybkiego zbliżania się alianckich wojsk do Tuluzy, zdecydowano się przewieźć znajdujące się w zaawansowanych stadium montażu płatowce do Barnburga. W nocy z 16 na 17 lipca 1944 roku, grupa partyzantów pod dowództwem M. Elissalde, mechanika z zakładów Latécoère uszkodziła prototyp V401 uniemożliwiając jego transport. W sierpniu 1944 roku po ucieczce Niemców z Tuluzy na bocznicy kolejowej znaleziono porzucony kadłub prototypu V402.
Planowano budowę jeszcze czterech prototypów V403 do V406, miały mieć one nowe kadłuby i cztery chłodzone cieczą, 24 cylindrowe silniki rzędowe Jumo 222A/B-3 o mocy 1837 kW (2500 KM). W listopadzie 1944 roku Ministerstwo Lotnictwa Rzeszy anulowało zlecenie dla Junkersa i żaden z Ju 488 nigdy nie został ukończony.
Uzbrojenie.
W dwóch pierwszych prototypach nie montowano żadnego uzbrojenia, planowane samoloty miały mieć komorę bombową na 5000 kg bomb. Uzbrojenie obronne miało składać się z dwóch działek MG 151/20 kalibru 20 mm w zdalnie sterowanej wieżyczce na grzbiecie kadłuba i dwóch karabinów maszynowych MG 131 kalibru 13 mm w zdalnie sterowanym stanowisku ogonowym.

</doc>
<doc id="1587441" url="https://pl.wikipedia.org/wiki?curid=1587441" title="Portret Francesca delle Opere">
Portret Francesca delle Opere

Portret Francesca delle Opere () – obraz włoskiego malarza, przedstawiciela szkoły umbryjskiej, Pietra Perugina.
Historia obrazu.
Namalowany został w 1494 roku i był prawdopodobnie pierwszym portretem autorstwa Perugina. Przez wiele lat był uznawany za autoportret mistrza, zgodnie z błędną opinią Chevaliera Mantalvo. W 1799 roku obraz został przeniesiony z Garderoby Medyceuszy do Pałacu Pitti. W 1833 roku trafił do galerii Uffizi we Florencji, gdzie znalazł się w sali z autoportretami artystów. W 1881 roku dzięki odczytaniu napisu o treści:"1494, D’Luglio Pietro Perugino Pinse Franc[esc] De Lopr[e Peynaga]", znajdującego się na rewersie obrazu, odkryto tożsamość postaci. Był nim członek starej florenckiej rodziny – Francesco delle Opere, twórca gemm i brat Giovanniego, przyjaciela Perugino.
Obraz przedstawia rzemieślnika o surowym wyrazie twarzy. Jego dłonie spoczywają na balustradzie, tworząc tym samym wrażenie głębi. Motyw ten został zapożyczony od niderlandzkiego malarza Hansa Memlinga. Również motyw szczegółowego pejzażu świadczy o wpływie twórczości artysty na dzieło Perugina. Postać w prawej ręce trzyma kartkę z łacińskim napisem: "Timete Deum" (pol.: Czujcie bojaźń przed Bogiem). Sentencja została zapożyczona z kazań dominikanina Savonaroli. Napis ten dopełnia sposób przedstawienia psychiki postaci, jej surowości i stanowczości przepełnionej zasadami moralnymi.

</doc>
<doc id="1587443" url="https://pl.wikipedia.org/wiki?curid=1587443" title="Savai'i">
Savai'i



</doc>
<doc id="1587444" url="https://pl.wikipedia.org/wiki?curid=1587444" title="'Upolu">
'Upolu



</doc>
<doc id="1587445" url="https://pl.wikipedia.org/wiki?curid=1587445" title="Jocky Wilson">
Jocky Wilson

John Thomas Wilson (ur. 22 marca 1950, zm. 24 marca 2012), znany jako "Jocky" Wilson – szkocki darter, dwukrotny mistrz świata federacji BDO. Wycofał się z profesjonalnej gry w 1995 roku po odpadnięciu z turnieju PDC World Darts Championship. W ciągu swojej kariery rywalizował z takimi zawodnikami jak Eric Bristow, Bob Anderson i John Lowe. W latach 1981 – 1988 czterokrotnie wygrał turniej British Professional Championship, triumfował również w turnieju British Open.
Wyniki w Mistrzostwach Świata.
BDO
PDC

</doc>
<doc id="1587448" url="https://pl.wikipedia.org/wiki?curid=1587448" title="Krystał Czortków">
Krystał Czortków

Krystał Czortków (ukr. Футбольний клуб «Кристал» Чортків, "Futbolnyj Kłub "Krystał Czortkiw"") – amatorski ukraiński klub piłkarski z siedzibą w Czortkowie w obwodzie tarnopolskim. Założony w 1946 jako Dynamo Czortków. W latach 2005—2017 znany jako FK Czortków.
W latach 1992-1997 występował w ukraińskiej Pierwszej Lidze, potem w Druhiej Lidze.
Historia.
Chronologia nazw:
Drużyna piłkarska w Czortkowie została założona w 1946 jako Dynamo Czortków. Występował w rozgrywkach Mistrzostw oraz Pucharu obwodu tarnopolskiego. Nazywał się Łokomotyw, Charczowyk, Cukrowyk. W 1990 klub przyjął nazwę Krystał.
W roku 1992 starował w Mistrzostwach Ukrainy w Pierwszej Lidze. W sezonie 1996/97 klub zajął ostatnie 24 miejsce i spadł do Drugiej Lihi. W sezonie 1998/99 klub z powodów finansowych po rundzie jesiennej zrezygnował z dalszych występów i został pozbawiony statusu profesjonalnego.
Jako klub amatorski z nową nazwą Awianoseć nadal występuje w rozgrywkach Mistrzostw i Pucharu obwodu tarnopolskiego. Od 2005 klub nazywał się FK Czortków. W sierpniu 2017 przywrócił nazwę klubu Krystał.
Szkoleniowcy.
Iwan Hakman, Wasyl Iwehesz 

</doc>
<doc id="1587455" url="https://pl.wikipedia.org/wiki?curid=1587455" title="Moonshine Music">
Moonshine Music

Moonshine Music – istniejąca w latach 90., położona w Los Angeles wytwórnia muzyczna muzyki elektronicznej. Moonshine wydało ponad 250 kompilacyjnych albumów, z których wiele było zmixowane przez DJ-ów. Moonshine, która pomogła zapoczątkować karierę DJ Keoki-ego i jego producenta Dave’a Audé’a, wydała kilka nowatorskich albumów Dieselboy-a z Suburban Base i AV z Anglii, stając się pierwszą wytwórnią dance, która wypuściła na rynek płyty DVD. Byli również znani za ich serie Happy 2B Hardcore.
Do pozostałych artystów Moonshine można zaliczyć: DJ Micro, AK1200, DJ Baby Anne, DJ Dara, Freaky Flow, Cirrus, Anabolic Frolic oraz Ferry Corsten.
W 2007 roku Moonshine Music, Moonshine Records &amp; Moonshine Media Inc. zakończyły działalność.

</doc>
<doc id="1587456" url="https://pl.wikipedia.org/wiki?curid=1587456" title="KEK Nord">
KEK Nord

Kampfeinsitzerkommando Nord - KEK Nord - jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona z pilotów jednostek przyporządkowanych do 1 Armii głównie z Fliegerersatz Abteilung Nr. 7, w połowie 1915 w jednym z pierwszych etapów reorganizacji lotnictwa. Składała się z kilku jednomiejscowych uzbrojonych samolotów Fokker E.III przydzielonych bezpośrednio do dowództwa 1 Armii. Jednostka brała udział w walkach nad Sommą. 28 września 1916 roku w kolejnym etapie reorganizacji lotnictwa niemieckiego na bazie tej jednostki utworzono eskadrę myśliwską Jasta 1.
W KEK Nord służyli między innymi: Martin Zander, Max Ritter von Mulzer, Otto Walter Höhne.
Głównymi samolotami używanymi przez pilotów KEK Nord były Fokker E.III, Fokker D.III.

</doc>
<doc id="1587460" url="https://pl.wikipedia.org/wiki?curid=1587460" title="Dave Aude">
Dave Aude



</doc>
<doc id="1587461" url="https://pl.wikipedia.org/wiki?curid=1587461" title="Crystal Viper">
Crystal Viper

Crystal Viper – polska grupa muzyczna wykonująca heavy metal. Zespół został założony w 2003 roku w Katowicach przez wokalistkę Martę Gabriel.
Historia.
Zespół założyła w 2003 roku w Katowicach wokalistka Marta Gabriel. Pierwszy koncert zespołu odbył się w klubie „Rampa”, w Chorzowie, w marcu 2004 roku w składzie: Marta Gabriel (wokal), Janusz Domagała (gitara), Paweł Szkołut (gitara), Marcin Gwoździk (perkusja) i Marek Mrzyczek (bas). W 2006 roku oficjalny skład zespołu utworzyli gitarzyści Łukasz „Andy Wave” Halczuch, basista Tomasz „Tommy Roxx” Targosz oraz perkusista Tomasz „Golem” Danczak. 25 lutego 2007 ukazał się debiutancki album grupy zatytułowany "The Curse of Crystal Viper" wydany nakładem niemieckiej wytwórni muzycznej Karthago Records. Po nagraniu płyty z zespołu odszedł Tomasz „Tommy Roxx” Targosz, którego zastąpił Dee Key. Z kolei Vicky'ego Vicka zastąpił Piotr „Pete Raven” Brzychcy. Tego samego dnia ukazała się również kompilacja nagrań grupy pt. "The Last Axeman". Gitarzyści Piotr Brzychcy i Vicky Vick, jak i basista Dee Key, wspomagali zespół wyłącznie na pojedynczych koncertach, nigdy nie mając statusu członków zespołu.
W 2008 roku funkcję basisty objął Tomasz „Tom” Woryna. 1 lutego tego samego roku ukazał się drugi album grupy zatytułowany "Metal Nation", który został wydany ponownie nakładem wytwórni muzycznej Karthago Records. W nagraniach gościnnie wzięli udział gitarzysta Manni Schmidt (utwór „1428”) znany z grupy Grave Digger oraz wokaliści Frank Knight (utwór „Her Crimson Tears”) z grupy X-Wild oraz Lars Ramcke (utwór „Legions Of Truth”) występujący w grupie Stormwarrior. Album został zmiksowany w Sonic Train Studios w szwedzkiej miejscowości Varberg przez gitarzystę Andy’ego LaRocque. Z kolei okładkę przygotował Chris Moyen, znany ze współpracy z grupami Beherit i Blasphemy.
W 2010 roku wokalistka Marta Gabriel została także gitarzystką. Zespół podpisał kontrakt z niemiecką wytwórnią muzyczną AFM Records, której nakładem ukazał się pierwszy album koncertowy "". Na płycie znalazł się występ zespołu zarejestrowany podczas koncertu na festiwalu Magic Circle w Loreley w Niemczech. 22 października tego samego roku ukazał się także trzeci album studyjny zespołu pt. "Legends". Gościnnie w nagraniach wziął udział Kenny Earl Edwards pseud. Rhino znany z występów w grupie Manowar.

</doc>
<doc id="1587464" url="https://pl.wikipedia.org/wiki?curid=1587464" title="Jack Tuyp">
Jack Tuyp

Jack Tuyp (ur. 23 sierpnia 1983 roku w Volendam) – piłkarz holenderski, występujący na pozycji napastnika w klubie FC Volendam.
Kariera.
Tuyp debiutował na holenderskich boiskach w sezonie 2002/03, w barwach FC Volendam, którego jest wychowankiem. Jego 7 goli w 18 meczach pomogło FC Volendam uzyskać awans do Eredivisie po barażach. W sezonie 2003/04 stał się pewnym punktem drużyny po raz kolejny, zdobywając 7 goli tym razem w 28 spotkaniach. Tuyp został sprzedany do klubu FC Groningen w sezonie 2004/05. Drugi sezon w Eredivisie nie był już dla Tuypa tak udany. Wystąpił w zaledwie 11 meczach ani razu, nie trafiając do siatki. Wrócił do Volendam i w sezonie 2007/08 został królem strzelców holenderskiej Eerste Divisie, a jego klub ponownie awansował do ekstraklasy. W 2013 roku odszedł do Ferencvárosi TC. W sezonie 2014/2015 był wypożyczony do Helmond Sport, a latem 2015 wrócił do Volendam.

</doc>
<doc id="1587467" url="https://pl.wikipedia.org/wiki?curid=1587467" title="Pokilopleuron">
Pokilopleuron



</doc>
<doc id="1587482" url="https://pl.wikipedia.org/wiki?curid=1587482" title="Język szilluk">
Język szilluk



</doc>
<doc id="1587484" url="https://pl.wikipedia.org/wiki?curid=1587484" title="Jagdstaffel 70">
Jagdstaffel 70

Jagdstaffel 70 - Königlich Preußische Jagdstaffel Nr. 70 - Jasta 70 jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona 6 lutego 1918 roku w Fliegerersatz Abteilung Nr. 11 w Brzegu. Pierwszym dowódcą eskadry został ppor. Hans Schlieter z Jagdstaffel 30. Zdolność operacyjną jednostka uzyskała 18 lutego. 22 lutego została przeniesiona do obszaru Armee Abteilungen "A" i stacjonowała na polowym lotnisku w Buhl-Lorraine. Wkrótce została przeniesiona do Origly-St. Benoite skąd odniosła pierwsze zwycięstwo. 7 kwietnia 1918 roku została przeniesiona do Stotzheim w departamencie Bas-Rhin, Alzacja.
Eskadra walczyła między innymi na samolotach Albatros D.V, Fokker D.VII. 
"Jasta 70" w całym okresie wojny odniosła ponad 14 zwycięstw nad samolotami nieprzyjaciela. W okresie od lutego 1918 do listopada 1918 roku jej straty wynosiły 2 zabitych w walce oraz 3 rannych. Jednostka została rozformowana 6 grudnia 1918 roku.

</doc>
<doc id="1587485" url="https://pl.wikipedia.org/wiki?curid=1587485" title="World Matchplay">
World Matchplay

World Matchplay – międzynarodowy turniej darta organizowany przez federację Professional Darts Corporation od 1994 roku, wcześniej pod nazwą MFI World Matchplay. Turniej jest sponsorowany przez firmę Betfred od 2019 roku, która stała się firmą najdłużej sponsorującą zawody federacji PDC. Zawody w latach 1994–2019 oraz od 2021 roku rozgrywane są w Winter Gardens w Blackpool. W 2020 r. turniej odbył się w Marshall Arena w Milton Keynes. Pierwszym zwycięzcą turnieju został Amerykanin Larry Butler (wygrał w 1994 roku w finale z Dennisem Priestley 16-12), zaś obecnym mistrzem jest Michael van Gerwen. Zawody są uważane za drugi pod względem wielkości i ważności turniej organizowany przez federację PDC, obok PDC World Darts Championship. W 2008 roku bilety na turniej zostały sprzedane w przeciągu 3 dni. Turniej stał się ostatnim występem Jocky'ego Wilsona w 1995 roku. Wilson dotarł do ćwierćfinału w 1994 roku i w 1. rundzie pokonał Roda Harringtona. Jego pogromcą w 2. rundzie okazał się Nigel Justice.
Aktualnym mistrzem jest Michael van Gerwen, który pokonał w finale Gerwyna Pricesa 18-14. Średnia Holender w trakcie tego turnieju wyniosła 101.19.
Rekordy.
Najdłuższy mecz w historii
Finały w 2018 roku miały aż 40 legów.
Najdłuższy mecz w pierwszej rundzie
Najdłuższy taki mecz miał miejsce w 2002 roku, kiedy to zmierzyli się Peter Manley i Bob Anderson. Mecz był planowany na 10 legów, zaś trwał 32 (zwyciężył Anderson 17-15). Mecz 2. rundy w 1994 roku planowany na 17 legów trwał 34 (wtedy Jim Watkins pokonał Keitha Dellera 18-16).
Najdłuższa seria wygranych meczów
Phil Taylor wygrał 38 meczów z rzędu w turnieju w latach 2008 - 2015, kiedy to w półfinale pokonał go James Wade. Taylor w historii swoich występów w turnieju przegrał jedynie 8 meczów:
Wygrane do zera (ang. whitewash)
MFI World Matchplay.
W latach 80. XX wieku rozgrywany był turniej MFI World Matchplay będący prototypem World Matchplay.
Finały turnieju:

</doc>
<doc id="1587486" url="https://pl.wikipedia.org/wiki?curid=1587486" title="Columb Farrelly">
Columb Farrelly

Columb Farrelly (zm. 25 października 2008 w Tralee) – irlandzki producent muzyczny i kompozytor, który w latach 80. uzyskał znaczącą pozycję w przemyśle muzycznym dzięki współpracy z piosenkarką Sinéad O’Connor. Rodzinne miasto Farrelly'ego to Dublin.
Ton Ton Macoute.
Latem 1984 roku Farrelly poznał Sinéad O'Connor dzięki ogłoszeniu, jakie umieściła ona w magazynie Hot Press. We dwójkę dobrali kilku innych członków zespołu i stworzyli nowatorski zespół Ton Ton Macoute. Został on odebrany pozytywnie, mimo że jego brzmienie było inspirowane zainteresowaniami Farrely'ego: czarną magią, mistycyzmem i muzyką światową. Zaledwie rok później, w lutym 1985 roku, zmarła matka O'Connor. To doprowadziło do zerwania współpracy z Farrellym i resztą Ton Ton Macoute. Zespół występował przez jakiś czas w zmieniającym się składzie, jednak po jej odejściu w końcu zawiesił działalność. Farrelly zajął się różnego rodzaju pracami kompozytorskimi, między innymi do filmów dokumentalnych, fabularnych (łącznie z motywem muzycznym do serialu "Fair City" w RTÉ) oraz krótkometrażowych. Gdy Farrelly grał lidera zespołu w telewizyjnym dramacie "The Black Knight" (Czarny Rycerz), spotkał Jima Corra (późniejszego członka zespołu The Corrs), grającego rolę klawiszowca w tym samym filmie. Zespół rozpadł się na początku lat 90.
Wytwórnia muzyczna Underscore.
Zachęcany przez managera U2 Paula McGuinnessa, w 1993 roku Farrelly założył wytwórnię muzyczną Underscore, jednocześnie przejmując podupadłe Ashtown Gate Studios. W pierwszym roku po przejęciu wyprodukował płytę tria The Pale, będącego pierwszym irlandzkim zespołem występującym na żywo z podkładem muzycznym. Pierwsza produkcja zespołu w Underscore, "Why Go Bald", wywołała spore zainteresowanie za granicą i zainicjowała walkę wytwórni płytowych o podpisanie kontraktu z The Pale. Farrelly skierował ich do A&amp;M Records i nadal kierował, produkował i wspólnie z zespołem pisał teksty. The Pale koncertowali w Wielkiej Brytanii, Europie, Japonii i Stanach Zjednoczonych i osiągnęli spory sukces na listach przebojów dzięki utworom: "Butterfly" czy "Dogs with No Tails". Farrely otrzymał nagrodę producenta roku od Smithwicks/Hotpress za płytę "Here’s One We Made Earlier".
Współpraca Farrelly'ego z Microsoftem zaowocowała wieloma ścieżkami dźwiękowymi do produktów tej firmy, w tym edukacyjną płytą "Ancient Lands". W tym celu w 1995 roku Farrelly założył Undercore Multimedia. Później opuścił wytwórnię muzyczną, przeszedł na emeryturę i przeprowadził się do odległego hrabstwa Kerry, żeby dalej komponować i nagrywać.
Kariera w ostatnich latach.
Pracując dla producentów filmowych, Farrelly zaczął pisać trylogię filmów krótkometrażowych, które miały swoje premiery w latach 2000 do 2004: "Of Noble Blood", "Vicious Circle" oraz "What If?" (w wytwórni Bootstrap Films). Farrelly pracował nad pełnometrażowym scenariuszem pod patronatem The Irish Film Board. 
W tym okresie współpraca muzyczna Farrelly'ego z producentem i reżyserem Brendanem Culletonem (z Akajava Films) zaowocowała produkcjami do filmów dokumentalnych po irlandzku, między innymi "An Bothar Fada" (Długa droga), "The Shamrock and the Swastika" (Koniczyna i swastyka) oraz "Diarmuid and Strongbow". W 2003 roku zaczął okazyjnie pojawiać się na scenie z zespołem The Fortyfoot Gentlemen.
Columb Farrelly zmarł 25 października 2008 roku po krótkiej chorobie.

</doc>
<doc id="1587492" url="https://pl.wikipedia.org/wiki?curid=1587492" title="Szyllukowie">
Szyllukowie

Szyllukowie ("Szylluk") – grupa etniczna zamieszkująca tereny na lewym brzegu Nilu Białego w Sudanie Południowym, odłam Nilotów z północnej grupy ludów Luo. W 1993 roku ich liczebność wynosiła ok. 430 tysięcy. Posługują się językiem szylluk z grupy nilo-saharyjskiej.
Szyllukowie zachowują tradycyjne wierzenia (kult przodków, animizm). Podstawą gospodarki jest hodowla bydła, rolnictwo i rybołówstwo. Do tradycyjnych zajęć zalicza się również kowalstwo. Struktura społeczna opiera się na egzogamicznych rodach i klasach wieku. Jako jedyna grupa etniczna wśród Nilotów Szyllukowie rozwinęli centralną władzę plemienną.

</doc>
<doc id="1587493" url="https://pl.wikipedia.org/wiki?curid=1587493" title="Ochotnicza Straż Pożarna w Sowinie">
Ochotnicza Straż Pożarna w Sowinie

Ochotnicza Straż Pożarna w Sowinie – organizacja społeczna, powołana do życia w 1911 roku. Jest zrzeszona w Związku Ochotniczych Straży Pożarnych Rzeczypospolitej Polskiej. Jednostka działa w powiecie jasielskim, gminie Kołaczyce.
Założyciele.
Prezesem OSP był prezes Kółka Rolniczego – Wojciech Rozpara
Historia.
OSP w regionie.
Polskie pożarnictwo liczy ponad 630 lat. Już w 1374 roku Rada Miejska Krakowa wprowadziła przepisy zwane "„porządkami ogniowymi”", które określały nakazy przestrzegania bezpieczeństwa ogniowego wraz z czynnościami ratowniczymi dla mieszkańców. Akcją gaśniczą kierował burmistrz, a potem gdy powstały "„drużyny ogniowe”", akcją kierował „rotmistrz”. a strażaków nazywano "„szprycmajstrami”". Rozwój ochotniczych straży przypada na I i II połowę XIX wieku. W Warszawie straż powstała w 1836 roku, w Bieczu 1857 roku. W 1867 roku w Jaśle, Gorlicach i Sanoku w 1872 roku. W Kołaczycach w 1885 r., Dębowcu – w 1887 r., Warzycach – w 1899 r., Sieklówce – w 1900 r., Lublicy – w 1902 r., Bieździedzy – w 1905 r. Natomiast w Sowinie i Nawsiu Kołaczyckim w 1911 roku. Powstawanie straży pożarnych "(„ogniowych”)" wynikało z konieczności losowych. Ówczesne budownictwo wiejskie, to drewniane, zatem łatwopalne domy i obejścia gospodarskie. W 1875 roku we Lwowie powołano "„Krajowy Związek OSP – Królestwa Galicji i Lodomerii z Wielkim Księstwem Krakowskim”" – do koordynowania działalności jednostek strażackich. W 1890 roku powstał w Jaśle oraz okolicznych miastach – Związek Okręgowy
OSP w Sowinie.
Na mocy ustawy "o policji ogniowej" z 1891 roku i "Regulaminu Ogniowego dla miasta Kołaczyc" w 1911 powstała "„drużyna ogniowa”", tzw. „Wiejskie Pogotowie Ogniowe” w składzie 12-członków, tzw. "„fajermanów”", która została przeszkolona przez Karola Żmudzkiego z Kołaczyc. Drużyna została zarejestrowana w „Zwierzchności Gminnej w Sowinie” jako stowarzyszenie "„Ochotnicza Straż Pożarna przy Kółku Rolniczym w Sowinie”".
Wójt gminy, Michał Kopeć wraz z innymi zaopatrzyli straż w bardzo prosty sprzęt strażacki: wiaderka drewniane wykonane przez miejscowych rzemieślników, bosaki (osęki), drabinę dachową i sikawki ręczne drewniane (jedna jest w Izbie Muzealnej w Kołaczycach). W latach 1912-1914 straż uczestniczyła w pożarach w Sowinie, Bieździedzy oraz Januszkowicach (przysiółek „Kopaliny”). Jednak aż do wybuchu I wojny światowej w 1914 roku nie rozwinęła szerzej działalności z wyjątkiem ćwiczeń na placu przyszkolnym i szkoleń teoretycznych. W 1914 roku prawie wszyscy strażacy powołani zostali do armii austriackiej i poszli na front. Niektórzy z wojny nie wrócili (Jan Liszka, Stanisław Nowak). Jan Jachym był w niewoli w Rosji, powrócił w 1920 roku. W 1921 roku Wojciech Rozpara, Michał Kopeć i Jan Jachym oraz młody wówczas strażak Adolf Jachym – reaktywowali straż. Do straży wstąpiło wówczas 12-u członków. Na pierwszym zebraniu uchwalono statut i wybrano Zarząd OSP. Komendantem został wspomniany Jan Jachym, a sekretarzem Wojciech Rozpara.
Mieszkańcy wsi zbudowali Dom Ludowy a obok niego szopę-remizę strażacką a Zwierzchność Gminna przy pomocy „zbiórki wiejskiej” zakupiła sikawkę czterokołową – "Sanocka sikawka nr 23" produkowana przez Fabrykę „Sonowag” w Sanoku. Poza tym zakupiono kilkanaście mundurów, czapki rogatywki, pasy „z zatrzaśnikiem” i toporki. W następnych latach straż została przeszkolona wraz z otrzymaniem świadectw ukończenia 3-dniowego kursu.
W okresie międzywojennym naczelnik Adolf Jachym był przeszkolony na kursie I stopnia w 1934 roku w Brzostku i II stopnia w 1935 roku w Jaśle.
Przed wybuchem II wojny światowej 8-osobowa drużyna była przeszkolona w zakresie ochrony przeciwgazowej i przed nalotem samolotów (szkolił komendant „Strzelca” w Kołaczycach – Jan Młodecki).
W 1939 roku kilkunastu strażaków zmobilizowano do Wojska Polskiego. W czasie okupacji straż była czynna (liczyła ponad 40 osób przymusowo wcielonych), jako "„Przymusowa Straż Pożarna”". Oprócz normalnych zadań strażacy pełnili warty nocne, pracowali przy odśnieżaniu i remoncie drogi Sowina-Bieździedza. Podczas wysiedlenia w 1944 roku Adolf Jachym część sprzętu gaśniczego ukrył w swoim gospodarstwie, w tym sikawkę, która potem służyła strażakom aż do otrzymania w 1955 roku motopompy M-200, tzw. "„Leopoldki”".
Akcje gaśnicze i inne.
Na przestrzeni dziejów strażacy w Sowinie oprócz swojego powołania czynnie uczestniczyli w życiu społecznym wsi i brali udział we wszystkich wiejskich przedsięwzięciach:
Władze OSP (wybór).
1929
1969
1993
2001
2006

</doc>
<doc id="1587494" url="https://pl.wikipedia.org/wiki?curid=1587494" title="Szylluk">
Szylluk



</doc>
<doc id="1587495" url="https://pl.wikipedia.org/wiki?curid=1587495" title="E=mc^2 (film)">
E=mc^2 (film)



</doc>
<doc id="1587497" url="https://pl.wikipedia.org/wiki?curid=1587497" title="Szilluk">
Szilluk



</doc>
<doc id="1587498" url="https://pl.wikipedia.org/wiki?curid=1587498" title="DJ Micro">
DJ Micro

DJ Micro jest amerykańskim DJ-em muzyki trance. Objechał cały kraj nagrywając zremixowane albumy dla Moonshine aby podnieść swoją popularność. Zaczął na wschodnim wybrzeżu, gdzie w 1991 roku pomógł utworzyć Caffeine Records w Nowym Jorku. Caffeine na początku był zwykłym cotygodniowym nocnym klubem, ale z czasem zaczął kolekcjonować zespół. Micro występował na wielu imprezach w Caffeine, specjalizując się w breakbeacie. Nagrał dwa zremixowane albumy dla Roadrunner w późnych latach 90.:
Później rozpoczął współpracę z Moonshine w 1998. Jego pierwsze wydanie dla Moonshine, Micro-Tech Mix (1998), za którymi podążały kolejne doskonałe zremixowane albumy, przeważnie wydawane co rok.
Micro odrobinę zmieniał swój styl przy każdym kolejnym albumie i podążał się w kierunku trance-u ale pozostawał przy swoich breakbeatowych korzeniach. Do końca lat 90. stał się jednym z najbardziej popularnych DJ-ów na wschodnim wybrzeżu, rozważając w tej samej klasie supergwiazdy wśród DJ-ów jak Frankie Bones, czy Scott Henry. Podobnie jak oni, Micro miał częste tournée, szczególnie na wschodnim wybrzeżu. 

</doc>
<doc id="1587500" url="https://pl.wikipedia.org/wiki?curid=1587500" title="Cliff Lazarenko">
Cliff Lazarenko

Cliff Lazarenko (ur. 16 marca 1952 w Liss, Anglia) – profesjonalny brytyjski darter, najbardziej aktywny w latach 80. XX wieku. Brał udział w turniejach organizowanych przez obie federacje: British Darts Organisation i Professional Darts Corporation. Jest dwukrotnym zwycięzcą prestiżowego turnieju British Open (1980 i 1984).

</doc>
<doc id="1587503" url="https://pl.wikipedia.org/wiki?curid=1587503" title="Rovérsio">
Rovérsio

Rovérsio, właśc. Rovérsio Rodrigues de Barros (ur. 17 stycznia 1984 w Igarassu) – brazylijski piłkarz występujący na pozycji środkowego obrońcy.
Kariera.
Rovérsio zaczynał swoją karierę w brazylijskim klubie Santa Cruz Recife jednakże nie zadebiutował w zespole seniorów. W 2004 roku, piłkarz przeprowadził się do Portugalii, gdzie rozpoczął występy w drużynie Gil Vicente. W ekstraklasie Portugalii zadebiutował 28 sierpnia 2004 roku w meczu przeciwko Sportingowi, przegranym przez Gil Vicente 2:3. Przez kolejne trzy sezony wystąpił w 72 meczach w barwach Gil Vicente, strzelił trzy gole i był ważnym filarem defensywy zespołu z Barcelos.
W 2007 podpisał roczny kontrakt z zespołem FC Paços de Ferreira po czym przeprowadził się do zespołu Osasuny Pampeluna. 13 listopada 2008 roku, w meczu Pucharu Hiszpanii przeciwko drużynie Getafe CF, Rovérsio nabawił się poważnej kontuzji kolana, która uniemożliwia mu grę do końca sezonu. Do gry powrócił dopiero na początku 2010 roku w spotkaniu z Realem Madryt. W sierpniu Rovérsio wypożyczono do Betisu. W 2011 roku wrócił do Osasuny.
W 2012 roku przeszedł do Ordusporu.

</doc>
<doc id="1587505" url="https://pl.wikipedia.org/wiki?curid=1587505" title="Fliegerersatz Abteilung Nr. 4">
Fliegerersatz Abteilung Nr. 4

Fliegerersatz Abteilung Nr. 4 – FEA 4 – jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień.
Informacje ogólne.
W momencie wybuchu I wojny światowej z dniem 1 sierpnia 1914 roku jednostka została ulokowana na lotnisku Ławica w Poznaniu. Po upadku Rosji w 1917 roku jednostka została przeniesiona do Döberitz w Brandenburgii, gdzie pozostała do końca wojny.
Jednostka prowadziła szkolenie pilotów i obserwatorów dla jednostek liniowych np. Feldflieger Abteilung. W późniejszym okresie szkolenie obserwatorów zostało wydzielone do specjalnych szkół "Fliegerbeobachterschulen (FBS)".
W jednostce służyli m.in. Alfred Schinzing, Oskar Rousselle, Karl Odebrett, Otto Ehrich, Hans Nülle.
W jednostce zostały utworzone m.in. następujące eskadry myśliwskie: Jasta 43 i Jasta 69.

</doc>
<doc id="1587506" url="https://pl.wikipedia.org/wiki?curid=1587506" title="Żeljko Petrović">
Żeljko Petrović



</doc>
<doc id="1587507" url="https://pl.wikipedia.org/wiki?curid=1587507" title="Żeljko Kalac">
Żeljko Kalac



</doc>
<doc id="1587509" url="https://pl.wikipedia.org/wiki?curid=1587509" title="Żeljko Raznatović">
Żeljko Raznatović



</doc>
<doc id="1587510" url="https://pl.wikipedia.org/wiki?curid=1587510" title="Żeljko Joksimović">
Żeljko Joksimović



</doc>
<doc id="1587511" url="https://pl.wikipedia.org/wiki?curid=1587511" title="Żeljko Komsić">
Żeljko Komsić



</doc>
<doc id="1587512" url="https://pl.wikipedia.org/wiki?curid=1587512" title="Żeljko Pavlović">
Żeljko Pavlović



</doc>
<doc id="1587514" url="https://pl.wikipedia.org/wiki?curid=1587514" title="Żeljko Bebek">
Żeljko Bebek



</doc>
<doc id="1587515" url="https://pl.wikipedia.org/wiki?curid=1587515" title="Bractwo Kapłańskie Świętego Jana Marii Vianney">
Bractwo Kapłańskie Świętego Jana Marii Vianney

Bractwo Kapłańskie Świętego Jana Marii Vianney, Unia Świętego Jana Marii Vianney, FSSJV – zgromadzenie kapłańskie zrzeszające tradycjonalistycznych duchownych z Ameryki Południowej.
Bractwo Kapłańskie Świętego Jana Marii Vianney istniało w latach 1982–2002. Członkowie Bractwa nie uznawali niektórych postanowień II soboru watykańskiego. W szerszym znaczeniu stowarzyszenie obejmowało także osoby świeckie popierające cele zgromadzenia.
Historia.
Bractwo Kapłańskie Świętego Jana Marii Vianney zostało założone w 1982 roku przez emerytowanego biskupa Campos, Antônio de Castro Mayera na wzór europejskiego Bractwa Kapłańskiego Świętego Piusa X.
Od 1983 roku Bractwo prowadziło seminarium duchowne w Campos oraz placówki duszpasterskie w Brazylii. Z czasem stało się ośrodkiem skupiającym księży z Ameryki Południowej celebrujących msze w nadzwyczajnej formie rytu rzymskiego oraz miejscem oporu i kształtowania opozycji do zmian kościelnych wprowadzanych przez II sobór watykański.
W 1988 roku przełożony zgromadzenia, biskup Antonio de Castro Mayer został ekskomunikowany przez Stolicę Apostolską za udział w konsekracji czterech biskupów Bractwa Kapłańskiego Świętego Piusa X w Ecône.
W 1991 roku po śmierci Antoniego de Castro Mayera, Bractwo wybrało nowym przełożonym zgromadzenia, księdza Licinio Rangela, który został konsekrowany na biskupa bez zgody Stolicy Apostolskiej w São Fidélis przez trzech biskupów Bractwa Kapłańskiego Świętego Piusa X czym ściągnął na siebie ekskomunikę "latae sententiae".
15 sierpnia 2001 roku biskup Licinio Rangel w imieniu Bractwa Świętego Jana Marii Vianney wystosował list, w którym zwrócił się do papieża Jana Pawła II z chęcią pojednania się z Kościołem rzymskokatolickim. 25 grudnia 2001 została zdjęta z niego ekskomunika.
18 stycznia 2002 roku po publicznym akcie rekoncyliacji biskupa Licinio Rangela Bractwo zostało rozwiązane, a w jego miejsce powstała apostolska administratura personalna św. Jana Marii Vianney, której terytorium pokrywa się z rzymskokatolicką diecezją Campos w Brazylii.

</doc>
<doc id="1587516" url="https://pl.wikipedia.org/wiki?curid=1587516" title="Żeljko Sturanović">
Żeljko Sturanović



</doc>
<doc id="1587517" url="https://pl.wikipedia.org/wiki?curid=1587517" title="Robert Perkowski">
Robert Perkowski

Robert Perkowski (ur. 23 stycznia 1977 w Siemiatyczach) – polski samorządowiec, menedżer, doktor nauk ekonomicznych. 
W latach 1998–2002 radny miasta Ząbki, w latach 2002–2006 radny powiatu wołomińskiego, w latach 2006–2018 burmistrz miasta Ząbki, od 2017 był prezesem stowarzyszenia Związek Samorządów Polskich, w latach 2018–2020 radny powiatu wołomińskiego i przewodniczący Rady Powiatu Wołomińskiego. W latach 2019–2022 wiceprezes zarządu PGNiG ds. operacyjnych, a od 2020 prezes zarządu Izby Gospodarczej Gazownictwa. Od 2022 członek zarządu PKN Orlen.
Życiorys.
Ukończył dwa kierunki studiów wyższych: Zarządzanie i Marketing oraz Finanse i Bankowość w Wyższej Szkole Businessu i Administracji w Warszawie (PWSBiA) w 2000. Po uzyskaniu tytułu magistra odbył półroczny straż zagraniczny przy kanadyjskim Queen’s University (2001). W 2002 zrealizował studia podyplomowe traktujące o analityce zarządzania w Instytucie Organizacji i Zarządzania w Przemyśle ORGMASZ. W 2003 nadano mu tytuł doktora nauk ekonomicznych w Instytucie Nauk Ekonomicznych Polskiej Akademii Nauk. Specjalizuje się digitalizacji i modernizacji procesów zarządzania.
W trakcie swojej kariery naukowej współpracował, m.in. z dr. hab. Wacławem Szymanowskim, prof. ndzw. SGGW, będąc członkiem jego grupy naukowo-badawczej przy Szkole Głównej Gospodarstwa Wiejskiego w Warszawie. Brał udział w projektach takich jak: „Nowe możliwości i metody działań innowacyjnych małych i średnich przedsiębiorstw (MŚP) w układach wirtualnych”, który był finansowany przez MNiSW, oraz innych publikacjach finansowanych przez KBN (np. Wirtualizacja działań małych i średnich przedsiębiorstw (MŚP), red. Cygan Z., WSEI, Warszawa, 2003).
Powoływany na przewodniczącego rad nadzorczych konsorcjum Krajowa Grupa Spożywcza S.A. (od 2018), oraz Polski Gaz TUW (od 2021), na członka rady nadzorczej INOVA Centrum Innowacji Technicznych Sp. z o.o. (2019), czy na członka rady Polskiej Fundacji Narodowej (2020–2021).
Życie prywatne.
Zawarł związek małżeński z Katarzyną Perkowską. Mają troje dzieci.
Publikacje.
Współautor kilkunastu publikacji naukowych, m.in.:

</doc>
<doc id="1587518" url="https://pl.wikipedia.org/wiki?curid=1587518" title="Żeljko Milinović">
Żeljko Milinović



</doc>
<doc id="1587523" url="https://pl.wikipedia.org/wiki?curid=1587523" title="Podarcis hispanicus">
Podarcis hispanicus



</doc>
<doc id="1587524" url="https://pl.wikipedia.org/wiki?curid=1587524" title="Stefanos Kotsolis">
Stefanos Kotsolis

Stefanos Kotsolis (ur. 6 maja 1979 w Atenach) – grecki piłkarz występujący na pozycji bramkarza. Od 2010 jest graczem greckiego klubu Panathinaikos AO.

</doc>
<doc id="1587527" url="https://pl.wikipedia.org/wiki?curid=1587527" title="Entoloma hochstetteri">
Entoloma hochstetteri

Entoloma hochstetteri (Reichardt) G. Stev. – gatunek grzybów z rodziny dzwonkówkowatych ("Entolomataceae").
Systematyka i nazewnictwo.
Pozycja w klasyfikacji według Index Fungorum: "Entoloma, Entolomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Gatunek został opisany jako "Hygrophorus hochstetteri" w 1866 r. przez Reichardta, nazwany został dopiero w 1962 r. przez Stevensona. Nazwa gatunkowa upamiętnia niemieckiego przyrodnika Ferdinanda von Hochstettera.
Morfologia.
Wyróżnia się charakterystyczną niebieską barwą całych owocników, jedynie blaszki mają lekki czerwonawy odcień za sprawą zarodników. Grzyb zawdzięcza barwę trzem barwnikom azulenowym. Ma małe, delikatne owocniki. Kapelusz osiąga do 4 cm średnicy i jest stożkowatego kształtu. Jest barwy indygo z zielonkawym odcieniem i jedwabisty w dotyku. Krawędź kapelusza jest ząbkowana i podwinięta do wewnątrz. Blaszki cienkie, 3–5 mm szerokości, zasadniczo takiej samej barwy jak kapelusz, niekiedy z żółtawym odcieniem. Trzon cylindryczny, 5 cm długości i 0,5 cm średnicy, pełny. Wysyp zarodników czerwonoróżowy. 
Zarodniki 9,9–13,2 × 11,8–13,2 μm, czworościenne, szkliste, gładkie i cienkościenne. Podstawki 35,2–44,2 x 8,8–13,2 µm, buławkowate, szkliste, z dwoma lub czterema sterygmami.
Występowanie i siedlisko.
Występuje na Nowej Zelandii i w Indiach. Rośnie w lasach zachodniej części Wyspy Północnej i Południowej Nowej Zelandii, zwykle w pobliżu "Nothofagus" i "Podocarpus". Opisano ją również z Indii. 
Owocniki znajdywano w mchu lub ściółce.
Znaczenie.
"Entoloma hochstetteri" nie jest jadalna, nie wiadomo, czy jest trująca. 
Gatunek był jednym z sześciu nowozelandzkich grzybów przedstawionych na serii znaczków wydanych przez nowozelandzką pocztę w 2002 roku. Znajduje się też na odwrocie 50-dolarowego banknotu, wydanego przez Reserve Bank of New Zealand w 2002 roku.

</doc>
<doc id="1587528" url="https://pl.wikipedia.org/wiki?curid=1587528" title="Franz Zorn">
Franz Zorn

Franz Zorn (ur. 30 sierpnia 1970 w Saalfelden am Steinernen Meer) – austriacki żużlowiec, specjalizujący się w ice speedwayu. 

</doc>
<doc id="1587531" url="https://pl.wikipedia.org/wiki?curid=1587531" title="Dorota Dydo">
Dorota Dydo



</doc>
<doc id="1587533" url="https://pl.wikipedia.org/wiki?curid=1587533" title="Nicolás Medina (ur. 1987)">
Nicolás Medina (ur. 1987)

Nicolas Medina (ur. 28 marca 1987 w Santiago) – chilijski piłkarz występujący na pozycji napastnika. Od 2011 roku jest piłkarzem Akademiku Sofia. Jest wychowankiem Universidad Chile. Występował w reprezentacji Chile U-20, która w 2007 wzięła udział w Mistrzostwach Świata U-20 w Kanadzie.

</doc>
<doc id="1587534" url="https://pl.wikipedia.org/wiki?curid=1587534" title="PW-5">
PW-5



</doc>
<doc id="1587545" url="https://pl.wikipedia.org/wiki?curid=1587545" title="Wawel (przedsiębiorstwo)">
Wawel (przedsiębiorstwo)

Wawel Spółka Akcyjna – przedsiębiorstwo zajmujące się produkcją wyrobów cukierniczych, którego siedziba znajduje się w Krakowie, w Polsce. Przedsiębiorstwo oferuje kilkadziesiąt rodzajów produktów, w tym: czekoladę, batony, czekoladki nadziewane, bombonierki, wafle, śliwki w czekoladzie oraz cukierki. Wyroby spółki sprzedawane są głównie na rynku krajowym (ok. 95% sprzedaży).
Największym akcjonariuszem spółki jest Hosta International AG z siedzibą w Münchenstein w Szwajcarii, która jest właścicielem 52,13% udziału w kapitale akcyjnym.
Sztandarowe produkty marki Wawel to: batonik Danusia, czekoladki Malaga, Tiki Taki i Kasztanki, ręcznie produkowane karmelki Fistaszkowe, Raczki, Kukułka, Orzeźwiające oraz Mieszanka Krakowska.
Historia.
Wawel SA to jedna z najstarszych fabryk cukierniczych w Polsce. Przedsiębiorstwo cukiernicze zostało założona przez Adama Piaseckiego w 1898 roku. Następnie w 1910 roku Piasecki uruchomił fabrykę czekolady. Swój pierwszy sklep firmowy otworzył w kamienicy przy Rynku Głównym w Krakowie.
Po II wojnie światowej zakład został znacjonalizowany i w 1951 roku w jedno przedsiębiorstwo Zakłady Przemysłu Cukierniczego Wawel połączono trzy krakowskie zakłady cukiernicze: Fabrykę Wyrobów Czekoladowych J. Pischinger i Ska, Fabrykę Czekolady Suchard i Fabrykę Wawel.
W 1992 roku w wyniku prywatyzacji Zakłady Przemysłu Cukierniczego Wawel stały się spółką akcyjną. Następnie zostały przekształcone w spółkę publiczną. We wrześniu 1997 roku Komisja Papierów Wartościowych i Giełd dopuściła akcje spółki do obrotu publicznego. Na rynku podstawowym warszawskiej giełdy akcje ZPC Wawel SA zadebiutowały 11 marca 1998. W 2005 roku przedsiębiorstwo zmieniło firmę (nazwę) na Wawel SA.
W 2004 roku rozpoczęto budowę nowego zakładu w Dobczycach. Do 2006 roku Wawel produkował swoje wyroby w trzech zakładach na terenie Krakowa, z których każdy miał wyspecjalizowany profil produkcyjny. W zakładzie przy ul. Wrocławskiej produkowano głównie czekoladki nadziewane, cukierki czekoladowe oraz batony. Zakład przy ul. Masarskiej produkował czekolady pełne, czekolady z dodatkami, karmelki oraz kakao. Z zakładu na ul. Kącik pochodziło głównie pieczywo cukiernicze tj. wafle oraz cukierki.
W 2006 roku została ukończona nowa inwestycja w Dobczycach, gdzie przeniesiono całą produkcję. Zakład ten znajduje się w strefie przemysłowej. W przedsiębiorstwie wdrożono system zarządzania jakością zgodny z normą ISO 9001.

</doc>
<doc id="1587550" url="https://pl.wikipedia.org/wiki?curid=1587550" title="Dice">
Dice



</doc>
<doc id="1587554" url="https://pl.wikipedia.org/wiki?curid=1587554" title="ISA (komputery)">
ISA (komputery)



</doc>
<doc id="1587555" url="https://pl.wikipedia.org/wiki?curid=1587555" title="Wawel SA">
Wawel SA



</doc>
<doc id="1587556" url="https://pl.wikipedia.org/wiki?curid=1587556" title="Mykoła Wołosianko">
Mykoła Wołosianko

Mykoła Mykołajowycz Wołosianko, ukr. Микола Миколайович Волосянко, ros. Николай Николаевич Волосянко, "Nikołaj Nikołajewicz Wołosianko" (ur. 13 marca 1972 w obwodzie iwanofrankowskim, Ukraińska SRR, zm. 6 czerwca 2012) – ukraiński piłkarz, grający na pozycji obrońcy, były reprezentant Ukrainy, trener piłkarski.
Kariera piłkarska.
Wychowanek szkoły piłkarskiej w Iwano-Frankowsku. W 1989 zaczął występować w drużynie Prykarpattia Iwano-Frankowsk. Jako 18-latek był zaproszony do Dynama Kijów, jednak nie zagrał żadnego razu przeszedł do SKA Kijów, skąd powrócił do rodzinnego klubu Prykarpattia Iwano-Frankowsk. Po występach w boryspolskim klubie ponownie został zaproszony do Dynama Kijów, z którym został Mistrzem Ukrainy w 1997 i 1998 oraz zdobył puchar Ukrainy w 1998. W 1998 przeszedł do Metałurha Mariupol. Następnie krótko występował w klubach CSKA Kijów, Arsenał Kijów, Czernomoriec Noworosyjsk, Borysfen Boryspol i Wołyń Łuck. W 2004 wrócił do Borysfena Boryspol, w którym zakończył karierę.
Kariera reprezentacyjna.
13 sierpnia 1996 zadebiutował w reprezentacji Ukrainy w spotkaniu towarzyskim z Litwą wygranym 5:2. Wszedł na boisko w 78 minucie. To był jego jedyny mecz reprezentacyjny.
Kariera trenerska.
Po zakończeniu kariery piłkarskiej rozpoczął karierę trenerską. Wspólnie z Andrijem Annenkowem pomagał trenerowi Stepanowi Matwijiwowi trenować Kniaża Szczasływe i Prykarpattię Iwano-Frankowsk. Od 2009 r. do sierpnia 2011 trenował juniorów klubu Arsenał Kijów U-19. Ostatnim miejscem pracy był amatorski zespół FK Bucza-2, występujący w mistrzostwach obwodu kijowskiego.

</doc>
<doc id="1587557" url="https://pl.wikipedia.org/wiki?curid=1587557" title="William Avery Rockefeller Sr.">
William Avery Rockefeller Sr.

William Avery Rockefeller (ur. 13 listopada 1810, zm. 11 maja 1906) – protoplasta rodziny Rockefellerów, ojciec Johna D. Rockefellera i Williama Rockefellera, założycieli Standard Oil.
Życiorys.
Jego przodkowie wyemigrowali z Neuwied w Niemczech do Ameryki Północnej w XVIII wieku. Podawał się za lekarza cudotwórcę sprzedającego mikstury lecznicze własnej roboty. Ze swoją pierwszą żoną Elizą Davison Rockefeller, z którą ożenił się w 1837 roku miał sześcioro dzieci:
Porzucił rodzinę, przyjął nazwisko William Levingston i w 1856 roku ożenił się z Margaret Allen w Norwich (Ontario), będąc nadal żonatym ze swoją pierwszą żoną. William Rockefeller zmarł 11 maja 1906 we Freeport (Illinois).

</doc>
<doc id="1587559" url="https://pl.wikipedia.org/wiki?curid=1587559" title="Roberto Locatelli">
Roberto Locatelli

Roberto Locatelli (ur. 5 lipca 1974 roku w Bergamo) – włoski kierowca motocyklowy. Mistrz Świata Moto GP w klasie 125 cm³ z 2000 roku.
Uczestnik aż 208 Grand Prix. Triumfator 8 wyścigów, zdobywca 18 pole position i 10 najszybszych okrążeń. Łącznie stawał 24 razy na podium. Obecnie startuje w zespole Metis Gilera w klasie 250 cm³, mając za partnera mistrza świata 250 cm³ Marco Simoncelliego.

</doc>
<doc id="1587560" url="https://pl.wikipedia.org/wiki?curid=1587560" title="BF2">
BF2



</doc>
<doc id="1587561" url="https://pl.wikipedia.org/wiki?curid=1587561" title="Bf2142">
Bf2142



</doc>
<doc id="1587562" url="https://pl.wikipedia.org/wiki?curid=1587562" title="Trina Gulliver">
Trina Gulliver

Trina Gulliver (ur. 30 listopada 1969 w Royal Leamington Spa) – angielska darterka, grająca zawodowo od 1996 roku, dziesięciokrotna mistrzyni świata federacji BDO. Jej pseudonim to "The Golden Girl". Jej sponsorem od ponad 10 lat jest firma Winmau. W 2003 roku została nazwana przez telewizję BBC BBC Midlands Sports Personality of the Year.
Życiorys.
Urodziła się w Warneford Hospital w Leamington Spa, zaś dzieciństwo i okres dorastania przeżyła w miasteczku Southam w Warwickshire, gdzie żyła ze swoim bratankiem Lukiem, studentem ekonomii.
Była żoną Paula Gullivera, z którym rozwiodła się w 2005 roku. Obecnie mieszka w Oxfordshire wraz ze swoją przyjaciółką, Clare Bywaters.
W 2008 roku wydała swoją autobiografię pt. "Golden Girl: The Autobiography of the Greatest Ever Ladies Darts Player", w której opisuje swoją życie i sportową rywalizację z Crissy Manley, której mężem jest darter federacji PDC, Peter Manley.

</doc>
<doc id="1587564" url="https://pl.wikipedia.org/wiki?curid=1587564" title="Jan Wodzyński">
Jan Wodzyński

Jan Wodzyński (ur. 18 grudnia 1932 w Łodzi, zm. 23 stycznia 2009 w Gdyni) – polski aktor, reżyser, pedagog, nestor gdyńskiej sceny.
Karierę rozpoczynał w Zespole Pieśni i Tańca Śląskiego Okręgu Wojskowego Wrocław, następnie w latach 1955-1959 był solistą w Operze w Łodzi, w latach 1959-1962 był solistą Operetki w Łodzi. Od roku 1962 do 1985 był związany estradowo z Teatrem Muzycznym w Gdyni, był tam solistą, a także asystentem reżysera oraz reżyserem. Od roku 1979 pedagog i wykładowca Państwowej Akademii muzycznej im. Stanisława Moniuszki w Gdańsku.
Aktor uhonorowany był wieloma odznaczeniami państwowymi, m.in. Krzyżem Kawalerskim Orderem Odrodzenia Polski, Złotym Krzyżem Zasługi, orderem Zasłużony Ziemi Gdańskiej, Medalem Sint Sua Praemia Laudi, laureat nagrody Prezydenta Miasta Gdynia.

</doc>
<doc id="1587565" url="https://pl.wikipedia.org/wiki?curid=1587565" title="Komórka Mikulicza">
Komórka Mikulicza



</doc>
<doc id="1587567" url="https://pl.wikipedia.org/wiki?curid=1587567" title="Etmopterus">
Etmopterus

Etmopterus – rodzaj niedużych rekinów z rodziny Etmopteridae. Osiągają od kilkunastu do kilkudziesięciu centymetrów długości całkowitej.
Klasyfikacja.
Gatunki zaliczane do tego rodzaju:

</doc>
<doc id="1587568" url="https://pl.wikipedia.org/wiki?curid=1587568" title="Mostek Behrenda">
Mostek Behrenda



</doc>
<doc id="1587569" url="https://pl.wikipedia.org/wiki?curid=1587569" title="Kolczak">
Kolczak



</doc>
<doc id="1587571" url="https://pl.wikipedia.org/wiki?curid=1587571" title="Teoria GNS">
Teoria GNS

Teoria GNS – stworzona przez Rona Edwardsa jest stosunkowo szeroką pracą usiłującą stworzyć teorię działania gier fabularnych. Podstawowym założeniem teorii jest podział graczy na gamistów, narracjonistów i symulacionistów, od którego teoria ta wzięła swą nazwę. 

</doc>
<doc id="1587573" url="https://pl.wikipedia.org/wiki?curid=1587573" title="The Fabled City">
The Fabled City

The Fabled City to drugi album studyjny The Nightwatchman, alter ego Toma Morello. Wydany został nakładem wytwórni Epic 30 września 2008 roku. Płytę wydano pod pełną nazwą : Tom Morello: The Nightwatchman.
Gościnnie na wydawnictwie wystąpili :Serj Tankian (z System of a Down), Shooter Jennings i Perry Farrell (z Jane’s Addiction), a producentem jest Brendan O’Brien (znany ze współpracy z Pearl Jam, Rage Against the Machine, Audioslave).
8 sierpnia, numer 'Whatever It Takes' opublikowano na stronie MySpace The Nightwatchman.
25 października, utwór bonusowy- „Shake My Shit” (z udziałem Perry’ego Farrella)- został opublikowany na stronie Myspace Morello.

</doc>
<doc id="1587577" url="https://pl.wikipedia.org/wiki?curid=1587577" title="Bogdan Nogalski">
Bogdan Nogalski

Bogdan Nogalski (ur. 1946) – polski ekonomista, profesor w dziedzinie organizacji zarządzania. Ekspert w dziedzinie funkcjonowania holdingów i grup kapitałowych. 
Pełnione funkcje.
Jest przewodniczącym Komitetu Nauk Organizacji Zarządzania Polskiej Akademii Nauk oraz członkiem Centralnej Komisji do Spraw Stopni i Tytułów Naukowych (Sekcja II – Nauk Ekonomicznych). Był Rektorem Wyższej Szkoły Administracji i Biznesu im. E.Kwiatkowskiego w Gdyni oraz Dyrektorem Instytutu Organizacji i Zarządzania Uniwersytetu Gdańskiego. W latach 2011–2015 był członkiem Komitetu Nauk Ekonomicznych Polskiej Akademii Nauk.

</doc>
<doc id="1587578" url="https://pl.wikipedia.org/wiki?curid=1587578" title="Śrutowanie">
Śrutowanie

Śrutowanie – w piwowarstwie śrutowanie oznacza rozdrobnienie słodu w taki sposób, by łuski zostały rozerwane, a same ziarna pokruszone. Produktem finalnym śrutowania jest śruta słodowa. Śrutowanie poprzedza kolejny etap produkcji piwa, czyli zacieranie ześrutowanego słodu. Śrutowanie słodu odbywa się w śrutowniku lub młynie browarnym.
Zastosowanie.
Śrutowanie stosuje się w celu oddzielenia łuski ziarna, co ułatwia zetknięcie się wody z ziarnem, a następnie jego scukrzenie i wyługowanie. Dodatkowo ześrutowany słód pełni rolę warstwy filtracyjnej na etapie filtracji, dlatego ważnym jest, aby zachować odpowiednią ilość nieuszkodzonej łuski i nie zmielić słodu wyłącznie na mąkę. Grubość śrutowania dostosowuje się do rodzaju użytego słodu. Np. słody pszeniczne i żytnie śrutuje się dużo drobniej niż słody jęczmienne, gdyż nie posiadają one łuski i są dużo twardsze. Grubość śrutowania zależna jest również od techniki dalszych etapów produkcji piwa. Bardziej rozdrobniona łuska łatwiej wydziela garbniki powodując szorstki smak piwa oraz posmaki ściągające przy obfitym wysładzaniu. Czasami jednak śrutuje się słód na mąkę, stosując jednak płytkie wysładzanie.

</doc>
<doc id="1587580" url="https://pl.wikipedia.org/wiki?curid=1587580" title="Patrick Thaler">
Patrick Thaler

Patrick Thaler (ur. 23 marca 1978 w Bolzano) – włoski narciarz alpejski.
Specjalizuje się w slalomie specjalnym. Startował w tej konkurencji podczas igrzysk olimpijskich w 2006 i mistrzostw świata w 2007, nie kończąc pierwszych przejazdów. Dwa lata później, podczas mistrzostw świata w Val d’Isère zajął 7. miejsce. Największy jak dotychczas sukces odnotował w Kitzbühel 25 stycznia 2009 roku, kończąc na 3. miejscu slalom zaliczany do klasyfikacji Pucharu Świata.
Wicemistrz świata juniorów ze Schladming w slalomie gigancie (1997).

</doc>
<doc id="1587581" url="https://pl.wikipedia.org/wiki?curid=1587581" title="Narciarstwo alpejskie na igrzyskach olimpijskich">
Narciarstwo alpejskie na igrzyskach olimpijskich



</doc>
<doc id="1587582" url="https://pl.wikipedia.org/wiki?curid=1587582" title="Kochaj i tańcz">
Kochaj i tańcz

Kochaj i tańcz – polska komedia romantyczna, film taneczny z 2009 roku w reżyserii Bruce'a Parramore. W głównych rolach wystąpili Izabella Miko i Mateusz Damięcki. Zdjęcia powstały od 7 maja do 4 lipca 2008.
Obsada.
oraz tancerze z programów "You Can Dance - Po prostu tańcz" i "Taniec z gwiazdami", m.in. Marcin Olszewski, Żora Korolyov, Janja Lesar, Blanka Winiarska, Maria Foryś, Rafał Kamiński, Krzysztof Hulboj.

</doc>
<doc id="1587583" url="https://pl.wikipedia.org/wiki?curid=1587583" title="Ice Racing Sanok Cup">
Ice Racing Sanok Cup



</doc>
<doc id="1587584" url="https://pl.wikipedia.org/wiki?curid=1587584" title="48. Turniej Czterech Skoczni">
48. Turniej Czterech Skoczni

48. Turniej Czterech Skoczni (niem. "48. Vierschanzentournee") – edycja Turnieju Czterech Skoczni, przeprowadzona w sezonie 1999/2000 na skoczniach w Niemczech i Austrii, w ramach Pucharu Świata w skokach narciarskich. Rozgrywany był od 29 grudnia 1999 do 6 stycznia 2000.
Cały turniej wygrał Austriak Andreas Widhölzl.
Oberstdorf.
Data: 29 grudnia 1999
Państwo: 
Skocznia: Schattenbergschanze
Punkt konstrukcyjny: 115 m
Garmisch-Partenkirchen.
Data: 1 stycznia 2000
Państwo: 
Skocznia: Große Olympiaschanze
Punkt konstrukcyjny: 115 m
Innsbruck.
Data: 3 stycznia 2000
Państwo: 
Skocznia: Bergisel
Punkt konstrukcyjny: 110 m
Bischofshofen.
Data: 6 stycznia 2000
Państwo: 
Skocznia: Paul-Ausserleitner-Schanze
Punkt konstrukcyjny: 120 m

</doc>
<doc id="1587592" url="https://pl.wikipedia.org/wiki?curid=1587592" title="Rem Krasilnikow">
Rem Krasilnikow

Rem Siergiejewicz Krasilnikow (ur. 1927, zm. 2003) – generał major, funkcjonariusz kontrwywiadu, szef Oddziału I w II Zarządzie Głównym KGB. W ścisłych kręgach KGB nazywano go "Profesorem kontrwywiadu".
Rodzina.
Krasilnikow urodził się w kwietniu 1927 roku, jego rodzice zafascynowani komunistycznym systemem nadali mu imię "Rem", co było akronimem rosyjskiego wyrażenia "REwolucyjnyj Mir". Jego ojciec był generałem Głównego Zarządu Bezpieczeństwa Państwowego. Żona Krasilnikowa "Ninel" pochodziła także z rodziny zaangażowanej politycznie - jej imię "Ninel" powstało od czytanego wspak "Lenin" i było popularne w latach dwudziestych XX wieku.
Służba w KGB.
MGIMO i Szkoła Nr 101.
Krasilbnikow wstąpił do Moskiewskiego Państwowego Instytutu Stosunków Międzynarodowych i ukończył go w 1949 roku. Po ukończeniu MGIMO rozpoczął służbę w Komitecie Bezpieczeństwa Państwowego KGB ZSRR.
Uczestniczył w szkoleniach w "Wyższej Szkole Wywiadu" (WRSz) zakamuflowanej jako Szkoła Nr 101. Przeszedł tam szkolenie ogólnozawodowe oraz kursowe, polegające na specjalistycznym zawodowym szkoleniu np. w mieszkaniach konspiracyjnych (lub lokalach – LK), dla pojedynczych osób lub małych grup charakteryzujących się już bardzo wysokimi kwalifikacjami np. językowymi. Owi kursanci byli szkoleni do działań poza centralą.
Służba w wywiadzie.
Po szkoleniu obejmującym m.in. naukę angielskiego i zdobyciu doświadczenia w sztuce wywiadowczej został wysłany za granicę jako oficer I Zarządu Głównego KGB, odpowiedzialnego za wywiad zagraniczny.
Jego pierwszą placówką zagraniczną była służba w rezydenturze KGB w Ottawie. Krasilnikow szybko piął się w hierarchii KGB, był już zastępcą rezydenta. Następną placówką, w której służył, była rezydentura KGB w Bejrucie, tam też podjął nieudaną próbę zwerbowania funkcjonariusza CIA Johna MacGaffina, wówczas wschodzącej gwiazdy Centralnej Agencji Wywiadowczej, w późniejszych latach zastępcy dyrektora do spraw operacyjnych CIA, następnie funkcjonariusza Federalnego Biura Śledczego.
Służba w kontrwywiadzie i sukcesy.
W drugiej połowie lat 70. Rem Krasilnikow powrócił do Moskwy, lecz nie kontynuował pracy w centrali I Zarządu Głównego w Jaseniewie. Został przeniesiony do centrali KGB na Łubiance ("Stanislawskoj 19"), dokładnie do II Zarządu Głównego, odpowiedzialnego za kontrwywiad i służbę bezpieczeństwa w KGB. Podczas swojej służby Krasilnikow współpracował z takimi ludźmi, jak z legendarnym członkiem siatki szpiegowskiej z Cambridge Kimem Philbym, i innym mniej znanym byłym oficerem brytyjskiego wywiadu, George'em Blakiem, który okazał się agentem radzieckim. Spotkania z nimi oraz innymi byłymi pracownikami tajnych służb Zachodu pozwoliły mu poznać mentalność przeciwników.
Pełniąc służbę w II Zarządzie Głównym KGB, Krasilnikow pracował w "Wydziale 2", który zajmował się zwalczaniem wywiadu brytyjskiego (SIS/MI5) na terenie Związku Radzieckiego. Następnie pod koniec lat 70. został szefem "Wydziału 1" w II Zarządzie Głównym KGB, zajmującym się m.in. działaniami kontrwywiadowczymi głównie przeciwko CIA.
Pracując w Wydziale II Drugiego Zarządu Głównego, Krasilnikow sprawował tym samym stanowisko zastępcy szefa tego Zarządu, czyli kolejno generałów Grigorienki, Markiełowa, Gruszki, Titowa, Władimira Kliszyna i Fiodora Miasnikowa.
Jako szef "Wydziału 2" uczestniczył w największych sprawach związanych z kontrwywiadem w latach 80. Właśnie takie sprawy przyniosły mu tytuł asa kontrwywiadu w społeczności służb specjalnych USA i ZSRR – aresztowanie Adolfa Tołkaczewa, radzieckiego konstruktora zatrudnionego w lotniczym instytucie badawczym w Moskwie, współpracował z CIA pod ps."Vanquish", Sergieja Motorina, majora KGB, oficera pracującego w Waszyngtońskiej rezydenturze KGB – współpracował on z CIA pod ps."Gauze", Dmitrija Polakowa, generała GRU (radziecki wywiad wojskowy) – współpracował on z FBI i CIA pod ps. "Top Hat", Władimira Wasiliewa pułkownika GRU zwerbowanego przez CIA w Budapeszcie, nadano mu ps."Accord", i wielu innych.
Krasilnikowi należy przypisać nie tylko radzieckich oficerów KGB czy GRU lub Armii Czerwonej współpracujących z CIA, lecz także wielu oficerów CIA aresztowanych w Moskwie i Leningradzie podczas przeprowadzania akcji wywiadowczych.
Większość sukcesów szefa "Wydziału 2" II Zarządu Głównego KGB, głównie z 1985 roku, w tzw. Roku Szpiega, nastąpiła nie dzięki pracy Kraslinikowa i jego ludzi z kontrwywiadu, lecz dzięki dobrze uplasowanej agenturze I Zarządu Głównego KGB (wywiad zagraniczny) operującej w centrali kontrwywiadu CIA w Langley i FBI w Waszyngtonie. Tymi agentami byli: Aldrich Ames, szef kontrwywiadu CIA w "Zarządzie Operacyjnym", a dokładniej w Wydziale Związku Radzieckiego i Europy Wschodniej Zarządu Operacyjnego CIA, i Robert Hanssen, który poza innymi obowiązkami był zastępcą dyrektora, następnie dyrektorem "Działu analityki" w Dziale Kontrwywiadu do spraw Radzieckich w centrali FBI.
Rem Kraslinikow odszedł ze służby na emeryturę w 1992 roku, zmarł w Moskwie w 2003 roku.

</doc>
<doc id="1587593" url="https://pl.wikipedia.org/wiki?curid=1587593" title="Dewi Mahatmja">
Dewi Mahatmja



</doc>
<doc id="1587597" url="https://pl.wikipedia.org/wiki?curid=1587597" title="Maria Rekść">
Maria Rekść

Maria Rekść (lit. "Marija Rekst"; ur. 9 listopada 1956 w Dowlanach) – litewska działaczka samorządowa polskiej narodowości, polityk Akcji Wyborczej Polaków na Litwie, od 2004 mer rejonu wileńskiego.
Życiorys.
Po ukończeniu ośmioletniej szkoły podstawowej w Jurgielanach uczyła się księgowości w technikum rolniczym w Wilnie. W 1975 rozpoczęła pracę w kołchozie w Kamionce pod Solecznikami jako księgowa, a od 1977 do 1988 wykonywała ten sam zawód w sowchozie w Rukojniach. W latach 1988–2003 pracowała jako główny sekretarz gminy Rukojnie. Od 2000 do 2003 zasiadała w lokalnej radzie gminy.
W latach 2003–2004 pracowała jako asystentka posła Waldemara Tomaszewskiego. W 2003 została po raz pierwszy wybrana do rady rejonu wileńskiego, gdzie stała na czele frakcji Akcji Wyborczej Polaków na Litwie. Rok później objęła stanowisko starosty (w polskojęzycznych mediach na Litwie: mera) rejonu wileńskiego, które utrzymała po kolejnych wyborach w 2007 i 2011 roku. Kandydowała w wyborach do Sejmu Republiki Litewskiej w 2008 ze 140 miejsca listy krajowej AWPL. W wyborach samorządowy 2015 została ponownie wybrana na mera rejonu wileńskiego (po raz pierwszy w wyborach bezpośrednich) otrzymując 60% głosów. Obecnie jest wiceprzewodniczącą Akcji Wyborczej Polaków na Litwie, pełni również funkcję wiceprzewodniczącej Związku Polaków na Litwie w rejonie wileńskim.
Przyznano jej tytuł „Polak Roku 2013” w tradycyjnym corocznym głosowaniu czytelników Kuriera Wileńskiego.
Zamężna z Władysławem, razem mają dwójkę dzieci: Alicję i Władysława.
Odznaczona Krzyżem Kawalerskim (2009) i Oficerskim (2018) Orderu Zasługi Rzeczypospolitej Polskiej.

</doc>
<doc id="1587598" url="https://pl.wikipedia.org/wiki?curid=1587598" title="Paul Jenkins">
Paul Jenkins

Paul Jenkins (ur. 12 lipca 1923 Kansas City, Missouri, zm. 9 czerwca 2012 w Nowym Jorku) − amerykański malarz.
W latach (1948 - 1951) studiował w Arts Students League w Nowym Jorku, a od 1955 pracował we Francji i USA.
Tworzył w nurcie abstrakcji, a jego twórczość bliska jest stylowi "color field painting". W 1988 wykonał environment dla opery w Pekinie z malowanego jedwabiu o powierzchni 11 000 m² oraz serię banerów wyeksponowanych na Wielkim Murze. Od lat 90. XX w. systematycznie wystawiał swoje dawne i nowe prace. Ostatnia duża wystawa retrospektywna-malarstwo na płótnie z (1955 - 1960) miała miejsce w 2007 w Nowym Jorku. Jego prace znajdują się w wielu kolekcjach muzealnych na świecie, m.in. w Museum of Modern Art w Nowym Jorku i w The Tate Gallery w Londynie.

</doc>
<doc id="1587599" url="https://pl.wikipedia.org/wiki?curid=1587599" title="Bill Carr">
Bill Carr

William („Bill”) Arthur Carr (ur. 24 października 1909 w Pine Bluff, zm. 14 stycznia 1966 w Tokio) – amerykański lekkoatleta, sprinter, dwukrotny mistrz olimpijski.
Carr studiował na University of Pennsylvania, gdzie był trenowany przez medalistę olimpijskiego z St. Louis (1904) Lawsona Robertsona. Startował w biegu na 440 jardów, na 880 jardów i w skoku w dal. W 1932 sprawił niespodziankę wygrywając w akademickich mistrzostwach USA na 440 jardów z ówczesnym rekordzistą świata Benem Eastmanem. Powtórzył to osiągnięcie podczas eliminacji amerykańskich przed igrzyskami olimpijskimi w Los Angeles.
Na igrzyskach w finale biegu na 400 metrów Eastman prowadził przy wyjściu na ostatnią prostą, ale Carr szybkim finiszem go wyprzedził bijąc rekord świata rezultatem 46,2 s. Drugi złoty medal na Igrzyskach w Los Angeles Carr zdobył w sztafecie 4 × 400 metrów, również z rekordem świata 3:08,2.
17 marca 1933 Carr podczas wypadku samochodowego doznał złamania obu kostek oraz miednicy. Uniemożliwiło mu to dalsze uprawnianie lekkiej atletyki. Zmarł na atak serca podczas wakacji w Japonii.

</doc>
<doc id="1587601" url="https://pl.wikipedia.org/wiki?curid=1587601" title="Rick Parfitt">
Rick Parfitt

Rick Parfitt, właśc. Richard John Parfitt (ur. 12 października 1948, zm. 24 grudnia 2016 w Marbelli) – brytyjski gitarzysta i wokalista, członek brytyjskiej grupy rockowej Status Quo. Razem z Francisem Rossim został w 2010 uhonorowany tytułem Oficera Orderu Imperium Brytyjskiego (OBE) za zasługi dla muzyki i działalność dobroczynną.
Życiorys.
Kariera.
Wychowywał się w Woking w hrabstwie Surrey w Anglii. Mając 11 lat zaczął grać na gitarze. W 1965 roku Parfitt spotkał Francisa Rossiego, gdy ten ostatni grał już ze swoim zespołem. Dwa lata później Parfitt, Rossi, Alan Lancaster, John Coghlan i Roy Lynes utworzyli Status Quo.
Mimo iż skład Status Quo zmieniał się dość często, Rick Parfitt pozostał jego stałym członkiem (dłużej w zespole jest tylko Rossi). Jest współautorem takich przebojów, jak „Whatever You Want”, „Again and Again”, „Rain”, „Living on an Island”.
W 1985, gdy działalność Status Quo została tymczasowo zawieszona, nagrał solowy album "Recorded Delivery", który jednak nie został nigdy wydany. Wśród muzyków sesyjnych, biorących udział w nagraniach, byli John „Rhino” Edwards i Jeff Rich, którzy później dołączyli do Status Quo. Cztery utwory z niewydanego albumu ukazały się jako strony B singli Status Quo, w tym „Don’t Give It Up” (pod nowym tytułem „Red Sky”) oraz „Long Legged Girls” (pod tytułem „Dreamin’”).
Wystąpił w sensacyjnej komedii przygodowej "Bula Quo!" (2013) z udziałem Jona Lovitza.
Sprzęt muzyczny.
Rick Parfitt używał gitary Fender Telecaster z 1965. Jest to model niemal identyczny ze sklepowym oryginałem, oprócz mostka marki Badass. Poza tym Parfitt grał na gitarach: Gibson SG, Zemaitus, Schecter, Fender Esquire, Chet Atkins. Używał wzmacniaczy Marshalla JCM800 lub JCM900.
Życie prywatne.
Pierwszą żonę, Mariettę, poznał w latach 1970. w Niemczech. Ich córka Heidi utonęła w wieku dwóch lat. Po rozpadzie tego małżeństwa ożenił się z Patty Beedon. Mieli syna Harry’ego. Z trzecią żoną, Lindsay Whitburn, miał bliźnięta: Tommy’ego i Lily.
W wywiadzie opublikowanym w 1980 roku przyznał się do posiadania pięciu samochodów marki Porsche. Wcześniej miał też jacht i samolot. Jacht został jednak w końcu sprzedany ze względu na koszty utrzymania, a samolotu Parfitt pozbył się uznawszy, że jednosilnikowe maszyny są zbyt niebezpieczne.
Przeżył trzy razy zawał serca – w grudniu 2011, sierpniu 2014 i czerwcu 2016.
Zmarł w Wigilię 24 grudnia 2016 w szpitalu w Marbelli na południu Hiszpanii w wieku 68 lat. Dwa dni wcześniej (22 grudnia) wieczorem został przyjęty do szpitala z powodu komplikacji wywołanych urazem ramienia. 
Według rodziny i menadżera Parfitt, który ze względów zdrowotnych nie grał już ze Status Quo, zamierzał poświęcić się karierze solowej i planował wydanie w 2017 roku własnego albumu.

</doc>
<doc id="1587611" url="https://pl.wikipedia.org/wiki?curid=1587611" title="Ognisty Pierścień Pacyfiku">
Ognisty Pierścień Pacyfiku



</doc>
<doc id="1587617" url="https://pl.wikipedia.org/wiki?curid=1587617" title="Czokgjur Lingpa">
Czokgjur Lingpa

Czokgjur Lingpa (tyb.: ཨོ་རྒྱན་མཆོག་གྱུར་བདེ་ཆེན་གླིང་པ་, Wylie: "O-rgyan Mchog-gyur Bde-chen Gling-pa"; 1829-1870) – jest postrzegany jako jeden z głównych tertonów w historii Tybetu. Jego termy są szeroko praktykowane w dwóch szkołach buddyzmu tybetańskiego: Kagyu i Ningma. 
Czokgjur Lingpa był reinkarnacją Księcia Marab, drugiego syna wielkiego króla Trisonga Decena, który wprowadził buddyzm do Tybetu. W innym wcieleniu był Sandzie Lingpą, wielkim tertonem który odkrył cykl nauk Lama Gongdu. Czokgjur Lingpa to "właściciel" siedmiu wyjątkowych przekazów, często wylicza się go jako ostatniego z setki największych tertonów.
Uważany jest za uniwersalnego władcę wszystkich tertonów, po części dlatego, że żaden z pozostałych odkrywców skarbów nie odnalazł nauk, które obejmowałyby Serię przestrzeni (Longde) dzogczen. Jest kilka odkryć z Serii umysłu (Semde), a wszyscy więksi tertoni odkryli Serię instrukcji (Menangde), ale tylko Czokgjur Lingpa przekazał Serię Przestrzeni. Oto, dlaczego właśnie jego Trzy Serie Wielkiej Doskonałości uważane są za najbardziej niezwykłą termę ze wszystkich, które odkrył.

</doc>
<doc id="1587625" url="https://pl.wikipedia.org/wiki?curid=1587625" title="Nguyen van Thieu">
Nguyen van Thieu



</doc>
<doc id="1587626" url="https://pl.wikipedia.org/wiki?curid=1587626" title="Francis Hoenselaar">
Francis Hoenselaar

Francis Hoenselaar (ur. 15 stycznia 1965 w Rotterdamie), pseudonim The Dutch Crown – holenderska darterka, wielokrotna mistrzyni Holandii, zdobywczyni mistrzostwa świata federacji BDO w 2009 roku, po wygranej z Triną Gulliver, z którą przegrywała pięciokrotnie w poprzednich latach w finale tego turnieju (2002, 2004 – 2007).

</doc>
<doc id="1587627" url="https://pl.wikipedia.org/wiki?curid=1587627" title="Juan Salvador Presta">
Juan Salvador Presta



</doc>
<doc id="1587631" url="https://pl.wikipedia.org/wiki?curid=1587631" title="City of Darebin">
City of Darebin

City of Darebin – obszar samorządu lokalnego (ang. "local government area"), położony w północnej części aglomeracji Melbourne. City of Darebin powstało w 1994 roku z połączenia dwóch jednostek samorządowych tj. Northcote i Preston. Obszar ten zamieszkuje 128 067 osób. Rada miasta mieści się w Preston Town Hall.

</doc>
<doc id="1587634" url="https://pl.wikipedia.org/wiki?curid=1587634" title="Saint Lawrence Seaway">
Saint Lawrence Seaway



</doc>
<doc id="1587638" url="https://pl.wikipedia.org/wiki?curid=1587638" title="LPGA Tour 2008">
LPGA Tour 2008

Sezon 2008 LPGA Tour był cyklem cotygodniowych zawodów golfowych dla najlepszych zawodniczek z całego świata rozgrywanych od lutego do grudnia 2008. Wszystkie rozegrane turnieje były sankcjonowane przez Ladies Professional Golf Association (LPGA), amerykańską organizację zrzeszającą zawodowe golfistki. W sezonie 2008 łączna pula nagród w turniejach LPGA Tour była równa 60 mln USD – kwota rekordowa w historii tego touru.
Liderką rankingu zarobków na koniec sezonu została Lorena Ochoa (2.763.193 USD). Ochoa wygrała również największą liczbę sześciu turniejów, wliczając w to cztery z rzędu na przełomie marca i kwietnia, oraz jeden turniej wielkoszlemowy.
Zwyciężczyniami czterech turniejów Wielkiego Szlema LPGA zostały:
Z wyjątkiem Ochoi dla pozostałych golfistek były to nie tylko pierwsze zwycięstwa Wielkiego Szlema, ale też pierwsze wygrane w turnieju LPGA Tour. Ponadto zarówno Tseng (19 lat) jak i Park i Shin (20 lat) zostały najmłodszymi triumfatorkami w każdym z odpowiednich turniejów Wielkiego Szlema.
12 maja, dzień po wygraniu swojego trzeciego w sezonie turnieju Annika Sörenstam ogłosiła zamiar zakończenia swojej kariery wraz z końcem sezonu 2008.
Nie posiadająca karty LPGA Tour 20-letnia Shin Ji-yai ustanowiła rekord LPGA Tour wygrywając trzy turnieje spośród dziewięciu w których brała udział. Wśród nich znalazł się wielkoszlemowy Women's British Open, oraz wieńczący sezon ADT Championship, z główną nagrodą 1 mln USD. Została też pierwszą zawodniczką spoza LPGA Tour, która wygrała trzy turnieje w jednym sezonie.
W trakcie sezonu sekretarz LPGA Tour Carolyn Bivens ogłosiła zamiar wprowadzenia zapisu do statutu ligi, który zobowiązywał zawodniczki, które spędziły na tourze więcej niż dwa sezony do udokumentowania swoich zdolności we władaniu językiem angielskim. Po fali krytyki ze strony mediów i sponsorów decyzja ta została odwołana.
Kalendarz LPGA Tour 2008.
Kategorie w ramach ADT Playoff:
Liczby w nawiasach poprzedzające nazwiska zwycięzców odpowiadają liczbie dotychczasowych indywidualnych zwycięstw danej zawodniczki w oficjalnych zawodach LPGA Tour włączając tenże turniej.
Turnieje wielkoszlemowe zostały wytłuszczone.
Nagrody LPGA Tour.
Spośród corocznie przyznawanych przez LPGA nagród trzy mają na celu wyróżnienie golfistek w kategoriach bezpośrednio związanych z wynikami uzyskanymi podczas turniejów w danym sezonie.

</doc>
<doc id="1587641" url="https://pl.wikipedia.org/wiki?curid=1587641" title="Śruta słodowa">
Śruta słodowa



</doc>
<doc id="1587642" url="https://pl.wikipedia.org/wiki?curid=1587642" title="Emmett Cullen">
Emmett Cullen



</doc>
<doc id="1587643" url="https://pl.wikipedia.org/wiki?curid=1587643" title="Bevil Rudd">
Bevil Rudd

Bevil Gordon D’Urban Rudd (ur. 5 października 1894 w Kimberley, zm. 2 lutego 1948 tamże) – południowoafrykański lekkoatleta, sprinter i średniodystansowiec, mistrz olimpijski.
Przebieg kariery.
Pochodził z rodziny związanej z firmą De Beers zajmującą się wydobyciem i sprzedażą diamentów. Ukończył St. Andrew’s College w Grahamstown wyróżniając się jako student i lekkoatleta. Otrzymał stypendium umożliwiające studiowanie na Uniwersytecie Oksfordzkim (studiował w Trinity College). Służył w wojsku podczas I wojny światowej, otrzymał Krzyż Wojskowy za odwagę.
Rudd uczestniczył w Igrzyskach Olimpijskich w 1920 w Antwerpii w trzech konkurencjach, w każdej zdobywając medal. Zwyciężył w biegu na 400 metrów (przed Brytyjczykiem Guyem Butlerem), zdobył wraz z kolegami srebrny medal w sztafecie 4 × 400 metrów, a w biegu na 800 metrów zajął 3. miejsce. W tym samym roku został mistrzem Wielkiej Brytanii na 440 jardów i 880 jardów. Uznano go za najlepszego lekkoatletę Wlk. Brytanii w 1920.
Po ukończeniu studiów Rudd powrócił do Związku Południowej Afryki (ZPA), gdzie pracował jako dziennikarz sportowy. W 1930 został redaktorem The Daily Telegraph w Wlk. Brytanii. Zakończył tę pracę po II wojnie światowej i powrócił do ZPA, gdzie wkrótce zmarł.
Rekordy życiowe.
źródło:

</doc>
<doc id="1587644" url="https://pl.wikipedia.org/wiki?curid=1587644" title="Joe Onosai">
Joe Onosai

Joe Onosai (ur. 10 grudnia 1965) – samoański strongman.
Życiorys.
Joe Onosa wziął udział w indywidualnych Mistrzostwach Świata Strongman w latach 1994, 1995, 1997 i 1999. W Mistrzostwach Świata Strongman 1997 i Mistrzostwach Świata Strongman 1999 nie zakwalifikował się do finałów.
Wymiary:

</doc>
<doc id="1587646" url="https://pl.wikipedia.org/wiki?curid=1587646" title="Maria Gerson-Dąbrowska">
Maria Gerson-Dąbrowska

Maria Józefa Gerson-Dąbrowska (ur. w 24 sierpnia 1869 w Warszawie, zm. 21 stycznia 1942 tamże) – polska malarka, rzeźbiarka, pisarka, historyczka i krytyczka sztuki, publicystka oraz pedagożka.
Działalność zawodowa.
Wykształcenie.
Ukończyła gimnazjum K.Czarneckiej w Warszawie (1887) oraz kurs wychowania przedszkolnego. Kształciła się pod kierunkiem ojca (malarstwo i rysunek), a także Hipolita Marczewskiego i Jana Wojdygi (rzeźba). Następnie w 1895 roku podjęła studia w Paryżu: w zakresie rzeźby u Denysa Puecha oraz malarstwa w Académie Julian u Williama-Adolphe'a Bouguereau i Gabriela Ferriera w latach 1896–1898. 
Twórczość artystyczna i pedagogiczna.
Wystawiała od 1891 roku w salonach warszawskich, takich jak Towarzystwo Zachęty Sztuk Pięknych oraz Salonie Krywulta. Ponadto, jej prace były pokazywane także w Paryżu, Lwowie i Krakowie. Wykonała m.in. tablicę pamiątkową ustanowioną dla uczczenia Fryderyka Chopina w setną rocznicę urodzin kompozytora (1910), która znajduje się w Parku miejskim im. Adama Mickiewicza w Sanoku przy tzw. Źródełku Chopina na północnym stoku parku. Na Wystawie Powszechnej w Paryżu w 1900 roku otrzymała brązowy medal. Większość jej prac jest jednak obecnie zaginionych – są znane tylko z reprodukcji w ówczesnej prasie ilustrowanej lub jedynie z tytułów. Jej twórczość rzeźbiarską Ewa Micke-Broniarek określa w następujący sposób: "prace rzeźbiarskie Gersonówny cechuje dążenie do uchwycenia naturalnego ruchu postaci, w niektórych pobrzmiewa echa secesji: miękki, płynny modelunek, skłonność do dekoracyjnych układów fałd tkaniny lub bujnych kobiecych włosów, wreszcie liryczny, wyciszony nastrój całej kompozycji". 
Od 1904 roku pracowała w szkole artystycznej A. Conti w Warszawie (dział rzeźby), była także nauczycielką rysunku w warszawskich szkołach średnich. 
Działalność społeczna.
W latach 1888–1914 pracowała w tajnym kole oświaty ludowej, zaś w latach 1901–1939 działała w Związku Teatrów Ludowych – publikowała wówczas prace z zakresu sztuki i literatury scenicznej. Członkini Stowarzyszenia Artystek Polskich od momentu jego powstania w 1889 roku. 
Twórczość literacka, krytyczna i dziennikarska.
Autorka cenionych utworów dla dzieci i młodzieży, zwłaszcza utworów dramatycznych, przez nią również inscenizowanych w teatrach szkolnych. Wydała m.in.: "Historię prawdziwą o Grzesiu z Sanoka (z powieści J.I. Kraszewskiego)" (1899), "Obrazki historyczne uscenizowane" (1911), "Baśń o królowej Róży. Fantazja w 3 odsłonach" (1924), "Obrazy żywe" (1920), "Ubiory teatralne" (1922), "Wielcy artyści. Ich życie i dzieła" (1924), "Polscy artyści. Ich życie i dzieła" (1927), "Burek i jego przyjaciele" (1908), "Nasi przyjaciele" (1936). 
W latach 1918–1938 współpracowała również z prasą, publikując swoje teksty (z reguły artykuły i drobne utwory literackie) m.in. w „Kobiecie Współczesnej”, „Tygodniku Mód i Powieści”, „Echu Muzycznym” czy „Teatrze Ludowym”. Zamieszczała również utwory w prasie dla dzieci i młodzieży. 
Życie prywatne.
Była córką malarza Wojciecha Gersona i Natalii z Frydrychów. Siostra Jadwigi Gerson-Bobińskiej. Od 9 czerwca 1903 roku była żoną pisarza i nauczyciela Ignacego Dąbrowskiego (1869–1932). Wykonała jego rzeźbę portretową na pomniku nagrobnym na cmentarzu Powązkowskim w Warszawie, gdzie także została pochowana (kwatera 39-4-17,18).
Dzieła – malarstwo i rzeźba.
Zachowane:
Znane z reprodukcji lub fotografii w czasopismach lub innych wydawnictwach:
Prace pokazywane w Towarzystwie Zachęty Sztuk Pięknych w Warszawie lub Salonie Krywulta i obecnie znane tylko z tytułów:

</doc>
<doc id="1587647" url="https://pl.wikipedia.org/wiki?curid=1587647" title="Wiesław Kondracki">
Wiesław Kondracki

Wiesław Kondracki (ur. 15 października 1938 w Szkopach) – polski inżynier, rolnik, ekonomista i polityk, poseł na Sejm X kadencji.
Życiorys.
Ukończył w 1981 studia na Wydziale Ekonomiczno-Rolnicznym Szkoły Głównej Gospodarstwa Wiejskiego w Warszawie. W 1961 został zatrudniony w zakładzie leczniczo-wychowawczym w Wirowie, pracował jako zaopatrzeniowiec, księgowy i główny księgowy. W latach 1968–1973 pracował w Prezydium Powiatowej Rady Narodowej w Sokołowie Podlaskim. Był tam kierownikiem Wydziału Handlu, Przemysłu i Usług. W 1969 ponadto podjął pracę w Rolniczej Spółdzielni Produkcyjnej w Morszkowie, gdzie od 1973 pełnił funkcję prezesa.
W 1978 wstąpił do Polskiej Zjednoczonej Partii Robotniczej, z jej ramienia był radnym Gminnej Rady Narodowej w Jabłonnie Lackiej. W 1989 uzyskał mandat posła na Sejm kontraktowy z okręgu siedleckiego. Zasiadał w Komisji Stosunków Gospodarczych z Zagranicą i Gospodarki Morskiej, na koniec kadencji należał do Parlamentarnego Klubu Lewicy Demokratycznej. Nie ubiegał się o reelekcję. Związał się z Sojuszem Lewicy Demokratycznej, kandydował w 2002 z ramienia tego ugrupowania do rady powiatu sokołowskiego, a w 2014 do sejmiku mazowieckiego.

</doc>
<doc id="1587648" url="https://pl.wikipedia.org/wiki?curid=1587648" title="Bieszczadzka Kolej Leśna">
Bieszczadzka Kolej Leśna



</doc>
<doc id="1587649" url="https://pl.wikipedia.org/wiki?curid=1587649" title="Ja tego nie przeżyję!">
Ja tego nie przeżyję!

Ja tego nie przeżyję! (ang. "I Think I’ll Just Curl Up and Die!") – druga część przygód pięciorga nastolatków z Leehampton. Książka została wydana po raz pierwszy przez Piccadilly Press Ltd. 26 października 1995 roku.
Treść.
Po wakacjach Chelsea, Jemma, Sumitha I Laura spotykają się w domu Jemmy, aby porozmawiać o tym, co robiły w lecie. Chelsea opowiada koleżankom o Juanie – chłopaku, którego poznała w Hiszpanii. Zaimponowała koleżankom, ale zmieniły zdanie, gdy dowiedziały się, że oczekiwał on od Chelsea “dowodu miłości”. Sumitha opowiedziała o swoim chłopaku – Bilu Chakrabarti. Poznała go w Kalkucie, w trakcie wizyty u dziadków. Laura mówi koleżankom, że nie mogła znieść obecności Betsy na wakacjach, a Jemma opowiada o tygodniu spędzonym w Paryżu.
Jon nie może się zdecydować, która dziewczyna jest lepsza – Laura czy Sumitha. Postanawia zaproponować Sumitcie chodzenie ze sobą. Gdy spotykają się na imprezie w „Enklawie”, zauważa on, że Sumitha chodzi z Bilu, którego Jon nienawidzi. Po wyjściu Sumithy z klubu, Jon tańczy z Laurą.
Ojciec Jona zrozumiał, że jego syn nie chce studiować prawa, ale teraz przedstawia go jako „przyszłego najlepszego karykaturzystę”. Ale nie jest to powód jego złości. Anona prawdopodobnie zakochała się w koledze ze studio – Vernonie. Jon pyta ją wprost, czy zdradza tatę, ale ona zaprzecza. Wyjaśnia mu, że nawet gdyby była zakochana w koledze, to nie mogłaby z nim być, bo jest on gejem.
Jemma idzie do klubu golfowego ze swoją rodzinę. Poznaje tam Ruperta Kentigan-Fry’a. Jest ona bardzo zdziwiona, gdy Rupert mówi jej, że jest śliczna. Następnie spotykają się na 18. urodzinach jego siostry. Jemma jest bardzo zażenowana, bo wszyscy uważają, że jest nic niewarta, bo chodzi do publicznej szkoły. Rupert zabiera ją do oranżerii, gdzie tańczą. Potem zaczyna ją macać, a ona ze wściekłości uderza go w twarz. Chłopak wyjaśnia jej, dlaczego to zrobił, a potem prosi o pocałunek. Przed świętami Lee Hill wystawia sztukę pt. „Oliver”, w której Jemma gra Nancy. Po przedstawieniu Rob chce, aby Jemma została jego dziewczyną.
Mama Laury jest w ciąży. Laura jest niezadowolona z tego, bo ojcem jest Melvyn, który chce zamieszkać z nią i Ruth. Dziewczyna ucieka z domu, aby zamieszkać z ojcem i Betsy. Ale Betsy mówi jej, aby wracała do domu, bo jej matka się martwi. Jej tata mówi to samo i wściekła Laura wraca do domu.
Laura chce pofarbować swoje rude włosy, bo Jon powiedział jej, że brunetki są wyraziste. Jemma pomaga jej. Ale czarna na pudełku farba okazuje się zieloną na włosach Laury. Płacze przez cały wieczór, a Melvyn zauważa czarne plamy na ręcznikach. Płaci za fryzjera, a Laura zaczyna go lubić. Zgadza się ona na wspólną przeprowadzkę do Berrydale.
Sumitha jest zakochana w Bilu Chakrabarti. Jej ojciec uważa, że jest on najlepszym chłopakiem dla Sumithy. Ale Chitrita Banerji nie jest z tego zadowolona. Jakiś czas po imprezie Bilu zaprasza Sumithę na prywatkę u jego kumpla. Sumitha zgadza się, a Bilu mówi jej rodzicom, że idą do galerii sztuki hinduskiej. W trakcie imprezy, Sumitha pije alkohol, Po tym, jak Bilu idzie kupić jej szklankę coli, Giles kupuje jej kolejnego drinka i dosypuje do niego narkotyku. Po wypiciu tego Sumitha wymiotuje. Bilu zabiera ją do domu, ale zostawia na stacji benzynowej, gdy dziewczyna mówi mu, że zadzwoniła po swoich rodziców. Dziewczyna mdleje, gdy przejeżdżają. Po tym wszystkim Bilu ma zakaz wstępu do domu Sumithy, a jej ojciec przeprasza ją za to, że uważał, iż wszystko co hinduskie jest lepsze.

</doc>
<doc id="1587650" url="https://pl.wikipedia.org/wiki?curid=1587650" title="From the Fire">
From the Fire

From the Fire - singiel zespołu Fields of the Nephilim wydany w 2002 roku, przez wytwórnię Jungle Records. Singiel promował nieakceptowany przez McCoya album "Fallen". Oba wydawnictwa zapoczątkowały konflikt między zespołem a wytwórnią, który zaowocował zerwaniem kontraktu.
Singiel ukazał się w formacie winylowym (10") i kompaktowym, przy czym kompakt miał dwie wersje tzw. "blue edition" i "red edition". Nagrania koncertowe na singlach pochodziły z 1988 roku z Town &amp; Country Club.
Singiel z wersji "red edition" był dołączony jako "bonus disc" także do limitowanego wydania albumu "Fallen", z tym, że nie w standardowym pudełku a w czarnej kopercie. 
Spis utworów:
"winyl 10":"
"cd blue edition:"
"cd red edition:"

</doc>
<doc id="1587652" url="https://pl.wikipedia.org/wiki?curid=1587652" title="Jerzy Apanowicz">
Jerzy Apanowicz

Jerzy Apanowicz (ur. 13 lipca 1935 w Dworczanach, zm. 18 września 2018 w Gdańsku) – polski naukowiec, doc. dr habilitowany nauk wojskowych, komandor Marynarki Wojennej.
Życiorys.
W 1959 roku ukończył Wyższą Szkołę Marynarki Wojennej. Do 1963 roku był dowódcą działu nawigacyjnego na okręcie Gryf, następnie rozpoczął pracę w Wyższej Szkole Marynarki Wojennej. Od 2 marca 1984 roku do 10 listopada 1988 roku był komendantem WSMW (od 1 października 1987 roku – Akademii Marynarki Wojennej). Od 1988 do 1991 roku był zastępcą szefa sztabu Marynarki Wojennej do spraw naukowo-badawczych, następnie powrócił do AMW, zostając komendantem Wydziału Nawigacji i Uzbrojenia Okrętowego. Był profesorem Wyższej Szkoły Administracji i Biznesu w Gdyni.
W 1989 roku uzyskał stopień doktora habilitowanego. W pracy naukowej zajmuje się m.in. bezpieczeństwem żeglugi i nawigacją morską. Był również magistrem geografii, tytuł uzyskał w 1967 roku w Wyższej Szkole Pedagogicznej w Gdańsku (obecnie Uniwersytet Gdański). Publikował w Przeglądzie Morskim. Był honorowym członkiem Jacht Klubu Marynarki Wojennej Kotwica.
Pochowany został na Cmentarzu Witomińskim w Gdyni w kolumbarium (kwatera 1-56-2).

</doc>
<doc id="1587653" url="https://pl.wikipedia.org/wiki?curid=1587653" title="Petro Rusak">
Petro Rusak

Petro Romanowycz Rusak, ukr. Петро Романович Русак, ros. Пётр Романович Русак, "Piotr Romanowicz Rusak" (ur. 20 listopada 1970 w obwodzie iwanofrankowskim) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
W 1989 rozpoczął karierę piłkarską w Prykarpattia Iwano-Frankowsk. Po sezonie w drużynie Awtomobilist Iwano-Frankowsk powrócił do Prykarpattia Iwano-Frankowsk. W 1996 był zaproszony do Dynama Kijów, ale przez dużą konkurencję nie zagrał i zdecydował zmienić klub. Występował też w rosyjskim Czernomorcu Noworosyjsk oraz łotyszskim Dinaburgu Dyneburg. W 2002 przyszedł do Enerhetyka Bursztyn, w którym i zakończył karierę piłkarską w wieku 33 lat. Jest rekordzistą Prykarpattia w iłosci strzelonych bramek w Wyszczej Lidze Mistrzostw Ukrainy - 26 goli. W 1996 i 1998 (z Pawłem Iryczukem) był najlepszym strzelcem Prykarpattia.
Kariera trenerska.
Po zakończeniu kariery zawodniczej od 2004 rozpoczął pracę trenerską. Trenuje dzieci w SDJuSSzOR "Prykarpattia Iwano-Frankowsk". Oprócz tego występował w amatorskich zespołach Tepłowyk Iwano-Frankiwsk, Karpaty Jaremcze, Hałyczynatabak Iwano-Frankowsk.

</doc>
<doc id="1587656" url="https://pl.wikipedia.org/wiki?curid=1587656" title="Sławomir Kopański">
Sławomir Kopański

Sławomir Marian Kopański (ur. 4 kwietnia 1939 w Zapuście, zm. 2 listopada 2014 w Ostrowcu Świętokrzyskim) – polski nauczyciel i polityk, poseł na Sejm X kadencji.
Życiorys.
Syn Stanisława i Filomeny. Ukończył w 1960 studia w Wyższej Szkole Pedagogicznej w Krakowie, zdobywając tytuł zawodowy magistra matematyki. Pracę jako nauczyciel rozpoczął w Ostrowcu Świętokrzyskim. W latach 1964–1970 był wykładowcą w Studium Nauczycielskim, a od 1970 pracował w Zespole Szkół Hutniczych w Ostrowcu Świętokrzyskim, gdzie od 1976 do 1996 pełnił funkcję dyrektora.
W 1966 wstąpił do Polskiej Zjednoczonej Partii Robotniczej, z której ramienia był radnym, a od 1980 przewodniczącym Miejskiej Rady Narodowej w Ostrowcu Świętokrzyskim. W 1989 uzyskał mandat posła na Sejm kontraktowy z okręgu skarżyskiego. Na koniec kadencji należał do Parlamentarnego Klubu Lewicy Demokratycznej, zasiadał w Komisji Samorządu Terytorialnego (przekształconej w Komisję Samorządu Terytorialnego, Gospodarki Przestrzennej i Komunalnej), a także w Komisji Nadzwyczajnej do rozpatrzenia projektów ustaw dotyczących samorządu terytorialnego. Nie ubiegał się o reelekcję.
Po odejściu ze stanowiska dyrektora szkoły do czasu przejścia na emeryturę pracował jako naczelnik Wydziału Edukacji w ostrowieckim Urzędzie Miasta. Sprawował także mandat radnego powiatu ostrowieckiego I kadencji. Był członkiem rady Fundacji na rzecz Wspierania Rozwoju Zespołu Szkół Nr 3 w Ostrowcu Świętokrzyskim. W 2003 opublikował opracowanie "W poszukiwaniu matematycznych talentów". Uhonorowany tytułem „Zasłużony dla Ostrowca Świętokrzyskiego”.
Pochowany na cmentarzu parafialnym w ostrowieckim Denkowie.

</doc>
<doc id="1587658" url="https://pl.wikipedia.org/wiki?curid=1587658" title="Lernaea esocina">
Lernaea esocina

Lernaea esocina – gatunek pasożyta z podgromady widłonogów, rodziny Lernaeidae.
Długość ciała: 10,0–13,5 mm u samicy. Kształt ciała walcowaty. Posiada wyodrębnioną głowę z dwoma parami wyrostków. Worki jajowe przeciętnie maja długość 1/4 długości ciała. Pasożyt zakotwicza się w ciele żywiciela głową, pozostawiając wystający na zewnątrz tułów i odwłok.
Jest pasożytem skóry i skrzeli ryb. Pasożytuje na wielu gatunkach ryb. Głównym żywicielami są: szczupak ("Esox lucius"), okoń ("Perca fluvitalis"), sandacz ("Lucioperca lucioperca"), jazgarz ("Gymnocephalus cernuus"). Pasożyty te występują na obszarze Europy oraz Azji.

</doc>
<doc id="1587662" url="https://pl.wikipedia.org/wiki?curid=1587662" title="Rozstaw torów">
Rozstaw torów



</doc>
<doc id="1587663" url="https://pl.wikipedia.org/wiki?curid=1587663" title="Anna Kwietniewska">
Anna Kwietniewska

Anna Jolanta Kwietniewska (ur. 10 sierpnia 1939 w Łodzi) – polska lekarka i polityk, posłanka na Sejm X kadencji.
Życiorys.
Ukończyła studia na Wydziale Lekarskim Akademii Medycznej w 1963, uzyskując tytuł zawodowy lekarza medycyny. Pracowała w Zespole Opieki Zdrowotnej Łódź-Polesie. Pełniła mandat radnej Wojewódzkiej Rady Narodowej w Łodzi oraz funkcję wiceprzewodniczącej Rady Krajowej Federacji Związków Zawodowych Pracowników Ochrony Zdrowia. Brała udział w obradach Okrągłego Stołu po stronie partyjno-rządowej w podzespole do spraw zdrowia.
W 1989 uzyskała mandat posła na Sejm kontraktowy z okręgu śródmiejskiego z puli Polskiej Zjednoczonej Partii Robotniczej. Zna biegle język rosyjski. Na koniec kadencji należała do Parlamentarnego Klubu Lewicy Demokratycznej. Była członkinią Komisji Zdrowia oraz Komisji Nadzwyczajnej do rozpatrzenia projektu ustawy o ochronie prawnej dziecka poczętego.
W 1985 odznaczona Złotym Krzyżem Zasługi.

</doc>
<doc id="1587668" url="https://pl.wikipedia.org/wiki?curid=1587668" title="Wino truskawkowe">
Wino truskawkowe

Wino truskawkowe () – polsko-słowacki komediodramat z 2007 roku w reżyserii Dariusza Jabłońskiego, na motywach kilku opowiadań Andrzeja Stasiuka ze zbioru pt. "Opowieści galicyjskie".
Zdjęcia do filmu rozpoczęto 20 sierpnia 2005. Plenery: Jaśliska, Dukla, okolice Krosna, Magurski Park Narodowy.
Fabuła.
Do położonego przy polsko-słowackiej granicy fikcyjnego miasteczka Żłobiska przyjeżdża trzydziestoletni Andrzej, policjant z Warszawy. Ma nadzieję zacząć tu nowe życie i zapomnieć o starym, którego finałem była utrata żony i córki. W miejscowym komisariacie pracuje od lat tylko jeden stróż prawa z nostalgią, podobnie jak większość mieszkańców, wspominający czasy PRL-u i wszechobecnych PGR-ów. Andrzej, chcąc nie chcąc, wchodzi więc w rolę piątego koła u wozu, gdyż przestępczość w Żłobiskach prawie nie istnieje, jeśli nie liczyć pijackich awantur w knajpie i nielegalnego wyrębu drzewa na opał. Dlatego głównym zadaniem nowego policjanta staje się patrolowanie okolicy na służbowym, rozlatującym się rowerze. Z biegiem czasu Andrzej lepiej poznaje lokalnych mieszkańców i ich ulubioną rozrywkę: gromadne lub samotne popijanie lokalnego napitku pod nazwą wino truskawkowe. W oko wpada mu też miejscowa piękność – Słowaczka Lubica, kokietująca połowę miasteczka miłośniczka tańca, żyjąca jakby we własnym, nie zawsze respektującym miejscowe obyczaje, świecie. Dziewczynie również najwyraźniej podoba się nowo przybyły, gdyż już przy pierwszej okazji między nią a Andrzejem dochodzi do zbliżenia. Związek nie nabiera jednak cech trwałości, ponieważ Lubica niedługo później wychodzi za Edka, gruboskórnego dorobkiewicza i właściciela kilku okolicznych biznesów. Andrzej nie ma jednak czasu na rozpamiętywanie zawodu miłosnego, gdyż w miasteczku zostaje popełnione morderstwo.
Źródło: FilmPolski.pl.

</doc>
<doc id="1587669" url="https://pl.wikipedia.org/wiki?curid=1587669" title="Zbrodnie nacjonalistów ukraińskich w powiecie żydaczowskim">
Zbrodnie nacjonalistów ukraińskich w powiecie żydaczowskim

Zbrodnie nacjonalistów ukraińskich w powiecie żydaczowskim – lista zbrodni nacjonalistów ukraińskich na ludności polskiej w powiecie żydaczowskim w okresie II wojny światowej.

</doc>
<doc id="1587672" url="https://pl.wikipedia.org/wiki?curid=1587672" title="Manuel Lapuente">
Manuel Lapuente

Manuel Lapuente Díaz (ur. 15 maja 1944 w Mieście Meksyk) – meksykański piłkarz, obecnie trener.
Kariera piłkarska.
Jako piłkarz występował w CF Monterrey, Necaxa, CF Puebla i Atlas Guadalajara. W drużynie narodowej zagrał 13 meczów i strzelił 5 goli.
Sukcesy piłkarskie
Kariera trenerska.
Jako trener osiągnął zdecydowanie więcej niż jako piłkarz. Poprowadził kadrę Meksyku w finałach MŚ 1998, Copa América 1997, Copa América 1999, Złotym Pucharze CONCACAF 1998 i 2000 oraz Pucharze Konfederacji 1997 i 1999. W 2008 roku prowadził zespół Tigres UANL. W latach 2010-2011 był trenerem stołecznej Amériki.
Sukcesy trenerskie

</doc>
<doc id="1587676" url="https://pl.wikipedia.org/wiki?curid=1587676" title="Ilias Kotsios">
Ilias Kotsios

Ilias Kotsios (ur. 25 kwietnia 1977 w Larissie) – grecki piłkarz występujący na pozycji obrońcy w greckim klubie PAS Janina.

</doc>
<doc id="1587679" url="https://pl.wikipedia.org/wiki?curid=1587679" title="Marianna Lanckorońska">
Marianna Lanckorońska

Marianna Lanckorońska ze Świdzińskich (ur. 21 listopada 1737, zm. 28 marca 1826) – kasztelanowa połaniecka, filantropka.
Życiorys.
Była córką Stanisława Świdzińskiego, wojewody bracławskiego i Marianny Dziulanki. Po ukończeniu pensji w Warszawie,na życzenie ojca, wyszła za mąż za wdowca Stanisława Piotra Lanckorońskiego kasztelana połanieckiego. Ślub odbył się 26 lipca 1752 r. w Sulgostowie. Po ślubie wyjechała do Jagielnicy, majątku męża na Podolu, gdzie przebywała do jego śmierci, która nastąpiła 18 grudnia 1760 r. Lanckoroński zapisał żonie Jagielnicę w dożywocie. Po śmierci męża przeniosła się do województw środkowych, gdzie zastała ją Konfederacja barska. Przebywała w Cieszynie, siedzibie generalicji. Z całą rodziną stanęła po stronie konfederatów. W początkach września 1770, poo rozwiązaniu Konfederacji przeniosła się z Granowskimi do Gdańska, by uniknąć konsekwencji za zdradę wobec panującej rodziny królewskiej. W Gdańsku zaprzyjaźniła się z Barbarą Sanguszko. Dopiero w roku 1775 przeniosła się do Warszawy, zamieszkując w pałacu Sanguszków z (owdowiałą) siostrą Boną. Zajęła się działalnością filantropijną, wspomagając kościoły, klasztory, szpitale, ubogich i potrzebujących pomocy. Marianna z siostrą i Barbarą Sanguszkową zyskały przez to w mieście i na dworze królewskim miano "trójcy świętych pań". W domu Lanckorońskiej powstała inicjatywa kwest wielkanocnych na rzecz ubogich. Jej kierownikiem duchowym był pijar ksiądz Jakub Falkowski, założyciel i rektor Instytutu Głuchoniemych w Warszawie, do którego budowy Lanckorońska przyczyniła się donacją finansową w 1826.
W okresie Księstwa Warszawskiego salon Lanckorońskiej gościł ważne postacie życia publicznego, takie jak Tadeusz Czacki czy jej przyjaciel Kajetan Koźmian. Lanckorońska opiekowała się i otaczała się młodzieżą, m.in. córkami po zmarłym bracie Ignacym i Klementyną Hoffmanową. W 1819 pisarka ofiarowała jej jedną z pierwszych swych książek „Pamiątka po dobrej matce”.
Lanckorońska była aktywna do końca życia. Zmarła po krótkiej chorobie 28 marca 1826 r. w domu Misjonarzy w Warszawie. W pogrzebie wzięło udział wielu warszawiaków, a mowę wygłosił ksiądz Falkowski.

</doc>
<doc id="1587684" url="https://pl.wikipedia.org/wiki?curid=1587684" title="Prawo rodzinne i opiekuńcze">
Prawo rodzinne i opiekuńcze



</doc>
<doc id="1587685" url="https://pl.wikipedia.org/wiki?curid=1587685" title="Blas Saruppo">
Blas Saruppo

Blas Saruppo (ur. 25 lipca 1896, zm. 26 września 1951 – argentyński piłkarz, napastnik.
Jako gracz klubu Sportivo Barracas Buenos Aires wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Saruppo zagrał w dwóch meczach - z Paragwajem (zdobył bramkę) i Urugwajem.
Nadal jako piłkarz klubu Sportivo Barracas wziął udział w turnieju Copa América 1923, gdzie Argentyna została wicemistrzem Ameryki Południowej. Saruppo zagrał we wszystkich trzech meczach - z Paragwajem (zdobył bramkę), Brazylią (zdobył bramkę) i Urugwajem. Dwie zdobyte bramki dały mu tytuł wicekróla strzelców turnieju.
Saruppo grał także w klubie Newell’s Old Boys Rosario.
W latach 1921–1923 Saruppo rozegrał w reprezentacji Argentyny 9 meczów i zdobył 3 bramki.

</doc>
<doc id="1587690" url="https://pl.wikipedia.org/wiki?curid=1587690" title="Faworytka">
Faworytka

Grusza ‘Faworytka’, 'Klapsa' (ang. "Clapp’s Favourite") – odmiana uprawna (kultywar) gruszy należąca do grupy grusz zachodnich o wczesnej porze dojrzewania (odmiana jesienna). Odmiana bardzo stara, wyhodowana w 1860 roku w Dorchester w stanie Massachusetts (USA) przez Thaddeusa Clappa jako siewka odmiany Flamandka. Do uprawy, początkowo w USA i w Europie Zachodniej, weszła bardzo szybko i zyskała uznanie. Stopniowo rozprzestrzeniła się do wszystkich krajów uprawiających grusze. W Polsce w uprawie od XIX wieku, do Rejestru Odmian wpisana w 1990 roku. Do chwili obecnej jest najpopularniejszą odmianą w uprawie amatorskiej, a także najczęściej spotykaną odmianą dojrzewającą w lecie w uprawie towarowej. Spośród odmian grusz kwalifikowanych przez Państwową Inspekcję Ochrony Roślin i Nasiennictwa, w polskich szkółkach w ostatnich latach pod względem wielkości produkowanych drzewek grusz zajmuje trzecie miejsce za Konferencją i Lukasówką.
Morfologia.
Większość owoców ma brązowoczerwony rumieniec zajmujący od 1/8 do 1/2 powierzchni, większy u owoców rosnących na słońcu. Przetchlinki są średniej wielkości, wyraźne, zielonkawobrązowe, równomiernie rozłożone na całej powierzchni owocu. Szypułka jest dość gruba, powyżej 3 mm średnicy, 25–30 mm długa, często mięsista. Zagłębienie szypułkowe jest płytkie, często z charakterystycznym pierścieniem miąższu, delikatnie ordzawione. Zagłębienia kielichowego najczęściej brak, a kielich jest otwarty lub półotwarty. Miąższ ma barwę jasnożółtą, jest delikatny, bardzo soczysty, z niewielką liczbą komórek kamiennych wokół gniazda nasiennego, bardzo smaczny.

</doc>
<doc id="1587695" url="https://pl.wikipedia.org/wiki?curid=1587695" title="Koralina i tajemnicze drzwi">
Koralina i tajemnicze drzwi

Koralina i tajemnicze drzwi (ang. "Coraline") – amerykański animowany film familijny fantasy o 11-letniej dziewczynce o imieniu Koralina.
Scenariusz filmu powstał na podstawie powieści Neila Gaimana "Koralina".
Fabuła.
Film opowiada o 11-letniej Koralinie, która przeprowadza się z rodzicami do starego wiktoriańskiego domu. Pewnego dnia, gdy dziewczyna narzeka rodzicom na brak zajęcia, jej tata każe jej zliczyć wszystkie okna i drzwi w domu. Zwiedzając mroczne zakamarki starego domu stwierdza, że 13 drzwi otwiera się bez problemu i prowadzą do rzeczywistych miejsc. Jednak za 14. malutkimi drzwiami w pracowni znajdują się cegły. Pewnej nocy okazuje się, że za tajemniczymi drzwiami tak naprawdę znajduje się magiczne przejście, prowadzące do alternatywnej wersji świata, w którym mieszka dziewczynka. W nowym świecie wszystko wydaje się lepsze, a w tym jej rodzice, którzy zamiast oczu mają guziki. Z czasem alternatywna rzeczywistość okazuje się niebezpieczną pułapką. Dziewczyna przy pomocy gadającego kota ma za zadanie uratować swoich prawdziwych rodziców oraz dusze dzieci duchów. 
Odbiór.
Box office.
Przy budżecie szacowanym na 60 milionów dolarów "Koralina" zarobiła w USA i Kanadzie ponad 75 milionów, a w pozostałych krajach równowartość ponad 49 mln USD; łącznie niecałe 125 milionów.
Reakcja krytyków.
Film spotkał się z pozytywną reakcją krytyków. W agregatorze recenzji Rotten Tomatoes 90% z 270 recenzji uznano za pozytywne, a średnia ocen wystawionych na ich podstawie wyniosła 7,80. Z kolei w agregatorze Metacritic średnia ważona ocen z 38 recenzji wyniosła 80 punktów na 100.

</doc>
<doc id="1587700" url="https://pl.wikipedia.org/wiki?curid=1587700" title="György Dragomán">
György Dragomán

György Dragomán (ur. 10 września 1973 w Târgu Mureș) - węgierski pisarz oraz tłumacz.
Życiorys.
Urodził się w rumuńskiej miejscowości Târgu Mureș, jego rodzina przeniosła się na Węgry w 1988. W 1992 ukończył szkołę średnią i w tym samym roku rozpoczął studia na Uniwersytecie im. Loránda Eötvösa w Budapeszcie. W 1998 uzyskał tytuł magistra z anglistyki i filozofii, a w 2001 obronił tytuł doktora. 
Jest tłumaczem, na język węgierski przełożył książki m.in. Samuela Becketta, Iana McEwana i Irvine'a Welsha. Wcześniej opracowywał także węgierskie wersje językowe filmów. 
Jako prozaik debiutował w 2002 powieścią "A pusztítás könyve", za którą otrzymał nagrodę im. Sándora Bródyego. W roku 2005 została wydana druga powieść, opublikowana w Polsce pod tytułem "Biały król". Jej narratorem jest dwunastoletni chłopiec, którego ojciec za działalność opozycyjną został aresztowany i zesłany do obozu. Książka otrzymała m.in. nagrodę im. Sándora Máraiego (Márai Sándor-díj 2006). Jest także autorem noweli, bajek oraz sztuki teatralnej "Nihil". 
Jego żoną jest poetka Anna T. Szabó. Mają dwójkę dzieci. 

</doc>
<doc id="1587702" url="https://pl.wikipedia.org/wiki?curid=1587702" title="Gyorgy Dragoman">
Gyorgy Dragoman



</doc>
<doc id="1587704" url="https://pl.wikipedia.org/wiki?curid=1587704" title="Michael Signer">
Michael Signer

Michael A. Signer (ur. 1945, zm. 10 stycznia 2009) – amerykański rabin, historyk, teolog, filozof i biblista, orędownik dialogu chrześcijańsko-żydowskiego.
Życiorys.
Urodził się w rodzinie żydowskiej. W 1966 ukończył studia na Uniwersytecie Kalifornijskim. W 1970 uzyskał tytuł magistra i ordynację rabinacką w Hebrew Union College-Jewish Institute of Religion w Los Angeles. Następnie podjął studia doktoranckie na Uniwersytecie Torontońskim, gdzie obronił dysertację poświęconą Andrzejowi od Świętego Wiktora. Tam zainteresował się kwestią dialogu międzyreligijnego. W latach 1974–1991 był wykładowcą historii Żydów w Hebrew Union College-Jewish Institute of Religion. W latach 1992–2009 był profesorem filozofii i kultury żydowskiej na Wydziale Teologicznym Uniwersytetu Notre Dame. Tam zainicjował i prowadził interdyscyplinarny projekt edukacyjny dotyczący Holocaustu.
Michael Signer był aktywnym uczestnikiem dialogu między katolickimi księżmi a rabinami, nauczając biblistyki w katolickich seminariach duchownych i organizując spotkania katolików, protestantów i żydów. Miał wykłady na Uniwersytecie Humboldtów w Berlinie, Uniwersytecie Augsburskim, Katolickim Uniwersytecie Lubelskim, Papieskiej Akademii Teologicznej w Krakowie. Był autorem ogromnej liczby publikacji, artykułów encyklopedycznych, komentarzy do średniowiecznych pism biblistycznych, jak i współczesnych tekstów poświęconych kwestii dialogu. Był współautorem i jednym z 220 sygnatariuszy żydowskiej deklaracji o chrześcijanach i Kościele "Dabru emet" z roku 2000. W 2005 Polska Rada Chrześcijan i Żydów nadała mu tytuł "Człowieka Pojednania". 
Michael Signer został pochowany 14 stycznia 2009 na Mount Sinai Memorial Park w Los Angeles. Miał żonę Betty i dwie córki: Alize i Hannę.

</doc>
<doc id="1587705" url="https://pl.wikipedia.org/wiki?curid=1587705" title="Konstruktywna nieobecność">
Konstruktywna nieobecność

Konstruktywna nieobecność, konstruktywne wstrzymanie się od głosu – praktyka stosowana w procesie decyzyjnym Unii Europejskiej w kwestiach wspólnej polityki zagranicznej i bezpieczeństwa, polegająca na niebraniu udziału w głosowaniu przez państwo, które nie akceptuje postulowanych decyzji, ale też nie chce ich wetować. W takiej sytuacji względem tego państwa uchwała nie ma mocy wiążącej, jednak to państwo akceptuje, że uchwała wiąże pozostałe państwa Unii. Państwo to również powstrzymuje się od wszelkich działań, które mogłyby być sprzeczne lub utrudnić działania Unii podejmowane na podstawie tej decyzji. W zamian pozostałe państwa członkowskie szanują stanowisko państwa, które powstrzymuje się od głosowania. Konstruktywna nieobecność działa, o ile nie skorzysta z niej co najmniej jedna trzecia państw członkowskich, których łączna liczba ludności stanowi co najmniej jedną trzecią ludności Unii. Jest ona stosowana, gdy decyzje podejmowane przez Radę wymagają jednomyślności.

</doc>
<doc id="1587706" url="https://pl.wikipedia.org/wiki?curid=1587706" title="Rio De Janeiro">
Rio De Janeiro



</doc>
<doc id="1587708" url="https://pl.wikipedia.org/wiki?curid=1587708" title="Phil Read">
Phil Read

Phil Read (ur. 1 stycznia 1939 w Luton, zm. 6 października 2022) – brytyjski kierowca motocyklowy. Dwukrotny mistrz świata najwyższej kategorii 500 cm³ w latach 1973-1974.
Startował w latach 1963-1976. Zaliczany do grona najlepszych motocyklistów w historii. Oprócz dwóch tytułów w najwyższej klasie, zdobył jeszcze cztery w 250 cm³ oraz jeden w 125 cm³. Wziął udział w 113 wyścigach najwyższej kategorii. Łącznie stanął aż 121 razy na podium, z których wygrał 52.
Wyniki w MMŚ.
System punktowy od 1950 do 1968:
System punktowy od 1969:

</doc>
<doc id="1587710" url="https://pl.wikipedia.org/wiki?curid=1587710" title="Muktananda">
Muktananda

Muktananda, swami Muktananda Paramahansa (ur. 16 maja 1908 zm. 2 października 1982) – hinduski jogin i swami, guru siddhajogi.
Prowadził aśram w Ganeshpuri, założony przez awadhuta Bhagawana Nitjanandę. W 1976 odbył podróż na Zachód, podczas której założył organizację Siddha Yoga Dham.
Dzięki dyscyplinie, jaką utrzymywał w założonych przez siebie aśramach, oraz krytycznemu stosunkowi wobec postaw komercyjnych, stał się autorytetem w świecie jogi.
Lucyna Winnicka opisuje odwiedziny w aśramie w Ganeśpuri, publiczne darśany i rozmowy z Muktanandą w książce "Podróż dookoła świętej krowy".

</doc>
<doc id="1587711" url="https://pl.wikipedia.org/wiki?curid=1587711" title="Macquarie University">
Macquarie University

Macquarie University – australijska państwowa uczelnia wyższa z siedzibą w Sydney i kampusami w Hongkongu i Singapurze. Powstał w 1964, na mocy decyzji rządu stanu Nowa Południowa Walia, jako trzeci uniwersytet w Sydney, po University of Sydney i University of New South Wales. Patronem uczelni jest Lachlan Macquarie, uważany za najwybitniejszego z dziewiętnastowiecznych gubernatorów Nowej Południowej Walii. Uniwersytet kształci ok. 32 tysiące studentów i zatrudnia ok. 2200 pracowników naukowych. 
Struktura.
Uniwersytet dzieli się na cztery wydziały:

</doc>
<doc id="1587715" url="https://pl.wikipedia.org/wiki?curid=1587715" title="Oddział Jana Kmiołka">
Oddział Jana Kmiołka

Oddział Jana Kmiołka – jednostka podziemia niepodległościowego (WiN, NZW) działająca w latach 1947-1951 na terenie powiatu pułtuskiego, ostrowskiego i powiatów sąsiednich.
Historia.
Jan Kmiołek ps. „Wir”, „Fala”, „Mazurek” żołnierz podziemia z okresu okupacji niemieckiej, członek oddziału partyzanckiego „Wolność i Niezawisłość” (WiN), w maju 1947 r. - w porozumieniu z p.o. Prezesa Obwodu WiN „Paulina” Zygmuntem Dąbkowskim „Orką” - organizuje nowy oddział terenowy składający się z mieszkańców okolicznych miejscowości. Działalność oddziału rozpoczyna się od zaprzysiężenia trzech członków – Jana Kmiołka, Albina Gąsiewskiego i Juliana Kwiatkowskiego. Początkowo oddział działał w strukturach Zrzeszenia Wolność i Niezawisłość. Od maja 1947 r. do września 1948 r. prowadził samodzielną działalność jako jednostka powinowska. Później współdziałał z Narodowym Zjednoczeniem Wojskowym, po utracie łączności z dowództwem stał się ponownie jednostką samodzielną. W krótkim czasie oddział stworzył strukturę na terenie kilku powiatów umożliwiająca mu skuteczne przemieszczanie się, ukrywanie i przeprowadzanie akcji zbrojnych. Stan oddziału, w czasie jego aktywności, rzadko przekraczał dziesięciu żołnierzy. Łącznie przez jego szeregi przewinęło się ponad dwadzieścia osób, zaś w siatce terenowej udzielającej wsparcia partyzantom znalazło się ok. 400 osób. 
W terenie oddział działał w mniejszych strukturach, żołnierze operowali w 2-4 osobowych patrolach. Były one silnie uzbrojone, każdy z nich dysponował ręcznym karabinem maszynowym, każdy z żołnierzy posiadał pistolet maszynowy (MP-40, MP 41, MP-44, PPSz czy Sten), broń krótką i granaty. W czasie swego istnienia oddział przeprowadził ok. 100 akcji zbrojnych., do najsłynniejszych należy m.in. brawurowe wyrwanie się z obławy MO i UB 15 sierpnia 1948 r. na bagnach Pulwy oraz przeprowadzenie udanej zasadzki na ambulans pocztowy w okolicach miejscowości Pniewo (14 stycznia 1948 r.). Oddział prowadził akcje związane ze zwalczaniem komunistycznej struktury administracyjnej, zwalczając terenową agenturę bezpieki, prowadząc akcje ekspropriacyjne oraz prowadząc silną działalność propagandową. Drugą największą grupę działań stanowiły akcje zaopatrzeniowe, w ich ramach pozyskiwano środki do działania oddziału. W ich trakcie oddział Jana Kmiołka dokonał 25 ataków na spółdzielnie i obiekty przemysłowe. Pomimo organizowanych przez Milicję Obywatelską i Urząd Bezpieczeństwa zasadzek oddział, korzystając z doskonałej znajomości terenu, wychodził z nich bez większych strat. Dowódca odnotowywał działalność oddziału za lata 1947-51 w „Książce zbiorów i streszczeń”, która dostała się w ręce MBP jesienią 1951 r.
Pomimo daleko posuniętej konspiracji oddział ponosił straty. 4 listopada 1948 r. w zasadzkę wpadł patrol, w czasie walki został ujęty Stanisław Pych. 26 stycznia 1948 r. w walce zginął Wacław Chojnowski, 12 czerwca 1949 r. zginęło trzech żołnierzy oddziału – Zygmunt Dąbkowski, Bolesław Kulesza i Kazimierz Ampulski. Urząd Bezpieczeństwa do rozbicia oddziału posłużył się podstępem. Sytuacja oddziału zmieniła się diametralnie, gdy został do niego wprowadzony agent MBP Edward Wasilewski ps. „Wichura” – żołnierz Armii Krajowej. Podając się za przedstawiciela „centrali” ograniczył działalność bojową oddziału zakazując działalności bojowej i dywersyjnej bez zgody dowództwa. Doprowadził do zantagonizowania jego członków, podsycając nastroje skierowane przeciwko „Wirowi”. W ramach operacji „Lancet”, której Wasilewski był istotnym elementem, doprowadzono - pod pozorem wyjazdu szkoleniowego - do odłączenia Kmiołka i Stanisława Kowalczyka od oddziału. Pierwszy został aresztowany w Katowicach (27 sierpnia 1951 r.), drugi zaś w Łodzi (15 września 1951 r.).
W nocy z 15 na 16 września 1951 r. w leśniczówce Jurgi (niedaleko Różana) doszło do likwidacji trzech pozostających w terenie członków oddziału. W miejscu znajdowali się Franciszek Ampulski, Julian Nasiadko i Franciszek Kmiołek, którzy zostali sprowadzeni w to miejsce przez „kapitana Marka” (Edwarda Wasilewskiego), celem zabezpieczenia obsługi radiostacji. Zostali zaatakowani przez dwie kompanie KBW. Polegli w walce, a ich zwłoki zostały przewiezione do Zakładu Medycyny Sądowej w Warszawie (ul. Oczki 1). Stanisław Kowalczyk i Jan Kmiołek w pokazowym procesie zostali skazani na karę śmierci, wyrok wykonano 7 sierpnia 1952 r w więzieniu mokotowskim przy ul. Rakowieckiej 37. Korzystając z informacji zebranych przez Edwarda Wasilewskiego, dostarczonych przez agenturę oraz przejętych w ramach aresztowań bezpieka przeprowadziła szeroko zakrojoną akcję aresztowań siatki terenowej i zaplecza oddziału Jana Kmiołka. Do jej przeprowadzenia użyto 480 żołnierzy KBW i 53 funkcjonariuszy WUBP i PUBP. Aresztowano wówczas 199 osób. Ostatni żołnierz oddziału – Jan Elert „Walenty” – ukrywał się do 1955 r.
Upamiętnienie.
Historii oddziału Jana Kmiołka został poświęcony film Instytutu Pamięci Narodowej pt. „Bracia Kmiołkowie”.

</doc>
<doc id="1587716" url="https://pl.wikipedia.org/wiki?curid=1587716" title="Pieśni śląskie (Józef Lompa)">
Pieśni śląskie (Józef Lompa)

Pieśni śląskie – zbiór rękopiśmienny pieśni śląskich, zebranych przez nauczyciela z zawodu, a folklorystę z zamiłowania, Józefa Lompę.
W 1844 r. zbiór był gotowy do druku. Rękopis został doręczony Gustawowi Adolfowi Sennewaldowi, warszawskiemu wydawcy i księgarzowi. W ówczesnych czasach była to postać znana i ceniona. Lompa zawdzięczał pozyskanie Sennewalda Edmundowi Bojanowskiemu – folkloryście i uczonemu z ramienia Kasyna Gostyńskiego. Z niewyjaśnionych przyczyn nie doszło do druku. Autor "Pieśni śląskich" nie doczekał się zwrotu rękopisu, który uznano za nieodwracalnie zaginiony. Dopiero sto trzydzieści dziewięć lat po zebraniu materiałów, główny ich korpus odnalazł prof. dr B. Zakrzewski z Uniwersytetu Wrocławskiego. Pieśni przechowywane były w Zgromadzeniu Sióstr Służebniczek w Dębicy.
Odnaleziona główna część rękopisu J. Lompy zawiera około 875 tekstów pieśniowych górno- i dolnośląskich. Te ostatnie Lompa pozyskał dzięki pomocy Roberta Fiedlera. Większości pieśni towarzyszy melodia, zapisywana przez samego zbieracza.
Treść.
Zbiór odnaleziony przez Zakrzewskiego składa się z następujących pieśni (według podziału tematycznego):
Lompa nie traktował pieśni wybiórczo, zamieszczał w swoim rękopisie wszystkie zasłyszane teksty, niektóre nawet kilkakrotnie w różnych wersjach.

</doc>
<doc id="1587718" url="https://pl.wikipedia.org/wiki?curid=1587718" title="Sheena Easton">
Sheena Easton

Sheena Easton, właśc. Sheena Shirley Orr (ur. 27 kwietnia 1959 w Bellshill) – szkocka piosenkarka, aktorka filmowa i teatralna.

</doc>
<doc id="1587724" url="https://pl.wikipedia.org/wiki?curid=1587724" title="Pogrom białostocki">
Pogrom białostocki

Pogrom białostocki () – mord 88 osób, głównie Żydów, w dniach 14–16 czerwca 1906 w Białymstoku.
Opis.
11 czerwca, prawdopodobnie z inspiracji rosyjskiego komisarza Szeremietowa, zamordowany został policjant Dierkaczow, który często sprzeciwiał się antysemickim zachowaniom Szeremietowa. 14 czerwca po raz pierwszy od 65 lat władze rosyjskie pozwoliły katolikom na procesję przez Rynek w dniu święta Bożego Ciała. W trakcie katolickiego pochodu doszło do wybuchu bomby wśród uczestników procesji, w wyniku której zabita została jedna osoba. W tym czasie miał miejsce drugi konkurencyjny pochód zorganizowany przez władze rosyjskie dla uczczenia wcielenia unitów do prawosławia. Władze rosyjskie w urzędowych komunikatach ogłosiły, że do prawosławnego pochodu otworzono ogień i oskarżyły o zamach ludność żydowską (stanowiła w tamtym czasie 66% ludności miasta).
Władze rosyjskie sprowadziły do miasta oddziały armii carskiej, która otworzyła ogień do ludności żydowskiej. Pierwszy dzień pogromu miał charakter chaotyczny, natomiast następne według przekazów wyglądały na zorganizowaną operację wojskową. Największe starcia, w których brali udział rosyjscy kolejarze i robotnicy budowlani, miały miejsce w rejonie dworca kolejowego. Pogrom skończył się natychmiast gdy wycofano z miasta rosyjskie wojsko.
W wyniku pogromu śmierć poniosło 88 osób, w tym 82 Żydów. Pogrom był przedmiotem licznych artykułów prasowych oraz odezwy Polskiej Partii Socjalistycznej (PPS) potępiających zajścia do jakich doszło w mieście. W czerwcu 1908 odbył się proces sprawców, który jednak spotkał się z krytyką prasy, uznającą, że prawdziwi inspiratorzy zajść w mieście nie zostali postawieni przed sądem. Ofiary pogromu pochowano na cmentarzu żydowskim przy ulicy Wschodniej w Białymstoku.
Opinie.
W publikacjach naukowych powtarza się opinia o sprowokowaniu pogromu przez władze rosyjskie, inspirujących całą falę takich wydarzeń, poczynając od pogromu w Kiszyniowie w 1903, poprzez wydarzenia w 1905 w Odessie i Jekaterynosławiu.

</doc>
<doc id="1587729" url="https://pl.wikipedia.org/wiki?curid=1587729" title="Memoriał Alfreda Smoczyka 1985">
Memoriał Alfreda Smoczyka 1985

XXXV Memoriał Alfreda Smoczyka odbył się 21 lipca 1985 r. Wygrał Jerzy Rembas z Gorzowa Wlkp.
Wyniki.
Bieg po biegu

</doc>
<doc id="1587732" url="https://pl.wikipedia.org/wiki?curid=1587732" title="Pogrom w Białymstoku">
Pogrom w Białymstoku



</doc>
<doc id="1587736" url="https://pl.wikipedia.org/wiki?curid=1587736" title="Dialekt slepiański języka górnołużyckiego">
Dialekt slepiański języka górnołużyckiego



</doc>
<doc id="1587739" url="https://pl.wikipedia.org/wiki?curid=1587739" title="Wayne Rainey">
Wayne Rainey

Wayne Wesley Rainey (ur. 23 października 1960 roku w Downey - amerykański kierowca motocyklowy. Trzykrotny Mistrz Świata w najwyższej kategorii MotoGP w latach 1990–1992. Przez całą karierę związany z Yamahą. 
Kariera.
Po zdobyciu tytułu w Amerykańskich Mistrzostwach Superbike w 1983 roku rozpoczął starty w Motocyklowych Mistrzostwach Świata debiutując w klasie 250 cm³. Debiutancki sezon mógł zaliczyć do całkiem udanych. Zdołał wówczas pierwszy raz stanąć na podium, zdobyć pole position oraz wykręcić najszybsze okrążenie. Ostatecznie po zebraniu 29 został sklasyfikowany na 9 miejscu w klasyfikacji generalnej. Po roku spędzonym w średniej klasie wrócił do Superbike'ów. W 1987 ponownie był najlepszy w tej klasie.
W 1988 roku ponownie wrócił do MŚ, jednak przeszedł już do najwyższej klasy. Mimo małego doświadczenia bardzo szybko zaczął osiągać sukcesy. Stanął łącznie siedmiokrotnie na podium, w tym raz zwyciężył. Debiut w 500 cm³ zakończył na imponującym 3 miejscu z dorobkiem 189 oczek. Drugi rok startów był jeszcze lepszy w jego wykonaniu. Został wicemistrzem z dorobkiem aż 210,5 punktu (13 podiów, w tym 3 zwycięstwa, dodatkowo 3 najlepsze pola startowe i 6 najszybszych okrążeń). W trzecim sezonie był już mistrzem świata, który skutecznie bronił jeszcze przez następne dwa lata. Łącznie był w pierwszej trójce aż 35 razy (z czego 16 triumfów), 9 pole position oraz 17 najszybszych okrążeń.
Ostatni sezon Wayne'a w MotoGP przypadł w 1993 roku. Był to kolejny bardzo dobry sezon w jego wykonaniu (9 podiów, z czego 4 zwycięstwa), jednak podczas Grand Prix Włoch wydarzył się wypadek w którym Rainey złamał kręgosłup. Wypadek ten zakończył jego karierę, od tego czasu jest sparaliżowany od pasa w dół. Mistrzem Świata został Kevin Schwantz, a Wayne zajął w swoim ostatnim sezonie drugie miejsce (w momencie wypadku był liderem klasyfikacji).
Statystyki liczbowe.
System punktowy od 1969 do 1987:
System punktowy od 1988 do 1992:
System punktowy od 1993:

</doc>
<doc id="1587742" url="https://pl.wikipedia.org/wiki?curid=1587742" title="David Bruce Brown">
David Bruce Brown



</doc>
<doc id="1587748" url="https://pl.wikipedia.org/wiki?curid=1587748" title="Chesley Sullenberger">
Chesley Sullenberger

Chesley Sullenberger (ur. 23 stycznia 1951 w Denison) – amerykański pilot wojskowy i cywilny.
Życiorys.
Potomek szwajcarskich osadników, którzy w XVIII wieku wyjechali do Ameryki z Wynigen w kantonie Berno, syn dentysty i nauczycielki, wychowywał się i uczęszczał do szkół w Denison (Teksas). Naukę w miejscowej "Denison High School" ukończył w 1969, a następnie podjął studia w wojskowej uczelni lotniczej. Ukończył je w 1973 i do roku 1980 służył w wojskowym lotnictwie amerykańskim jako pilot myśliwski, osiągając stopień kapitana. W czasie służby wojskowej był m.in. członkiem zespołu dochodzeniowego do spraw badania przyczyn wypadków lotniczych.
W 1980 przeszedł do lotnictwa cywilnego i zatrudnił się w "Pacific Southwest Airlines" (linie te przejęte zostały w 1988 przez "US Air", które później przekształcone zostały w "US Airways"). Miał licencję na prowadzenie samolotów jedno- i wielosilnikowych, przez blisko 40 lat praktyki w lotnictwie wojskowym i cywilnym uczestniczył w licznych programach szkoleniowych – najpierw jako ich słuchacz, a potem jako instruktor. Miał 19 tysięcy godzin wylatanych na samolotach Airbus A320 i podobnych. Brał udział także w dochodzeniach przyczyn awarii lotniczych, był autorem opracowań szkoleniowych dotyczących metod postępowania i dowodzenia załogą samolotów cywilnych w sytuacjach kryzysowych.
Sullenberger ukończył także psychologię przemysłową w Purdue University oraz administrację publiczną w "University of Northern Colorado". Ma żonę i dwie córki, mieszka w Danville (Kalifornia).
Awaryjne lądowanie na rzece Hudson.
Chesley Sullenberger stał się postacią publiczną po tym, jak 15 stycznia 2009 jako pilot samolotu rejsowego lotu US Airways 1549 dokonał skutecznego lądowania awaryjnego (wodowania) na tafli wody rzeki Hudson w centrum aglomeracji nowojorskiej, kiedy tuż po starcie jego Airbus A320 zderzył się z kluczem gęsi, w wyniku czego obydwa silniki samolotu uległy awarii. Spośród 150 pasażerów i 5 członków załogi znajdujących się na pokładzie nikt nie zginął.
Wypadek, który wydarzył się w środku wielkiego miasta, w ciągu dnia i w warunkach bardzo dobrej widzialności, zaobserwowany był przez licznych świadków i kamery, a sprawnie przeprowadzona akcja ratunkowa była na żywo transmitowana przez liczne stacje telewizyjne na całym świecie. Doświadczenie Sullenbergera i jego załogi pozwoliło doprowadzić do szczęśliwego końca wydarzenie, które grozić mogło śmiercią wielu setek ludzi, za co zarówno kończący swą kadencję prezydent George W. Bush, jak i prezydent elekt Barack Obama wyrazili mu najwyższe swoje uznanie, podobnie jak burmistrz Nowego Jorku Michael Bloomberg. Barack Obama wystosował Sullenbergerowi specjalne zaproszenie na uroczystość inauguracji swej prezydentury na 20 stycznia, a 22 stycznia Związek Pilotów i Nawigatorów Lotniczych ("Guild of Air Pilots and Air Navigators") nagrodził go swym medalem mistrzowskim.
Wydarzenia te były podstawą filmu pt. Sully z 2016 r.

</doc>
<doc id="1587750" url="https://pl.wikipedia.org/wiki?curid=1587750" title="Parafia św. Barbary w Staszowie">
Parafia św. Barbary w Staszowie

Parafia św. Barbary w Staszowie – parafia należy do diecezji sandomierskiej w dekanacie staszowskim w Staszowie.
Parafia została erygowana 1 kwietnia 1989 roku. Od 3 września 1990 trwa budowa nowego kościoła. Konsekracja świątyni nastąpiła w 2000 roku. Parafia posiada księgi parafialne od 1990 roku. Nabożeństwa oprócz kościoła parafialnego odprawiane są także w kaplicy szpitalnej.

</doc>
<doc id="1587751" url="https://pl.wikipedia.org/wiki?curid=1587751" title="Cmentarz żydowski w Andrychowie">
Cmentarz żydowski w Andrychowie

Cmentarz żydowski w Andrychowie – kirkut w Andrychowie leżący przy ul. Żwirki i Wigury z pierwszej połowy XIX wieku. Zajmuje powierzchnię około 0,6 ha, na której zachowało się około 200 macew i ma dużą wartość zabytkową. Na jego terenie znajdują się ruiny domu przedpogrzebowego. Od 2003 jest własnością Gminy Wyznaniowej Żydowskiej w Bielsku-Białej.

</doc>
<doc id="1587753" url="https://pl.wikipedia.org/wiki?curid=1587753" title="Francovich &amp; Bonifaci">
Francovich &amp; Bonifaci

Orzeczenie z dnia 19 listopada 1991 r. Europejskiego Trybunału Sprawiedliwości wydane w sprawach połączonych (C-6/90 i C-9/90) w trybie prejudycjalnym w przedmiocie wykładni art. 189 akapit trzeci Traktatu EWG oraz Dyrektywy Rady 80/987/EWG z dnia 20 października 1980 r. w sprawie zbliżania ustawodawstw państw członkowskich dotyczących ochrony pracowników na wypadek niewypłacalności pracodawcy (Dz.U. L 283, str. 23). Pytania prejudycjalne zostały podniesione w ramach sporu między Andreą Francovichem i Danilą Bonifaci i in. a Republiką Włoską.
Istotą orzeczenia było ustalenie zależności pomiędzy zasadą bezpośredniego skutku prawa wspólnotowego a odpowiedzialnością odszkodowawczą państwa za szkodę wyrządzoną jednostce wskutek naruszenia prawa wspólnotowego.
Stan faktyczny.
Powodowie wnieśli powództwa związane z zaniedbaniem wprowadzenia w życie przez rząd włoski Dyrektywy 80/987 o ochronie pracowników w przypadku niewypłacalności pracodawcy.
Komentarz.
Trybunał ustalił zasadę, z której wynika, że państwo członkowskie zobowiązane jest naprawić szkody wyrządzone jednostkom poprzez naruszenie prawa wspólnotowego, któremu jest winne. Ponosi zatem odpowiedzialność odszkodowawczą z tytułu szkód wyrządzonych przez naruszenie prawa unijnego. 
Nie ma znaczenia argument, że Dyrektywa nie nadaje się do stosowania zasady bezpośredniego stosowania (a tym samym powołania się na nią w sprawach przeciw państwu), gdyż intencją legislatora było potwierdzenie tych praw, których jednostki zostały pozbawione przez zaniechanie transpozycji Dyrektywy.
Trybunał przywołał także zasadę autonomii porządku prawnego Wspólnoty oraz fakt, że jego podmiotami są zarówno państwa jak i jednostki. Prawo unijne może być źródłem praw i zobowiązań stanowiących element statusu prawnego tych jednostek; nie muszą to być uprawnienia nadane wprost w Traktacie, lecz powstają one również jako skutek zobowiązań, które Traktat nakłada w sposób ściśle określony zarówno na jednostki, jak i na państwa członkowskie oraz instytucje unijne. Stanowi to odniesienie do sprawy van Gend &amp; Loos.
Uzasadnieniem dla takiego rozstrzygnięcia jest zasada efektywności prawa unijnego oraz zasada lojalnej współpracy, które wynikają z przywołanego przez Trybunał art. 10. Nie ma natomiast bezpośrednich podstaw normatywnych.

</doc>
<doc id="1587755" url="https://pl.wikipedia.org/wiki?curid=1587755" title="Jan Kmiołek">
Jan Kmiołek

Jan Kmiołek ps. "Wir", "Fala", "Mazurek", "Witold" (ur. 23 lutego 1919 w Rząśniku, zm. 7 sierpnia 1952 w Warszawie) – żołnierz Armii Krajowej i podziemia antykomunistycznego.
Życiorys.
Syn Władysława i Marianny, miał 3 braci i 2 siostry. Ukończył 7 klas szkoły powszechnej, od 1938 r. pracował u kowala. Od jesieni 1941 żołnierz ZWZ-AK obwód Pułtusk. Brał udział w akcjach zbrojnych, w 1941 r. został aresztowany i umieszczony w obozie karnym w Pułtusku. Po udanej ucieczce powrócił do działalności konspiracyjnej. Ponownie aresztowany przez Niemców w 1942 r., został osadzony w obozie karnym w Ciechanowie
W latach 1946–1951 dowodził zorganizowanym przez siebie oddziałem podziemia niepodległościowego (przez MBP nazwanym „Oddziałem Jana Kmiołka” działającym w rejonie Nasielsk, Pułtusk, Wyszków. W 1945 r. wstąpił do WiN. Do ujawnienia w kwietniu 1947 r. był żołnierzem oddziału „Visa”, operującego na terenie powiatu ostrowskiego. Pełnił funkcję łącznika pomiędzy placówką w Rząśniku a komendantem placówki w Długosiodle. Wkrótce po ujawnieniu ponownie związał się z organizacją złożoną z byłych członków WiN i został dowódcą oddziału. Następnie grupa weszła w skład Narodowego Zjednoczenia Wojskowego. Spośród wielu akcji, odnotowywanych w „Księdze zbioru i streszczeń” (kronice, która była dowodem w sądzie), do najgłośniejszych należało rozbicie więzienia PUBP w Pułtusku (30 października 1946 r.) i brawurowe wyrwanie się z obławy MO i UB 15 sierpnia 1948 r. na bagnach Pulwy.
27 sierpnia 1951 r. aresztowany po prowokacji MBP. W wyniku procesu politycznego jako wróg systemu skazany na 28-krotną karę śmierci przez Wojskowy Sąd Rejonowy w Warszawie na sesji wyjazdowej w Pułtusku. W celu zastraszenia okolicznej ludności proces powtórzono w Zatorach, Długosiodle, Goworowie i Wyszkowie. Zamordowany w Warszawie w więzieniu przy ulicy Rakowieckiej przez funkcjonariuszy Ministerstwa Bezpieczeństwa Publicznego PRL 7 sierpnia 1952 r. wraz z członkiem swojego oddziału Stanisławem Kowalczykiem ps. „Baśka”, „Odwet”. 
Biuro Poszukiwań i Identyfikacji IPN, w ramach prac prowadzonych pod kierunkiem prof. Krzysztofa Szwagrzyka, odnalazło szczątki Jana Kmiołka w kwaterze „Ł” (tzw. "Łączce") w 2016 roku. Notę identyfikacyjną odebrał w Pałacu Prezydenckim Jan Kmiołek, bratanek „Wira”, 1 lutego 2018 roku.
Odznaczenia.
29 października 2009 r. "za wybitne zasługi dla niepodległości Rzeczypospolitej Polskiej" został pośmiertnie odznaczony Krzyżem Komandorskim z Gwiazdą Orderu Odrodzenia Polski.

</doc>
<doc id="1587756" url="https://pl.wikipedia.org/wiki?curid=1587756" title="Od pełni do pełni">
Od pełni do pełni

Od pełni do pełni – polska komedia z 2012 roku w reżyserii Tomasza Szafrańskiego.

</doc>
<doc id="1587759" url="https://pl.wikipedia.org/wiki?curid=1587759" title="Barom Kagyu">
Barom Kagyu



</doc>
<doc id="1587760" url="https://pl.wikipedia.org/wiki?curid=1587760" title="Pawło Iriczuk">
Pawło Iriczuk

Pawło Wasylowycz Iriczuk, ukr. Павло Васильович Ірічук, ros. Павел Васильевич Иричук, "Pawieł Wasiljewicz Iriczuk" (ur. 1 lutego 1970 w Czerniowcach) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej w Czerniowcach, jednak dopiero po służbie wojskowej w 1992 rozpoczął karierę piłkarską w drużynie Krystał Czortków. W 1992 powrócił do rodzinnego klubu Bukowyna Czerniowce. Tak jak klub nie stawił przed sobą wysokich celów w 1993 przeszedł do pierwszoligowego Prykarpattia Iwano-Frankowsk. W 1996 został zaproszony do rosyjskim Urałanu Elista, skąd powrócił do Prykarpattia Iwano-Frankowsk. Następnie występował w klubach Dnipro Dniepropietrowsk, Nistru Otaci, Wiktor Zaporoże i Torpedo Zaporoże. W 2000 po raz trzeci powrócił do Prykarpattia Iwano-Frankowsk. W 2001 przeszedł do Polihraftechniki Oleksandria, w której i zakończył karierę piłkarską w wieku 31 lat. Jest wicerekordzistą Prykarpattia w ilości strzelonych bramek w Wyszczej Lidze Mistrzostw Ukrainy - 23 goli. W 1998 (z Petrom Rusakiem) był najlepszym strzelcem Prykarpattia. Łącznie w Prykarpatti strzelił 37 goli w 126 meczach.
Kariera trenerska.
Po zakończeniu kariery zawodniczej rozpoczął pracę trenerską. Trenował kluby Unisport-Auto Kiszyniów i Borysfen Boryspol. W sezonie 2006/07 objął stanowisko głównego trenera Rapidu Ghidighici, z którym zdobył awans do Divizia Naţională. Ale po zakończeniu sezonu niespodziewanie został zwolniony. Od marca 2008 prowadził CSCA-Steaua Kiszyniów, który latem połączył się z Rapidem Ghidighici. 15 sierpnia 2008 został zwolniony z zajmowanego stanowiska. Potem ponownie pracował w klubie prawie rok, ale z przyczyn rodzinnych 23 sierpnia 2009 podał się do dymisji. Po raz kolejny został zaproszony trenować zespół, który już nazywał się CSCA-Rapid Kiszyniów w marcu 2010, ale już po pierwszej kolejce został zwolniony. Na początku sezonu 2010/11 po raz piąty przyszedł do CSCA-Rapid Kiszyniów, ale już po pierwszej kolejce został zwolniony. Na początku stycznia 2011 powrócił do kierowania do CSCA-Rapid Kiszyniów z którym pracował do maja 2011. W kwietniu 2012 po raz siódmy został zatrudniony na stanowisku głównego trenera CSCA-Rapid Ghidighici.

</doc>
<doc id="1587763" url="https://pl.wikipedia.org/wiki?curid=1587763" title="Łańcuch alpejsko-himalajski">
Łańcuch alpejsko-himalajski

Łańcuch alpejsko-himalajski – wielki system górski w północnej Afryce, południowej Europie i południowej Azji. Należą do niego subsystemy górskie powstałe w orogenezie alpejskiej na pograniczu płyty eurazjatyckiej z płytami afrykańską, egejską, arabską i indoaustralijską. Niewielka płyta adriatycka jest zaklinowana między dwa odgałęzienia łańcucha – pomiędzy Apeniny i Góry Dynarskie. Łańcuch alpejsko-himalajski wciąż podlega wypiętrzaniu, wskutek czego jako całość jest drugim co do intensywności wstrząsów obszarem sejsmicznym na świecie (po pacyficznym pierścieniu ognia). 
Łańcuch alpejsko-himalajski ma przebieg w przybliżeniu równoleżnikowy, z wyjątkiem sięgającej daleko na południe odnogi Azji Południowo-Wschodniej. Rozciąga się od Półwyspu Iberyjskiego na zachodnim krańcu Europy po archipelag Wysp Sundajskich na południowo-wschodnim krańcu Azji, gdzie łączy się z równie wielkim systemem łańcucha okołopacyficznego. Składa się z dwóch, a w niektórych miejscach trzech gałęzi, między którymi w zapadliskach tektonicznych zachowały się pozostałości starszych skorup – kontynentalnej płyty kimmeryjskiej i młodszej skorupy oceanicznej.
W skład łańcucha alpejsko-himalajskiego wchodzą następujące łańcuchy górskie: 

</doc>
<doc id="1587769" url="https://pl.wikipedia.org/wiki?curid=1587769" title="Ibuki (satelita)">
Ibuki (satelita)

Greenhouse Gases Observing Satellite (Satelita do Obserwacji Gazów Cieplarnianych) lub GOSAT, znany również jako – japoński satelita naukowy służący do gromadzenia informacji o gazach cieplarnianych. Został wystrzelony z kosmodromu na wyspie Tanegashima (prefektura Kagoshima) 23 stycznia 2009. Jego misja była zaplanowana na 5 lat.
Ibuki będzie wykorzystany do zbierania informacji o stężeniu dwutlenku węgla w metanu o rozdzielczości odpowiadającej 56 000 punktów pomiarowych w atmosferze Ziemi.
GOSAT został zbudowany przez japońską agencję kosmiczną (JAXA) jako satelita do badania gazów cieplarnianych Ziemi. Japońskie Ministerstwo Środowiska i Narodowy Instytut Studiów Środowiskowych (ang.: National Institute for Environmental Studies lub NIES) wykorzystają uzyskane dane do śledzenia gazów odpowiedzialnych za efekt cieplarniany. Dane będą udostępniane NASA i innym agencjom kosmicznym, a także organizacjom naukowym.
Wyniesienie Ibuki na orbitę wraz z siedmioma innymi satelitami było dla JAXA ostateczną próbą rakiety H2A, dzięki której Japończycy chcą konkurować na międzynarodowym rynku komercyjnych przedsięwzięć kosmicznych.

</doc>
<doc id="1587771" url="https://pl.wikipedia.org/wiki?curid=1587771" title="Antoni Święch">
Antoni Święch

Antoni Święch (ur. 1856 w Brzezinie koło Ropczyc, zm. 10 października 1931 roku w Zakopanem) – snycerz, nauczyciel.
W roku 1882 ukończył Szkołę Przemysłu Drzewnego w Zakopanem na oddziale snycerstwa i od razu podjął w szkole pracę jako nauczyciel. W 1886 został wysłany przez szkołę do Wiednia na wystawę szkół przemysłowych. W 1917 został nauczycielem rzeczywistym i kierował oddziałem snycerskim. Od roku 1901 przez dwie kadencje wchodził w skład rady gminnej. Działał również w Towarzystwie Muzycznym. Był znakomitym fotografem. Dzięki niemu zachowało się setki szklanych klisz w archiwum szkoły. W 1925 roku sparaliżowany odszedł na emeryturę. Zmarł w 1931 roku i został pochowany na Nowym Cmentarzu w Zakopanem

</doc>
<doc id="1587775" url="https://pl.wikipedia.org/wiki?curid=1587775" title="Goran Ćosić">
Goran Ćosić

Goran Ćosić (cyr. Горан Ћосић; ur. 21 maja 1976 w Čačaku) – serbski piłkarz występujący na pozycji obrońcy.
Kariera.
Pierwszym klubem Ćosicia był Borac Čačak, gdzie występował przez dwa sezony, rozegrał 38 spotkań i strzelił 2 bramki. W sezonie 2001/2002 przeszedł do FK Železničar Lajkovac. Jego następnym klubem był polski Hetman Zamość. Następnie odszedł do ukraińskiego Krywbasu Krzywy Róg. W 2003 roku został zawodnikiem jordańskiego Al-Faisaly Amman. Z tym klubem zdobył mistrzostwo oraz puchar krajowy. W późniejszym okresie grał także w rodzimych FK Jedinstvo Putevi i FK Sevojno.

</doc>
<doc id="1587779" url="https://pl.wikipedia.org/wiki?curid=1587779" title="Ulica Władysława IV w Gdyni">
Ulica Władysława IV w Gdyni

Ulica Władysława IV – ulica w Gdyni w dzielnicy Śródmieście.
Ulica przebiega równolegle do ul. Świętojańskiej. Rozpoczyna się od ronda Św. Maksymiliana, kończy przy ul. Jana z Kolna. Między ul. 10 Lutego a ul. Jana z Kolna jest jednokierunkowa. Między rondem Św. Maksymiliana a ul. 10 Lutego jest dwukierunkową przedzieloną pasem zieleni. 
Komunikacja.
Przebiegają przez nią prawie wszystkie linie autobusowe łączące centrum z dzielnicami, do których nie jeżdżą trolejbusy (m.in. Obłuże, Pogórze, Oksywie, Babie Doły, Witomino) a także większość autobusowych linii pośpiesznych i wszystkie specjalne.
Obiekty.
Niemal wszystkie budynki są dużymi kamienicami ze sklepami i punktami usługowymi. Pomiędzy al. Marszałka Piłsudskiego, a Żwirki i Wigury znajdują się: Zespół Szkół Sportowych, X Liceum Ogólnokształcące oraz dwa przedszkola. Po przeciwnej stronie jest dom, w którym mieszkał Kazimierz Ostrowski. Między skrzyżowaniami z ul. Obrońców Wybrzeża i z ul. Armii Krajowej są dwa parki. Między skrzyżowaniami z ul. 10 Lutego, a ul. Starowiejską znajduje się Inspektorat w Gdyni Gdańskiego ZUS-u, który wcześniej był biurowcem PZPR. Między skrzyżowaniami z ul. Starowiejską, a ul. Wójta Radtkego jest remiza Państwowej Straży Pożarnej i urząd skarbowy.

</doc>
<doc id="1587781" url="https://pl.wikipedia.org/wiki?curid=1587781" title="Agatiasz Scholastyk">
Agatiasz Scholastyk

Agatiasz Scholastyk albo Agatiasz z Myriny (gr. ᾿Αγαθίας Σχολαστικός; ur. po 536, zm. 585) – historyk, retor i poeta bizantyński.
Agatiasz urodził się w 536 roku w Myrinie w Azji Mniejszej. Był prawnikiem w Konstantynopolu, gdzie zgromadził wokół siebie krąg przyjaciół, humanistów i podobnie jak on prawników. Podczas wspólnych spotkań odczytywali własne wiersze, które Agatiasz zebrał później w "Antologii nowych epigramatów". Pozostawił po sobie około 100 epigramatów różnych rodzajów: miłosnych, wotywnych, nagrobkowych, popisowych i opisujących dzieła sztuki. Pod koniec życia z namowy przyjaciół podjął pracę nad kontynuacją "Historii wojen" Prokopiusza z Cezarei. Dzieło znane pod tytułem "O panowaniu Justyniana" zostało przez niego doprowadzone do 558 roku. W księgach I i II opisuje zwycięską wojnę Bizancjum z Gotami i Frankami w Italii, a w kolejnych relacjonuje wojny z Alemanami i Persami w Lazyce. Dzieło Agatiasza jest jedynym źródłem do historii tego okresu dziejów Bizancjum.
Życie.
Agatiasz urodził się po 536 r. w Myrinie w małoazjatyckiej Eolii. Początkowo pobierał lekcje retoryki w szkole swego ojca Memnoniosa w Konstantynopolu, a następnie studiował prawo w Aleksandrii. W roku 554 powrócił do stolicy, gdzie – dokończywszy studia – rozpoczął karierę adwokacką (stąd przydomek "Scholastikòs"). W Konstantynopolu Agatiasz skupił wokół siebie krąg należących do elity intelektualnej stolicy prawników i humanistów ("scholastikòj"). Należeli do niego znany poeta Paweł Silencjariusz, konsul Macedoniusz, prefekt Julian z Egiptu oraz Arabiusz Scholastyk, Eratostenes Scholastyk, Eutolmiusz Scholastyk, Ireneusz Referendarz, Izydor Scholastyk, Jan Barbukalos, Julian Antikensor, Leoncjusz Scholastyk, Teetet Scholastyk i Tomasz Scholastyk. Wszyscy oni tworzyli epigramy posługując się językiem klasycznym oraz wyniesioną ze szkół wiedzą mitologiczną i historyczną. Pisali na te same tematy, choć w nowym ujęciu i z odmienną pointą. Prawdopodobnie odczytywali własne utwory podczas wspólnych spotkań towarzyskich.
Agatiasz wydał utwory swoje i przyjaciół w "Antologii nowych epigramów" ("Syllogé néon epigrammáton, Kýklos"), zwanej też "Cyklem nowych epigramów". Zerwał w niej z dotychczasową tradycją układania epigramów w kolejności alfabetycznej. Wydawane epigramy podzielił na siedem ksiąg, każdą księgę poświęcił osobnej grupie epigramów: wotywnym, opisującym dzieła sztuki, nagrobkowym, popisowym, biesiadnym, satyrycznym i miłosnym. Większa część zbioru Agatiasza weszła później do Antologii palatyńskiej, a jego koncepcja wydawania epigramów w układzie tematycznym znalazła naśladowcę w redaktorze "Antologii" Konstantynie Kefalasie. Pod koniec życia, Agatiasz, z namowy przyjaciół, podjął się pracy nad kontynuacją "Historii wojen" Prokopiusza z Cezarei. Zmarł w 585 r.
Twórczość epigramatyczna.
"Antologia palatyńska" przechowała około stu epigramów Agatiasza liczących sobie od 2 do 10 wersów. Motywy czerpał poeta od poprzedników: Kallimacha, Teokryta i z dwóch "Wieńców" Meleagra i Filipa. Zachowało się trochę konwencjonalnych erotyków z okresu młodzieńczego, w których rzadko posuwa się do libertynizmu (V 269, 285, 294) lub niesmacznej czułostkowości (V 285). W rozmowie mężczyzną szukającym przygód pozamałżeńskich oświadcza (V 267): "Kłamiesz, nie kochasz, bo jakżeby dusza prosto myśląca mogła szaleć z miłości". Zakochanym zaleca drogę pośrednią pomiędzy sentymentalizmem a męskością (V 246). Wraz z cynikiem Diogenesem rozważa niedogodności wszelkich związków z heterami, pannami, mężatkami, wdowami, niewolnicami, cudzoziemkami, kończąc cynicznie: "tego wszystkiego uniknął Diogenes – samopomocą, nie potrzebując Laidy".
W innych epigramatach zastrzega się przed miłością do chłopców (V 278) jako przeciwną naturze (X 68). Opowiada wziętą z Klalimacha anegdotę o Polemonie, który z zazdrości o poetę obciął żonie włosy i pobił ją, ale nic przez to nie zyskał prócz jej nienawiści (V 248). Poeta nie lubi wina, ale upoi się resztką, która została w pucharze, do którego przytknęła wargi ukochana (V 261). Ma żal do jaskółek, które obudziły go po nieprzespanej nocy, uświadamiając mu, że nie ma przy nim ukochanej Rodane (V 237).
Z wotywnych utworów Agatiasza warto przytoczyć epigram o młodej mężatce Kalliroe składającej ofiarę Afrodycie, Atenie i Artemidzie w podzięce za udane małżeństwo (VI 59). Z twórczości wotywnej na uwagę zasługują dwa epitafia. Pierwszy zwraca się do przechodnia, by przekazał mężowi prośbę pochowanej nad Bosforem żony, o wzniesienie przy domu upamiętniającego ją cenotafu (VII 569). Drugi mówi o pojednaniu się małżonków dopiero po śmierci, w obliczu srogiego Minosa (VII 596). Sceptycyzm Kallimacha, co do życia pozagrobowego, podjął w epigramie o filozofie Nikostracie (XI 354). Ten zapytany o nieśmiertelność duszy odpowiedział sprzecznym dylematem: albo dusza jest nieśmiertelna, albo nie, "poczekaj to zobaczysz" lub idź w ślady Kallimachowego Kleombrota. Podobne do tej anegdoty są dwuznaczne rady adwokata (XI 370), lekarza (XI 22) i astrologa (XI 365). Oprócz kilku ekfraz, napisał też popisowy epigram "Na latrynę" stojącą na przedmieściu Smyrny, "gdzie drogie potrawy stają się gnojem" (IX 642). Epigramy różne dobrze oddaje utwór o pięknym posągu tańczącej bakchantki, która gdy ludzie odejdą, uderzy w kastaniety. Do najładniejszych utworów Agatiasza należy bilecik napisany do przyjaciela Pawła Silencjariusza, mieszkającego na drugim krańcu Konstantynopola. Poeta zajęty nie może odwiedzić ani jego ani swej ukochanej słodkiej jak miód. Nie cieszy go widok ogrodów, świergot ptaków i rechot żab, zgnębionego podwójną tęsknotą za przyjacielem i tą, "która ma kózki wdzięk".
W IV księdze "Antologii palatyńskiej" zawierającej wstępy do wcześniejszych antologii epigramatów greckich zachował się też dosyć długi, przyciężki, wierszowany "Wstęp" ("proojmion") Agatiasza obejmujący 46 trymetrów jambicznych i 87 heksametrów.
O panowaniu Justyniana.
Zachęcony przez przyjaciół Agatiasz przystąpił do spisywania historii Cesarstwa od momentu, w którym Prokopiusz z Cezarei zakończył swoją "Historię wojen". Dzieło Agatiasza – znane nam pod tytułem "Περι της ᾿Ιουστινιανού βασιλείας" ("O panowaniu Justyniana") – w założeniu miało zapewne zostać doprowadzone do końca rządów Justyniana Wielkiego (527–565). Najprawdopodobniej przedwczesna śmierć autora sprawiła jednakże, iż powstało jedynie pięć ksiąg obejmujących okres 552–558. Księgi I i częściowo II zawierają opis walk toczonych z Gotami i Frankami w Italii, którym ostateczną klęskę zadały wojska bizantyńskie dowodzone przez Narsesa. W kolejnych księgach zawarte zostały relacje z wojen z Alemanami i Persami w Lazyce. Przy okazji pisarz przedstawił opis kraju i okolic Chersonezu. Na uwagę zasługują m.in. liczne wiadomości o plemionach tureckich, pomocniczych oddziałach wojsk Hunów oraz Słowian w armii bizantyńskiej.
Przy opracowywaniu swego dzieła Agatiasz wykorzystał nie tylko materiały archiwalne i ustne przekazy greckie, ale również źródła perskie, które tłumaczył mu jego przyjaciel, zhellenizowany Pers Sergiusz. Podobnie jak Prokopiusz, Agatiasz był zwolennikiem programu politycznego Justyniana, choć nie pomijał milczeniem jego błędów.
Praca Agatiasza stanowi jedyne źródło dla dziejów Bizancjum w tych latach, zaś on sam – pomimo iż niejednokrotnie popuszczał wodze fantazji i dawał się zbytnio ponieść własnym refleksjom – uznawany jest przez specjalistów za autora wiarygodnego. W kwestiach języka i stylu wzorował się na Prokopiuszu, pisząc klasycznym językiem attyckim i przejmując od swego mistrza nie tylko słowa i wyrażenia, ale całe fragmenty, które dostosowywał do swoich potrzeb. Bardziej natomiast niż Prokopiusz dbał o formowanie klauzul akcentowych, wyszukane słownictwo. Kompozycja całości jest zwarta, starannie dopracowana, narrację ożywia Agatiasz za pomocą umiejętnie stosowanych figur retorycznych przeplatanych obrazami poetyckimi. Podobnie jak Prokopiusz, Agatiasz odznacza się też głęboką znajomością historiografii i literatury greckiej poprzednich epok.

</doc>
<doc id="1587782" url="https://pl.wikipedia.org/wiki?curid=1587782" title="Alicja Jachiewicz-Szmidt">
Alicja Jachiewicz-Szmidt



</doc>
<doc id="1587783" url="https://pl.wikipedia.org/wiki?curid=1587783" title="Gabriel Aubry">
Gabriel Aubry

Gabriel Eugène Aubry, lepiej znany jako Gabriel Aubry (ur. 4 stycznia 1976 roku w Montrealu) – francusko-kanadyjski model.
Życiorys.
Wczesne lata.
Urodził się w Montrealu, w prowincji Quebec jako syn Gérarda Aubry. Rozpoczynał karierę w branży mody na początku lat 90., gdy spotkał w klubie nocnym w rodzinnym Montrealu stylistę, który zaproponował mu współpracę. 
Kariera.
Przez kilka lat przyjmował małe zlecenia, aż w 2000 wystąpił w kampanii DKNY (Donna Karan New York). Podbił świat mody podczas kampanii marki Hugo Boss, w której występował razem z Amber Valletty. Z każdym rokiem napływały kolejne propozycje kontraktów; Massimo Dutti (2003), "Espirit" (2004) i "Express" (2005). W międzyczasie występował w reklamach Tommy’ego Hilfigera i Levi’s. Pracował dla agencji Beatrice Model w Mediolanie i Wilhelmina Models w Nowym Jorku. Był twarzą kampanii promującej kolekcję Calvina Kleina (2006) u boku Doutzen Kroes oraz jesiennej kampanii "Calvin Klein White Label" (2007) z Małgosią Belą. Na początku 2008 pojawił się w reklamie Macy’s. Był na okładce „L’Uomo Vogue”. Został wymieniony na liście „Najpiękniejsze osoby” magazynu „People”. W 2012 był jednym z najlepiej zarabiających modeli w branży.
Życie prywatne.
Podczas zdjęć jesiennej kolekcji Versace w listopadzie 2005 poznał aktorkę Halle Berry. Mają córkę Nahlę Ariel (ur. 16 marca 2008 roku o godz. 10:17 w szpitalu Cedars-Sinai Medical Center w Los Angeles). 30 kwietniu 2010 r. doszło do separacji. W 2010 spotykał się z modelką Kim Kardashian.
22 listopada 2012 Gabriel Aubry przyszedł do domu Halle Berry, by zobaczyć się ze swoją córką Nahlą, choć miał ograniczone prawa rodzicielskie. Jego nachalne zachowanie nie spodobało się ówczesnemu partnerowi Olivierowi Martinezowi i doszło do rękoczynów. Aubry znalazł się w areszcie, wyszedł po wpłaceniu 20 tys. dolarów kaucji.

</doc>
<doc id="1587784" url="https://pl.wikipedia.org/wiki?curid=1587784" title="Jagdstaffel 52">
Jagdstaffel 52

Jagdstaffel 52 – Königlich Preußische Jagdstaffel Nr. 52 – Jasta 52 – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona 27 grudnia 1917 roku we Fliegerersatz Abteilung Nr. 7 w Brunszwik. Pierwszym dowódcą eskadry został ppor. Paul Billik z Jagdstaffel 7. Zdolność operacyjną jednostka uzyskała 9 stycznia 1918 roku. 14 stycznia jednostka została przeniesiona do obszaru 6 Armii i stacjonowała na polowym lotnisku w Pecq w departamencie Nord w Nord-Pas-de-Calais. Pozostając ciągle pod dowództwem 6 Armii eskadra była przenoszona na różne lotniska Provin, Gondecourt, Auchy, Toupes, Hove. Billik pozostawał dowódcą jednostki do 10 sierpnia 1918 roku, kiedy został zestrzelony i dostał się do niewoli. Wówczas na dowódcę eskadry został przydzielony porucznik Berendonck z Jasta 74.
Eskadra walczyła między innymi na samolotach Pfalz D.III.
"Jasta 52" w całym okresie wojny odniosła ponad 42 zwycięstw nad samolotami nieprzyjaciela. W okresie od stycznia 1918 do listopada 1918 roku jej straty wynosiły 8 zabitych w walce, 1 pilot w niewoli oraz 2 rannych.
Łącznie przez jej personel przeszło 3 asów myśliwskich:

</doc>
<doc id="1587792" url="https://pl.wikipedia.org/wiki?curid=1587792" title="Sigmundur Davíð Gunnlaugsson">
Sigmundur Davíð Gunnlaugsson

Sigmundur Davíð Gunnlaugsson (ur. 12 marca 1975 w Reykjavíku) – islandzki polityk i dziennikarz, przewodniczący Partii Postępu w latach 2009–2016, parlamentarzysta, od 2013 do 2016 premier Islandii.
Życiorys.
Syn Gunnlaugura M. Sigmundssona i Sigríð Sigurbjörnsdóttir. Absolwent Menntaskólinn í Reykjavík z 1995. Kształcił się następnie na Uniwersytecie Oksfordzkim, uniwersytecie ekonomicznym w Moskwie i Uniwersytecie Kopenhaskim. W latach 2000–2007 pracował jako dziennikarz i prezenter w publicznej telewizji Ríkisútvarpið.
18 stycznia 2009 na kongresie Partii Postępu został wybrany na jej nowego przewodniczącego. W tym samym roku uzyskał po raz pierwszy mandat posła do Althingu, który utrzymywał w wyborach w 2013 i 2016.
W kwietniu 2013, po dobrym wyniku wyborczym postępowców, otrzymał misję stworzenia nowego rządu. 23 maja 2013 objął urząd premiera, stając na czele koalicyjnego gabinetu z udziałem Partii Niepodległości.
5 kwietnia 2016 złożył dymisję z zajmowanego stanowiska. Doszło do niej na skutek afery Panama Papers; z ujawnionych dokumentów wynikało, że polityk wraz z żoną inwestowali w tzw. rajach podatkowych. Upublicznienie tej informacji doprowadziło do masowych protestów z żądaniem dymisji. Dwa dni później nowym premierem został Sigurður Ingi Jóhannsson, z którym Sigmundur Davíð Gunnlaugsson 2 października tegoż roku przegrał wybory na przewodniczącego partii.
We wrześniu 2017 ogłosił powołanie nowej formacji pod nazwą Partia Centrum. Ugrupowanie to w kolejnym miesiącu przekroczyło próg wyborczy w przedterminowych wyborach, a jego lider utrzymał mandat poselski na kolejną kadencję. Również w 2021 z powodzeniem ubiegał się o poselską reelekcję.

</doc>
<doc id="1587793" url="https://pl.wikipedia.org/wiki?curid=1587793" title="Mamadou Dia">
Mamadou Dia

Mamadou Dia (ur. 18 lipca 1910, zm. 25 stycznia 2009) – senegalski ekonomista, polityk i premier w latach 1957–1962.
Współzałożyciel (1948) Demokratycznego Bloku Senegalskiego (od 1956 Narodowy Blok Senegalski). Był deputowanym do parlamentu Francji. W okresie od 18 maja 1957 do 18 grudnia 1962 – pierwszy premier Senegalu (do 1958 premier rządu autonomicznego). W latach 1959–1960 wiceprezydent Federacji Mali (Senegal i Sudan Francuski). Opowiadał się za utworzeniem w Senegalu socjalistycznego państwa o autorytarnym charakterze i domagał się zerwania współpracy z dawną metropolią. Radykalne poglądy Dia doprowadziły do jego konfliktu z urzędującym prezydentem Léopoldem Sédarem Senghorem. W nocy z 17 na 18 grudnia 1962 roku popierająca Dia część armii przeprowadziła nieudany zamach stanu. W następstwie puczu Sąd Najwyższy Senegalu zażądał dla Dia kary śmierci. Po interwencji samego prezydenta wyrok złagodzono do dożywotniego więzienia, a następnie skrócono go do 12 lat. Więzienie opuścił na mocy amnestii z 1976 roku.

</doc>
<doc id="1587797" url="https://pl.wikipedia.org/wiki?curid=1587797" title="China Crisis">
China Crisis

China Crisis – brytyjski zespół rockowo-popowy powstały w roku 1979 w Kirkby koło Liverpoolu z inicjatywy Gary Daly i Eddie Lundona. Największy sukces odniósł przebojem "Wishful Thinking" z roku 1983.

</doc>
<doc id="1587798" url="https://pl.wikipedia.org/wiki?curid=1587798" title="Jarosław Dumanski">
Jarosław Dumanski

Jarosław Myrosławowycz Dumanski, ukr. Ярослав Мирославович Думанський, ros. Ярослав Мирославович Думанский, "Jarosław Mirosławowicz Dumanski" (ur. 4 sierpnia 1959 w Iwano-Frankowsku (ob. Iwano-Frankiwsk), zm. 22 czerwca 2021 tamże) – radziecki i ukraiński piłkarz i trener piłkarski, grający w czasie kariery zawodniczej na pozycji pomocnika. Syn Myrosława, również piłkarza i trenera.
Życiorys.
Kariera klubowa.
Wychowanek Szkoły Piłkarskiej w Iwano-Frankowsku. Pierwszy trener Jurij Szajkin. W 1976 mając 17 lat został piłkarzem Spartaka Iwano-Frankowsk, który występował w Pierwszej Lidze ZSRR. W drużynie z rodzinnego miasta rozegrał tylko jeden mecz, a następny sezon rozpoczął w wyższoligowych Karpat Lwów. Podczas przerwy letniej sezonu 1981 został zaproszony do Dynama Kijów. Najbardziej udany sezon to był 1982 w którym razem z Dynamem zdobył Puchar i wicemistrzostwo, ale potem coraz mniej trafiał do podstawowego składu i w 1985 przeniósł się do Dinama Moskwa. W stolicznym klubie rozegrał tylko 1 mecz, po czym trafił do Metalista Charków. W 1987 wrócił do rodzinnego klubu Prykarpattia Iwano-Frankiwsk, w którym zakończył karierę. Jest jednym z najbardziej utytułowanych piłkarzy Prykarpattia.
Kariera reprezentacyjna.
W latach 1977–1980 bronił barw juniorskiej i młodzieżowej reprezentacji ZSRR, w składzie których osiągnął wiele sukcesów. Pełnił rolę kapitana Sbornej.
Kariera trenerska.
Po zakończeniu kariery piłkarskiej przez pewien czas prowadził Chutrowyk Tyśmienica pełniąc role grającego trenera, ale po tym jak w 1993 awansował z drużyną do Przejściowej Ligi zrezygnował z pracy trenerskiej.

</doc>
<doc id="1587807" url="https://pl.wikipedia.org/wiki?curid=1587807" title="Tunel (nowela)">
Tunel (nowela)

Tunel () – jest to nowela szwajcarskiego pisarza Friedricha Dürrenmatta, która ukazała się w 1952 roku. Utwór został opublikowany w tomie "Tunel" w 1964 roku i należy do głównych dzieł autora oraz do klasyków pośród surrealistycznych nowel.
Fabuła.
Protagonistą jest dwudziestoczteroletni student, wciąż zależny od rodziców, zajęty badaniami na uniwersytecie. Udaje się tam pociągiem, z zaplanowanym dwugodzinnym czasem podróży. Po chwili jego niepokój wzbudza długo ciągnący się tunel, który podczas wcześniejszych wypraw nie rzucił mu się w oczy. Z czasem jego napięcie wzrasta, choć nie ma to odzwierciedlenia w postawie pozostałych podróżnych, którzy wydają się być spokojni.
Konduktor zapewnia studenta, że wszystko jest w najlepszym porządku. 24-latek zmierza więc do kierownika pociągu, który jednak nie jest w stanie mu wytłumaczyć dziwnej sytuacji. Razem udaje im się dostać do lokomotywy. Pomieszczenie maszynisty okazuje się być puste, jako że ten wyskoczył z pociągu już 5 minut po rozpoczęciu podróży. Kierownik pozostaje w środku, mówiąc, że cały czas żyje bez nadziei. Lokomotywa nie daje się już kontrolować, hamulce awaryjne nie działają, a rozpędzony pociąg zmierza w czarną otchłań. Student, który miał na sobie początkowo okulary słoneczne, widząc zbliżające się nieszczęście, spogląda odważnie śmierci w oczy. Wreszcie pada pytanie kierownika, – "Co robić"? – Odpowiedź pada szybko – "Nic".
Interpretacja.
Pociąg zmierzający w otchłań może być rozumiany jako symbol. Maszyna poruszająca się po uprzednio wyznaczonych torach odpowiada ludzkiemu życiu, które jest przepełnione regułami. Zmierzający w nieznane pociąg zbliża się do katastrofy, co można interpretować jako drogę w kierunku śmierci czy nicości. Zagrożenia, które pojawiają się nagle i w niewyjaśnionych okolicznościach w ramach dnia codziennego, oznaczają niemożność ucieczki, od tego co ukrywa się za pozorami normalności.
Odniesienia.
Na początku historii Dürrenmatt wydaje się parodiować skomplikowany styl Thomasa Manna z książki "Czarodziejska góra". Także ta powieść rozpoczyna się od podróży młodego człowieka pociągiem, palącego papierosy.

</doc>
<doc id="1587809" url="https://pl.wikipedia.org/wiki?curid=1587809" title="Grechuta">
Grechuta



</doc>
<doc id="1587810" url="https://pl.wikipedia.org/wiki?curid=1587810" title="Generał Nil">
Generał Nil

Generał Nil – polski biograficzny dramat historyczny z 2009 roku, opowiadający historię generała Augusta Emila Fieldorfa ps. „Nil”. Film wyreżyserował Ryszard Bugajski, w tytułowej roli wystąpił Olgierd Łukaszewicz. Pokaz przedpremierowy odbył się w Warszawie 3 kwietnia, a ogólnopolska premiera 17 kwietnia 2009 r. Zdjęcia rozpoczęto 16 października 2007, a zakończono 21 maja 2008.
Córka głównego bohatera, Maria Fieldorf-Czarska, zgłaszała zastrzeżenia dotyczące informacji zawartych w scenariuszu filmu.

</doc>
<doc id="1587819" url="https://pl.wikipedia.org/wiki?curid=1587819" title="Disney XD (Stany Zjednoczone)">
Disney XD (Stany Zjednoczone)

Disney XD – stacja telewizyjna ze Stanów Zjednoczonych należąca do Disneya emitująca głównie seriale dziecięce. Oprócz tego zajmuje się produkcją własnych seriali i filmów. Wystartowała 13 lutego 2009 zastępując Toon Disney i Jetix. Jest adresowana głównie do chłopców w wieku 6 do 14 lat. Po jej sukcesie postanowiono dokonać rebrandingu Jetixu w Europie na Disney XD, a pierwszym takim krajem była Francja (1 kwietnia 2009). Polski Jetix został zmieniony w Disney XD 19 września 2009 roku. Amerykańska wersja jest również dostępna w wersji HD, a do wyboru jest dźwięk angielski i hiszpański.

</doc>
<doc id="1587820" url="https://pl.wikipedia.org/wiki?curid=1587820" title="Zmiany rozplemowe">
Zmiany rozplemowe



</doc>
<doc id="1587821" url="https://pl.wikipedia.org/wiki?curid=1587821" title="Steingrímur J. Sigfússon">
Steingrímur J. Sigfússon

Steingrímur Jóhann Sigfússon (ur. 4 sierpnia 1955 w Gunnarsstaðir) – islandzki polityk, wieloletni poseł do Althingu i jego przewodniczący w latach 2016–2017 oraz 2017–2021, współtwórca i przewodniczący Ruchu Zieloni-Lewica (1999–2013), minister komunikacji oraz rolnictwa (1988–1991), minister rybołówstwa i rolnictwa (2009), minister finansów (2009–2011), minister gospodarki oraz rybołówstwa i rolnictwa (2011–2012), minister przemysłu i innowacji (2011–2013).
Życiorys.
Urodził się w rodzinie rolnika. W 1981 i 1982 ukończył studia z zakresu geologii oraz pedagogiki na Uniwersytecie Islandzkim. Na przełomie lat 70. i 80. pracował m.in. jako kierowca i dziennikarz sportowy.
Od 1983 był członkiem lewicowego Związku Ludowego. W 1999 stanął na czele nowo powołanego Ruchu Zieloni-Lewica. Ugrupowaniem tym kierował do 2013, kiedy to zastąpiła go Katrín Jakobsdóttir. Opowiadał się za zakończeniem obecności wojsk USA na Islandii. Po likwidacji amerykańskiej bazy wojskowej w Keflavíku sprzeciwiał się stworzeniu sił zbrojnych, argumentując, że ich rolę skutecznie pełnią siły policyjne oraz straż przybrzeżna.
W 1983 po raz pierwszy został wybrany na posła do Althingu. Z powodzeniem ubiegał się o reelekcję w kolejnych wyborach w 1987, 1991, 1995, 1999, 2003, 2007, 2009, 2013, 2016 i 2017.
Został m.in. członkiem Zgromadzenia Parlamentarnego Rady Europy. Powoływany na wiceprzewodniczącego islandzkiego parlamentu, zaś od 2016 do 2017 przewodniczył pracom Althingu. Powrócił na funkcję przewodniczącego islandzkiego parlamentu jeszcze w tym samym roku. Sprawował ją do końca kadencji w 2021.
Po raz pierwszy funkcję rządową pełnił od września 1988 do kwietnia 1991, kiedy to zajmował stanowiska ministra rolnictwa i transportu w rządzie premiera Steingrímura Hermannssona. W 2009, po upadku rządu Geira Haardego, kierowany przez niego Ruch Zieloni-Lewica zawiązał koalicję rządową z Sojuszem. W jej ramach w lutym 2009 Steingrímur J. Sigfússon objął stanowisko ministra finansów oraz ministra rybołówstwa i rolnictwa w nowym rządzie Jóhanny Sigurðardóttir. Po wyborach parlamentarnych z tegoż roku obie partie utrzymały istniejącą koalicję z dotychczasową premier. W jej sformowanym w maju 2009 drugim gabinecie polityk zachował stanowisko ministra finansów. W grudniu 2011 urząd ten objęła Oddný G. Harðardóttir, Steingrímur J. Sigfússon został zaś ministrem gospodarki oraz ministrem rybołówstwa i rolnictwa. Od września 2012 po scaleniu resortów był ministrem przemysłu i innowacji, funkcję tę pełnił do maja 2013.

</doc>
<doc id="1587822" url="https://pl.wikipedia.org/wiki?curid=1587822" title="Kirkut w Andrychowie">
Kirkut w Andrychowie



</doc>
<doc id="1587825" url="https://pl.wikipedia.org/wiki?curid=1587825" title="Oni (film 2002)">
Oni (film 2002)

Oni ( lub ) – filmowy horror z roku 2002, wyreżyserowany przez Roberta Harmona do scenariusza Brendana Hooda. W 2003 roku film zdobył nagrody International Fantasy Film Award oraz CSC Award.
Opowiada historię Julii Lund, studentki psychologii prześladowanej przez koszmary na jawie, ogarniętej strachem wobec ciemności. W życiu bohaterki zaczyna dochodzić do wielu innych sytuacji po samobójczej śmierci jej przyjaciela z dzieciństwa.

</doc>
<doc id="1587830" url="https://pl.wikipedia.org/wiki?curid=1587830" title="Zaburzenia hemodynamiczne">
Zaburzenia hemodynamiczne



</doc>
<doc id="1587832" url="https://pl.wikipedia.org/wiki?curid=1587832" title="Polina Semionowa">
Polina Semionowa

Polina Semionowa (ros. Полина Семионова; ur. w 13 września 1984 roku w Moskwie) – rosyjska balerina. Była uczennica szkoły baletowej Teatru Bolszoj. Po ukończeniu w 2002 roku szkoły, mimo swojego bardzo młodego wieku (18 lat), dołączyła do Berlin Staatsoper Balet. Swój talent prezentowała na wielu konkursach baletowych w Rosji, jak i na konkursach międzynarodowych. Największy prestiż i uznanie zdobyła po wyjeździe do Japonii gdzie partnerowała Władimirowi Małachowowi. W Niemczech jest również znana jako tancerka z wideoklipu Herberta Grönemeyera – "Demo (Letzter Tag)". Nazywano ją "Prima Balerinką" przez jej wyjątkowo wówczas młody wiek.

</doc>
<doc id="1587833" url="https://pl.wikipedia.org/wiki?curid=1587833" title="Gian Maria Varanini">
Gian Maria Varanini

Gian Maria Varanini (ur. 1950 w Pizie) – włoski historyk, mediewista, profesor na Uniwersytecie w Weronie.

</doc>
<doc id="1587836" url="https://pl.wikipedia.org/wiki?curid=1587836" title="Władimir Brejczew">
Władimir Brejczew

Władimir Miłczow Brejczew (bułg. Владимир Милчов Брейчев; ur. 16 grudnia 1958 w Samokowie) – bułgarski skoczek narciarski, reprezentant Bułgarii w latach 1973–1992, rekordzista skoczni K-90 w Borowcu.
Brejczew zadebiutował w Turnieju Czterech Skoczni w sezonie 1977/1978. Dwa lata później w Oberstdorfie zadebiutował w zawodach Pucharu Świata, zajmując 102. miejsce wśród 105 zawodników. Pierwsze punkty do klasyfikacji Pucharu Świata zdobył 14 stycznia 1984 na dużej skoczni w Harrachovie – zajął wtedy trzynaste miejsce. W całej karierze punktował sześciokrotnie, w czołowej trzydziestce plasował się 24 razy.
Brejczew uczestniczył trzykrotnie w zimowych igrzyskach olimpijskich oraz pięciokrotnie w mistrzostwach świata w narciarstwie klasycznym. W sezonie 1983/1984 zwyciężył w klasyfikacji generalnej Pucharu Europy w skokach narciarskich. W sumie w karierze wygrał 4 konkursy tego cyklu. W 1984 został zwycięzcą Turnieju Trzech Państw oraz Turnieju Schwarzwaldzkiego.
Jako jeden z pierwszych skoczków na świecie zaczął skakać stylem V, którego prekursorami byli Mirosław Graf i Jan Boklöv (Brejczew już pod koniec lat 80. skakał nim regularnie). W trakcie skoku tylko częściowo rozkładał narty, przez co nie układały się w idealną literę V. Z tego powodu niemieccy komentatorzy sportowi nadali mu pseudonim "Kleine V Mann".
Przebieg kariery.
Lata 70..
W marcu 1973 wystąpił na mistrzostwach Europy juniorów w Toksowie, mając 14 lat. Po skokach na 64 i 58 m zajął 29. miejsce wśród 42 uczestników tamtych zawodów. Rok później brał udział w młodzieżowych zawodach przyjaźni krajów socjalistycznych w Harrachovie. Wystąpił tam w dwóch konkursach, a w jednym z nich zajmując ósme miejsce (w drugim był na 17. pozycji). Jeszcze w tym samym sezonie osiągnął 25. lokatę na kolejnych w jego karierze mistrzostwach Europy juniorów (Autrans).
W 1975 wystąpił na swych ostatnich mistrzostwach Europy juniorów. W Lieto zdobył 11. miejsce (startowało 41 skoczków). Osiągnął również czwartą lokatę w Zakopanem w MZPKS, przegrywając jedynie z Františkiem Novákiem, Henrykiem Tajnerem i Matthiasem Buse.
We wrześniu 1975 i 1976 występował we Frenštacie w licznie obsadzonych zawodach na igelicie. Zajmował odpowiednio 61. i 54. miejsce. W sezonie 1976/1977 odnotował więcej startów w zawodach międzynarodowych. Najwyższe wyniki osiągał w Memoriale Bronisława Czecha i Heleny Marusarzówny, w którym był 10. i 16. Ponadto skakał w Pucharze Tatr, a także w Turnieju Czeskim (składającego się z trzech konkursów), w którym został sklasyfikowany na 24. miejscu w klasyfikacji generalnej. Lepszy z Bułgarów był tylko Walentin Bożiczkow.
30 grudnia 1977 zadebiutował w Turnieju Czterech Skoczni. W jednoseryjnym konkursie w Oberstdorfie zajął 40. miejsce po skoku na 79,5 m. Wynik ten poprawił w kolejnym konkursie w Garmisch-Partenkirchen, uzyskując 38. lokatę. W austriackiej części turnieju osiągał niższe rezultaty (43. i 53. miejsce). Wyniki te dały mu 44. miejsce w klasyfikacji generalnej TCS z notą łączną 564,4 pkt.
W drugiej części sezonu 1977/1978 Brejczew po raz pierwszy skakał na uniwersjadzie (Szpindlerowy Młyn), w której zajął 18. pozycję. Debiutował także na mistrzostwach świata w Lahti. W konkursie na skoczni normalnej był 45., zaś na większym obiekcie skończył zawody jedną pozycję niżej. We wrześniu 1978 wystąpił po raz kolejny w zawodach we Frenštacie, jednak zajął odległe miejsce.
W styczniu 1979 był 35. w klasyfikacji generalnej Turnieju Czeskiego. Na przełomie marca i kwietnia startował także w zawodach w Oberwiesenthal (poza pierwszą pięćdziesiątką). We wrześniu 1979 ukończył zawody we Frenštacie na 39. pozycji.
Początek lat 80..
Inauguracyjny konkurs 28. Turnieju Czterech Skoczni w Oberstdorfie był zarazem debiutem Brejczewa w zawodach Pucharu Świata. Po skoku na 86 m zajął jednak 102. pozycję, wyprzedzając Ángela Janiqueta, Johna Bromana i Węgra Roberta Fogarasi. Skakał we wszystkich konkursach TCS i w całym turnieju sklasyfikowano go na 98. miejscu.
W sezonie 1980/1981 zdobywał punkty do klasyfikacji generalnej Pucharu Europy, czyli w zawodach stanowiących zaplecze dla Pucharu Świata. Uzyskał je m.in. w Mariborze, w którym był dziewiąty. Był też 53. w zawodach PŚ w Planicy oraz 12. w jednym z konkursów międzynarodowych zawodów w Oberwiesenthal. We wrześniu 1981 osiągnął trzecie miejsce w zawodach we Frenštacie (przegrał jedynie z Primožem Ulagą i Klausem Ostwaldem).
W sezonie 1981/1982 zajął piąte miejsce w zawodach w Titisee-Neustadt i dziewiąte w Tarvisio (oba w ramach Pucharu Europy), jednak nie startował w zawodach Pucharu Świata.
Zima na przełomie 1982 i 1983 roku rozpoczęła się dla Bułgara od 20. pozycji w świątecznych zawodach Pucharu Europy w Sankt Moritz. Turniej Czterech Skoczni zakończył na 71. miejscu. W zawodach niższej rangi trzykrotnie stawał na podium, w tym w Villach, Travniku i Szczyrbskim Jeziorze.
Pierwsze sukcesy i kolejne starty.
Sezon 1983/1984 był dla Brejczewa pierwszym, w którym wygrał konkurs rangi FIS. Uczynił to dwukrotnie – pierwszy raz 8 stycznia 1984 w Planicy, a dzień później w Villach. Oba konkursy były rozgrywane w ramach Turnieju Trzech Państw (Tarvisio, Planica, Villach), w którym Brejczew odniósł końcowe zwycięstwo. Kilka dni po sukcesie w TTP, osiągnął 13. miejsce w zawodach Pucharu Świata w Harrachovie. Zdobył więc tym samym swoje pierwsze punkty do klasyfikacji generalnej tegoż cyklu (zarazem po raz ostatni w tym sezonie).
W 1984 po raz pierwszy wystąpił na igrzyskach olimpijskich. 12 lutego zajął 19. miejsce na skoczni normalnej po skokach na 80,5 i 86 m. Jest to najlepszy wynik bułgarskich skoków narciarskich w historii igrzysk olimpijskich (stan po igrzyskach w 2014). W konkursie na dużym obiekcie zdobył 42. lokatę.
Po igrzyskach dwukrotnie zajmował drugie miejsce w zawodach Pucharu Europy w Titisee-Neustadt i Schönwaldzie. Oba były rozgrywane w ramach Turnieju Schwarzwaldzkiego, który Brejczew wygrał. Triumfował również w klasyfikacji generalnej Pucharu Europy, zdobywając 147 punktów (miał 50 punktów przewagi nad drugim zawodnikiem – Geirem Johnsonem).
W sezonie 1984/1985 nie stanął na podium zawodów PE. Najbliżej tego osiągnięcia był 13 stycznia 1985 w Villach, gdzie był czwarty. Brał także udział w Turnieju Czterech Skoczni, a najwyższe miejsce – 41. – osiągnął w Ga-Pa. W mistrzostwach świata w 1985 w Seefeld zajął 28. miejsce na normalnym obiekcie (80 i 82 m), na dużym był 50.
W sezonie 1985/1986 zwyciężył w zawodach PE w węgierskiej miejscowości Mátraháza. Osiągnął również trzecie miejsce w Memoriale Jordiego Aimata w La Molinie. 5 kwietnia 1986 był piąty w zawodach w Feldbergu.
6 grudnia 1986 osiągnął 29. pozycje w PŚ w Thunder Bay (zgodnie z obowiązującymi wówczas zasadami nie zdobył punktów). Był to jego najlepszy rezultat osiągnięty tej zimy w PŚ. Na mistrzostwach świata w 1987 w Oberstdorfie startował w trzech konkurencjach, w tym po raz pierwszy w drużynowej. Na obiekcie normalnym był 29. (tuż za swym rodakiem Kiriłem Petkowem), na dużym 43., zaś w rywalizacji drużynowej reprezentacja Bułgarii zajęła ostatnie 17. miejsce.
Olimpijski sezon 1987/1988 rozpoczął od 30. miejsca w pierwszym konkursie 36. TCS w Oberstdorfie. W drugich zawodach w Ga-Pa osiągnął 14. pozycję, zdobywając po raz drugi w karierze punkty PŚ. Łącznie był 33. skoczkiem turnieju. Po raz drugi skakał na igrzyskach olimpijskich. W Calgary był 53. zawodnikiem na skoczni normalnej i 46. skoczkiem na skoczni dużej.
W sezonie 1988/1989 plasował się pięciokrotnie w czołowej trzydziestce zawodów PŚ. Punkty zdobył jedynie w Oberhofie, w którym uzyskał 14. wynik. W W 37. Turnieju Czterech Skoczni zajął 26. miejsce w klasyfikacji generalnej. Na mistrzostwach świata w 1989 w Lahti osiągnął 50. wynik na skoczni normalnej i 32. pozycję na skoczni dużej.
W sezonie 1989/1990 skakał tylko w Pucharze Świata. Zajął ósme miejsce w drugim konkursie sezonu (w Thunder Bay). W konkursie wieńczącym ten period PŚ, osiągnął najlepszy wynik w historii swoich startów – 25 marca 1990 zajął siódme miejsce po skokach na 121 i 110 m. Skok Brejczewa z pierwszej serii był drugą najdalszą odległością zawodów, a lepszy rezultat (123 m) osiągnął jedynie Ari-Pekka Nikkola. W klasyfikacji generalnej PŚ osiągnął najwyższe w karierze 34. miejsce z dorobkiem 23 punktów. Poprawił także swe najlepsze osiągnięcie w TCS, w którym zajął 25. pozycję w klasyfikacji generalnej. Łącznie dziewięciokrotnie plasował się w czołowej trzydziestce zawodów, w tym trzykrotnie punktując (oprócz wspomnianych Thunder Bay i Planicy, punkty zdobył jeszcze w Harrachovie za 10. pozycję).
Ostatnie sezony.
W sezonie 1990/1991 nie zdobywał punktów Pucharu Świata, chociaż czterokrotnie mieścił się w najlepszej trzydziestce zawodów. Najbliżej ich zdobycia był w drugim konkursie w Thunder Bay, w którym zajął 17. miejsce. Po raz ostatni w karierze wziął udział w mistrzostwach świata. Zawody w Val di Fiemme na skoczni dużej zakończył na 51. miejscu, a na obiekcie mniejszym był 32.
Ostatni w swojej karierze sezon (1991/1992) rozpoczął od 45. miejsca w PŚ w Thunder Bay. Wynik osiągnięty na kanadyjskiej skoczni był jego najlepszym osiągnięciem tego sezonu. Pojawił się także na trzecich w karierze igrzyskach olimpijskich, w Albertville. 9 lutego 1992 znalazł się na 50. miejscu na normalnym obiekcie. 16 lutego 1992 skakał na dużej skoczni, na której zajął 46. miejsce po skokach na 91 i 93,5 m.
Poza sportem.
Od 1988 był zarejestrowany jako agent bezpieczeństwa państwowego, działał pod pseudonimem "Stamatow". Startował w wyborach samorządowych w rodzinnym Samokowie, a w 2007 roku kandydował w Sofii. W 2014 był aktywnym sędzią skoków narciarskich.
Christoph &amp; Lollo, austriacki duet muzyczno-kabaretowy, napisał na cześć bułgarskiego skoczka piosenkę pt. "Breitchev". Piosenka znalazła się na albumie "Mehr Schispringerlieder" wydanym w 2000 roku.
Statystyki.
"Opracowano na podstawie:"
Puchar Europy.
Miejsca w poszczególnych konkursach Pucharu Europy.
W zawodach Pucharu Europy, podobnie jak w ówczesnych zawodach Pucharu Świata, obowiązywała inna punktacja.

</doc>
<doc id="1587839" url="https://pl.wikipedia.org/wiki?curid=1587839" title="Sokolie">
Sokolie

Sokolie (1171 m) – masyw górski w tzw. krywańskiej części Małej Fatry w Centralnych Karpatach Zachodnich na Słowacji.
Położenie.
Sokolie leży na północnym skraju Małej Fatry. Masyw ma postać wału górskiego długości ok. 4,5 km, rozciągniętego w osi wschód – zachód i zamykającego od północnego zachodu Dolinę Wratną. Na wschodzie od masywu Bobotów oddziela go przełomowy odcinek doliny Vrátňanki, nazywany Cieśniawami (słow. Tiesňavy), natomiast od zachodu ogranicza go dolina potoku Veľká Bránica (Bránica). Na południu poprzez przełęcz Príslop (916 m) i grzbiet Baraniarky – Kraviarske łączy się z głównym grzbietem Małej Fatry. Na północy opada ku dolinie potoku Varínka, na odcinku Terchová – ujście Bránicy.
Najwyższy szczyt znajduje się mniej więcej w centrum masywu. Na zachodnim skraju masywu wyodrębnia się nieco niższa góra, zwana również Sokolie (914 m).
Geologia – morfologia.
Cały masyw Sokoliego, podobnie jak inne masywy północnych obrzeży Małej Fatry (Wielki i Mały Rozsutec oraz Boboty) jest zbudowany z osadowych skał tzw. serii choczańskiej. W najniższych położeniach spotkamy tu ciemnoszare wapienie, natomiast główny zrąb masywu budują dolomity ze środkowego i górnego triasu.
Południowe stoki masywu są stosunkowo mało rozczłonkowane, jedynie w ich górnej części wzdłuż grzbietu biegnie wyraźny ciąg wychodni skalnych w postaci baszt i ambon. Znacznie bardziej urozmaicone są stoki wschodnie masywu ponad Cieśniawami. Z dolomitowego budulca w długotrwałym procesie erozji powstały charakterystyczne, głęboko modelowane formy skalne w postaci skalnych murów, turni o fantastycznych kształtach, skalnych grzebieni porozdzielanych stromymi żlebkami itp. Najbardziej rozczłonkowane są północne stoki masywu, w których znajduje się kilka głębokich dolinek krasowych (niektóre z okresowymi ciekami wodnymi) również otoczonych licznymi formacjami skalnymi. Najbardziej interesującą jest tu dolina Obšívanka w północno-wschodniej części masywu.
Przyroda ożywiona.
Sokolie prawie w całości porośnięte jest lasami bukowo-jodłowymi. Jedynie w zachodniej części, na stokach szczytu Sokolie (914 m), znajduje się kilka większych polan. Wśród buków, które na grzbiecie przyjmują najfantastyczniejsze formy, rosną również jawory i świerki, a trafiają się też rzadkie cisy. W podszyciu pojawia się jarząb mączny, porzeczka alpejska i wawrzynek wilczełyko. Niedostępne szczyty niektórych turni wieńczą reliktowe sosny, które w najwyższych położeniach zastępuje kosodrzewina.
W masywie rośnie wiele rzadkich i chronionych roślin zielnych. Na cieplejszych stanowiskach, głównie na wyżej położonych wychodniach skalnych, spotkamy szereg gatunków ciepłolubnych. Z kolei Cieśniawy, a zwłaszcza głębokie dolinki na północnych zboczach masywu, są lokalnymi ostojami chłodu. Ta lokalna inwersja klimatyczna powoduje, że spotkamy tu wiele gatunków roślin, typowych dla piętra kosodrzewiny, a nawet subalpejskiego, jak aster alpejski, dzwonek drobny, urdzik karpacki, pierwiosnka łyszczak, goryczka krótkołodygowa, tłustosz alpejski czy dębik ośmiopłatkowy. Warto też wspomnieć, że w wąwozie Obšívanka na wysokości ok. 680 m n.p.m. znajdują się tu najniższe w Małej Fatrze naturalne stanowiska kosodrzewiny.
W faunie masywu należy wyróżnić zwłaszcza gatunki ptaków związane ze skałami: pomurnika oraz sokoła wędrownego, dla którego skalne turnie w otoczeniu doliny Obšívanka są jednym z ostatnich miejsc gniazdowania w tej części Karpat.
Cały masyw znajduje się w obrębie Parku Narodowego Mała Fatra. Najatrakcyjniejszą przyrodniczo północno-wschodnią część masywu obejmuje rezerwat przyrody Tiesňavy.
Turystyka.
Prawie wzdłuż całego grzbietu masywu biegną znakowane szlaki turystyczne. Ze względu na łatwą dostępność, niezbyt duże przewyższenie, a jednocześnie na ich bardzo wysokie walory krajobrazowe i przyrodnicze są one licznie uczęszczane przez turystów.
Szlaki nie oferują rozległych panoram. Szersze widoki roztaczają się jedynie z niektórych wychodni skalnych. Sam szczyt, który tworzy efektowna skałka, daje wgląd równocześnie w obie doliny Vrátnej: Starą Dolinę, biegnącą na południe pod Wielki Krywań i Chleb oraz tzw. Nową Dolinę, biegnącą na wschód pod Rozsutce. Pomiędzy nimi widać spłaszczony Grúň ze schroniskiem (Chata na Grúni), a jeszcze wyżej halny Poludňový grúň (1460 m) w głównym grzbiecie, otaczającym dolinę Vrátnej.
U południowych podnóży masywu schronisko turystyczne Chata pod Sokolím, kilka pensjonatów i szereg prywatnych daczy. Między nimi niewielkie stoki narciarskie z 3 krótkimi wyciągami narciarskimi.

</doc>
<doc id="1587841" url="https://pl.wikipedia.org/wiki?curid=1587841" title="Sławomir Kowalewski (ur. 1946)">
Sławomir Kowalewski (ur. 1946)

Sławomir Wiesław Kowalewski (ur. 25 lutego 1946 w Łodzi) – polski piosenkarz, gitarzysta i kompozytor. Wraz z Krzysztofem Krawczykiem, Marianem Lichtmanem, Jerzym Krzemińskim i Bogdanem Borkowskim stworzył w 1963 Trubadurów, w których występuje do dzisiaj.
Życiorys.
W 1963 wraz z Krzysztofem Krawczykiem, Marianem Lichtmanem, Jerzym Krzemińskim i Bogdanem Borkowskim założył Trubadurów, do których 1965 na krótko dołączyła Sława Mikołajczyk. W 1967 dołączył do grupy Ryszard Poznakowski, a w 1969 Halina Żytkowiak, która niedługo potem odeszła. Obok Czerwonych Gitar był to najbardziej popularny polski zespół bigbitowy łączący elementy rocka z polską muzyką ludową. Z Trubadurami wylansował wiele znanych przebojów, m.in. „Kasia”, „Znamy się tylko z widzenia”, „Krajobrazy”, „Byłaś tu”, „Kim jesteś”, „Ej, Sobótka, Sobótka”, „Cóż wiemy o miłości” (muzyka Bogusław Klimczuk, słowa Andrzej Kudelski) i „Przyjedź mamo na przysięgę”. W 1967 po ostatecznym odejściu Jerzego Krzemińskiego i Bogdana Borkowskiego do zespołu No To Co Krawczyk wraz ze Sławą Mikołajczyk i Marianem Lichtmanem na chwilę odeszli do eksperymentalnego zespołu Izomorf 67. Jednak po kilku miesiącach Krawczyk z Lichtmanem wrócili do Trubadurów, ale już bez Sławy Mikołajczyk. 
Po odejściu z zespołu w 1973 Krzysztofa Krawczyka wraz z Marianem Lichtmanem pod starym szyldem montował nowe składy zespołu z dobrymi muzykami, niezłymi piosenkami, ale nie dały już one popularności. Niektóre z tych kompozycji wypełniły kolejny album "Trubadurzy znowu razem", gdzie wspólnie wystąpili wraz z Krawczykiem i Żytkowiak.
W latach 80. Trubadurów próbował „reanimować” razem z Poznakowskim. Poza wylansowaniem utworu „Czyngis Chan” nie udało się jednak reaktywować grupy. Doprowadziło to do tego, że wyjechał w 1989 do New Jersey w USA, gdzie przebywał do 1993. Jeszcze przed wyjazdem nagrał piosenkę „Nie pojadę do Hiszpanii” stworzoną specjalnie na Mistrzostwa Świata w Piłce Nożnej w 1982 w Hiszpanii.
W 1993 po powrocie do Polski znów zaczął występować w odrodzonym składzie zespołu, który powrócił z nowymi wykonaniami przebojów z lat 60. i 70. wydanymi na płycie "Złote przeboje". Ten powrót udał się w składzie z Poznakowskim, Kowalewskim, Lichtmanem i Piotrem Kuźniakiem, który udanie zastąpił Krawczyka.
W 1997 ukazał się krążek "Trubadurzy śpiewają piosenki Sławomira Kowalewskiego", na której wykonał także kilka piosenek solowych, m.in. „Muzyka nocą”, do której powstał również teledysk nagrany w centrum Nowego Jorku.
W 1998 nagrał wraz z zespołem płytę "Zagrajmy rock and rolla jeszcze raz". Latem tego roku ukazała się jeszcze jedna płyta zespołu "Znamy się tylko z widzenia – Złote przeboje", która zyskała status Złotej Płyty.
W 2008 wraz z zespołem nagrał piosenkę „Nic nie wychodzi”, do której powstał również teledysk promujący stronę internetową zespołu.
W grudniu 2008 razem z Marianem Lichtmanem stworzył płytę "Imieniny" z premierowymi piosenkami. Wraz z nimi dwa utwory zaśpiewała Krystyna Giżowska. W tym roku nagrał też piosenki pt. „Show must go on” i „To będzie dobry mecz” dedykowane polskiej reprezentacji w piłce nożnej oraz nową wersję przeboju Trubadurów „Wiera, Wiera”.
W styczniu 2010 wraz z Trubadurami stworzył piosenkę "W zimowy wieczór", do której powstał także teledysk. W tym roku nagrali jeszcze wraz z Krzysztofem Krawczykiem i Krzysztofem Jerzym Krawczykiem utwór „Marynarze szos”, do którego nagrano również teledysk.
W 2010 wraz z zespołem nagrał utwór „Bez Ciebie tak mi źle” wraz z teledyskiem.
Przed Mistrzostwami Europy w Piłce Nożnej w Polsce i na Ukrainie nagrał z Mirosławem Niewiadomskim i Adamem Malickim piosenkę pt. „Europo graj”, do której napisał tekst i muzykę.
W 2014 ukazała się wykonana przez niego piosenka „Słodkie Lata 60-te” wraz z teledyskiem.
Działalność polityczna.
W 2005 wstąpił do Samoobrony RP. W wyborach do senatu w tym samym roku bez powodzenia kandydował z ramienia tej partii w okręgu łódzkim (uzyskał siódme miejsce spośród piętnastu kandydatów), a w wyborach samorządowych w 2006 ubiegał się z jej listy o mandat w łódzkiej radzie miasta. W tym samym roku z rekomendacji Samoobrony RP objął funkcję wiceprzewodniczącego rady programowej Polskiego Radia. Niedługo potem opuścił ugrupowanie.
W wyborach prezydenckich, również w 2005 wraz z Marianem Lichtmanem, Piorem Kuźniakem i Jackiem Malanowskim zaangażował się w kampanię wyborczą Andrzeja Leppera (Trubadurzy napisali dedykowany mu hymn wyborczy „Polskę trzeba zLepperować”), co spowodowało, że z zespołu odszedł Ryszard Poznakowski.
Życie prywatne.
Ojciec, Stanisław Kowalewski, był znanym przedwojennym bokserem trenującym w fabrycznym klubie sportowym włókienniczej fabryki I.K. Poznańskiego IKP Łódź. W czasie okupacji niemieckiej więzień Radogoszcza w Łodzi i stąd wywieziony na roboty przymusowe. Po II wojnie światowej trener bokserski.
Ma żonę Annę. Jest ojcem byłych piosenkarek dziecięcych Kamy Kowalewskiej-Kulawinek (obecnie aktorki Teatru im. Wojciecha Bogusławskiego w Kaliszu) i Mai Jabłońskiej.
Odznaczenia.
W 2004 wraz z pozostałymi członkami zespołu Trubadurzy został odznaczony przez Prezydenta RP Aleksandra Kwaśniewskiego Złotym Krzyżem Zasługi.
18 kwietnia 2011 w Filharmonii Łódzkiej im. Artura Rubinsteina, podczas jubileuszowego koncertu Trubadurów, otrzymał z rąk wojewody łódzkiego Jolanty Chełmińskiej nadany przez ministra kultury i dziedzictwa narodowego Bogdana Zdrojewskiego Brązowy Medal „Zasłużony Kulturze Gloria Artis”. We wrześniu 2017 minister Piotr Gliński odznaczył go Srebrnym Medalem „Zasłużony Kulturze Gloria Artis”.

</doc>
<doc id="1587844" url="https://pl.wikipedia.org/wiki?curid=1587844" title="Mikulicz">
Mikulicz



</doc>
<doc id="1587845" url="https://pl.wikipedia.org/wiki?curid=1587845" title="Francopol">
Francopol

Francopol - polska spółka akcyjna, której jednym z założycieli (1921 rok) był gen. Włodzimierz Zagórski. Ze spółką wiązała się afera polegająca na pośrednictwie w zakupie dla Wojska Polskiego samolotów francuskich, budowy pod Warszawą fabryki samolotów i silników.
W 1923 roku Ministerstwo Spraw Wojskowych (gen. Leveque) anulowało umowę z firmą Francopol na zakup 2630 samolotów i 5600 silników.
W 1924 roku szefem lotnictwa został gen. Włodzimierz Zagórski, który odnowił dostawy sprzętu francuskiego przez firmę „Francopol”. Część sprowadzanych samolotów była złej jakości (niedostateczna wytrzymałość SPAD 61, przestarzała konstrukcja Farman F-60 Goliath - tylko maszyny Potez XV były niezłej jakości). Maszyny SPAD 61 przez lotników określane były mianem „latających trumien”. Na samym samolocie SPAD 61 było 31 wypadków śmiertelnych.

</doc>
<doc id="1587848" url="https://pl.wikipedia.org/wiki?curid=1587848" title="Mirsad Baljić">
Mirsad Baljić

Mirsad Baljić (ur. 4 marca 1962 w Sarajewie) – piłkarz bośniacki grający na pozycji obrońcy. Posiada także obywatelstwo szwajcarskie.
Kariera klubowa.
Baljić urodził się w Sarajewie. Karierę rozpoczął w tamtejszym Željezničarze Sarajewo. W sezonie 1979/1980 zadebiutował w pierwszej lidze jugosłowiańskiej. W 1981 roku wystąpił w finale Pucharu Jugosławii, który wygrał Velež Mostar 3:2. W sezonie 1984/1985 Željezničar dotarł do półfinału Pucharu UEFA, w którym Bośniacy ulegli węgierskiemu Videotonowi Székesfehérvár. W Željezničarze Mirsad grał do końca sezonu 1987/1988. Rozegrał dla tego klubu 187 meczów, w których zdobył 20 bramek.
Latem 1988 Baljić wyjechał do Szwajcarii i został piłkarzem tamtejszego FC Sion, w którym zaczął grać w pomocy, dzięki czemu stał się jednym z najlepszych strzelców drużyny. W sezonie 1990/1991 zdobył ze Sionem Puchar Szwajcarii. W tym samym sezonie wywalczył też wicemistrzostwo Szwajcarii. W 1992 roku odszedł ze Sionu do FC Zürich, w którym spędził dwa sezony nie osiągając znaczących sukcesów. W sezonie 1993/1994 Bośniak był zawodnikiem FC Locarno, grającego w drugiej lidze. Karierę zakończył w wieku 32 lat.
Kariera reprezentacyjna.
W 1984 roku Baljić był członkiem olimpijskiej reprezentacji Jugosławii, która wywalczyła brązowy medal na Igrzyskach Olimpijskich w Los Angeles. W pierwszej reprezentacji zadebiutował on 31 marca 1984 roku w wygranym 2:1 towarzyskim meczu z Węgrami. W tym samym roku był w kadrze Jugosławii na Euro 84, ale nie rozegrał żadnego spotkania na tym turnieju. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam rozegrał tylko jedno spotkanie, przegrane 1:4 z RFN, które było jednocześnie ostatnim w kadrze Jugosławii. Łącznie rozegrał w niej 29 meczów i zdobył 3 gole.

</doc>
<doc id="1587853" url="https://pl.wikipedia.org/wiki?curid=1587853" title="NetLogo">
NetLogo

NetLogo – język programowania i zintegrowane środowisko modelowania matematycznego, zaprojektowany na bazie języka Logo.
Jego twórcy kierowali się zasadą "niski próg i brak sufitu": język ma umożliwić łatwą pracę nowicjuszom, a jednocześnie sprostać potrzebom zaawansowanych użytkowników.
Ma wbudowaną obszerną bibliotekę modeli z różnych dziedzin, takich jak ekonomia, biologia, fizyka, chemia, psychologia i wiele innych. NetLogo jest wykorzystywane także w celach edukacyjnych.
Środowisko NetLogo pozwala na badanie zjawiska emergencji. Szczególnie dobrze nadaje się do modelowania złożonych systemów rozwijających się wraz z upływem czasu. Modelujący (programista) może dać instrukcje setkom czy tysiącom niezależnych, działającym jednocześnie agentom. Daje to możliwość zbadania związku pomiędzy zachowaniem pojedynczych osobników i prawidłowości wynikających z interakcji pomiędzy nimi.
NetLogo ma wiele tysięcy aktywnych użytkowników. Jest dostępne bezpłatnie ze strony NetLogo.
Autorem NetLogo jest Juri Wilenski.

</doc>
<doc id="1587856" url="https://pl.wikipedia.org/wiki?curid=1587856" title="Dmytro Jaremko">
Dmytro Jaremko

Dmytro Jaremko (ukr. Дмитро Яремко) (ur. 1879, zm. 1915) - greckokatolicki duchowny, biskup ostrogski w latach 1914-1915, sługa Boży (kandydat na ołtarze Ukraińskiego Kościoła Greckokatolickiego). Wicerektor seminarium duchownego we Lwowie, współredaktor czasopisma „Niwa” (od 1907 r.).
W 1914 r. został tajnie wyświęcony przez metropolitę Andrzeja Szeptyckiego w Kijowie na biskupa ostrogskiego (biskupstwo to uważane było za wolne z czasów likwidacji unii w Rosji i metropolita A. Szeptycki wyświęcił go będąc świadomy swoich upoważnień). Zmarł na zesłaniu w Woroneżu, gdzie został w 1915 r. wywieziony przez władze rosyjskie jako zakładnik. 

</doc>
<doc id="1587857" url="https://pl.wikipedia.org/wiki?curid=1587857" title="Robert Zimmerman">
Robert Zimmerman



</doc>
<doc id="1587858" url="https://pl.wikipedia.org/wiki?curid=1587858" title="Cwel">
Cwel

Cwel, cwer, poszkodowany – obraźliwe pojęcie używane w gwarze więziennej, degradujące określenie osoby zmuszanej w więzieniach do odbywania stosunków seksualnych z innymi współwięźniami i wykluczoną przez to z kategorii git-ludzi (grypsujących).
Historia i rozwój.
Pierwotnie "(prze)cwelenie" oznaczało tylko fizyczne zgwałcenie. Potem cwelenie rozszerzono m.in. na:
Synonimami cwela są: "parówa, ciota, padalec, rura, dupka, kurwa, druciara, pipka".
Kategorie cwelów.
Cwelów można podzielić na kategorie:
Obecnie cechy takie jak homoseksualizm czy domniemane zgwałcenie przypisywane są im przez współwięźniów i nie zawsze odpowiadają stanowi faktycznemu. Narażeni są też przedstawiciele niektórych grup zawodowych (np. przedstawiciele służb mundurowych), czy osadzeni odbywający krótkie kary ("S.A".).
Cwelów należy odróżnić od frajerów, czyli więźniów, którzy nie chcą być identyfikowani z żadną grupą podkultury więziennej.
Etapy cwelenia.
Pierwszym etapem prowadzącym do przecwelenia są „krzywości”, które wiążą się z brakiem zaufania współwięźniów (git-ludzi) w stosunku do ich członka grupy. Taka osoba jest separowana od najważniejszych spraw git-ludzi, jednak nie jest pozbawiona praw „człowieka” (m.in. może siedzieć przy wspólnym stole z grypsującymi oraz można jej podawać rękę).
Kolejnym etapem jest „skiepszczenie”, kiedy to osadzony naruszy jedną z norm git-ludzi. Podczas „afery” analizowane są dowody i wydawany werdykt. „Wykręcanie afery” dotyczy zdarzeń z przeszłości dotyczącej zarówno życia na wolności, jak i w zakładzie karnym. Do „afery” często dochodzi między grupami grypsujących (opartej na intrydze czy wymyślonych sytuacjach). W wyniku „skiepszczenia” grypsujący nie zawsze jest przycwelony, może również powrócić do grupy git-ludzi. W tej fazie jest w stanie zawieszenia członkostwa w grupie grypsującej ("wyjaśnienie", "wystawka").
Jeśli zasady grypserskie zostały naruszone w niewielkim stopniu, to następuje „prostowanie”. Zagrożony więzień dostaje zadania m.in. samookaleczenie, pobicie frajera czy cwela, agresywne zachowanie wobec pracowników służby więziennej, wzięcie na siebie winy za czyny innych git-ludzi, od których wykonanie zależy jego przynależność do grupy. „Prostowaniu” nie podlega potwierdzony zarzut o homoseksualizm i współpracę z administracją więzienną.
Następnym etapem jest wydalenie z grupy: „"chowanie do wora"”, "„dołowanie”". Były grypsujący jest szykanowany, stosuje się wobec niego przemoc (na początku nieseksualną) oraz ma werbalny zakaz grypsowania.
Z czasem następuje degradowanie przecwelonego na dół hierarchii więziennej, łącznie z jego fizycznym zgwałceniem.
Charakter i konsekwencje.
Akty cwelenia w więzieniu przeważnie mają charakter zbiorowy, często są połączone z pobiciem, zmuszeniem ofiary do odbycia stosunku analnego, a także oralnego.
Cwelenie ma na celu nie tylko zaspokojeniu potrzeby seksualnej, ale też ma charakter rytualny. Celem jest chęć zdominowania współwięźnia, zdegradowania go, ukarania (np. za donosicielstwo) lub rozładowania agresji, co przyjmowane jest przez niektórych więźniów ze zrozumieniem i akceptacją, dlatego też występuje tendencja do wytypowania ofiary (cwela) wśród grupy osadzonych.
Cwelenie pozbawia także ofiarę męskiej tożsamości – otrzymuje ona kobiece imię, którym zwracają się doń współwięźniowie.
Cwel od tej pory jest zmuszany do świadczenia usług seksualnych współwięźniom oraz wykonywania różnych „brudnych” prac, na przykład mycia muszli klozetowych; ponadto współwięźniowie mogą się nad nim znęcać w inny sposób. Cwele przy posiłkach obsługiwani są jako ostatni, ich miski leżą oddzielnie, sprzątają ubikację. Często zostają też „kapusiami”, czyli donosicielami.
Cwele znajdują się najniżej w hierarchii więziennej; niedopuszczalna jest przyjaźń czy współpraca między cwelem a innym osadzonym. Cwele stanowią 1–2% społeczności, zaś pozostali więźniowie, którzy nie są git-ludźmi, zwani są zazwyczaj frajerami.
Status cwela jest w zasadzie dożywotni: utrzymuje się po przeniesieniu do innego więzienia lub rozpoczęciu odbywania nowej kary po pobycie na wolności. Grypsujący z różnych zakładów karnych zazwyczaj wymieniają się informacjami dotyczącymi przenoszonych do innych placówek więźniów uznanych za cweli. Nawet po upływie lat współwięźniowie starają się wybadać więźnia przeniesionego lub ponownie skazanego i przesyłają grypsy do innych więzień z prośbą o informacje o statusie takiej osoby, a po ich otrzymaniu traktują go stosownie do ich treści.
Zjawisko przecwelenia w zasadzie nie występuje w więzieniach kobiecych, jednak i w nich zdarzają się gwałty: homoseksualne i heteroseksualne.
Badania naukowe.
Cwelenie oraz inne sposoby prześladowania, tak zwane gierki, opisał Moczydłowski, pierwszy szef więziennictwa po 1989 roku, w swojej książce z 1991 i w jej nowszych wydaniach, która jest wynikiem długoletnich badań nad ewolucją życia więziennego. Są one powiązane z teorią gier.

</doc>
<doc id="1587859" url="https://pl.wikipedia.org/wiki?curid=1587859" title="Ulica Władysława IV">
Ulica Władysława IV



</doc>
<doc id="1587861" url="https://pl.wikipedia.org/wiki?curid=1587861" title="Walter Kurt Haassengier">
Walter Kurt Haassengier

Walter Kurt Haassengier (ur. 3 czerwca 1908, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Członek NSDAP od maja 1933. Od września 1944 do 5 maja 1945 pełnił służbę w "Gusen II", podobozie Mauthausen. Sprawował funkcję Rapportführera, kierownika komanda więźniarskiego w fabryce Messerschmitta oraz Blockführera (kierował blokiem 11). Haassengier maltretował podległych mu więźniów, a do podobnego zachowania zachęcał innych esesmanów i kapo.
Został skazany w procesie załogi Mauthausen-Gusen (US vs. Hans Böhn i inni) na karę śmierci przez powieszenie przez amerykański Trybunał Wojskowy w Dachau. Wyrok zamieniono w wyniku rewizji na dożywotnie pozbawienie wolności. 18 lipca 1951 karę Haassengiera zmniejszono do 20 lat więzienia.

</doc>
<doc id="1587863" url="https://pl.wikipedia.org/wiki?curid=1587863" title="Scotch (zespół muzyczny)">
Scotch (zespół muzyczny)

Scotch – włoska grupa muzyczna stylu italo disco założona przez Vinca Lancini i Franza Felleti. Największe sukcesy święciła w latach 1984–1987, lansując przeboje „Disco Band” (1984), „Take Me Up” (1984), „Delirio Mind” (1985), „Mirage” (1986), „Pictures” (1987).
Życiorys.
Grupa została stworzona przez Manlio Cangelli (kompozytor, instrumenty klawiszowe, programowany automat perkusyjny), a następnie powiększona o artystów Vince Lancini (śpiew) i Fabio Margutti (klawisze), do których na drugim albumie Pictures Of Old Days dołączył Franza Rome (instrumenty klawiszowe, programowanie).
Zespół wylansował liczne przeboje, począwszy od znanej na całym świecie "Penguin invasion" (Inwazja pingwinów), "Disco Band", a następnie "Delirio Mind" i "Take Me Up". W roku 1984 ukazał się singiel "Disco Band", który stał się wielkim hitem w Niemczech i innych krajach. W roku 1985 ukazał się album "Evolution". Międzynarodowy przebój Kylie Minogue "Got to Be Certain" powstał pod wpływem utworu "Take Me Up".
Kolejnym udanym singlem był "Mirage", docenionym szczególnie w Szwecji. Późniejsze zauważone utwory to "Plus Plus" i "Money Runner".
Poniżej zestawienie notowań singli Scotch z listy http://www.scheul.de/Charts.htm
 "Disco Band" został wykorzystany na singlu "Lass Uns Tanzen" Scooter's 2007. Utwór "Penguin Invasion" jest nadal popularny, pojawia się na różnych składankach Italo disco.

</doc>
<doc id="1587865" url="https://pl.wikipedia.org/wiki?curid=1587865" title="Timierłan Husejnow">
Timierłan Husejnow

Timierłan Rustamowycz Husejnow, ukr. Тімєрлан Рустамович Гусейнов, ros. Тимерлан Рустамович Гусейнов, "Timierłan Rustamowicz Gusiejnow" (ur. 24 stycznia 1968 w Bujnaksku, Dagestańska ASRR) – ukraiński piłkarz, grający na pozycji napastnika, reprezentant Ukrainy, trener piłkarski.
Kariera piłkarska.
Kariera klubowa.
Mając dwa lata wyjechał z rodzicami na Ukrainę do Perwomajśkego, gdzie od klasy drugiej zaczął poznawać podstawy piłkarskie. W 1983 pojechał uczyć się do Internatu Sportowego w Woroszyłowgradzie. Jako 17-latek w 1985 zadebiutował w drużynie Zoria Ługańsk. W latach 1986-1987 odbywał służbę wojskową w klubach SKA Kijów i CSKA Moskwa. W 1989 powrócił do klubu w którym zaczynał karierę Zoria Ługańsk. Po sezonie w Metałurhu Zaporoże ponownie wrócił do Zoria-MAŁS Ługańsk. W lipcu 1993 był zaproszony do Czornomorca Odessa, z którym zdobył puchar krajowy w 1994. W 2001 przeszedł do Spartaka Sumy, w którym w wieku 32 lat zakończył profesjonalną karierę piłkarską. W latach 2002-2003 występował jeszcze w amatorskim zespole Syhnał Odessa.
Kariera reprezentacyjna.
16 października 1993 zadebiutował w reprezentacji Ukrainy w spotkaniu towarzyskim z USA wygranym 2:1. Łącznie rozegrał 14 gier reprezentacyjnych, strzelił 8 goli.
Kariera trenerska.
Po zakończeniu kariery zawodniczej w 2004 został asystentem trenera w amatorskim zespole "Sygnał Odessa". Od 2006 pracował na stanowisku asystenta trenera w klubie Dnister Owidiopol. Od 2008 pełni funkcję dyrektora sportowego Dnistra Owidiopol.
Sukcesy.
Został najlepszym strzelcem Mistrzostw Ukrainy w sezonie 1993/94 oraz 1995/96. 1 listopada 1997 strzelił 100-go gola w rozgrywkach Mistrzostw Ukrainy, Pucharu Ukrainy, Pucharów europejskich oraz oficjalnych i towarzyskich meczach narodowej reprezentacji. Był pierwszym piłkarzem, któremu udał się podobny wyczyn. Jest rekordzistą Chornomorca w ilości strzelonych bramek w Mistrzostwach i Pucharze Ukrainy. Jest rekordzistą w częstotliwości strzelonych bramek w narodowej reprezentacji - 0,57 goli/mecz.

</doc>
<doc id="1587867" url="https://pl.wikipedia.org/wiki?curid=1587867" title="Przedterminowe wybory prezydenta Olsztyna w 2009 roku">
Przedterminowe wybory prezydenta Olsztyna w 2009 roku

Przedterminowe wybory prezydenta Olsztyna w 2009 roku odbyły się w związku odwołaniem poprzedniego prezydenta miasta Czesława Małkowskiego w referendum gminnym w sprawie odwołania Prezydenta Miasta Olsztyn przed upływem kadencji, które odbyło się 16 listopada 2008. Pierwszą turę przeprowadzono 15 lutego, zaś drugą 1 marca.
Wybory odbyły się zgodnie z rozporządzeniem Prezesa Rady Ministrów z dnia 19 grudnia 2008 w sprawie przedterminowych wyborów prezydenta Miasta Olsztyna w województwie warmińsko-mazurskim, podanym do publicznej wiadomości w obwieszczeniu wojewody warmińsko-mazurskiego z dnia 22 grudnia 2008.
W wyborach zwyciężył Piotr Grzymowicz, kandydat KW PSL. W II turze głosowania uzyskał on ponad 60% głosów, pokonując Krzysztofa Krukowskiego, kandydata KW PO. Jest pierwszym prezydentem Olsztyna z PSL.
Komitety wyborcze.
Zgodnie z kalendarzem wyborczym do 29 grudnia 2008 zarejestrowano osiem komitetów wyborczych, które wzięły udział w wyborach:
Siedem z nich przedstawiło swoich kandydatów w wyborach, KWW „Ponad Podziałami” poparł kandydata KW Polskiego Stronnictwa Ludowego.
Kandydaci.
Zgodnie z kalendarzem wyborczym do 23 stycznia 2009 zarejestrowano sześciu kandydatów, którzy wzięli udział w wyborach:
Oficjalnym kandydatem KW „Olsztyn Tani i Bezpieczny” był Wojciech Grotecki, lecz nie zdążył on zebrać wymaganej do rejestracji liczby trzech tysięcy podpisów mieszkańców Olsztyna.
Wyniki.
I tura.
Frekwencja wyborcza wyniosła 26,94%.
II tura.
Do drugiej tury głosowania przeszedł kandydat PSL – Piotr Grzymowicz oraz PO – Krzysztof Krukowski. W trakcie kampanii poparcia dla kandydata ludowców udzieliło PiS oraz SLD, a także KWW "Porozumienie Olsztyńskie".
Frekwencja wyniosła ok. 25,5%.

</doc>
<doc id="1587868" url="https://pl.wikipedia.org/wiki?curid=1587868" title="Bob One">
Bob One

Bob One, właściwie Bogumił Morawski (ur. 18 września 1981 w Pyskowicach) – polski raper, wokalista i producent muzyczny. Członek sound systemów Rub Pulse i Rainbow Hi-Fi. Prowadzi także solową działalność artystyczną.
Bob One poza solową działalnością artystyczną współpracował z takimi wykonawcami jak: Junior Stress, Firma, Bas Tajpan, TABU, 19SWC, Habakuk, Hemp Gru, Lukasyno, Miuosh, Kacper, Onar, Paluch, Kajman oraz Pokahontaz

</doc>
<doc id="1587871" url="https://pl.wikipedia.org/wiki?curid=1587871" title="Mniejsze zło (film)">
Mniejsze zło (film)

Mniejsze zło – polski film obyczajowy z 2009 roku w reżyserii Janusza Morgensterna na motywach powieści Janusza Andermana pt. "Cały czas".
W ciągu 10 dni emisji w polskich kinach obraz osiągnął wpływy ze sprzedanych biletów w kwocie 647 525 zł.
Fabuła.
Film osadzony jest w realiach późnego PRL-u. Głównym bohaterem jest Kamil (Lesław Żurek), który ma jeden cel w życiu — pragnie zostać pisarzem, nie dla pasji a zaszczytów i sławy. Chce po prostu być "kimś". Problemem w realizacji marzeń jest jednak jego brak talentu. Kamil próbuje swoich sił na rynku wydawniczym, jednak debiut został niedoceniony przez krytyków. Zaślepiony swoim celem, wybiera kłamstwo i manipulację. Dzięki nim zyskuje wymarzoną sławę, jednak w międzyczasie w Polsce wybucha stan wojenny. Przyjaciele Kamila oraz setki innych ludzi trafiają do więzień. Dopiero te brutalne wydarzenia otwierają oczy chłopakowi, jednak czy spowodują zmianę w jego postępowaniu?

</doc>
<doc id="1587872" url="https://pl.wikipedia.org/wiki?curid=1587872" title="Jerzy Rudlicki">
Jerzy Rudlicki

Jerzy Stanisław Rudlicki (ur. w Odessie, zm. 18 sierpnia 1977 w Fort Lauderdale na Florydzie) – polski pilot, kapitan Wojska Polskiego, inżynier i konstruktor lotniczy.
Życiorys.
Ukończył gimnazjum klasyczne w Odessie. Od najmłodszych lat przejawiał zainteresowania i zdolności techniczne: w 1907 roku skonstruował aparat telegraficzny, w 1908 r. uzyskał II nagrodę Akademii Sztuk Pięknych na Wszechrosyjskiej Wystawie Rysunków Szkolnych. W tym samym roku zbudował serię wielkich latawców.
3 marca 1909 roku wykonał pierwsze loty szybowcowe na własnych konstrukcjach. Zimą 1910 roku na Wystawie Przemysłowej i Handlowej w Odessie wystawił szybowiec własnej konstrukcji, za co otrzymał dyplom uznania. W latach 1912–1913 pracował nad projektem samolotu R-1, który został zbudowany w 1914 roku. Oblot został wykonany pod nieobecność konstruktora, w późniejszych lotach samolot uległ zniszczeniu.
Po wybuchu I wojny światowej 1 maja 1915 roku otrzymał powołanie do armii carskiej i został skierowany do szkoły oficerskiej w Odessie. Po jej ukończeniu otrzymał przydział do eskady 8 Korpusu na froncie południowo-wschodnim. W 1916 roku został odkomenderowany na kurs pilotażu do Symferopola. Powrócił do rodzimej jednostki, gdzie brał udział w walkach do 1917 roku. Był w trakcie walk dwukrotnie zestrzelony, został odznaczony Orderem Św. Włodzimierza z Mieczami.
16 grudnia 1917 roku wstąpił do I Korpusu gen. Józefa Dowbor-Muśnickiego. 9 stycznia 1918 roku został wysłany jako kurier do Francji, gdzie wstąpił do oddziałów lotniczych armii polskiej generała Józefa Hallera. Odbył przeszkolenie lotnicze w Dijon, ukończył szkołę lotniczą w Pau oraz szkołę walki powietrznej w Biscarrosse.
25 lutego 1919 roku przyjechał do Polski w składzie pierwszej międzynarodowej misji wojskowej. Ostatecznie powrócił do kraju 9 maja 1919 roku i we wrześniu został dowódcą 16. Eskadry Wywiadowczej. Wziął udział w wyprawie kijowskiej, ofensywie na Grodno i zajęciu Wilna. W 1921 roku został odznaczony Krzyżem Walecznych.
W 1921 roku został skierowany do Ecole Superiere d’Aeronautique, francuskiej uczelni lotniczej, którą ukończył w 1922 r. z najlepszym odznaczeniem przyznanym za projekt dyplomowy samolotu. W latach 1922–1925 pracował w Polskiej Wojskowej Misji Zakupów w Paryżu, w latach 1925–1926 był szefem działu doświadczalnego i laboratoryjnego w Instytucie Badań Technicznych Lotnictwa w Warszawie. Z IBTL został zwolniony 25 grudnia 1926 roku
W 1927 roku został kierownikiem biura konstrukcyjnego i pełnił funkcję głównego konstruktora w firmie Plage i Laśkiewicz w Lublinie produkującej samoloty. W Lublinie zaprojektował wiele typów samolotów wojskowych oraz cywilnych. Pod jego kierownictwem skonstruowano 11 prototypów samolotów. Miały one oznaczenie zaczynające się od R – pierwszej litery nazwiska konstruktora. Były to samoloty rozpoznawcze: Lublin R VIII, R X oraz R XII, a także samolot torpedowy R IX. Pod koniec lat dwudziestych opracował pierwsze w kraju wciągane podwozie. W latach 1928–1931 opracował usterzenie motylkowe (tzw. usterzenie Rudlickiego), które zostało opatentowane w 1930 roku (patent nr 15938) i przetestowane w jego prototypowych konstrukcjach – m.in. w Hanriot H-28 i Lublin R.XIII. Innym nowatorskim rozwiązaniem było schodkowe usytuowanie kabiny ucznia i instruktora. Po raz pierwszy zastosował je w 1934 roku w samolocie Lublin R.XIII przeznaczonym do treningu pilotów przed międzynarodowymi zawodami lotniczymi Challenge 1934 r.
Po upadku w 1935 roku zakładów E. Plage i T. Laśkiewicz został zwolniony. Zajął się pracą we własnym majątku Olbięcin pod Kraśnikiem, gdzie zajmował się doświadczeniami agrarnymi i pracą społeczną.
W 1939 roku został zmobilizowany i przydzielony do parku 4. Pułku Lotniczego. Po klęsce wrześniowej przedostał się do Francji, gdzie trafił do fabryki Poteza w Casablance. Po upadku Francji został ewakuowany do Wielkiej Brytanii, od września 1940 r. pracował w Burtonwood Repair Depot. Opracował tu szereg wynalazków i patentów: barometryczny wyrzutnik ulotek, wyrzutnik flar oświetleniowych i in. 1 lutego 1943 roku rozpoczął współpracę z firmą Lockheed gdzie zajmował się przekonstruowaniem drzwi bombowych w B-26 Marauder oraz rozwinął koncepcję wyrzutnika bomb opracowaną przez innego przedwojennego polskiego wynalazcę Władysława Świąteckiego. Jego modyfikacja tej konstrukcji została wykorzystana w konstrukcji wyrzutnika przeznaczonego do bombardowań powierzchniowych z dużej wysokości, które zastosowane były w bombowcach amerykańskich B-17 Flying Fortress.
23 kwietnia 1945 roku otrzymał propozycję wyjazdu do USA, 7 maja objął stanowisko konstruktora w Republic Aviation, gdzie pracował przez następne 16 lat. Brał udział w opracowaniu samolotów F-84 Thunderjet oraz F-84F Thunderstreak.
W 1961 roku przeszedł na emeryturę i zamieszkał na Florydzie.
Życie prywatne.
Syn Walerego, inżyniera chemika, i Teresy z Urbańskich, miał 3 siostry.
Był trzykrotnie żonaty (w 1920 – z Marią z Glińskich, w 1935 – z Jadwigą z Szaneckich i w 1953 – z Zofią z Sukniewiczów 1. v. Surmińską). Z pierwszego małżeństwa miał syna Jerzego (1921–1942), który zginął jako obserwator samolotowy Polskich Sił Powietrznych w Wielkiej Brytanii, z drugiego córkę Teresę (ur. 1938), zamężną Budaszewską. Zmarł na Florydzie 12 sierpnia 1977 r. Został pochowany na cmentarzu polskim w Doylestown.

</doc>
<doc id="1587873" url="https://pl.wikipedia.org/wiki?curid=1587873" title="Pałac Miraflores">
Pałac Miraflores

Pałac Miraflores (es. "Palacio de Miraflores") – neoklasycystyczny pałac w środkowo-zachodniej części Caracas, siedziba prezydenta Wenezueli oraz rządu tego kraju. Został wzniesiony w roku 1884 według projektu Giuseppe Orsiego de Mombello. Obecne funkcje pełni od 1900 r.
Historia.
Nowa rezydencja prezydencka została wzniesiona z inicjatywy gen. Joaquina Crespo, który nabył w tym celu działkę budowlaną i zamówił projekt u Włocha Giuseppe Orsiego de Mombello. Prace budowlane napotkały jednak nieoczekiwane trudności, związane z nieregularnością terenu i częstotliwością opadów, jak również z wygnaniem samego Crespo. Prace musiały zostać przerwane; podjęto je na nowo w 1887. Tym razem kierownictwo budowy przejął Juan Bautista Sales, który zmodyfikował pierwotny projekt, wzorując go na tradycjach architektonicznych Hiszpanii.
W 1892 zakończono prace związane z zewnętrznym wyglądem rezydencji, które nabrały tempa po powrocie Crespo z emigracji w Peru. W rok później wykończono wnętrza Miraflores. W 1897 po raz pierwszy pałac pojawił się na planach Caracas, jednak Crespo nie zdążył w nim zamieszkać na stałe, gdyż zginął w początkach 1898. Przez kilka lat, z powodu pozostawionych przez niego długów, dalszy los rezydencji nie był jasny. Dopiero generał Cipriano Castro 29 października 1900 zdecydował o uczynieniu z Miraflores stałej siedziby prezydentów Wenezueli (chociaż formalnie taka decyzja została usankcjonowana dopiero 11 lat później). 1 stycznia 1901, z okazji nowego roku, w pałacu miała miejsce pierwsza oficjalna uroczystość z udziałem głowy państwa. W 1941 na polecenie prezydenta Isaiasa Mediny Angarity Miraflores przeszedł generalny remont.
W latach 1948–1958 w czasie dyktatury wojskowej Miraflores był opuszczony, istniały nawet projekty całkowitej jego rozbiórki. O powrocie władz państwa do pałacu zadecydował po przywróceniu demokracji przedstawicielskiej Romulo Betancourt. Rafael Caldera nakazał natomiast rozbudowę obiektu o dodatkowe pomieszczenia administracyjne, podobne prace zlecił również prezydent Luis Herrera Campins. Od lutego 1979 Miraflores posiada status zabytku.
Od 1994 Miraflores jest równolegle siedzibą prezydenta i rządu Wenezueli. Obiekt otaczają ogrody w stylu francuskim.

</doc>
<doc id="1587874" url="https://pl.wikipedia.org/wiki?curid=1587874" title="Golgota (trasa narciarska)">
Golgota (trasa narciarska)

Golgota – czerwona trasa narciarska (nr 11) w Ośrodku Narciarskim Czyrna-Solisko w Szczyrku, której początek znajduje się na Solisku, a kończy na Pośrednim, gdzie znajduje się stacja GOPR. Wzdłuż trasy ciągnie się wyciąg krzesełkowy (nr B2). Długość trasy – 820 m, a przewyższenie – 241 m, co daje średnie nachylenie 29%. Trasa jest dośnieżana za pomocą armatek śnieżnych oraz oświetlana po zmroku.
Operatorem trasy i wyciągu jest od 14 kwietnia 2011 roku Szczyrkowski Ośrodek Narciarski S.A..

</doc>
<doc id="1587875" url="https://pl.wikipedia.org/wiki?curid=1587875" title="Romuald Łuczko">
Romuald Łuczko

Romuald Łuczko – poznański artysta sztuk pięknych. 
Studiował na Wydziale Rzeźby Akademii Sztuk Pięknych w Mińsku i Leningradzie (ZSRR) w pracowni prof. A.A. Anikiejczyka i G.I. Muromcewa. Za pracę dyplomową (1989) pt. "Natasza" otrzymał Złoty Medal Akademii Sztuk Pięknych. 
Po studiach zajął się rzeźbą monumentalną. Poznańskie realizacje to m.in. figura Giovanni Battista di Quadro (fasada Muzeum im H. Sienkiewicza), cykl „Madonny” (Stary Rynek, fasada Muzeum Archeologicznego), Bamberski Dwór. Artysta na stałe współpracuje z Artystyczną Oprawą Obrazów Izabeli Królczyk prowadząc wspólną galerię w Poznaniu. 

</doc>
<doc id="1587876" url="https://pl.wikipedia.org/wiki?curid=1587876" title="Okręty podwodne projektu 667BD">
Okręty podwodne projektu 667BD

Okręty podwodne projektu 667BD Murena-M (NATO: Delta II) – typ radzieckich okrętów podwodnych o napędzie nuklearnym skonstruowanych do przenoszenia pocisków balistycznych SLBM systemu D-9D: R-29D. Cztery okręty tego typu wybudowano w celu zwiększenia do szesnastu liczby przenoszonych pocisków, względem dwunastu pocisków SLBM przenoszonych przez okręty projektu "667B". W tym celu okręty te przedłużono o jedną dodatkową sekcję mieszczącą cztery wyrzutnie.
W roku 1999 wszystkie okręty projektu 667BD zostały skreślone ze stanu floty.

</doc>
<doc id="1587880" url="https://pl.wikipedia.org/wiki?curid=1587880" title="Emilio Solari">
Emilio Solari

Emilio Solari – argentyński piłkarz, pomocnik.
Jako gracz klubu Nueva Chicago Buenos Aires wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Solari zagrał we wszystkich trzech meczach – z Brazylią, Paragwajem i Urugwajem.
Wziął także udział w nieudanym turnieju Copa América 1922, gdzie Argentyna zajęła przedostatnie, czwarte miejsce. Solari zagrał we wszystkich czterech meczach – z Chile, Urugwajem, Brazylią i Paragwajem.
Rok później, wciąż jako piłkarz klubu Nueva Chicago, wziął udział w turnieju Copa América 1923, gdzie Argentyna została wicemistrzem Ameryki Południowej. Solari zagrał we wszystkich trzech meczach - z Paragwajem, Brazylią i Urugwajem.
Jako piłkarz klubu Sportivo Barracas Buenos Aires wziął udział w turnieju Copa América 1924, gdzie Argentyna ponownie została wicemistrzem Ameryki Południowej. Solari zagrał we wszystkich trzech meczach - z Paragwajem, Chile i Urugwajem.
W latach 1921–1926 Solari rozegrał w reprezentacji Argentyny 29 meczów (nie zdobył w nich żadnej bramki).

</doc>
<doc id="1587881" url="https://pl.wikipedia.org/wiki?curid=1587881" title="Franz Gottfried Schulz">
Franz Gottfried Schulz

Franz Gottfried Schulz (ur. 19 marca 1907, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Oberscharführer.
Z zawodu księgowy, członek SS od 1933 (nr identyfikacyjny 108670). W lutym 1940 rozpoczął służbę w obozie głównym Mauthausen, gdzie sprawował stanowiska strażnika i urzędnika administracji. W 1941 został przeniesiony do podobozu "Gusen I". Tu Schulz pełnił służbę jako kierownik wydziału odpowiadającego za pracę więźniów, a także stał na czele komanda więźniarskiego w "Pierbauer". W marcu 1944 otrzymał zadanie zbudowania podobozu "Gusen II", a następnie został jego komendantem i funkcję tę pełnił do wyzwolenia obozu w maju 1945. Podlegał bezpośrednio komendantowi "Gusen I" Fritzowi Seidlerowi.
Schulz był między odpowiedzialny za masakrę od 800 do 1000 niezdolnych do pracy więźniów na przełomie marca i kwietnia 1945 w bloku 16. Brał udział w selekcji więźniów przeznaczonych do zamordowania. W styczniu 1945 podczas dezynfekcji baraków i odzieży, więźniowie zostali zmuszeni do przebywania kilka dni nago, pod gołym niebem. Akcja ta pochłonęła kilkaset ofiar, a uczestniczył w niej również Schulz. Oprócz tego osobiście znęcał się nad więźniami, a do podobnego zachowania zachęcał Blockführerów i kapo.
Został skazany w procesie załogi Mauthausen-Gusen (US vs. Hans Böhn i inni) na dożywotnie pozbawienie wolności przez amerykański Trybunał Wojskowy w Dachau. Podczas procesu powoływał się na konieczność wykonywania rozkazów Fritza Seidlera.

</doc>
<doc id="1587884" url="https://pl.wikipedia.org/wiki?curid=1587884" title="Fikcyjne pokrewieństwo">
Fikcyjne pokrewieństwo

Fikcyjne pokrewieństwo jest procesem nadawania komuś tytułu krewnego na ogół z pominięciem aspektu prawnego. Wtedy taka osoba jest traktowana jak gdyby była naturalnym krewnym. Antropolodzy postrzegają taki rodzaj pokrewieństwa na równi z rzeczywistym, lecz pojęcie to nie jest zastępczym wobec niego.
Fikcyjne pokrewieństwo może być prawnie rozpoznawane np. adopcja w społeczeństwach zachodnich.
Jedną z form fikcyjnego pokrewieństwa jest "braterstwo krwi" stosowane przez wiele ludów. Najczęściej zawierano braterstwo krwi przez wzajemne wypicie paru kropel krwi lub też przez fakt picia mleka tej samej matki.
Rycerstwo stosowało też inne formy braterstwa krwi, np. przez związanie się jedną tarczą.
Instytucję braterstwa krwi spotyka się niekiedy wśród panujących dynastii.

</doc>
<doc id="1587885" url="https://pl.wikipedia.org/wiki?curid=1587885" title="Wewnątrzmaciczna wkładka antykoncepcyjna">
Wewnątrzmaciczna wkładka antykoncepcyjna



</doc>
<doc id="1587886" url="https://pl.wikipedia.org/wiki?curid=1587886" title="IUD">
IUD



</doc>
<doc id="1587889" url="https://pl.wikipedia.org/wiki?curid=1587889" title="Paul Ricken (esesman)">
Paul Ricken (esesman)

Paul Ricken (ur. 27 lipca 1892, data śmierci nieznana) – zbrodniarz hitlerowski, członek załogi niemieckiego nazistowskiego obozu koncentracyjnego Mauthausen-Gusen i SS-Hauptscharführer.
Z zawodu nauczyciel. Członek NSDAP od 1932 i SS od 1935 (nr identyfikacyjny 291617). Służbę w kompleksie Mauthausen rozpoczął w sierpniu 1939 i do lutego 1944 kierował rachunkowością w obozie głównym. Następnie Ricken został przeniesiony do podobozu "Leibnitz". Po zakończeniu wojny został skazany w procesie załogi Mauthausen-Gusen (US vs. Eduard Dlouhy i inni) na karę dożywotniego pozbawienia wolności przez amerykański Trybunał Wojskowy w Dachau. 

</doc>
<doc id="1587890" url="https://pl.wikipedia.org/wiki?curid=1587890" title="David Kopay">
David Kopay

David Marquette Kopay (ur. 28 czerwca 1942 w Chicago w stanie Illinois, USA) – były zawodowy amerykański futbolista z drużyny Washington Redskins; biegacz w National Football League.
Absolwent Notre Dame High School w Sherman Oaks w stanie Kalifornia. Uczęszczał na University of Washington.
Tuż po zakończeniu kariery, w połowie lat siedemdziesiątych XX wieku, zaszokował świat sportu autobiograficzną książką "The David Kopay Story", w której ujawnił się jako gej. Od tego czasu niektóre sławy na konferencjach narodowego i amerykańskiego footballu były podejrzewane o homoseksualizm, choć niewielu chciało się przyznać do tego publicznie, jak to zrobił Kopay. ""Warto zastanowić się, co się kryje za ujawnianymi co jakiś czas przypadkami ekscesów seksualnych, jakich dopuszczają się sportowcy" – pisał w swojej autobiografii. "Czy ci chłopcy chcą udowodnić jeden drugiemu swoją męskość? A może używają kobiet jako wymówki, by mieć wspólne przeżycia seksualne z innymi kolegami z drużyny? Gdy grałem w NFL, brałem udział w seksie grupowym z udziałem kobiet tylko dlatego, że obok mnie seks uprawiali mężczyźni, inni gracze"" – wyznał Kopay.

</doc>
<doc id="1587892" url="https://pl.wikipedia.org/wiki?curid=1587892" title="Leon Michalski">
Leon Michalski

Leon Michalski (ur. 10 kwietnia 1915 w Strzałkowie, województwo wielkopolskie, zm. 22 czerwca 1979 w Kostaryce) – kapitan radioobserwator Polskich Siłach Powietrznych w Wielkiej Brytanii w czasie II wojny światowej. Po wojnie przedsiębiorca, żyjący najpierw w Argentynie do 1955, a następnie w Kostaryce. Wiceprezes Związku Polaków w Argentynie.
Życiorys.
W II Rzeczypospolitej.
Rodzicami Leona Michalskiego byli Wincent i Stanisława z domu Drwęcka – właściciele sklepu kolonialnego. Po ukończeniu szkoły powszechnej w Strzałkowie podjął naukę w Korpusie Kadetów nr 3 w Rawiczu. Po zdanej maturze zgłosił się do wojska i 1 czerwca 1935 rozpoczął naukę w Szkole Podchorążych Piechoty w Ostrowi Mazowieckiej. 15 października 1937 ukończył ją i otrzymał promocję na stopień podporucznika. Został wcielony do 17 pułku piechoty w Rzeszowie na stanowisko dowódcy plutonu. W 1939 postanowił przenieść się do Lotnictwa Wojskowego. 3 czerwca został przyjęty na aplikacyjny kurs obserwatorów do Centrum Wyszkolenia Lotnictwa nr 1 w Dęblinie. W związku ze zbliżającą się wojną kurs został przerwany, a Michalski 25 sierpnia 1939 przeniesiony do Krakowa, gdzie powierzono mu stanowisko dowódcy plutonu wartowniczego Bazy Lotniczej nr 2 (powstałej z zaplecza 2 pułku lotniczego).
Droga do Francji.
Po wybuchu wojny z bazą ewakuował się koleją na wschód. W przeciwieństwie do większości lotników nie udało mu się ewakuować do Rumunii, 22 września w nieznanych okolicznościach został wzięty do niewoli przez Armię Czerwoną. Po dwóch dniach udało mu się uciec z wagonu wiozącego polskich oficerów na wschód. 16 października 1939 przekroczył granicę Węgier. 4 listopada dotarł do Budapesztu, w polskiej placówce dyplomatycznej uzyskał pomoc w postaci niezbędnych dokumentów, po czym wyjechał przez Jugosławię i Włochy do Francji. Następnego dnia został skierowany do polskiej bazy w Lyonie i pozostał tam w oczekiwaniu na dalsze szkolenie aż do uderzenia Niemiec na Europę Zachodnią w maju 1940. W czerwcu 1940 został skierowany na kurs obserwatorów do Dinard, a po upadku Francji ewakuował się do Wielkiej Brytanii.
Służba w Wielkiej Brytanii.
Po przybyciu do Anglii 3 sierpnia 1940 został skierowany do Blackpool. W październiku 1940 został skierowany na stację w Bramcote, a w listopadzie – Hucknall. 8 lutego 1941 trafił do szkoły nawigatorów 6 AONS w Staverton. Po ukończeniu kursu 5 maja 1941, już z odznaką lotnika na piersi, powrócił do Blackpool, skąd po dwóch tygodniach przeniesiono go do jednostki treningu operacyjnego 54 OTU w Church Fenton na szkolenie w zakresie obsługi radaru. Po jego ukończeniu 9 czerwca 1941 przydzielony został do nocnego 85 dywizjonu RAF w Hunsdon na północ od Londynu. W jednostce tej latał jako radiooperator na ciężkich myśliwcach typu Havoc I z trzyosobową załogą. 23 lipca 1941 został przeniesiony do 1454 eskadry myśliwskiej RAF w Colerne (potem w Charmy Down). We wrześniu 1942 eskadrę rozbudowano do poziomu dywizjonu i przenumerowano na dywizjon 533. W jednostce tej Michalski spotkał innego Polaka, por. pil. Ryszarda Zwolińskiego, z którym prawdopodobnie latał w załodze.
W drugiej połowie października 1942 Michalski ze Zwolińskim zostali przeniesieni do polskiego 307 dywizjon myśliwskiego nocnego „Lwowskich Puchaczy” w Exeter, wyposażonego w dwusilnikowe Beaufighter VI. Latając razem w załodze brali udział w nocnych lotach bojowych i operacyjnych z zadaniem przechwytywania wrogich bombowców. Na przełomie lat 1942 i 1943 dywizjon począł przezbrajać się na nowocześniejsze Mosquito II. Od maja 1943 dywizjon – w tym Michalski – wykonywał zadania bojowe nad Francją, a od sierpnia – nad Zatoką Biskajską. W listopadzie dywizjon przerzucono na szkockie lotnisko Drem, skąd załogi zwalczały samoloty Luftwaffe startujące z Norwegii.
19 stycznia 1944 Michalski i Zwoliński wraz z trzema innymi Mosquito wystartowali z zadaniem ataku na bazę Luftwaffe w Stavanger. W drodze do celu udało im się zestrzelić do morza Junkersa Ju W 34. Atak na zakotwiczone w fiordzie latające łodzie Bv 138 także zakończył się pomyślnie – lotnikom przyznano prawdopodobne zniszczenie; inna załoga (st. sierż. pil. Jan Wisthal i st. sierż. robs. Jan Woźny) zniszczyła na pewno i prawdopodobnie po jednym Bv 138. U „Lwowskich Puchaczy” Michalski służył do końca marca 1944, wykonując łącznie (i bez zwyczajowej przerwy operacyjnej) dwie tury lotów bojowych. Zazwyczaj latał ze Zwolińskim lub ppor. pil. Janem Pacholczykiem. Pojedyncze zadania wykonywał też z innymi pilotami – m.in. z mjr. Jerzym Orzechowskim.
2 kwietnia 1944 Michalski rozpoczął studia na Wyższej Szkole Lotniczej w Weston-Super-Mare. Po ich ukończeniu 28 listopada 1944 dostał przydział jako oficer sztabowy do Wydziału Studiów, a następnie Wydziału Planowania i Wydziału Demobilizacyjnego Dowództwa Sił Powietrznych. W sierpniu 1946 zgłosił się na wyjazd do Argentyny. W październiku tego roku został zdemobilizowany z Polskich Sił Powietrznych w polskim stopniu kapitana i brytyjskim stopniu Flight Lieutenanta.
Po II wojnie światowej.
Za oceanem Michalski osiedlił się w Buenos Aires i zajął się prowadzeniem prywatnej firmy transportowej. Został wybrany wiceprezesem Związku Polaków w Argentynie. Po rewolcie wojskowej w 1955 stracił swój majątek i wyemigrował do Kostaryki. Tam również rozpoczął własną działalność, otwierając wytwórnię wyrobów z tworzyw sztucznych (artykuły gospodarstwa domowego, zabawki). Kilkakrotnie odwiedzał Polskę, w końcu postanowił powrócić na stałe. Tuż przed planowanym powrotem w 1978 podczas wizyty w Warszawie zmarła jego żona. On sam poleciał do Kostaryki pozałatwiać wszystkie sprawy. Niespodziewanie zmarł tam na atak serca 22 czerwca 1979 w wieku 64 lat. Leon Michalski został pochowany na Cmentarzu Wojskowym na Powązkach w Warszawie (kwatera B17-1-21). Był żonaty z Krystyną z domu Bogucką, artystką baletu.
Zestrzelenia.
Na liście „Bajana” nie został skwalifikowany – był obserwatorem. Samolot pilotował Ryszard Zwoliński i to jemu zaliczono zniszczenie 1 samolotu pewnie i 1 prawdopodobnie – zajął na liście 228 pozycję.

</doc>
<doc id="1587897" url="https://pl.wikipedia.org/wiki?curid=1587897" title="August Bobek-Zdaniewski">
August Bobek-Zdaniewski

August Bobek-Zdaniewski (ur. 21 września 1902, zm. 1988 – nazwisko rodowe Bobek) – polski inżynier, wynalazca, konstruktor lotniczy. 
Życiorys.
August Bobek urodził się we Frysztaku na Podkarpaciu, jako syn Anny i Karola Bobków. W latach 1913–1918 uczęszczał do szkoły powszechnej. Maturę zdał w gimnazjum w Jaśle. Następnie ukończył studia na Wydziale Mechaniczno-Technicznym Wyższej Szkoły Przemysłowej w Krakowie w roku 1923. Od 1923 roku pracował w biurze technicznym Zakładów Mechanicznych „E. Plage i T. Laśkiewicz” w Lublinie jako rysownik i konstruktor w Biurze Technicznym Oddziału Lotniczego.
W Wielkopolskiej Wytwórni Samolotów „Samolot” pracował od 1924 r. Jako technik (nie miał zdanego dyplomu inżyniera) był z inż. Piotrem Tułaczem współkonstruktorem samolotu sportowego Sp-1.
Wiosną 1927 został samodzielnym konstruktorem w Podlaskiej Wytwórni Samolotów. Projektował m.in. PWS-4, PWS-5, PWS-6, PWS-10, PWS-11, PWS-11 bis, PWS-12 i całą serię ich wersji rozwojowych (PWS-14, PWS-16, PWS-26). Za konstrukcję PWS–4 otrzymał nagrodę Ligi Obrony Powietrznej i Przeciwgazowej. Na krótko przed wybuchem II wojny był zastępcą dyrektora technicznego inż. Zygmunta Cymy. 
W 1932 r. zmienił nazwisko na Zdaniewski. 
W zakresie konstrukcji był bardzo pomysłowy i płodny, miał wiele patentów na własne rozwiązania lotnicze, w tym jako pierwszy Polak na płatowiec z ujemnym skosem krawędzi natarcia płata. Jego konstrukcją było usterzenie ogonowe opuszczane w locie, zwiększające pole ostrzału tylnego strzelca (badane na samolocie Lublin R.XIII, miało być wprowadzone w seryjnych egzemplarzach LWS-3 Mewa). Był autorem licznych profili aerodynamicznych znanych jako "Profile Bobka" o numerach 1–6, które były badane w tunelu aerodynamicznym Instytutu Aerodynamicznego w Getyndze. 
August Bobek-Zdaniewski zaprojektował łącznie 33 płatowce. Z tego 13 powstało w duecie z inż. Aleksandrem Grzędzielskim i 1 z inż Wacławem Makowskim. Po konstruktorach DWL-RWD konstrukcje Bobka-Zdaniewskiego były najliczniej produkowanymi samolotami w okresie dwudziestolecia międzywojennego. 
Początek II wojny światowej zakończył karierę konstruktora w przemyśle lotniczym. W 1939 r. ewakuował się do Lwowa a następnie do Jasła. Pracował w handlu, ukrywał swoje prawdziwe kwalifikacje. 
Po wojnie został zatrudniony w Ministerstwie Przemysłu przy inwentaryzacji mienia lotniczego ocalałego z wojny. W 1946 roku obronił pracę magisterską z dziedziny silników lotniczych na Wydziale Komunikacji AGH w Krakowie uzyskując tytuł magistra inżyniera. Początkowo pracował jako kierownik techniczny Państwowej Szkoły Samochodowej, następnie (po ukończeniu rocznego kursu) przez kilka lat był zatrudniony w łódzkiej Wytwórni Filmów Oświatowych. Od 1954 r. pracował jako projektant w przemyśle petrochemicznym, m.in. w rafinerii w Płocku. Amatorsko zajmował się fotografią. W 1968 roku przeszedł na emeryturę i zamieszkał w Krakowie. Tam zmarł w czerwcu 1988 roku.

</doc>
<doc id="1587899" url="https://pl.wikipedia.org/wiki?curid=1587899" title="Augustyn Bobek-Zdaniewski">
Augustyn Bobek-Zdaniewski



</doc>
<doc id="1587916" url="https://pl.wikipedia.org/wiki?curid=1587916" title="H264">
H264



</doc>
<doc id="1587917" url="https://pl.wikipedia.org/wiki?curid=1587917" title="Diego Fernando Pérez">
Diego Fernando Pérez



</doc>
<doc id="1587922" url="https://pl.wikipedia.org/wiki?curid=1587922" title="Zaburzenia różnicowania komórkowego">
Zaburzenia różnicowania komórkowego

Zaburzenia różnicowania komórkowego – w patomorfologii podgrupa zmian postępowych obejmująca:

</doc>
<doc id="1587926" url="https://pl.wikipedia.org/wiki?curid=1587926" title="Dialekt wysokopruski">
Dialekt wysokopruski

Dialekt wysokopruski (niem.: "Hochpreußisch") – środkowoniemiecki dialekt używany na ograniczonym obszarze Prus Wschodnich do roku 1945. Jego użytkownikami byli potomkowie osadników ze Śląska, którzy przybywali do Prus od XIII wieku.
Należy do dialektów języka wysokoniemieckiego (w przeciwieństwie do dolnopruskiego, który jest dialektem dolnoniemieckim) i używany był przede wszystkim w południowo-zachodniej Warmii i w Prusach Górnych. Obszar tego dialektu graniczył od zachodu, północy i wschodu z obszarem dialektu dolnopruskiego, natomiast od południa z obszarem polskiego dialektu mazurskiego (uznawanego też za gwarę dialektu mazowieckiego).
W efekcie II wojny światowej niemalże cała ludność posługująca się dialektem uciekła lub została wysiedlona na zachód od Odry.
Na wysokopruski składają się dwie grupy gwarowe:

</doc>
<doc id="1587927" url="https://pl.wikipedia.org/wiki?curid=1587927" title="Miko Mission">
Miko Mission

Miko Mission, właśc. Pier Michele Bozzetti (ur. 22 czerwca 1945 w Alessandrii) – włoski piosenkarz italo disco popularny w latach 1984–1987. Największy przebój: „How Old Are You?” (1984). Przed okresem italo disco muzyk tworzył i występował pod pseudonimami Don Miko oraz Miko.

</doc>
<doc id="1587928" url="https://pl.wikipedia.org/wiki?curid=1587928" title="Ordres">
Ordres



</doc>
<doc id="1587932" url="https://pl.wikipedia.org/wiki?curid=1587932" title="Pièces">
Pièces



</doc>
<doc id="1587935" url="https://pl.wikipedia.org/wiki?curid=1587935" title="Referendum gminne w sprawie odwołania Prezydenta Miasta Olsztyn przed upływem kadencji w 2008 roku">
Referendum gminne w sprawie odwołania Prezydenta Miasta Olsztyn przed upływem kadencji w 2008 roku

Referendum gminne w sprawie odwołania Prezydenta Olsztyna Czesława Małkowskiego przed upływem kadencji – odbyło się 16 listopada 2008 roku.
Referendum zostało zwołane w wyniku uchwały Rady Miasta Olsztyn z dnia 26 sierpnia 2008. Było efektem tzw. seksafery w olsztyńskim magistracie, w którą zamieszany był Czesław Małkowski, prezydent Olsztyna.
W referendum postawiono pytanie: „Czy Pan (i) jest za odwołaniem Prezydenta Miasta Olsztyn?”.
Wyniki.
Według oficjalnych danych PKW w referendum wzięło udział 43 658 olsztynian spośród 134 756 uprawnionych do głosowania. Frekwencja osiągnęła więc 32,38%. Referendum zostało uznane za ważne, gdyż do urn musiało pójść co najmniej 35 391 uprawnionych do głosowania mieszkańców Olsztyna.
Twierdząco na pytanie zadane w referendum odpowiedziało 23 343 głosujących, przeciwnie 18 348 osób. Oddano też 467 nieważnych głosów.
W związku z tym, iż większość odpowiedzi była twierdząca, Czesław Małkowski stracił fotel prezydenta miasta.
Skutki.
Zgodnie z ordynacją wyborczą po odwołaniu prezydenta miasta, Prezes Rady Ministrów został zobowiązany do powołania w mieście komisarza, pełniącego obowiązki prezydenta miasta do czasu wyboru nowego prezydenta. 21 listopada 2008 premier Donald Tusk wyznaczył na to stanowisko Tomasza Głażewskiego, dotychczasowego zastępcę prezydenta Czesława Małkowskiego.
Zgodnie z rozporządzeniem Prezesa Rady Ministrów z dnia 19 grudnia 2008 przedterminowe wybory prezydenta Olsztyna odbyły się 15 lutego 2009 roku. W związku z tym, iż żaden z kandydatów nie uzyskał wymaganej do zwycięstwa liczby głosów tj. liczby stanowiącej ponad połowę głosów ważnych (17.995 głosów), do wyboru w ponownym głosowaniu dopuszczeni zostali dwaj kandydaci, którzy uzyskali największą liczbę głosów. Ponowne głosowanie odbyło się 1 marca 2009. Zwyciężył w nim Piotr Grzymowicz, kandydat KW PSL.

</doc>
<doc id="1587936" url="https://pl.wikipedia.org/wiki?curid=1587936" title="Kumarajiva">
Kumarajiva



</doc>
<doc id="1587942" url="https://pl.wikipedia.org/wiki?curid=1587942" title="Obserwacja (metoda badawcza)">
Obserwacja (metoda badawcza)

Metoda obserwacyjna – sposób prowadzenia badań, w którym obserwacja odgrywa istotną rolę i którego stosowanie nie pociąga za sobą zmian w środowisku lokalnym (w odróżnieniu od metody eksperymentalnej). Jest celowym poszukiwaniem faktów, celową czynnością poznawania za pomocą zmysłów.
Stanowiąca jej część obserwacja naukowa to proces uważnego i celowego spostrzegania; rezultatem obserwacji naukowej są spostrzeżenia naukowe. Wartość poznawcza metody obserwacyjnej polega na opisie zjawisk, od którego często zaczynają się badania naukowe.
Jest najstarszą metodą roboczą pracy naukowej, a jej elementy występują w wielu innych metodach.
Należyte przygotowanie do obserwacji wymaga określenia punktów widzenia i kwestii, na które można odpowiedzieć dzięki obserwacji; tworzą one schemat obserwacyjny lub przewodnik obserwacyjny. Podczas obserwacji znajduje się potwierdzenie lub zaprzeczenie hipotez postawionych w przewodniku.
Instrument naukowy.
Niektóre obserwacje dokonywane są przy pomocy instrumentów naukowych – środków technicznych do badań różnego rodzaju. Spełniają one często funkcję pomocniczą, umożliwiając dokładną obserwację. Pozwalają one nie tylko na dotarcie do pewnych zjawisk, ale również na udokumentowanie ich. Ważne więc jest poznanie specyfiki działania poszczególnych instrumentów naukowych, ich właściwy wybór i właściwe użytkowanie. Jest to szczególnie istotne, jeśli chodzi o nowe obszary badań, takie jak Internet.
W badaniach Internetu instrumentem naukowym jest na przykład przeglądarka internetowa, służąca do zapoznawania się i zapisu stron internetowych. Innymi instrumentami są program do przygotowywania zrzutów ekranu, stanowiących odpowiednik zdjęć czy też program do zapisywania zawartości całych witryn internetowych.
Klasyfikacja metod obserwacyjnych.
Metody obserwacji można podzielić na obserwacje bez interwencji i z interwencją:

</doc>
<doc id="1587949" url="https://pl.wikipedia.org/wiki?curid=1587949" title="Piotr Franaszek">
Piotr Franaszek

Piotr Franaszek (ur. 12 maja 1955 w Malborku) – polski historyk, nauczyciel akademicki, profesor nauk humanistycznych, od 2016 członek Kolegium Instytutu Pamięci Narodowej.
Życiorys.
W 1979 ukończył studia z zakresu historii na Wydziale Filozoficzno-Historycznym Uniwersytetu Jagiellońskiego. W 1988 na tej samej uczelni uzyskał stopień doktora nauk humanistycznych w zakresie historii na podstawie pracy pt. "Myśl naukowo-techniczna w galicyjskim górnictwie naftowym w drugiej połowie XIX w. (do roku 1918)", napisanej pod kierunkiem profesor Heleny Madurowicz-Urbańskiej. W 1996 na UJ uzyskał stopień doktora habilitowanego w oparciu o rozprawę zatytułowaną "Produkcja roślinna w Galicji doby autonomicznej". 21 października 2003 otrzymał tytuł profesora nauk humanistycznych.
Zawodowo związany z Instytutem Historii UJ. W latach 1999–2002 był wicedyrektorem, następnie do 2008 dyrektorem tej jednostki. W 2013 powołany na stanowisko profesora zwyczajnego Uniwersytetu Jagiellońskiego. Do września 2017 był także profesorem zwyczajnym w Instytucie Stosunków Międzynarodowych Państwowej Wyższej Szkoły Wschodnioeuropejskiej w Przemyślu, był członkiem Komitet Nauk Historycznych Polskiej Akademii Nauk.
Specjalizuje się w historii społeczno-gospodarczej XIX i XX wieku. Był członkiem powołanego przez rektora zespołu historyków prowadzącego badania nad inwigilacją środowiska UJ przez funkcjonariuszy Służby Bezpieczeństwa. W kadencji 2006–2010 z ramienia Prawa i Sprawiedliwości zasiadał w radzie miejskiej Krakowa. Wchodził w skład jury konkursu Książka Historyczna Roku.
W przedterminowych wyborach prezydenckich w 2010 poparł kandydaturę Jarosława Kaczyńskiego.
W 2016 z rekomendacji posłów PiS został powołany przez Sejm w skład Kolegium Instytutu Pamięci Narodowej.
Jest oblatem benedyktyńskim.

</doc>
<doc id="1587952" url="https://pl.wikipedia.org/wiki?curid=1587952" title="Adam Franciszek Mieczkowski">
Adam Franciszek Mieczkowski

Adam Franciszek Mieczkowski (ur. 2 grudnia 1876 w Nowej Wsi w pow. ostrołęckim, zm. 6 listopada 1953 w Brykach) – prawnik, działacz polityczny, poseł na Sejm Ustawodawczy oraz I kadencji w II RP.
Życiorys.
Pochodził z rodziny szlacheckiej herbu Bończa, był synem Ludwika Mieczkowskiego i Marianny ze Stawirejów. Gimnazjum kończył w Łomży, a następnie studiował na wydziale prawa Cesarskiego Uniwersytetu Warszawskiego, studia ukończył w 1901. W czasie nauki należał do Bratniej Pomocy, później do Stronnictwa Narodowo Demokratycznego. W 1901 odbył aplikację pod kierunkiem adwokata Rogowskiego, a w 1906 został zapisany jako adwokat przysięgły przy sądzie okręgowym w Warszawie. Mieczkowski w 1910 powrócił do rodzinnej Łomży, gdzie następnie kontynuował praktykę adwokacką. W latach 1917–1919 był radnym miasta Łomży. W latach 1910–1918 działał w Macierzy Szkolnej oraz w Radzie Opiekuńczej. 25 sierpnia został mianowany sędzią Sądu Okręgowego w Łomży. 
Ze stanowiska złożył rezygnację w 1919, po wyborach do Sejmu Ustawodawczego, prowadził kancelarię adwokacką nieprzerwanie do 1919. Do Sejmu Ustawodawczego RP został wybrany z okręgu wyborczego Łomża Ostrołęka z ramienia Narodowego Komitetu Wyborczego. Początkowo należał do klubu Związku Sejmowego Ludowo-Narodowego, od sierpnia 1919 do Klubu Narodowego Zjednoczenia Ludowego. Mieczkowski ponownie został wybrany posłem z listy Związku Ludowo-Narodowego (ZLN) w kadencji 1922–1927. Podczas dwóch kadencji brał aktywny udział w pracach komisji prawniczej. Pełnił funkcję jej wiceprzewodniczącego oraz okresowo przewodniczącego, był także referentem wielu ustaw, które wychodziły z tej komisji. Kilkakrotnie składał sprawozdania na plenarnych obradach Sejmu. W Sejmie Ustawodawczym należał również do komisji petycyjnej. 
Przez pewien okres w 1920 razem ze Stanisławem Grabskim wchodził z ramienia klubu ZLN w skład sejmowej delegacji do rokowań polsko-radzieckich w Mińsku, a następnie w Rydze, gdzie podpisano preliminarny traktat o pokoju i umowę o rozejmie. 
Zgodnie ze słowami Antoniego Mieczkowskiego "Najwierniejszymi agitatorami endeckimi byli księża. Posłowie endeccy z Łomży adwokat Adam Mieczkowski i ks. dr Lutosławski na posiedzeniu Sejmu 26 października 1921 z upoważnienia grupy poselskiej Związku Ludowo Narodowego zgłosili nagły wniosek w sprawie uznania działalności komunistycznej za zbrodnię zdrady stanu". 
Mieczkowski był działaczem Związku Ludowo-Narodowego, a następnie Stronnictwa Narodowego, na terenie okręgu łomżyńskiego. Zasiadał także w radzie naczelnej ZLN i SN. Brał udział w pracach samorządu adwokackiego, Związku Adwokatów Polskich. Przez wiele kadencji, aż do 1939 był wybierany zastępcą delegata Warszawskiej Rady Adwokackiej na teren Łomży. 
W czasie kampanii wrześniowej dom Mieczkowskich w Łomży został zbombardowany i wraz z żoną musiał wyjechać do rodziny na Podlasie. Przebywał początkowo we wsi Sabnie w pow. sokołowskim, a następnie w miejscowości Bryki pow. Siemiatycze nad Bugiem. W 1940 zamieszkał w Ostrowi Mazowieckiej i został adwokatem przy Sądzie Grodzkim. Nawiązał w tym czasie kontakt z konspiracyjnymi komórkami SN oraz Narodowej Organizacji Wojskowej, uczestnicząc w ich pracach. W 1942 prawdopodobnie zagrożony aresztowaniem wyjechał ponownie do wsi Bryki. Dopiero w czerwcu 1946 powrócił do Łomży i rozpoczął pracę w adwokaturze. Kancelarię udało mu się prowadzić do grudnia 1948. W wieku 72 lat chory na płuca i astmę zgłosił się do Naczelnej Rady Adwokackiej w Warszawie, o skreślenie z listy adwokackiej. 
W 1949 opuścił Łomżę i przeniósł się na wieś. Mieczkowski był żonaty ze Stanisławą z Wyczółkowskich 1. voto Czarnocką (zm. 10 lutego 1942 w Brykach), nie mieli dzieci.

</doc>
<doc id="1587965" url="https://pl.wikipedia.org/wiki?curid=1587965" title="Ken Leung">
Ken Leung

Kenneth „Ken” Leung (ur. 21 stycznia 1970 w Nowym Jorku) - amerykański aktor pochodzenia chińskiego.
Życiorys.
Wczesne lata.
Urodził się w Nowym Jorku jako syn Kim-Chong Lui i biznesmena Wang-Gang Leunga. Jego matka była z nim w ciąży, kiedy rodzina wyemigrowała do Stanów Zjednoczonych. Dorastał w Two Bridges w Lower East Side na Manhattanie, gdzie uczęszczał do Pierre English Boarding School. Jego rodzina przeniosła się do Midwood na Brooklynie, gdzie wychowywał się przed ukończeniem szkoły średniej w Old Bridge w New Jersey. Studiował jako stypendysta uniwersytecki na Uniwersytecie Nowojorskim. Uczył się aktorstwa u Catherine Russell i Nan Smithner, a następnie krótko z Anne Jackson w Herbert Berghof Studio.
Kariera.
W 1994 trafił na Off-Broadway jako Minh Schumann w przedstawieniu "Duch w maszynie" ("Ghost in the Machine"). Zadebiutował na ekranie w roli Barry’ego w komediodramacie "Witaj w domku dla lalek" ("Welcome to the Dollhouse", 1995). W 1998 powrócił na scenę w roli Jamesa Lessa w sztuce "Corpus Christi". Od 18 kwietnia 2002 do 20 czerwca 2004 na Broadwayu grał Ching Ho w komedii muzycznej "Thoroughly Modern Millie". 

</doc>
<doc id="1587966" url="https://pl.wikipedia.org/wiki?curid=1587966" title="Iwa Prandżewa">
Iwa Prandżewa

Iwa Prandżewa, Ива Пранджева (ur. 15 lutego 1972 w Płowdiwie) – bułgarska lekkoatletka, specjalizująca się w trójskoku i skoku w dal.
Sukcesy.
Prandżewa podczas Igrzysk olimpijskich (Atlanta 1996) zajęła 7. miejsce w skoku w dal oraz 4. w trójskoku, jednak została zdyskwalifikowana za obecność w jej organizmie niedozwolonych substancji. Powróciła do startów po dyskwalifikacji w drugiej części sezonu 1998, a w 2000 zakończyła karierę.

</doc>
<doc id="1587967" url="https://pl.wikipedia.org/wiki?curid=1587967" title="Iva Prandzheva">
Iva Prandzheva



</doc>
<doc id="1587971" url="https://pl.wikipedia.org/wiki?curid=1587971" title="Trafność ekologiczna">
Trafność ekologiczna



</doc>
<doc id="1587973" url="https://pl.wikipedia.org/wiki?curid=1587973" title="Przechowalnictwo">
Przechowalnictwo



</doc>
<doc id="1587974" url="https://pl.wikipedia.org/wiki?curid=1587974" title="Magazynowanie">
Magazynowanie

Magazynowanie (przechowalnictwo) – czynności związane z czasowym gromadzeniem zapasów dóbr materialnych, ich składowaniem we właściwych warunkach oraz przekazywaniem odbiorcom. Konieczność magazynowania wynika m.in. z faktu, że czas produkcji poszczególnych dóbr nie pokrywa się z czasem ich konsumpcji. Różnice te są łagodzone przez odpowiednie gromadzenie zapasów w odpowiednich magazynach, w których oprócz gromadzenia towarów wykonywane są również inne zadania, jak np. ewidencjonowanie, kompletacja, komisjonowanie asortymentów, paczkowanie, czy też porcjowanie. Jest to działalność, w skład której wchodzą związane z przechowywaniem zapasów zadania ekonomiczne, środki oraz czynności techniczne i organizacyjne.
Efektywność gospodarki magazynowej.
Racjonalne przechowywanie towarów powinno zapewnić uzyskanie najkorzystniejszych wyników przy określonych w danym czasie warunkach i ograniczeniach. W tym celu opracowuje się program magazynowania, jak również projektuje się rozmieszczenie magazynów w sieci dystrybucji i rozplanowanie poszczególnych obiektów. Należy przy tym uwzględnić m.in.: 
Podstawowym kryterium oceny efektywności gospodarki magazynowej są jednostkowe koszty magazynowania (efektywność), na których wysokość wpływają: wykorzystanie powierzchni (pojemności) składowej i urządzeń magazynowych oraz czynności magazynowe (rozładunek, załadunek, rozpakowywanie, paczkowanie).
Lokalizacja magazynów.
Na efektywność gospodarki magazynowej wywiera wpływ także optymalizacja ilości i wielkości magazynów, ich rozplanowanie oraz ich lokalizacja (przestrzenne rozmieszczenie w stosunku do producenta i odbiorcy), którą podzielić można na lokalizację ogólną i szczegółową.
Lokalizacja ogólna może dotyczyć zarówno surowców (dostawców), jak i konsumentów i miejscowości, w której ma znajdować się magazyn:
Przykładową metodą określania ogólnej lokalizacji jest metoda środka ciężkości.
Lokalizacja szczegółowa oznacza wybór konkretnego miejsca budowy (działki) w wybranej miejscowości. Działka ta winna spełniać następujące warunki decydujące o prawidłowym funkcjonowaniu magazynu:
Przechowalnictwo żywności.
Przechowalnictwo żywności polega na utrwalaniu albo konserwowaniu żywności zmierzającego do przedłużenia jego trwałości. Realizuje się to za pomocą metod fizycznych, chemicznych, biologicznych, niekonwencjonalnych oraz mieszanych. Problematyką przechowywania żywności zajmuje się technologia żywności.

</doc>
<doc id="1587976" url="https://pl.wikipedia.org/wiki?curid=1587976" title="Anthrax (brytyjski zespół muzyczny)">
Anthrax (brytyjski zespół muzyczny)

Anthrax (ang. i łac.: dosł. wąglik) – angielski zespół anarcho-punkowy założony w Gravesend w 1980 r.

</doc>
<doc id="1587977" url="https://pl.wikipedia.org/wiki?curid=1587977" title="Ludwik Mieczkowski">
Ludwik Mieczkowski

Ludwik Mieczkowski (ur. 28 lipca 1866 w Tyszki Piotrowo, zm. 4 grudnia 1932 w Ostrowi Mazowieckiej) – aptekarz, działacz społeczno-polityczny, członek Narodowej Demokracji, burmistrz Ostrowi Mazowieckiej.
Pochodził z rodziny szlacheckiej herbu Bończa, był synem Franciszka Mieczkowskiego h. Bończa (ur. 1826 r.) dziedzica części wsi Tyszki Piotrowo i Magdaleny z Trzasków h. Trzaska.
Życiorys.
W Pułtusku kończył gimnazjum, a następnie studium farmacji przy Uniwersytecie Warszawskim. W latach 1894–1899 prowadził własną aptekę w Kurowie, w woj. lubelskim. W 1899 r. powrócił w swoje rodzinne strony, do Ostrowi Mazowieckiej i rozpoczął pracę w aptece Juliana Nowcy seniora, swojego przyszłego teścia. W 1902 r. wybudował kamienicę przy ówczesnej ulicy Warszawskiej, w której otworzył własną aptekę, skład apteczny oraz fabrykę wody mineralnej. Był także właścicielem kamienicy czynszowej oraz kilkuhektarowego gospodarstwa.
Działalność polityczna Mieczkowskiego zaczęła się od działalności w Związku Młodzieży Polskiej "Zet". W 1895 r. został przyjęty do Ligi Narodowej (LN). Był członkiem Kół Narodowej Demokracji oraz Towarzystwa Oświaty Narodowej. Brał udział w tworzeniu konspiracyjnych kół oświaty w pow. ostrowskim. Należał do współpracowników takich działaczy LN w gub. łomżyńskiej jak Jan Harusewicz, lekarz powiatowy, Jan Dołęga-Zakrzewski, geometra. W 1905 r. wziął udział w organizacji strajku w Miejskiej Szkole Początkowej w Ostrowi Mazowieckiej. Brał też udział w działaniach koła Polskiej Macierzy Szkolnej, a po jej rozwiązaniu przez władze carskie w Kole Miłośników Sceny Polskiej przy Ochotniczej Straży Ogniowej, której był naczelnikiem, a następnie prezesem zarządu. Niezależny materialnie nie żałował prywatnych środków na działalność publiczną, dobroczynną. Przekazywał datki i leki na cele publiczne. Apteka Mieczkowskiego była w gub. łomżyńskiej ważnym punktem konspiracyjnym i kontaktowym dla kurierów i emisariuszy z Warszawy, a także punktem rozdzielczym prasy narodowo-demokratycznej. Głównie dzięki działaniom i zabiegom Mieczkowskiego, które prowadził od 1906, powstało w 1914 r. gimnazjum w Ostrowi. Przyczynił się do powstania w Ostrowi, około 1910 r., Oddziału Banku Handlowego w Warszawie, który dysponował znacznymi kredytami na rozwój ostrowskiego rzemiosła i handlu. Bank zakończył działalność nieszczęśliwie, z dużymi stratami, które w dużej mierze pokrywał z własnej kieszeni Mieczkowski, który był prezesem jego zarządu. Do jego zasług zalicza się również wybudowanie gmachu Straży w 1911 r. oraz Szkoły Początkowej 1913 r., późniejszej Szkoły Powszechnej im. T. Kościuszki. W 1915 r. został aresztowany przez Niemców jako zakładnik. Uwolniono go po wpłaceniu przez ludność kontrybucji. Działalność Mieczkowskiego nie ograniczyła się do rozbudowy miasta, dbał również o podtrzymywanie ducha patriotycznego. Z jego inicjatywy powstał w Nagoszewie, na polu bitwy, pomnik Powstańców Styczniowych 1863 pomnik odsłonięto w 1917 r. 11 listopada 1918 r. na czele korpusu strażackiego brał udział w rozbrajaniu Niemców; wybrano go na tymczasowego burmistrza i pełnił tę funkcję przez miesiąc. 12 czerwca 1920 r. został ponownie wybrany burmistrzem Ostrowi. Pracował na tym stanowisku honorowo do 1928 r. Podczas burmistrzowania Mieczkowskiego w Ostrowi Mazowieckiej wybudowano elektrownię (1923–1924), rozpoczęto komasację gruntów miejskich, którą zakończono w 1931 r., rozbudowano miasto, wzniesiono wiele budynków użyteczności publicznej, a w latach 1925–1927 wybudowano okazały ratusz oraz stworzono estetyczne centrum miasta, pl. ks. Anny Mazowieckiej. Od 1928 r. do końca życia Mieczkowski był radnym miejskim. Rozwijał aktywną działalność w ostrowskich kołach Stronnictwa Narodowego. Przez wiele lat był członkiem Warszawskiego Towarzystwa Farmaceutycznego.
2 maja 1923 r. został odznaczony Krzyżem Kawalerskim Orderu Polonia Restituta).
Zmarł w Ostrowi 4 grudnia 1932. Został pochowany na miejscowym cmentarzu, w grobowcu rodzinnym.
Od 2 grudnia 1892 r. był żonaty z Heleną Eugenią z domu Nowca. Mieli troje dzieci: Halinę (ur. 1902 r.), technika farmacji, Janinę (1904–1939), oraz Wiktora Wirgiliusza Mieczkowskiego, który został rozstrzelany w Warszawie przez hitlerowców w lipcu 1944 r. Dnia 5 grudnia 1932 r. Rada Miejska Ostrowi nadała ul. Nurskiej imię Ludwika Mieczkowskiego. Apteka Mieczkowskiego została doszczętnie spalona w 1944 r. przez cofające się oddziały niemieckie.
Starszym bratem Ludwika był ks. Wiktor Mieczkowski, proboszcz w Wyszkowie, autor broszury "Bolszewicy na polskiej plebanii", przedstawiającej wizytę przedstawicieli Tymczasowego Komitetu Rewolucyjnego Polskiego – Juliana Marchlewskiego, Feliksa Kona i Feliksa Dzierżyńskiego, która stała się inspiracją dla Stefana Żeromskiego do napisania opowiadania "Na probostwie w Wyszkowie" oraz do nakręcenia filmu "Na plebanii w Wyszkowie" Lucyny Smolińskiej i Mieczysława Sroki. Postać ks. Wiktora Mieczkowskiego ciekawie zagrał Jan Peszek. Na plebanii, w czasie inwazji bolszewickiej 1920 r., schroniła się rodzina Lutosławskich z ks. posłem Kazimierzem Lutosławskim na czele. Z inicjatywy ks. Wiktora Mieczkowskiego powstał pomnik na miejscu mogiły obrońców 1920 r. na cmentarzu w Wyszkowie oraz pomnik w Rybienku Leśnym.

</doc>
<doc id="1587978" url="https://pl.wikipedia.org/wiki?curid=1587978" title="Łaknienie">
Łaknienie



</doc>
<doc id="1587982" url="https://pl.wikipedia.org/wiki?curid=1587982" title="Zdzisław Nowakowski">
Zdzisław Nowakowski

Zdzisław Nowakowski (ur. 24 sierpnia 1929 w Przemyślu, zm. lipiec 2006 w Warszawie) – nauczyciel, wychowawca młodzieży instruktor harcerski, harcmistrz, podporucznik rezerwy Wojska Polskiego.
W 1937 wstąpił do gromady wilczków w 62. Warszawskiej Drużynie Harcerskiej przy Szkole Podstawowej im. ks. bpa Władysława Bandurskiego w Warszawie, od 1939 należał do Drużyny Harcerzy im. Stanisława Żółkiewskiego we Włochach k. Warszawy.
W 1942 powrócił wraz z rodzicami do Przemyśla, gdzie w 1943 ukończył szkołę podstawową, rozpoczął pracę w warsztatach mechanicznych i wstąpił do konspiracyjnej drużyny w Szarych Szeregach przy klasztorze i kościele oo. Reformatów, prowadzonej przez Jana Kruka. Przewoził m.in. amunicję i broń, naprawianą i przechowywaną przez ojca Bronisława Nowakowskiego, współpracującego z Armią Krajową.
Po wojnie należał do Drużyny Harcerzy im. Leopolda Lisa-Kuli przy Gimnazjum i Liceum im. Juliusza Słowackiego i szczepu „K” w Przemyślu, gdzie pełnił funkcje zastępowego i kronikarza.
W latach 1948–1952 studiował w Wyższej Szkole Pedagogicznej we Wrocławiu, następnie przeniósł się do Warszawy, gdzie pracował m.in. w Liceum Ogólnokształcącym im. Jarosława Dąbrowskiego. W 1956 komendant OHPL Dzielnicy Praga Centralna. Uczestniczył jako delegat w Krajowym Zjeździe Działaczy Harcerskich w Łodzi. Po reaktywowaniu ZHP został mianowany 11 grudnia 1956 hufcowym hufca Praga Centralna. Podczas powstania węgierskiego 1956 organizował wśród praskich harcerzy pomoc dla Węgrów – zbiórkę leków i żywności.
W 1957 ukończył kurs podharcmistrzowski i otrzymał stopień podharcmistrza. Do 1968 pełnił w hufcu Warszawa Praga (później Praga Północ) funkcje kwatermistrza, kierownika referatu obozów i zimowisk, i komendanta zgrupowań obozów.
W 1957 na wniosek Głównej Kwatery Harcerzy został przez ministerstwo oświaty urlopowany z pracy nauczycielskiej i oddelegowany do nowo organizującej się Centralnej Składnicy Harcerskiej, w której pracował do 1966. Był zastępcą dyrektora CSH ds. handlowych, organizatorem Domu Harcerza i inicjatorem utworzenia w nim działu politechnicznego ze specjalnościami modelarskimi: lotniczą, szkutniczą, kolejową i samochodową.
Działał w Stowarzyszeniu Szarych Szeregów (Krąg w Przemyślu), Harcerskim Kręgu Seniorów Hufca Warszawa Mokotów, był organizatorem i przewodniczącym Kręgu Seniorów Hufca Warszawa Praga Północ, organizatorem i komendantem Harcerskiego Kręgu Seniorów. Od 1995 był członkiem Komisji Historycznej Chorągwi Stołecznej ZHP. Opracował "Wykaz harcmistrzyń i harcmistrzów Chorągwi Stołecznej ZHP w służbie 1945–2000". Współpracował przy organizacji rajdów „Arsenał”, był projektantem zdobywanej na nim plakietki „Szare Szeregi – ZHP – więź pokoleń”. W 1999 otrzymał stopień harcmistrza i został mianowany przez Prezydenta RP podporucznikiem rezerwy Wojska Polskiego.
Odznaczony Honorową Odznaką Ruchu Przyjaciół Harcerstwa (1959), Odznaką Weterana Walk o Niepodległość (1996), Krzyżem Armii Krajowej (1996), Srebrnym Krzyżem „Za Zasługi dla ZHP” z Rozetą i Mieczami (1997), Złotym Krzyżem „Za Zasługi dla ZHP” (2004) i medalem Chorągwi Stołecznej ZHP „Dziękujemy Ci Druhu”. 
Został pochowany na cmentarzu w Przemyślu.

</doc>
<doc id="1587984" url="https://pl.wikipedia.org/wiki?curid=1587984" title="J. Feyzeau">
J. Feyzeau

J. Feyzeau (imię nie jest znane) – XVIII-wieczny klawesynista, którego szczytowy okres twórczości przypada na około 1764. Przypuszcza się, że przebywając w Bordeaux, był uczniem Franza Becka, któremu dedykował unikatowy zbiór swoich utworów na klawesyn pt. "Pièces de clavecin en sonates"

</doc>
<doc id="1587986" url="https://pl.wikipedia.org/wiki?curid=1587986" title="Pielgrzym (czasopismo w Kanadzie)">
Pielgrzym (czasopismo w Kanadzie)

Pielgrzym – polskojęzyczny miesięcznik ilustrowany ukazujący się w latach 1984-2001 w Toronto w Kanadzie jako “czasopismo katolików polskich”. Pismo katolickie o profilu społeczno-kulturalno-religijnym, wydawane wysiłkiem społecznym przez Polsko-Kanadyjską Grupę Społeczną pod patronatem Konferencji Księży Polskich w Kanadzie.
"Pielgrzym" był owocem pracy katolików na emigracji w okresie postsolidarnościowym. Sam tytuł zawiera różnorakie odniesienia znaczeniowe – od „pielgrzymstwa” (tj. uchodźstwa polskiego) poprzez pielgrzymowanie do sanktuariów religijnych, pielgrzymowanie do prawdy, aż po osobę wielkiego pielgrzyma – Jana Pawła II. 
Czasopismo wyrosło z dążenia do utrwalenia i pogłębienia wartości wyniesionych z polskiej tradycji chrześcijańskiej. "Pielgrzym" dążył do dogłębnego ukazywania postaw chrześcijańskich czerpiąc z nauczania Kościoła, a równocześnie z osiągnięć społeczeństw zachodnich w zakresie etyki pracy oraz ofiarności na rzecz potrzebujących. Podejmowane były również - szczególnie w początkowym okresie – problemy emigracyjne, pomagające w rozstrzyganiu dylematów życia na obczyźnie. Starano się wędrować z czytelnikami w kierunku głębszego przeżywania wiary, w kierunku jej rozwijania, aby nie była tylko etykietką (Polak = katolik), ale świadomym wyborem, radykalną przemianą postawy, życiem w prawdzie i miłości. Podejmowano też współczesne dylematy moralne, jak prawo do życia od poczęcia do naturalnej śmierci, problemy małżeństwa i rodziny, problemy etyczne związane z klonowaniem, poszukiwaniami w zakresie komórek macierzystych.
Zespół redakcyjny na przestrzeni lat tworzyli: o. Andrzej Guryn OFM Conv., Andrzej Hanebach, Zdzisław Iwańczak, Danuta Kotapka, Teresa Kowalska-Caliman, Andrzej Kowalski, Jacek Kozak, Alicja Manterys-Amyot, Halina Marash, o. Tadeusz Nowak OMI, Stanisław Nowak, Franciszek Olszewski, Jolanta Orłowska, Ewa Poliszot, Anna Sołtyk, o. Teofil Szendzielarz OMI, Ewa Szozda, Zbigniew Szymborski, Maria Wojtczak, Elżbieta Zambrzycka i Alina Zarembina. 
Wśród stałych współpracowników znaleźli się: ks. Edward Ewczyński, Stefan Król, Zbigniew Pieciul, Jacek Ratajczak, o. Jacek Salij OP, Marek Skwarnicki, Jerzy Słubicki, o. Augustyn Szymański OFM, Irma Zaleska, o. Maciej Zięba OP, Ewa Chwojko. 
Opracowanie graficzne: Zbigniew Błażejewski, Anna Sołtyk, Jan Zaremba, Zbigniew Pieciul, Jerzy Karpowicz, Teresa Ross-Olszewski.

</doc>
<doc id="1587987" url="https://pl.wikipedia.org/wiki?curid=1587987" title="Fitofarmakologia">
Fitofarmakologia



</doc>
<doc id="1587988" url="https://pl.wikipedia.org/wiki?curid=1587988" title="Apetahia raiateensis">
Apetahia raiateensis

Apetahia raiateensis – gatunek rośliny z rodziny dzwonkowatych. Endemit dla płaskowyżu góry Temehani na wyspie Raiatea w Polinezji Francuskiej. Gatunek zagrożony wyginięciem. Wszystkie próby adaptacji rośliny na pozostałe obszary wyspy zakończyły się niepowodzeniem. W październiku 2008 w rezerwacie Temehani naliczono jeszcze około 200 roślin.
Znaczenie kulturowe.
Kwiat tego gatunku bywa wykorzystywany jako symbol wyspy Raiatea. Lokalna nazwa „tiare Apetahi” nawiązuje do legendy o dziewczynie o tym imieniu ("Apetahi" znaczy "śledzić"), która odkrywszy niewierność męża, postanowiła odciąć sobie dłoń, aby się wykrwawić (pięć płatków kwiatu, przechylonych na jedną stronę, przypomina ludzką rękę).

</doc>
<doc id="1587992" url="https://pl.wikipedia.org/wiki?curid=1587992" title="Takie Życie">
Takie Życie

Takie Życie – polskojęzyczny tygodnik/dwutygodnik społeczno-kulturalny wydawany od 16 września 1995 do 27 czerwca 2016 w Vancouver w Kanadzie.
Pismo stanowiło przede wszystkim kronikę wydarzeń polonijnego życia w Vancouver (Kolumbia Brytyjska), ale obsługuje również Polonię zamieszkałą w innych zachodnich prowincjach Kanady.
Redaktorem naczelnym był Andrzej Manuski, który za zasługi w działalności polonijnej, promowanie polskiej kultury oraz za osiągnięcia w pracy dziennikarskiej został odznaczony Krzyżem Kawalerskim Orderu Zasługi Rzeczypospolitej Polskiej.

</doc>
<doc id="1587994" url="https://pl.wikipedia.org/wiki?curid=1587994" title="Powstanie Sipajów">
Powstanie Sipajów



</doc>
<doc id="1587999" url="https://pl.wikipedia.org/wiki?curid=1587999" title="Przemysław Górny">
Przemysław Górny

Przemysław Wojciech Górny (ur. 23 kwietnia 1932 w Kaliszu zm. 25 stycznia 2022 w Warszawie) – polski działacz antykomunistyczny i antyustrojowy w okresie PRL, następnie działacz społeczny.
Życiorys.
Jego ojciec Stefan Górny należał do Stronnictwa Narodowego, a w trakcie drugiej wojny światowej do Narodowej Organizacji Wojskowej. Został aresztowany przez Gestapo w 1944, a następnie zamordowany w obozie koncentracyjnym w Mauthausen.
Przemysław Górny przez pewien czas przebywał w domu dziecka, potem wychowywała go matka. W liceum został uznany za „element antysocjalistyczny”, musiał wielokrotnie zmieniać szkoły. Jako nastolatek trenował boks. W 1951 zdobył tytuł młodzieżowego wicemistrza Polski w tej dyscyplinie. W 1954 został przyjęty na Wydział Prawa Uniwersytetu Warszawskiego. Prezentował postawę otwartego sprzeciwu wobec systemu komunistycznego, cieszył się wielką popularnością wśród studentów. Działał w duszpasterstwie akademickim. Odmawiał wstąpienia do Związku Młodzieży Polskiej, za co groziło mu skreślenie z listy studentów. W latach 1955–1959 był przewodniczącym Zrzeszenia Studentów Polskich na UW. Był jednym z organizatorów manifestacji powitania prymasa Stefana Wyszyńskiego (w listopadzie 1956). 
W maju 1955 był jednym z założycieli Związku Młodych Demokratów, a w grudniu 1957 współtworzył Ligę Narodowo-Demokratyczną. Był wielokrotnie zatrzymywany przez milicję i Służbę Bezpieczeństwa m.in. w 1959 za udział w powitaniu wiceprezydenta USA Richarda Nixona w Warszawie. 7 maja 1960 wraz z innymi działaczami LND został aresztowany podczas spotkania tej organizacji. Przez 9 miesięcy był poddawany torturom za odmowę składania zeznań. W niejawnym procesie LND 29 maja 1961 skazany został za przynależność do "tajnego związku wrogiego Polsce Ludowej" na dwa lata pozbawienia wolności. 
W 1965 został ponownie aresztowany na 6 miesięcy pod fałszywymi zarzutami udziału w napadzie na bank. Następnie zatrzymano go w styczniu 1966 pod zarzutem nielegalnego przekroczenia granicy i zamiaru reaktywacji ZMD na emigracji. Skazano go za to na karę 2,5 roku pozbawienia wolności. W listopadzie 1967 został warunkowo zwolniony z więzienia. Dwa dni później uległ poważnemu wypadkowi samochodowemu. 
W 1968 został skreślony z listy studentów. Po wznowieniu studiów w 1970 uzyskał absolutorium na Wydziale Prawa UW. 
Odrzucił propozycje współpracy z SB oraz uczestnictwa we frakcji moczarowców w PZPR. W 1968 przeszedł na rentę i wyłączył się z działań politycznych. 
Po 1989 działał społecznie, m.in. pracując z młodzieżą. Wstąpił do Narodowego Towarzystwa Oświatowego. Był twórcą, a następnie opiekunem Młodzieżowego Korpusu Ochrony Środowiska w Warszawie. W lutym 1992 został zrehablitowany podczas procesu rehabilitacyjnego członków LND.
W 2010 był uczestnikiem protestów przeciwko przeniesieniu krzyża sprzed Pałacu Prezydenckiego, który upamiętniał ofiary katastrofy smoleńskiej. Przed wyborami prezydenckimi w 2020 poparł kandydaturę Andrzeja Dudy
Pochowany na Cmentarzu Północnym (lokalizacja W-IX-8-8-11).
Odznaczenia.
W 2006, za "wybitne zasługi w działalności na rzecz przemian demokratycznych w Polsce", został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.

</doc>
<doc id="1588008" url="https://pl.wikipedia.org/wiki?curid=1588008" title="Józef Jungraw">
Józef Jungraw



</doc>
<doc id="1588010" url="https://pl.wikipedia.org/wiki?curid=1588010" title="10 Years (zespół muzyczny)">
10 Years (zespół muzyczny)

10 Years – amerykański zespół grający muzykę z pogranicza metalu alternatywnego i post grunge, utworzony w Knoxville w 2000 roku. Pierwszy swój album "Into the Half Moon" wydali w 2001.
Jednym z bardziej znanych utworów, dzięki któremu zespół stał się mocniej rozpoznawany, to singiel „Wasteland” napisany w 2006, który odgrywany był ponad 12 miesięcy na wielu stacjach radiowych.
Członkowie.
Byli członkowie

</doc>
<doc id="1588016" url="https://pl.wikipedia.org/wiki?curid=1588016" title="Słowo zastrzeżone">
Słowo zastrzeżone

Słowo zastrzeżone, słowo zarezerwowane – słowo (ciąg znaków) zdefiniowane w składni określonego języka programowania, które nie może być użyte jako definiowany przez programistę element kodu źródłowego, mimo iż spełnia ono pozostałe kryteria definiowania danego elementu (np. identyfikatora).
Stosowanie słów zastrzeżonych.
Najczęściej słowa zastrzeżone, w danym języku programowania, są jednocześnie słowami kluczowymi tego języka. W większości języków wysokiego poziomu wszystkie słowa kluczowe są słowami zastrzeżonymi. Słowa zastrzeżone nie mogą być używane do tworzenia (nazywania, identyfikowania) definiowanych przez programistę elementów kodu źródłowego, takich jak identyfikatory dla zmiennych, nazwy podprogramów, modułów. Nie mogą być również wartościami typów wyliczeniowych ani etykietami instrukcji. Ze względów praktycznych (łatwości zapamiętania przypisanej funkcjonalności) słowa zastrzeżone i kluczowe są przeważnie identyczne ze słowami języka naturalnego, najczęściej angielskiego. Pod względem zestawu zastosowanych znaków oraz długości słowa spełniają one kryteria tworzenia nazw dla elementów programu (np. identyfikatorów), jednak użycie ich w tym celu jest niedozwolone i najczęściej rozpoznawane jako błąd składni.
Poziomy zastrzeżeń.
Słowa kluczowe języków programowania mogą być:
Przykładem współistnienia wszystkich trzech rozwiązań jest Turbo Pascal firmy Borland począwszy od wersji 5.5 Większość słów kluczowych jest tam zastrzeżona w każdym kontekście, jednak słowa codice_1 i codice_2 są zastrzeżone jedynie w ramach deklaracji klasy, zaś słowa takie jak codice_3 (i kilka innych niewystępujących w standardowym Pascalu bądź też będących słowami zastrzeżonymi we wcześniejszych implementacjach Turbo Pascala) pozostają niezastrzeżone.
Dla odróżnienia od słów kluczowych zastrzeżonych niezależnie od kontekstu, wymienione tu słowa nazwano, w nomenklaturze Turbo Pascala, "dyrektywami języka".
Języki bez słów zastrzeżonych.
W pewnych językach ze składnią kontekstową nie ma słów zastrzeżonych, mimo iż języki te definiują pojęcie słów kluczowych i wymienia ich listę. Przykładem takiego języka jest język PL/I. Brak zastrzeżenia dla słów kluczowych umożliwia programiście tworzenie definiowanych obiektów programu o nazwach identycznych ze słowami kluczowymi. Takie postępowanie jest jednak mocno krytykowane przez literaturę przedmiotu ze względu na zaciemnienie kodu mogące prowadzić do błędów.
Przykład w PL/I:
DCL WHILE FLOAT;
WHILE: DO WHILE(WHILE&lt;0);
END;
Słowo codice_4 zostało użyte tutaj jako identyfikator zmiennej i etykieta instrukcji, mimo iż jednocześnie jest słowem kluczowym służącym do organizacji pętli.
Obecność w wybranych językach.
Języki programowania, w których zdefiniowane są słowa zastrzeżone, to między innymi: Ada, C, C++, Modula-2, Pascal, PL/M, Visual Basic.
Języki, w których słowa kluczowe nie są zastrzeżone, to między innymi: Fortran, PL/I.

</doc>
<doc id="1588018" url="https://pl.wikipedia.org/wiki?curid=1588018" title="Procesy emocjonalne">
Procesy emocjonalne



</doc>
<doc id="1588032" url="https://pl.wikipedia.org/wiki?curid=1588032" title="Carl Zimmerer">
Carl Zimmerer

Carl Zimmerer (ur. 4 grudnia 1926 w Bad Berneck im Fichtelgebirge, zm. 23 kwietnia 2001) – niemiecki ekonomista, bankowiec, menadżer.
Studiował politologię na uczelniach w Erlangen, Frankfurcie nad Menem i Genewie. Doktorat napisał pod kierunkiem Wilhelma Röpke. Po studiach pracował na uniwersytetach w Mannheim i Kolonii. Potem pracował w Düsseldorfie w Commerzbanku. Działał w branży finansowej, zasiadając w radzie nadzorczej Agrippina Rückversicherungs AG. Opublikował około 20 książek i liczne artykuły. Politycznie był zwolennikiem FDP. Wyrażał poglądy prawicowo-konserwatywne. Publikował w czasopismach "Criticon", "Nation und Europa" oraz "Jungen Freiheit".

</doc>
<doc id="1588040" url="https://pl.wikipedia.org/wiki?curid=1588040" title="Naramiennik">
Naramiennik

Naramiennik (pot. "pagon", dawniej: "epolet", "galon") – element odzieży (zwłaszcza mundurów), w postaci paska materiału umieszczonego na wysokości barku. Często wykorzystywany jako miejsce umieszczania oznaki stopnia wojskowego lub przynależności organizacyjnej.
Opis.
Naramiennik mocowany jest na kurce mundurowej na wysokości barku (pomiędzy górnym końcem rękawa a kołnierzem). We współczesnych wersjach najczęściej przyszywany od strony ramienia i przypinany guzikiem obok kołnierza. Naramienniki stanowią element umundurowania, na których są umieszczane różnego rodzaju naszywki (paski, gwiazdki, wężyki, prostokąty – tzw. belki, krokiewki, diamenty) odróżniające żołnierzy (także policjantów, strażaków, niektórych harcerzy itp.) różnych stopni bądź funkcji, niekiedy także cyfry lub symbole oznaczające przynależność do jednostki (w wojsku szkoły wojskowej, rodzaju służb, pułku lub dywizji, w harcerstwie drużyny lub szczepu).
Naramienniki po raz pierwszy zastosowano w pierwszej połowie XVII w. we Francji jako kokardy, tzw. węzły noszone na ramieniu. W Polsce wprowadzono je w XVIII w. pod nazwą szlify lub "szlufy". Od 1755 wykonywane z taśmy srebrnej lub złotej z frędzlą. Od 1778 zaczęto je odrzucać a guziki określały województwo. W mundurach wojewódzkich sejm 1780 roku skasował szlify. Od 1789, po dodaniu poprzecznych belek oraz gwiazdek naszytych na taśmie, stanowiły jednocześnie oznakę stopni wojskowych. W okresie Księstwa Warszawskiego nazywano je "epoletami". Także w armiach dziewiętnastowiecznych ten element umundurowania (zwany nadal "epoletem" lub "galonem") bywał, zwłaszcza u oficerów, ozdobny, suto obszyty frędzlami. Do dziś moda ta utrzymała się praktycznie wyłącznie w strojach paradnych arystokracji w krajach, w których zachowała się monarchia.
W XVIII i XIX w. u doboszy lub fajfrów pod naramiennikami znajdowały się często tzw. "łapki" – czyli okrągłe bądź półokrągłe (czasem lekko wygięte) naszycia na mundurze, odznaczające się kolorem, ozdabiane często taśmą(galonem). Służyły do odróżniania muzykantów od zwykłych żołnierzy.

</doc>
<doc id="1588043" url="https://pl.wikipedia.org/wiki?curid=1588043" title="Wojciech Rostafiński">
Wojciech Rostafiński

Wojciech Antoni Rostafiński, ps. „Masłowski” (ur. 19 września 1921 w Warszawie, zm. 6 lipca 2002 tamże) – polski żołnierz Armii Krajowej walczący podczas II wojny światowej. Po wojnie był naukowcem oraz inżynierem pracującym dla amerykańskiej agencji rządowej NASA.
Był wnukiem wybitnego naukowca i prekursora florystyki polskiej Józefa Rostafińskiego, synem Jana Rostafińskiego.
Życiorys.
Uczęszczał do państwowego Gimnazjum i Liceum im. Adama Mickiewicza w Warszawie, gdzie zdał maturę w 1939 r. Był członkiem przedwojennego harcerstwa polskiego – 5 Warszawskiej Drużynie Harcerskiej. W grudniu 1942 roku ukończył konspiracyjną szkołę podchorążych i został żołnierzem dywersji w szeregach ZWZ, a potem AK. W 1944 brał udział w powstaniu warszawskim – Zgrupowanie Śródmieście-Północ jako członek plutonu „Rygiel”, którego później został dowódcą. Został odznaczony Krzyżem Walecznych, a na końcu powstania także Orderem Virtuti Militari (V kl.) oraz awansowany na podporucznika czasu wojny.
Po niewoli niemieckiej znalazł się we Francji, gdzie zaciągnął się ponownie do służby w Wojsku Polskim. W 1945 roku otrzymał akademickie stypendium z funduszy 2 Korpusu PSZ we Włoszech i rozpoczął studia na politechnice – Ecoles Speciales – uniwersytetu w Louvain w Belgii. W 1948 roku ukończył studia z dyplomem inżyniera. Po krótkim okresie pracy w hutach z ramienia laboratorium analizy chemicznej uniwersytetu rozpoczął pracę w belgijskim przemyśle. W lecie 1949 ożenił się z Marią Sikorską, studentką romanistyki w Louvain.
W 1953 roku przeprowadził się do Stanów Zjednoczonych, gdzie ukończył studia doktorskie na Columbia University. Wkrótce otrzymał także pracę w grupie badawczej NASA. Do jego obowiązków należało kierowanie projektami powierzonymi amerykańskiemu przemysłowi – badania mające na celu polepszenie sprawności sprężarek osiowych do nowego typu silników odrzutowych, nowych systemów napędu pomp na ciekły wodór i ciekły tlen dla rakiet.
Niezależnie przeprowadzał także własne badania, analizujące systemy stosowane w lotach kosmicznych. M.in. jako pierwszy na świecie opracował kompletny matematyczny model zjawiska przechodzenia fal głosowych w przewodach zgiętych, został on potwierdzony doświadczalnie.
Obok pracy naukowej i zawodowej w oparciu o bogate materiały NASA, zajmował się popularyzacją nauk ścisłych, historii nauki oraz podboju Kosmosu. Był wieloletnim członkiem NASA Speaker’s Bureau. Przeprowadził dziesiątki odczytów dla szkół, stowarzyszeń społecznych, korporacji itp. W latach siedemdziesiątych na zaproszenie polskiego serwisu rozgłośni Głos Ameryki nagrywał audycje o najnowszych osiągnięciach NASA i amerykańskiej technologii. Jego artykuły o podboju Kosmosu były drukowane w wielu krajach na czterech kontynentach, w tym, mimo cenzury w latach 70., także w Polsce.
W sumie w prasie zamieścił co najmniej trzysta artykułów popularyzujących naukę, opisów z podróży oraz szkiców historycznych. Opublikował trzy książki, w tym „Niedostrzegalne Światy” – książkę popularyzującą zagadnienia fizyki oraz eksplorację Kosmosu.
Za bezinteresowną służbę dla kultury narodowej w 1993 roku otrzymał w polskiej ambasadzie w Waszyngtonie komandorię Orderu Odrodzenia Polski, a w 1998 roku komandorię Orderu Zasługi Rzeczypospolitej Polskiej.
W uznaniu zasług Wojciecha Rostafińskiego jego nazwisko zostało umieszczone w Alei Zasłużonych w badaniach kosmosu Space Walk of Fame.

</doc>
<doc id="1588044" url="https://pl.wikipedia.org/wiki?curid=1588044" title="Tadcaster">
Tadcaster

Tadcaster - miasto i civil parish w Wielkiej Brytanii, w Anglii, w regionie Yorkshire and the Humber, w hrabstwie North Yorkshire, w dystrykcie Selby. Leży 14,4 km od miasta York i 275,6 km od Londynu. W 2011 roku civil parish liczyła 6003 mieszkańców. Tadcaster jest wspomniana w Domesday Book (1086) jako "Tatecastre".

</doc>
<doc id="1588056" url="https://pl.wikipedia.org/wiki?curid=1588056" title="Sowerby Bridge">
Sowerby Bridge

Sowerby Bridge - miasto w Wielkiej Brytanii, w Anglii, w regionie Yorkshire and the Humber, w hrabstwie West Yorkshire. W 2001 r. miasto to zamieszkiwało 9 948 osób.

</doc>
<doc id="1588057" url="https://pl.wikipedia.org/wiki?curid=1588057" title="Alucard">
Alucard

Alucard – fikcyjny bohater mangi i anime Hellsing. Wampir na usługach Organizacji Hellsing, jego mistrzynią jest Integra Hellsing. Najsilniejszy przedstawiciel gatunku wampirów. 
Jako człowiek, Alucard był znany jako władca Wołoszczyzny, legendarny Wład Palownik – choć jest to wspominane co jakiś czas, dopiero w późniejszych autor przedstawia sceny w pełni to potwierdzające. Wlad stał się wampirem w chwili własnej śmierci przez ścięcie toporem – z własnej woli wypił krew, zalegającą w kałużach wokół pieńka; przemiany dopełnia rozbicie krzyża ostrzem (Alucard jako człowiek prawdopodobnie był fanatycznym chrześcijaninem, czy wręcz krzyżowcem). Od tej „śmierci“ rozpoczął nowe, mordercze i sekretne życie – jako pierwszy wampir.
Sto lat przed rozpoczęciem się akcji "Hellsing" został pokonany przez dziadka swej pani, Abrahama van Hellsinga. Zarówno on, jak i jego syn, Arthur Hellsing, poddawali go eksperymentom, mającym na celu uczynienie z niego lojalnego sługi oraz prawdziwie nieśmiertelnego, niepokonanego – który posłużył do walki z innymi wynaturzeniami.
W 1944 roku wysłano go z młodym jeszcze Walterem do okupowanej wówczas Warszawy, gdzie zniszczyli eksperymentalną jednostkę Niemieckich SS-manów – Millenium – zajmującą się doświadczeniami na więźniach z obozów koncentracyjnych – oficjalnie później przyjmowanych przez świat jako bądź co bądź niehumanitarne, choć nienadprzyrodzone – w rzeczywistości mających doprowadzić do stworzenia żołnierza idealnego, nieśmiertelnego. Millenium stwierdziło, że do badań, z których niemal każde prowadzi do śmierci obiektu doświadczeń, doskonale nadadzą się jeńcy, Żydzi i Słowianie, katowani i zwożeni do obozów. Podczas szturmu i zniszczenia ośrodka, Alucard przyjmował formę małej dziewczynki – zwanej przez fanów Girlycard.
Po zakończeniu II Wojny Światowej sir Arthur doszedł do wniosku, iż jest zbyt ryzykownym używanie do walki wampira, zamyka więc sługę w lochach. Wiele lat później zostaje on uwolniony dzięki krwi jego 12-letniej córki, Integry Hellsing. Uznaje wtedy młodziutką dziedziczkę Hellsingów za swoją panią oraz ratuje jej życie, zabijając dybiącego na jej życie oraz spadek wuja.

</doc>
<doc id="1588059" url="https://pl.wikipedia.org/wiki?curid=1588059" title="Gmina Mikołajów">
Gmina Mikołajów

dawne gminy:

</doc>
<doc id="1588061" url="https://pl.wikipedia.org/wiki?curid=1588061" title="Reggie Walker">
Reggie Walker

Reginald Edgar „Reggie” Walker (ur. 16 marca 1889 w Durbanie, zm. 5 listopada 1951 tamże) – południowoafrykański lekkoatleta sprinter, mistrz olimpijski.
Przebieg kariery.
Chociaż był mistrzem Związku Południowej Afryki w 1907, Walker nie należał do faworytów biegu na 100 metrów na igrzyskach olimpijskich w 1908 w Londynie. Miał nawet trudności, by na nie pojechać, ponieważ brakowało mu na to środków. Uzyskał je dzięki zbiórce zorganizowanej przez dziennikarza sportowego z Natalu. W Londynie trenerem Walkera był Sam Mussabini, który wiele lat później przygotowywał innego mistrza olimpijskiego na 100 m Harolda Abrahamsa.
Na igrzyskach w biegu na 100 metrówtylko zwycięzcy biegów awansowali do dalszych rund. Walker wygrał przedbieg i półfinał (wyrównał w nim rekord olimpijski czasem 10,8 s), a w finale pokonał trzech rywali (w tym późniejszego mistrza na 200 metrów Bobby’ego Kerra) ponownie osiągając czas 10,8 s.
Walker jest najmłodszym do tej pory mistrzem olimpijskim w biegu na 100 metrów. Zdobył złoty medal w wieku 19 lat i 128 dni.
Rekord życiowy.
źródło:

</doc>
<doc id="1588063" url="https://pl.wikipedia.org/wiki?curid=1588063" title="Mężczyźni na wyspie">
Mężczyźni na wyspie

Mężczyźni na wyspie – polski film psychologiczny z 1962 roku.
Fabuła.
Dziewięciu mężczyzn, skuszonych wysokimi zarobkami, pracuje przy koszeniu trawy. Potrzebna jest do umacniania brzegów, chroniących ważna budowę zagrożoną przez wzbierającą wodę. Na wyspę niespodziewanie pojawia się kobieta, która odłączyła się od grupy. Wywołuje ona zainteresowanie wszystkich mężczyzn, którzy tu są od trzech tygodni.

</doc>
<doc id="1588070" url="https://pl.wikipedia.org/wiki?curid=1588070" title="Szalone lato">
Szalone lato

Szalone lato – amerykańska komedia romantyczna z 1986 roku.
Fabuła.
Nastoletni Hoops McCann spędza wakacje w Nowej Anglii. Poznaje Cassandrę i zakochuje się w niej. Ale ona może stracić swój dom. Hoops i jego kumpel zostają wplątani w akcję ratowania domu Cassandry.

</doc>
<doc id="1588072" url="https://pl.wikipedia.org/wiki?curid=1588072" title="Manitou (jezioro)">
Manitou (jezioro)

Manitou – największe jezioro na wyspie Manitoulin w Kanadzie. Jego powierzchnia wynosi około 104 km². Jest największym na świecie jeziorem na wyspie położonej na innym jeziorze (Huron). Nazywane jest z tego powodu "jeziorem w jeziorze".

</doc>
<doc id="1588073" url="https://pl.wikipedia.org/wiki?curid=1588073" title="Wróg mojego wroga">
Wróg mojego wroga

Wróg mojego wroga ( lub ) – amerykański thriller z 1999 roku.
Fabuła.
W amerykańskiej ambasadzie w Bukareszcie znajduje się bomba atomowa, umieszczona tam w czasach zimnej wojny. Na miejsce zostaje wysłany Steve Mitchell, aby ją rozbroić. Na miejscu spotyka swoją byłą dziewczynę, Ericę, która ma mu pomóc. Ambasadę atakują terroryści, żądający uwolnienia pułkownika Vojnovica, i biorą wszystkich tam będących jako zakładników. Wśród nich jest 14-letni syn Steve’a.

</doc>
<doc id="1588077" url="https://pl.wikipedia.org/wiki?curid=1588077" title="Palor">
Palor



</doc>
<doc id="1588080" url="https://pl.wikipedia.org/wiki?curid=1588080" title="Gmina Kamionka Wielka (województwo małopolskie)">
Gmina Kamionka Wielka (województwo małopolskie)



</doc>
<doc id="1588081" url="https://pl.wikipedia.org/wiki?curid=1588081" title="Faversham">
Faversham

Faversham - miasto w Wielkiej Brytanii, w Anglii, w regionie South East England, w hrabstwie Kent.

</doc>
<doc id="1588083" url="https://pl.wikipedia.org/wiki?curid=1588083" title="Banovići">
Banovići

Banovići – miasto w Bośni i Hercegowinie, w Federacji Bośni i Hercegowiny, w kantonie tuzlańskim, siedziba gminy Banovići. W 2013 roku liczyło 6432 mieszkańców, z czego większość stanowili Boszniacy.

</doc>
<doc id="1588084" url="https://pl.wikipedia.org/wiki?curid=1588084" title="Zespół Morela-Wildiego">
Zespół Morela-Wildiego

Zespół Morela-Wildiego (ang. Morel-Wildi syndrome) – rzadko stosowane określenie na zaburzenie rozwojowe kory mózgowej, polegające na obecności w niej rozsianych grudek, przypuszczalnie pochodzenia dysgenetycznego i bezobjawowych. Opis zespołu pochodzi od szwajcarskich lekarzy Ferdinanda Morela (1888-1957) i Erwina Wildiego (1917-).

</doc>
<doc id="1588086" url="https://pl.wikipedia.org/wiki?curid=1588086" title="Vogošća">
Vogošća

Vogošća – miasto w Bośni i Hercegowinie, w Federacji Bośni i Hercegowiny, w kantonie sarajewskim, siedziba gminy Vogošća. W 2013 roku liczyła 10 568 mieszkańców, z czego większość stanowili Boszniacy.

</doc>
<doc id="1588087" url="https://pl.wikipedia.org/wiki?curid=1588087" title="Naczynia krwionośne człowieka">
Naczynia krwionośne człowieka



</doc>
<doc id="1588088" url="https://pl.wikipedia.org/wiki?curid=1588088" title="Chciałbym się zgubić">
Chciałbym się zgubić

Chciałbym się zgubić – polski film psychologiczny z 1979, nakręcony na podstawie powieści "Do zobaczenia mamo" Henryka Lothamera.
Fabuła.
Alek ma 12 lat i mieszka w domu dziecka. Pewnego dnia pojawia się nowy chłopiec – Adaś, który ma problemy z aklimatyzacją. Którejś nocy "Nowy" próbuje popełnić samobójstwo przez wbicie sobie kawałka szkła. Alek udaremnia to. Wracając do siebie widzi dziewczynę. Jest to nowa wychowawczyni Anna. Pewnego dnia, mimo pozornej wrogości wobec nowej wychowawczyni, zdradza jej tajemnicę listów do matki i nalega by je przeczytała. Anna mówi mu, że nie ma matki. Chłopiec rzuca się na nią, ale dyrektor interweniuje. Adam zostaje adoptowany. Alek czuje się sam. W końcu postanawia uciec.

</doc>
<doc id="1588089" url="https://pl.wikipedia.org/wiki?curid=1588089" title="Insourcing">
Insourcing

Insourcing – przekazanie procesów lub działań biznesowych jednostki, realizowanych w ramach działalności gospodarczej przez zewnętrznych usługodawców/dostawców do wewnętrznej, wyodrębnionej i wyspecjalizowanej komórki organizacyjnej.
Decyzja o wykorzystaniu insourcingu wynikać może np. z chęci przejęcia kontroli nad krytycznymi procesami biznesowymi lub włączenia do organizacji kluczowych kompetencji. Jednym z powodów insourcingu może być też uniknięcie zwolnień w firmie poprzez zatrudnienie pracowników zagrożonych redukcją, do zadań realizowanych do tej pory w ramach outsourcingu. Działalność realizowana w ramach insourcingu może być również świadczona odpłatnie podmiotom zewnętrznym.
Słowo insourcing stosowane jest również w znaczeniu przenoszenia procesów i związanych z nimi miejsc pracy z zagranicy do kraju podmiotu macierzystego (inne określenie to inshoring). Przyczyny tak rozumianego insourcingu są zazwyczaj strategiczne, a jego celem może być chęć przejęcia kontroli nad kluczowym dla danego podmiotu procesem, redukcja podatków, obniżka kosztów zatrudnienia lub transportu, podniesienie jakości świadczonych usług, poziomu zadowolenia klientów itp.
Insourcing uważany jest za metodę złożoną i kosztowną, po którą powinno się sięgać z rozwagą, a wdrażać ją – w miarę możliwości stopniowo i jedynie wobec braku alternatywy.
Wybór strategii (outsourcing czy insourcing) powinien być poprzedzony m.in. analizą opłacalności.
Insourcing jest przeciwieństwem outsourcingu.
Inne znaczenia.
W biologii insourcing to specyficzny sposób reakcji organizmów żywych na skrajny brak w środowisku składników niezbędnych do życia.

</doc>
<doc id="1588091" url="https://pl.wikipedia.org/wiki?curid=1588091" title="Konanie">
Konanie



</doc>
<doc id="1588092" url="https://pl.wikipedia.org/wiki?curid=1588092" title="Leontiou">
Leontiou



</doc>
<doc id="1588094" url="https://pl.wikipedia.org/wiki?curid=1588094" title="Terterowicze">
Terterowicze

Terterowicze (bułg. Тертеровци) – dynastia, której przedstawiciele panowali w Bułgarii w końcu XIII i na początku XIV wieku.
Pierwszym przedstawicielem dynastii, który sięgnął po koronę cara Bułgarii był Jerzy I Terter. Pochodził z rodziny bojarskiej o korzeniach kumańskich, a po władzę w tzw. drugim państwie bułgarskim sięgnął w 1280 korzystając z konfliktu chłopskiego cara Iwajły oraz ostatniego z Asenowiczów Iwana Asena III. Poślubił siostrę tego ostatniego w celu legitymizacji swoich roszczeń do tronu bułgarskiego, a dotychczasową żonę wraz z synem Teodorem Swetosławem musiał odesłać na dwór bizantyjski jako zakładników.
Terter utracił tron w 1292 i trafił do niewoli bizantyjskiej. W 1300 koronę carską zdobył jego syn Teodor Swetosław, który zdołał uzyskać zwolnienie swego ojca z niewoli, zawarł sojusz z Wielką Ordą oraz toczył zwycięskie walki przeciwko Bizancjum powiększając terytorium Bułgarii jego kosztem. W toku swych długich rządów zdołał umocnić pozycję państwa na arenie międzynarodowej oraz skonsolidować władzę wewnętrzną, jednak jego syn i następca Jerzy II Terter nie mógł wykorzystać tego kapitału – zmarł bezpotomnie wkrótce po objęciu rządów (1323).

</doc>
<doc id="1588095" url="https://pl.wikipedia.org/wiki?curid=1588095" title="Bedworth">
Bedworth

Bedworth – miasto w Wielkiej Brytanii, w Anglii, w regionie West Midlands, w hrabstwie Warwickshire. W 2010 r. miasto to zamieszkiwało ok. 30 tys. osób.
W mieście rozwinął się przemysł materiałów budowlanych oraz pasmanteryjny.

</doc>
<doc id="1588099" url="https://pl.wikipedia.org/wiki?curid=1588099" title="Manhattan School of Music">
Manhattan School of Music

Manhattan School of Music (MSM) – konserwatorium w USA w Nowym Jorku na Upper East Side.
Szkoła posiada uprawnienia do nadawania tytułów naukowych w zakresie muzyki (od muzyki poważnej do jazzu) w dziedzinie wykonania oraz kompozycji. Szkoła założona w 1917 roku przez Janet D. Schenck jako Neighborhood Music School, po przeniesieniu w obecne miejsce otrzymała nazwę Manhattan School of Music.

</doc>
<doc id="1588100" url="https://pl.wikipedia.org/wiki?curid=1588100" title="Ariel (Disney)">
Ariel (Disney)

Ariel – główna bohaterka filmu animowanego pt. "Mała Syrenka i ".
Głos postaci podkładała Jodi Benson, a w polskiej wersji Beata Jankowska-Tzimas.
Charakterystyka postaci.
Ariel ma długie do ramion, czerwone włosy, niebieskie oczy, zielony ogon, który oddała Urszuli, by mieć ludzkie nogi, tracąc przy tym głos. Nosi fioletowy biustonosz z muszelek. W filmie występuje pod dwiema postaciami: człowieka i syreny.
Jej ojcem jest Tryton, król mórz. Siostrami są syreny: Aquata, Andrina, Arista, Attina, Adella i Alana. Przyjaźni się z rybą o imieniu Florek. Po wyjściu na ląd poślubiła księcia Eryka oraz ma z nim córkę, Melodię. 

</doc>
<doc id="1588101" url="https://pl.wikipedia.org/wiki?curid=1588101" title="Podejrzenie (film 1941)">
Podejrzenie (film 1941)

Podejrzenie (tytuł oryginalny "Suspicion") – amerykański thriller z 1941 roku nakręcony na podstawie powieści "Before the Fact" (1932) oficjalnie autorstwa Francisa Illsa. W rzeczywistości autorem był Anthony Berkeley Cox, piszący pod pseudonimem.
Film okazał się sukcesem i był jednym z najbardziej zyskownych obrazów RKO w roku swej premiery.
Fabuła.
Córka generała Lina wychodzi za mąż za lekkoducha Johna Aysgartha. Ale to małżeństwo nie jest udane, ponieważ on nie poświęca czasu żonie, nie stabilizuje swojego życia, utrzymuje się z hazardu. Kiedy przyłapuje go na kłamstwach, żona zaczyna coś podejrzewać.
Nagrody i nominacje.
Oscary za rok 1941

</doc>
<doc id="1588106" url="https://pl.wikipedia.org/wiki?curid=1588106" title="Sagara Tomoyasu">
Sagara Tomoyasu

 – japoński lekarz, praktykujący w prefekturze Saga w okresie Meiji jako ranpōi – uczeń holenderskich lekarzy. 

</doc>
<doc id="1588111" url="https://pl.wikipedia.org/wiki?curid=1588111" title="Harold Collins">
Harold Collins

Harold Collins (ur. 25 maja 1957 w Shannon) – amerykański trójboista siłowy i strongman.
Harold Collins jest rdzennym Amerykaninem z plemienia Lumbee. Jest wodzem ludu Lumbee-Cheraw i nosi przydomek "Żelazny Niedźwiedź".
Wymiary:
Rekordy życiowe:

</doc>
<doc id="1588112" url="https://pl.wikipedia.org/wiki?curid=1588112" title="Shem Kororia">
Shem Kororia

Shem Kororia (ur. 25 września 1972) – kenijski lekkoatleta, długodystansowiec.

</doc>
<doc id="1588113" url="https://pl.wikipedia.org/wiki?curid=1588113" title="Pau Donés">
Pau Donés

Pau Donés Cirera (ur. 1966 w Montanuy, zm. 9 czerwca 2020) – hiszpański piosenkarz, kompozytor, gitarzysta, założyciel zespołu Jarabe de Palo.
Z pochodzenia Donés był Aragończykiem, ale mieszkał w Berlinie. 
W wieku 15 lat wraz ze swoim bratem (Marc), który grał na perkusji, Pau Donés założył swój pierwszy zespół - J. &amp; Co. Band, a później - Dentaduras Postizas. Występował w regionalnych klubach w Barcelonie, jednocześnie pracując w agencji reklamowej.
Jesienią 1996 roku założył grupę Jarabe de Palo i wydał pierwszą płytę "La Flaca". Do 2007 roku wraz z zespołem wydał łącznie sześć płyt.
9 czerwca 2020 roku zmarł z powodu raka jelita grubego, z którym walczył od 2015 roku.
Dyskografia.
Pau Donés z Jarabe de Palo:

</doc>
<doc id="1588114" url="https://pl.wikipedia.org/wiki?curid=1588114" title="Jan Sierakowski (1498–1589)">
Jan Sierakowski (1498–1589)

Jan Sierakowski herbu Ogończyk (ur. 1498, zm. 1589 w Kłodawie) – wojewoda łęczycki w latach 1569–1589, kasztelan kaliski w latach 1566–1568, kasztelan śremski w latach 1555–1557, kasztelan lądzki w latach 1557–1566, podkomorzy kaliski w latach 1553–1555, referendarz koronny w latach 1552–1566, wojski inowrocławski w latach 1544–1553, starosta przedecki w latach 1556–1576, marszałek izby poselskiej sejmu piotrkowskiego 1548 roku.
Życiorys.
Urodzony jako syn Wacława, chorążego brzeskokujawskiego. Protoplasta rodu Sierakowskich herbu Ogończyk. Dworzanin konny Zygmunta II Augusta w 1548 roku. W roku 1548 marszałek izby poselskiej, referendarz koronny, od 1563 do 1566 kasztelan kaliski, następnie wojewoda łęczycki. Używany do komisji w Prusach Królewskich, brał czynny udział w komisji Karnkowskiego do Gdańska (1568–1570). Zasłynął jako jeden z bojowników "egzekucji" i przywódców tzw. "wojny kokoszej". Występował przeciwko władzy sądowej biskupów. Na sejmie roku 1548 sprzeciwiał się małżeństwu Zygmunta II Augusta z Barbarą Radziwiłłówną. Trukczaszy i dworzanin królowej Barbary w latach 1548–1551. 
Poseł na sejm krakowski 1536/1537 roku, sejm piotrkowski 1548 roku, sejm piotrkowski 1550 roku sejm piotrkowski 1552 roku z województwa brzeskokujawskiego i województwa inowrocławskiego. Poseł łęczycki na sejm 1558/1559 roku. Był członkiem komisji do rewizji królewszczyzn na sejmie 1563/1564 roku. Podpisał dyplom elekcji Henryka III Walezego. 
Miał syna Stanisława (1534–1596), kasztelana lędzkiego i 3 córki. Był sygnatariuszem aktu unii lubelskiej 1569 roku. Był uczestnikiem zjazdu w Łowiczu 23 lipca 1572 roku. Podpisał konfederację warszawską 1573 roku. W 1575 roku w czasie wolnej elekcji głosował na cesarza Maksymiliana II Habsburga.

</doc>
<doc id="1588116" url="https://pl.wikipedia.org/wiki?curid=1588116" title="Mucha Comics">
Mucha Comics

Mucha Comics – polskie wydawnictwo komiksowe z siedzibą w Warszawie, działające od 2007 roku. Jest powiązane z duńskim wydawnictwem G. Floy Studio (aktywnym też na rynku portugalskim), założonym przez Christine Meyer. Mucha Comics specjalizuje się w publikacji tłumaczeń zbiorczych tomów amerykańskich komiksów z portfolio takich wydawnictw, jak Marvel Comics, DC Comics, Image Comics. 
Wielka Kolekcja Komiksów Marvela.
Od 2012 roku wydawnictwo Mucha Comics jest odpowiedzialne za tłumaczenie wszystkich tomów kioskowej serii Wielka Kolekcja Komiksów Marvela, publikowanej przez Hachette Polska.

</doc>
<doc id="1588117" url="https://pl.wikipedia.org/wiki?curid=1588117" title="Cewi Laron">
Cewi Laron

Cewi Laron צבי לרון, Zvi Laron (ur. 6 lutego 1927 w Czerniowcach) – izraelski lekarz, endokrynolog dziecięcy.
Studiował medycynę w szkole medycznej w Timișoarze. W 1948 wyemigrował do Izraela, gdzie w 1952 roku ukończył Szkołę Medyczną Hebrajskiego Uniwersytetu Hadassa w Jerozolimie. W 1956–1957 roku w Massachusetts General Hospital i Harvard Medical School Boston jako "research/clinical fellow". Od 1958 do 1992 był dyrektorem Instytutu Endokrynologii Dzieci i Młodzieży na Uniwersytecie Telawiwiskim. W 1971 roku został profesorem.
W 1999 roku otrzymał Nagrodę Andrei Pradera. Na jego cześć nazwano opisany przezeń zespół Larona.

</doc>
<doc id="1588127" url="https://pl.wikipedia.org/wiki?curid=1588127" title="Dewocjonalia">
Dewocjonalia

Dewocjonalia (z łac. "devovere" – poświęcić) – drobne przedmioty kultu religijnego (np. medaliki, różańce, obrazki) znajdujące się w handlu.

</doc>
<doc id="1588130" url="https://pl.wikipedia.org/wiki?curid=1588130" title="Jacob Black">
Jacob Black



</doc>
<doc id="1588133" url="https://pl.wikipedia.org/wiki?curid=1588133" title="Farba maskująca">
Farba maskująca

Farba maskująca – specjalna farba do zakrywania (kamuflażu) części ciała żołnierza niezasłoniętych przez mundur.
Zastosowanie.
Głównym użytkownikiem zdaje się być wojsko, jednak coraz większą popularność zdobywają wśród myśliwych, u leśnych graczy paintballu jak i u graczy ASG.
Skład.
Typowe farby do kamuflażu nie mogą powodować skutków alergicznych, jednak nie poleca się tych farb na skórę wrażliwą. Dodatkowo zawierają (wybrane modele) filtr UV, dzięki temu zapobiega zbytniemu opaleniu się skóry po całym dniu biegania w lesie.
Pakuje się je do plastikowych pudełeczek głównie po 3 lub 5 kolorów z lusterkiem ułatwiającym nakładanie farby, jednak spotyka się również farby w tubkach, albo dość często w sztyftach po 2 kolory w opakowaniu.

</doc>
<doc id="1588134" url="https://pl.wikipedia.org/wiki?curid=1588134" title="Góry Suzuka">
Góry Suzuka

 – pasmo górskie przebiegające przez prefekturę Mie i wzdłuż granicy prefektur Gifu i Shiga w środkowej części wyspy Honsiu w Japonii. 
Najwyższym szczytem w paśmie jest góra Oike (1247 m n.p.m.), ale nie należy ona do najczęściej odwiedzanych gór w tym paśmie. Głównym celem górskich wycieczek, dzięki kolejce linowej, jest szczyt o nazwie Gozaisho.
Quasi-Park Narodowy Suzuka chroni znaczną część pasma przed zbytnią eksploatacją, posiada powierzchnię 298 km². Miasteczko Komono w prefekturze Mie jest popularnym miejscem odwiedzin tamtejszych gorących źródeł (onsenów).

</doc>
<doc id="1588135" url="https://pl.wikipedia.org/wiki?curid=1588135" title="Dimitrie Gerota">
Dimitrie Gerota

Dimitrie Gerota (ur. 17 lipca 1867 w Krajowej, zm. 5 marca 1939 w Bukareszcie) – rumuński anatom, chirurg, urolog, radiolog. Członek Academia Română od 1916 roku.
Studiował na Uniwersytecie w Bukareszcie, tytuł doktora medycyny otrzymał w 1892 roku. W 1900 habilitował się z anatomii topograficznej. Od 1913 roku wykładał na macierzystej uczelni anatomię chirurgiczną i chirurgię doświadczalną. Wykładał również na Akademii Sztuk Pięknych w Bukareszcie, a jego uczniem był Constantin Brâncuşi.
W listopadzie 1935 roku opublikował bardzo krytyczny wobec panującego króla Karola II artykuł "Monarhie cu camarilă sau republică" w gazecie „Universul”. Artykuł został ocenzurowany, a Gerota aresztowany i osadzony w bukareszteńskim więzieniu Malmaison. Po kilku dniach protestów studentów został zwolniony, by zostać aresztowanym ponownie w 1936 roku i osadzonym w więzieniu w Jilavie. Zmarł w 1939 w Bukareszcie.
Jego imieniem nazwano szpital wojskowy w Bukareszcie. W medycynie upamiętnia go eponim powięzi Geroty.

</doc>
<doc id="1588136" url="https://pl.wikipedia.org/wiki?curid=1588136" title="AK1200">
AK1200

AK1200 (właśc. "Dave Minner"; ur. ??? na Florydzie w Stanach Zjednoczonych) – amerykański muzyk pracujący przy muzyce jungle i drum and bass.
W 1989 roku, grając głównie electro, Minner rozpoczął karierę DJ-a. Współpracował m.in. z wytwórniami fonograficznymi Suburban Base i Moving Shadow. Żeby wydać "Junglized", magazyn dla fanów muzyki jungle, współpracował też z DJ Jeffee.
W 1990 roku otworzył "The Hottie Shop" – sklep z nagraniami w Orlando na Florydzie.
Jego pierwszą produkcją był remix utworu Flex and Fats "Somebody" wydany przez brytyjskie wytwórnie "Suburban Base" i "Moving Shadow" w 1993 roku. Dzięki temu AK1200 stał się pierwszym w Stanach Zjednoczonych producentem nagrań jungle, którego utwór został wydany w Anglii (kraju z którego wywodzi się Jungle/Drum and bass). Muzyk został również pierwszym amerykańskim DJ-em, który zagrał w pirackich radiach w Anglii, u boku Mampi Swift i DJ Zinc na Format FM.
Jego debiutancki album, "SHOOTTOKILL", był współtworzony z Rob Playford-em z Moving Shadow.
W roku 2000 połączył siły z zaprzyjaźnionymi DJ-ami ze Stanów Zjednoczonych, Dieselboy i DJ Dara, tworząc Planet of the Drums – zespół który objechał całe Stany Zjednoczone.

</doc>
<doc id="1588138" url="https://pl.wikipedia.org/wiki?curid=1588138" title="Dave Minner">
Dave Minner



</doc>
<doc id="1588139" url="https://pl.wikipedia.org/wiki?curid=1588139" title="Minner dave">
Minner dave



</doc>
<doc id="1588144" url="https://pl.wikipedia.org/wiki?curid=1588144" title="Harriotta">
Harriotta

Harriotta – rodzaj morskich ryb chrzęstnoszkieletowych z rodziny drakonowatych (Rhinochimaeridae), wśród których wyróżniają się bocznym ścieśnieniem pyska.
Klasyfikacja.
Gatunki zaliczane do tego rodzaju:

</doc>
<doc id="1588145" url="https://pl.wikipedia.org/wiki?curid=1588145" title="Żołnierze fortuny">
Żołnierze fortuny



</doc>
<doc id="1588146" url="https://pl.wikipedia.org/wiki?curid=1588146" title="Neoharriotta">
Neoharriotta

Neoharriotta – rodzaj ryb z rodziny drakonowatych (Rhinochimaeridae).
Klasyfikacja.
Gatunki zaliczane do tego rodzaju:

</doc>
<doc id="1588147" url="https://pl.wikipedia.org/wiki?curid=1588147" title="Żołnierz fortuny">
Żołnierz fortuny



</doc>
<doc id="1588148" url="https://pl.wikipedia.org/wiki?curid=1588148" title="Znak (krótkofalarstwo)">
Znak (krótkofalarstwo)



</doc>
<doc id="1588149" url="https://pl.wikipedia.org/wiki?curid=1588149" title="World Darts Trophy">
World Darts Trophy

World Darts Trophy – turniej darta organizowany w latach 2002–2007 w mieście Utrecht w Holandii. Turniej był równy rangą obu mistrzostwom świata – BDO World Darts Championship i PDC World Darts Championship. Turniej spopularyzował (Winmau World Masters) i stymulował powstanie takich turniejów jak Lakeside World Championship i International Darts League.

</doc>
<doc id="1588150" url="https://pl.wikipedia.org/wiki?curid=1588150" title="Lokata dwuwalutowa">
Lokata dwuwalutowa

Lokata dwuwalutowa – nazywana też Dual Currency Deposit, jest formą lokowania wolnych środków pieniężnych opartą na pochodnych instrumentach finansowych (opcjach walutowych). Jest to połączenie lokaty z transakcją terminową dotyczącą danej pary walut.
Cechy charakterystyczne.
Przewalutowanie odbywa się w momencie, gdy dojdzie do przekroczenia ustalonego w dniu złożenia depozytu kursu walutowego. Wówczas wartość kapitału zwróconego składającemu taki depozyt będzie mniejsza niż jego wartość rynkowa na dzień dokonania takiego przewalutowania. Wysokość gwarantowanych odsetek jest uzależniona od prawdopodobieństwa realizacji takiego przewalutowania. Im większe prawdopodobieństwo, tym wyższa wartość odsetek gwarantowanych. Prawdopodobieństwo to jest uzależnione od kursu walutowego, na który umawiają się bank i klient w momencie złożenia depozytu. Jeżeli zaś nie dojdzie do przekroczenia ustalonego w dniu złożenia depozytu kursu walutowego kapitał jest wypłacany w walucie, w której został złożony. Odsetki niezależnie od kursu są wypłacane w walucie, w której depozyt został złożony.
Lokata ta pozwala uzyskać wyższe odsetki niż tradycyjne lokaty, ale wiąże się też z nieograniczonym ryzykiem walutowym, czyli niemożliwością przewidzenia kształtowania się kursu wymiany między walutą bazową a alternatywną w okresie trwania lokaty. Zatem można osiągnąć zysk, jak i również ponieść stratę, w przypadku niepokrycia przez odsetki strat na zainwestowanym kapitale.

</doc>
<doc id="1588153" url="https://pl.wikipedia.org/wiki?curid=1588153" title="Rhinochimaera">
Rhinochimaera

Rhinochimaera – rodzaj morskich ryb chrzęstnoszkieletowych z rodziny drakonowatych (Rhinochimaeridae), wśród których wyróżniają się grzbietowo-brzusznym spłaszczeniem pyska.
Klasyfikacja.
Gatunki zaliczane do tego rodzaju:

</doc>
<doc id="1588157" url="https://pl.wikipedia.org/wiki?curid=1588157" title="Iwan Amons">
Iwan Amons

Iwan Amons, w Polsce używał imienia Jan (ur. 29 czerwca 1918 w Skarżycach k. Winnicy, zm. ?) – podpułkownik ludowego Wojska Polskiego, prokurator wojskowy.
Życiorys.
Urodził się w rodzinie chłopskiej. Był synem Hilarego i Anny z Tomaszów. Edukację rozpoczął w 1926 w Szkole Powszechnej w Skarżycach, a zakończył w 1934 jako absolwent dwuletnie Seminarium Nauczycielskie w Kijowie. W 1939 ukończył jeszcze jednoroczny kurs prawniczy dla prokuratorów i sędziów śledczych w Chabarowsku. Od 1935 zatrudniony w organach wymiaru sprawiedliwości ZSRR.
Powołany do czynnej służby wojskowej 10 lutego 1942). W latach 1942-1944 w stopniu podporucznika, służył jako oficer śledczy w 22 Gwardyjskim Korpusie Piechoty Armii Czerwonej. W 1943 walczył w okolicach Witebska. 10 czerwca 1944 skierowany do ludowego Wojska Polskiego, gdzie pełnił funkcję oficera śledczego prokuratury 1 Armii WP. Następnie pracował jako prokurator 2 Dywizji Piechoty, wiceprokurator prokuratury Korpusu Bezpieczeństwa Wewnętrznego, prokurator Wojskowej Prokuratury Rejonowej w Lublinie, prokurator Wojskowej Prokuratury Rejonowej w Gdańsku, radca prawny Wydziału IV Departamentu Służby Sprawiedliwości MON oraz prokurator Prokuratury Wojsk Lotniczych (11 sierpnia 1950-29 grudnia 1954). Po zwolnieniu ze służby wrócił do ZSRR.
Działalność prokuratorska.
Nie posiadał pełnego wykształcenia prawniczego. Mimo to oskarżał w licznych procesach politycznych przeciwko wyższym oficerom Wojska Polskiego, gdzie wyroki nosiły wszelkie znamiona mordów sądowych. Żądał jako prokurator kary śmierci m.in. w procesach przeciwko następującym oficerom:
Także:

</doc>
<doc id="1588158" url="https://pl.wikipedia.org/wiki?curid=1588158" title="KH-7 10">
KH-7 10

KH-7 10 – amerykański satelita rozpoznawczy. Dziesiąty statek serii KeyHole-7 "GAMBIT" programu CORONA. Jego zadaniem było wykonanie wywiadowczych zdjęć Ziemi, o rozdzielczości przy gruncie około 46 cm. Rezultaty misji nie są znane. Wraz z nim wyniesiono satelitę P-11 4202.

</doc>
<doc id="1588159" url="https://pl.wikipedia.org/wiki?curid=1588159" title="Ấ">
Ấ

Ấ, ấ – litera rozszerzonego alfabetu łacińskiego, powstała poprzez połączenie litery A z akutem i cyrkumfleksem. Wykorzystywana jest w języku wietnamskim. Oznacza dźwięk [], tj. szwę wymawianą z tonem sắc (wysokim wznoszącym się).

</doc>
<doc id="1588160" url="https://pl.wikipedia.org/wiki?curid=1588160" title="Ầ">
Ầ

Ầ, ầ – litera rozszerzonego alfabetu łacińskiego, powstała poprzez połączenie litery A z grawisem i cyrkumfleksem. Wykorzystywana jest w języku wietnamskim. Oznacza dźwięk [], tj. szwę wymawianą z tonem huyền (niskim opadającym).

</doc>
<doc id="1588161" url="https://pl.wikipedia.org/wiki?curid=1588161" title="Ẫ">
Ẫ

Ẫ, ẫ – litera rozszerzonego alfabetu łacińskiego, powstała poprzez połączenie litery A z tyldą i cyrkumfleksem. Wykorzystywana jest w języku wietnamskim. Oznacza dźwięk [], tj. szwę wymawianą z tonem ngã (wznoszącym się, glottalizowanym).

</doc>
<doc id="1588162" url="https://pl.wikipedia.org/wiki?curid=1588162" title="Wolters Kluwer Polska">
Wolters Kluwer Polska

Wolters Kluwer Polska (dawniej: Wolters Kluwer) – spółka będąca częścią koncernu wydawniczego Wolters Kluwer, zajmująca się publikacjami z zakresu prawa, biznesu i ekonomii w formie książek, czasopism i programów elektronicznych. Organizuje również szkolenia i konferencje.
Spółka-matka Wolters Kluwer N.V. zarządza firmami w 40 krajach, mając klientów w 150 krajach. Zatrudnia około 19 tysięcy pracowników i jest jednym z największych na świecie wydawnictw publikacji adresowanych do profesjonalistów z różnych dziedzin: prawa, biznesu, ekonomii i finansów oraz bardziej specjalistycznych jak oświata, ochrona zdrowia, ochrona środowiska, budownictwo. W roku 2018 przychody wyniosły 4260 milionów Euro. Centrala znajduje się w Alphen aan den Rijn.
Historia wydawnictwa.
Firma funkcjonuje w Polsce jako spółka od lipca 2006, w związku ze zmianą nazwy Polskich Wydawnictw Profesjonalnych Sp. z o.o., należących do globalnego koncernu wydawniczego Wolters Kluwer.
Polskie Wydawnictwa Profesjonalne były obecne na rynku od 1999, a w ich skład wchodziło pięć znanych wydawnictw, stanowiących jej oddziały. Specjalizowały się one w publikacjach o tematyce prawniczej i biznesowej rozpowszechnianych w formie tradycyjnej oraz na nośnikach elektronicznych. Publikacje znane uprzednio pod markami Domu Wydawniczego ABC, Wydawnictwa Prawniczego LEX, Kantoru Wydawniczego Zakamycze, Wydawnictwa „KIK” Konieczny i Kruszewski oraz Oficyny Ekonomicznej obecnie wydawane są pod trzema markami: ABC, LEX i Oficyna.
Działalność wydawnicza.
Wolters Kluwer Polska wydaje publikacje obejmujące wszystkie dziedziny prawa i zagadnienia biznesowe, które ukazują się w tradycyjnej formie – kodeksy, komentarze, poradniki, aktualizowane zbiory praw, monografie, orzecznictwo, czasopisma fachowe, jak również produkty w formie elektronicznej. Wśród nich są takie produkty jak System Informacji Prawnej Lex, Serwis Prawa Pracy i Ubezpieczeń Społecznych, Vademecum Głównego Księgowego, Serwis HR, Analityk Finansowy. Wydawnictwo posiada również księgarnię internetową Profinfo.pl, która oferuje prawie 4500 publikacji.
Wolters Kluwer Polska wydaje następujące czasopisma fachowe:
Inicjatywy.
Wydawnictwo wspiera ideę mediacji jako najskuteczniejszą i często korzystniejszą dla stron metodę rozwiązywania sporów. Podejmuje w tym zakresie szereg działań informacyjnych i edukacyjnych m.in. w 2007 zorganizowało konferencję dla przedsiębiorców i prawników „Mediacje gospodarcze. Nowa metoda rozwiązywania sporów gospodarczych”, która zgromadziła ponad 200 uczestników. Prowadzi także własny portal internetowy poświęcony mediacjom gospodarczym, współpracuje z ekspertami z Polski i z zagranicy oraz wydaje książki poświęcone tej tematyce. W ramach działań na rzecz tej idei wspiera i promuje zobowiązanie do mediacji, które mogą składać zarówno przedsiębiorcy, jak i kancelarie prawne.

</doc>
<doc id="1588163" url="https://pl.wikipedia.org/wiki?curid=1588163" title="Ẩ">
Ẩ

Ẩ, ẩ – litera rozszerzonego alfabetu łacińskiego, powstała poprzez połączenie litery A z hakiem i cyrkumfleksem. Wykorzystywana jest w języku wietnamskim. Oznacza dźwięk [], tj. szwę wymawianą z tonem hỏi (opadająco-wznoszącym).

</doc>
<doc id="1588164" url="https://pl.wikipedia.org/wiki?curid=1588164" title="Ogólnoukraińskie zjednoczenie «Wolność»">
Ogólnoukraińskie zjednoczenie «Wolność»



</doc>
<doc id="1588165" url="https://pl.wikipedia.org/wiki?curid=1588165" title="Rząd Narodowy (1877)">
Rząd Narodowy (1877)

Rząd Narodowy (1877) – tajny rząd samozwańczy, utworzony w czasie zjazdu działaczy polskich w Wiedniu 27 lipca 1877. Istniał do grudnia tego roku. W jego skład weszli: Adam Stanisław Sapieha, Aleksander Guttry, Tadeusz Oksza-Orzechowski i Artur Gołuchowski.
Powstał po wybuchu wojny rosyjsko-tureckiej 1877-1878 jako organ koordynujący ewentualną wspólną akcję z Austrią. Miał za zadanie kontrolowanie działalności spiskowej i niedopuszczenie do przedwczesnego wybuchu powstania. Utworzony z inicjatywy Henry’ego Alexandra Munro-Butlera-Johnstone’a, który (do dziś nie wiadomo czy jako agent brytyjskiego wywiadu) ściągnął do Wiednia działaczy polskich z Galicji, Poznańskiego i emigracji, obiecując subsydia na powstanie w Polsce, gdyby wojna rosyjsko-turecka przybrała charakter europejski.
Z inicjatywy Rządu Narodowego utworzono przy współpracy ze spiskowcami węgierskimi oddział zbrojny Seklerów, który miał zagrozić tyłom wojsk rosyjskich i uderzyć na ich linie komunikacyjne w Rumunii. Wyprawę tę udaremniły jednak władze austro-węgierskie w końcu września 1877.

</doc>
<doc id="1588166" url="https://pl.wikipedia.org/wiki?curid=1588166" title="André da Silva">
André da Silva

André da Silva (ur. 26 listopada 1972 w Santo André) – brazylijski lekkoatleta, sprinter.

</doc>
<doc id="1588170" url="https://pl.wikipedia.org/wiki?curid=1588170" title="Turka (gmina w województwie lwowskim)">
Turka (gmina w województwie lwowskim)

Turka – dawna gmina wiejska istniejąca w latach 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy było miasto Turka, które stanowiło osobną gminę miejską.
Gmina zbiorowa Turka została utworzona 1 sierpnia 1934 roku w powiecie turczańskim w woj. lwowskim z dotychczasowych jednostkowych gmin wiejskich: Ilnik, Jabłonka Niżna, Jabłonka Wyżna, Jawora, Łosiniec, Mielnicze, Przysłup, Radycz, Szumiacz, Wołcze.
W latach 40. wójtem gminy był Jan Martycz Jaworski.
Po wojnie obszar gminy Turka został odłączony od Polski i włączony do Ukraińskiej SRR.

</doc>
<doc id="1588171" url="https://pl.wikipedia.org/wiki?curid=1588171" title="Ế">
Ế



</doc>
<doc id="1588172" url="https://pl.wikipedia.org/wiki?curid=1588172" title="CALL">
CALL

Computer-Assisted Language Learning (CALL) – nauka języków wspomagana komputerem; proces poprawiania umiejętności językowych ucznia lub studenta przy użyciu komputera.
Historia.
CALL w latach 50. i 60..
Pierwszymi komputerami używanymi do nauki języków były w latach 50. komputery klasy mainframe, które były jedynie dostępne w pracowniach badawczych na kampusach uniwersyteckich. Wiązało się to z problemami organizacyjnymi, gdyż studenci sami musieli przychodzić do klasy, w której znajdowały się komputery, w celu uzyskania instrukcji. To wraz z wysokimi kosztami wczesnych maszyn znacząco ograniczało czas, który poświęcano na nauczanie i naukę. Niemniej, szukanie efektywnej i naukowej drogi nauczania języków postrzegano za warte poświęcenia czasu i pieniędzy. Równolegle prowadzone były badania na inne tematy, takie jak tłumaczenie za pomocą maszyn, które też miało istotny wpływ na CALL. Wiele z tych projektów było intensywnie prowadzone w Stanach Zjednoczonych z powodu zimnej wojny i zagrożeń wynikających z postępów technologicznych Związku Radzieckiego. Zjawisko nasiliło się po wystrzeleniu Sputnika. W wyniku tego, pierwsze programy związane z CALL były tworzone przez trzy pionierskie instytucje: Stanford University, Dartmouth College i Uniwersytet Essex, które były skupione na nauczaniu języka rosyjskiego.
CALL w latach 70. i 80..
Jednym z głównych elementów badań w dziedzinie CALLu było wykorzystanie technologii wideodysku (videodisc).
Głównymi cechami nauki przy użyciu wideodysku są:
CALL w latach 90..
Kiedy komputery stały się coraz szybsze i oprogramowanie multimedialne stało się praktyczne, wczesne lata 90. ujrzały pojawienie się CD-ROMów, zawierających kompletne encyklopedie, kursy językowe z tekstem, grafiką, audio i wideo. Komercyjne produkty tego typu, które są profesjonalnie tworzone, solidne i proste w użyciu, znalazły miejsce w wielu klasach.

</doc>
<doc id="1588173" url="https://pl.wikipedia.org/wiki?curid=1588173" title="Ề">
Ề



</doc>
<doc id="1588174" url="https://pl.wikipedia.org/wiki?curid=1588174" title="Ễ">
Ễ



</doc>
<doc id="1588175" url="https://pl.wikipedia.org/wiki?curid=1588175" title="Ể">
Ể



</doc>
<doc id="1588176" url="https://pl.wikipedia.org/wiki?curid=1588176" title="Ệ">
Ệ



</doc>
<doc id="1588182" url="https://pl.wikipedia.org/wiki?curid=1588182" title="P-11 4202">
P-11 4202

P-11 4202 – amerykański satelita technologiczny z serii SubSatellite Ferret. Wyniesiony wraz z wywiadowczym satelitą KH-7 10.
Krążył po orbicie polarnej. Wyposażony w 6 instrumentów pomiarowych, w tym spektrometry i liczniki Geigera (kierunkowe i dookólne), klatkę Faradaya, eksperyment bardzo niskich częstotliwości i magnetometr. Oś obrotu statku była prawie równoległa do osi obrotu Ziemi. Telemetria była przekazywana w czasie rzeczywistym przez dwa kanały łączności i nagrywana na dwóch rejestratorach taśmowych.
Dwa tygodnie po starcie jeden z kanałów łączności tymczasowo przestał działać, a potem działał, ale z przerwami. Cztery tygodnie później awarii uległ drugi kanał łączności. 1 września 1965 przestał działać pozostały rejestrator taśmowy. Zebrano niewiele danych naukowych.

</doc>
<doc id="1588183" url="https://pl.wikipedia.org/wiki?curid=1588183" title="Borynia (gmina)">
Borynia (gmina)

Borynia – dawna gmina wiejska istniejąca w latach 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy była Borynia (obecnie osiedle typu miejskiego na Ukrainie).
Gmina zbiorowa Borynia została utworzona 1 sierpnia 1934 roku w powiecie turczańskim w woj. lwowskim z dotychczasowych jednostkowych gmin wiejskich: Borynia, Butelka Niżna, Jabłonów, Tureczki Niżne, Wysocko Wyżne. 
Podczas wojny do gminy przyłączono części gmin Sianki i Komarniki. Po wojnie przedwojenny obszar gminy Borynia został odłączony od Polski i włączony do Ukraińskiej SRR, natomiast fragment przyłączonej podczas wojny części zniesionej gminy Sianki (z lewobrzeżnymi Siankami) pozostał przy Polsce.

</doc>
<doc id="1588185" url="https://pl.wikipedia.org/wiki?curid=1588185" title="Rzeka ocalenia">
Rzeka ocalenia

Rzeka ocalenia (ang. "Frozen River", 2008) − amerykański niezależny dramat filmowy w reżyserii Courtney Hunt. Główną rolę zagrała Melissa Leo, która została nominowana do Oscara jako najlepsza aktorka pierwszoplanowa.
Film nagrodzony Nagrodą Jury podczas Sundance Film Festival.
Fabuła.
Ray Eddy, samotna matka, wraz z przyjaciółką Lily, indianką z plemienia Mohawków, szmugluje nielegalnie towar przez zamarzniętą rzekę Świętego Wawrzyńca. Rzecz dzieje się w pobliżu mało znanego przejścia granicznego w rezerwacie Mohawków pomiędzy Nowym Jorkiem i Quebekiem. Obie kobiety, chcą łatwo zarobić pieniądze, tuż przed Bożym Narodzeniem, gdyż ich legalna praca pozwala tylko na skromne życie. Dramat bohaterek zaczyna się w momencie, kiedy pewien żołnierz postanawia oddać obie kobiety w ręce wymiaru sprawiedliwości.
Obsada.
i inni

</doc>
<doc id="1588186" url="https://pl.wikipedia.org/wiki?curid=1588186" title="Río Pinturas">
Río Pinturas

Río Pinturas – rzeka w prowincji Santa Cruz, w Patagonii, w Argentynie. Jest najważniejszym dopływem rzeki Deseado.
Źródła rzeki znajdują się w masywie Monte Zeballos na wysokości 2743 m n.p.m. Na odcinku około 100 km od źródeł Río Pinturas nosi nazwę "Río Ecker". Następnie rzeka tworzy kanion zwany "Cañadón Río Pinturas", w pobliżu którego znajduje się stanowisko archeologiczne Cueva de las Manos (dosłownie "Jaskinia Rąk") wpisane na listę światowego dziedzictwa UNESCO.

</doc>
<doc id="1588188" url="https://pl.wikipedia.org/wiki?curid=1588188" title="Pinturas">
Pinturas



</doc>
<doc id="1588190" url="https://pl.wikipedia.org/wiki?curid=1588190" title="World Professional Darts Championship">
World Professional Darts Championship

World Professional Darts Championship – najważniejsze wydarzenie w kalendarzu darta, najważniejszy turniej dla dartera, będący mistrzostwami świata. Organizowany corocznie w latach 1978-1993, po rozłamie, jest organizowany od 1994 przez dwie federacje – British Darts Organisation (BDO) i Professional Darts Corporation (PDC). Obie wersje mistrzostw są organizowane corocznie w styczniu.
Zwycięzcy.
Professional Darts Corporation.
(darter)| Michael Smith]] ||

</doc>
<doc id="1588191" url="https://pl.wikipedia.org/wiki?curid=1588191" title="Ố">
Ố



</doc>
<doc id="1588192" url="https://pl.wikipedia.org/wiki?curid=1588192" title="Jasionka Masiowa (gmina)">
Jasionka Masiowa (gmina)

Jasionka Masiowa – dawna gmina wiejska istniejąca w latach 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy była Jasionka Masiowa (obecnie wieś na Ukrainie).
Gmina zbiorowa Jasionka Masiowa została utworzona 1 sierpnia 1934 roku w powiecie turczańskim w woj. lwowskim z dotychczasowych jednostkowych gmin wiejskich: Hołowsko, Isaje, Jasionka Masiowa, Jasionka Steciowa, Kondratów, Świdnik. 
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1588193" url="https://pl.wikipedia.org/wiki?curid=1588193" title="Ồ">
Ồ



</doc>
<doc id="1588194" url="https://pl.wikipedia.org/wiki?curid=1588194" title="Gmina Arden">
Gmina Arden



</doc>
<doc id="1588195" url="https://pl.wikipedia.org/wiki?curid=1588195" title="Osoka">
Osoka



</doc>
<doc id="1588196" url="https://pl.wikipedia.org/wiki?curid=1588196" title="Ổ">
Ổ



</doc>
<doc id="1588198" url="https://pl.wikipedia.org/wiki?curid=1588198" title="Stratiotes">
Stratiotes



</doc>
<doc id="1588199" url="https://pl.wikipedia.org/wiki?curid=1588199" title="Ộ">
Ộ



</doc>
<doc id="1588200" url="https://pl.wikipedia.org/wiki?curid=1588200" title="Wysocko Wyżne (gmina)">
Wysocko Wyżne (gmina)

Wysocko Wyżne – dawna gmina wiejska istniejąca w latach 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy było Wysocko Wyżne (obecnie wieś na Ukrainie).
Gmina zbiorowa Wysocko Wyżne została utworzona 1 sierpnia 1934 roku w powiecie turczańskim w woj. lwowskim z dotychczasowych jednostkowych gmin wiejskich: Libuchora i Wysocko Wyżne. 
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1588204" url="https://pl.wikipedia.org/wiki?curid=1588204" title="Komarniki (gmina)">
Komarniki (gmina)

Komarniki – dawna gmina wiejska istniejąca w latach 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy były Komarniki (obecnie wieś na Ukrainie).
Gmina zbiorowa Komarniki została utworzona 1 sierpnia 1934 roku w powiecie turczańskim w woj. lwowskim na terenie dotychczasowej gminy Komarniki. 
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1588219" url="https://pl.wikipedia.org/wiki?curid=1588219" title="Matków (gmina)">
Matków (gmina)

Matków – dawna gmina wiejska istniejąca w latach 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy był Matków (obecnie wieś na Ukrainie).
Gmina zbiorowa Matków została utworzona 1 sierpnia 1934 roku w powiecie turczańskim w woj. lwowskim z dotychczasowych jednostkowych gmin wiejskich: Husne Niżne, Husne Wyżne, Iwaszkowce, Krasne, Krywka, Matków i Mochnate. 
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1588222" url="https://pl.wikipedia.org/wiki?curid=1588222" title="Hasely Crawford">
Hasely Crawford

Hasely Joachim Crawford (ur. 16 sierpnia 1950 w San Fernando) – trynidadzko-tobagijski lekkoatleta, sprinter, pierwszy mistrz olimpijski z Trynidadu i Tobago.
Przebieg kariery.
Pochodzi z rodziny wielodzietnej (ma dziesięcioro rodzeństwa). Zaczął uprawiać lekką atletykę w wieku 17 lat. W 1970 zdobył brązowy medal w biegu na 100 metrów oraz zajął 6. miejsce w sztafecie 4 × 100 metrów na igrzyskach Brytyjskiej Wspólnoty Narodów w Edynburgu. Na igrzyskach olimpijskich w 1972 w Monachium Crawford awansował do finału biegu na 100 metrów, lecz go nie ukończył na skutek kontuzji ścięgna. Zdobył srebrny medal w biegu na 100 metrów na igrzyskach panamerykańskich w 1975 w Meksyku.
Na igrzyskach olimpijskich w 1976 w Montrealu Crawford wygrał bieg na 100 metrów przed Donem Quarrie z Jamajki. Awansował również do finału biegu na 200 metrów, ale doznał urazu pachwiny i ukończył bieg idąc.
Wygrał bieg na 100 metrów na mistrzostwach Ameryki Środkowej i Karaibów w 1977 w Xalapa-Enríquez, a także zwyciężył w sztafecie 4 × 100 metrów na igrzyskach Ameryki Środkowej i Karaibów w 1978 w Medellín. W tym samym roku zdobył srebrny medal w sztafecie 4 × 100 metrów oraz brązowy medal w biegu na 100 metrów na igrzyskach Wspólnoty Narodów w Edmonton. Startował na igrzyskach olimpijskich w 1980 w Moskwie w biegu na 100 metrów, ale odpadł w ćwierćfinale, a w 4 × 100 metrów w przedbiegach. Odpadł w półfinale biegu na 100 metrów na igrzyskach Wspólnoty Narodów w 1982 w Brisbane. Na igrzyskach olimpijskich w 1984 w Los Angeles odpadł w ćwierćfinale biegu na 100 metrów. Na wszystkich czterech igrzyskach olimpijskich, w których brał udział, był chorążym reprezentacji Trynidadu i Tobago podczas ceremonii otwarcia.
Był mistrzem Trynidadu i Tobago w biegu na 100 metrów w 1972, 1975, 1976, 1979 i 1980, a także w biegu na 200 metrów w 1976. W swojej ojczyźnie był uwieczniony na znaczkach pocztowych. Jego imię nosi stadion sportowy w Port-of-Spain.
Rekordy życiowe.
źródło:

</doc>
<doc id="1588237" url="https://pl.wikipedia.org/wiki?curid=1588237" title="Zbrodnia w Parośli I">
Zbrodnia w Parośli I

 
Zbrodnia w Parośli I – zbrodnia dokonana przez sotnię Ukraińskiej Powstańczej Armii pod dowództwem Hryhorija Perehijniaka "Dowbeszki-Korobki" (według Władysława Filara dowodził Korziuk Fedir ps. Kora) w dniu 9 lutego 1943 na ludności polskiej we wsi Parośla w gminie Antonówka, w powiecie sarneńskim województwa wołyńskiego. Liczba ofiar szacowana jest w granicach od 149 do 173 zamordowanych Polaków.
Zbrodnia ta była pierwszym masowym mordem UPA i uważana jest za początek rzezi wołyńskiej.
Przed zbrodnią.
Parośla I była polską osadą złożoną z 26 zagród, które zamieszkiwały ok. 130 osób. Od grudnia 1942 kilkuosobowe patrole UPA, czasem udające partyzantów radzieckich, kilkakrotnie przechodziły przez okolice. 
Kilka dni przed atakiem na polską kolonię Parośla I sotnia "Dowbeszki-Korobki" (pierwsza sotnia UPA podległej OUN-B) zaatakowała niemiecki posterunek we Włodzimiercu. Stoczyła tam potyczkę z oddziałem policji pomocniczej złożonym z Kozaków. Zabito jednego Niemca i trzech Kozaków, zaś sześciu wzięto do niewoli. Po drodze do Parośli w lesie sotnia napotkała pięciu mieszkańców kolonii Wydymer rąbiących drzewo. Wszyscy zostali zabici.
Zbrodnia.
Mieszkańcy Parośli I nie spodziewali się ataku. Uzbrojona głównie w noże i siekiery sotnia bez problemu weszła do wsi podając się za partyzantkę radziecką, po czym rozstawiła straże w pobliżu polskich gospodarstw. Upowcy weszli do domów i zażądali podania sobie obiadu. W domu rodziny Kołodyńskich, gdzie wkroczyło dowództwo sotni, przesłuchali i zamordowali siekierami sześciu prowadzonych ze sobą jeńców kozackich. Upowcy otoczyli wieś i zatrzymywali każdego, kto chciał przez nią przejechać. Po zjedzeniu obiadu rzekomi partyzanci radzieccy stwierdzili, że Parośla zostanie niedługo napadnięta przez hitlerowców i w związku z tym muszą zabezpieczyć ludność przed ich zemstą za udzielanie pomocy partyzantom. Zażądali, by wszyscy Polacy położyli się na ziemi i pozwolili się związać. Miało to dowieść, że zostali zmuszeni do wsparcia partyzantki i uratować ich od niemieckich represji. Mieszkańcy wsi zgodzili się lub też zostali do tego zmuszeni - napastnicy posługiwali się językiem ukraińskim, a nie rosyjskim, co wzbudziło podejrzenia niektórych Polaków. 
Związanych i bezbronnych mieszkańców wsi napastnicy zamordowali przy użyciu noży i siekier, zabijając od 149 do 173 osób, w tym kobiety, dzieci i niemowlęta. Ze szczególnym okrucieństwem zamordowano komendanta miejscowego Związku Strzeleckiego Walentego Sawickiego. Udało się uratować jedynie 12 Polakom (według innych źródeł - ośmiu), w większości dzieciom. Część z nich do końca życia pozostała niepełnosprawna. Majątek zabitych został zrabowany i wywieziony na saniach.
Zamordowani zostali pochowani we wspólnym grobie, nad którym usypano kurhan. Wieś Parośla przestała istnieć. Napad przeżyła również sześcioosobowa rodzina żydowska, którą ukrywał w piwnicy Klemens Horoszkiewicz i która nie została odkryta przez sprawców zbrodni. 
Siemaszkowie podają, że w zbrodni brali udział Ukraińcy mieszkający w sąsiednich wsiach, dobrze znający zamordowanych, zaś napastników określają jako "bulbowców".
Po zbrodni.
Po odejściu z Parośli oddział Perehijniaka dokonał kolejnej zbrodni na 15 Polakach w Toptach, planował również atak na Wydymer. Ostatecznie nie doszło do niego, gdyż na miejsce spotkania nie stawił się oddział dowodzony przez Ukraińca nazwiskiem Mizowiec, a "Dowbeszka-Korobka" nie chciał ryzykować uderzenia zbyt małymi siłami. W związku z tym część sotni została rozpuszczona, część zaś ukryła się w leśnym obozie. 
Wiadomość o zbrodni w Parośli rozeszła się następnego dnia, kiedy do wsi pojechał gospodarz z Wydymeru umówiony na spotkanie z zamordowanym jak się okazało gospodarzem Hilarym Boberem, zaś do Wydymeru dotarła ciężko ranna w Parośli Maria Bułgajewska. Do spalonej wsi zaczęli przyjeżdżać również inni Polacy z okolicy. Odwieźli oni rannych do szpitala we Włodzimiercu oraz poprosili o osłonę Niemców z Antonówki. Pod ich osłoną zdołali pogrzebać zamordowanych oraz wykonać fotografie ciał. 
Upamiętnienie ofiar zbrodni.
Jeszcze w 1943 został wzniesiony pierwszy krzyż upamiętniający zabitych, który już nie istnieje. W lesie, w miejscu dawnej kolonii, Ukrainiec Anton Kowalczuk wzniósł pamiątkowy krzyż z informacją, że zbrodni dokonali nacjonaliści ukraińscy. Jest on obecnie jednak bardzo zaniedbany, a dotarcie do niego - utrudnione.

</doc>
<doc id="1588245" url="https://pl.wikipedia.org/wiki?curid=1588245" title="Peroksydaza chrzanowa">
Peroksydaza chrzanowa

Peroksydaza chrzanowa (HRP, od , EC 1.11.1.7) – enzym należący do klasy oksydoreduktaz (hydroperoksydaz), który można spotkać, między innymi, w chrzanie pospolitym. Znajduje szerokie zastosowanie w biologii molekularnej lub współczesnej medycynie. Jest glikoproteiną o masie cząsteczkowej 44 kDa, zawierającą cztery reszty lizynowe. Podobnie jak inne peroksydazy, zawiera cząsteczkę hemu, z centralnym jonem Fe3+ jako koenzym.
W zależności od użytego substratu efektem katalizowanej reakcji może być barwny – fluorescencyjny lub chemiluminescencyjny – produkt, dzięki czemu jest on łatwy do wykrycia. Peroksydazę chrzanową stosuje się, po sprzężeniu (tak zwanej koniugacji) z przeciwciałami drugorzędowymi, w technikach ELISA i western blot.
W neurohistologii peroksydaza chrzanowa stosowana jest do badania transportu aksonalnego.

</doc>
<doc id="1588247" url="https://pl.wikipedia.org/wiki?curid=1588247" title="II Związek Morski">
II Związek Morski

II Związek Morski – był to związek Aten z innymi greckimi polis.
Kiedy Sparta wypełniając warunki pokoju królewskiego uwikłała się w konflikt z Tebami, Ateńczycy przystąpili do odbudowy swojego morskiego imperium zawierając od 384 p.n.e. przymierza z polis egejskimi. Do najważniejszych sojuszników Aten z tego okresu zaliczyć trzeba Bizancjum, Chios, Rodos i Mitylenę na Lesbos. Szczęśliwym trafem archeolodzy odnaleźli na ateńskiej agorze marmurową tablicę z inskrypcją zawierającą tekst dekretu z 377 p.n.e., który powszechnie uważany jest za akt fundacyjny II Związku Morskiego.
Jest to rodzaj apelu skierowanego do wszystkich, którym Spartanie nie pozwalają „"żyć w spokoju, cieszyć się z wolności i antonimii, i posiadać nienaruszone całe, własne terytorium"” (tłum. B. Bravo), aby przyłączali się do Aten, które ofiarowują im przymierze. Nie było zamiarem Ateńczyków łamanie postanowień pokoju królewskiego, ich nowa symmachia otwarta była dla wszystkich prócz poddanych króla perskiego, a więc wyłączeni z niej byli Grecy z Azji; zobowiązały się nie wtrącać w wewnętrzne sprawy sojuszników, nie utrzymywać na ich terytorium garnizonów, nie osadzać kleruchów ani nie nakładać trybutu. W zamian za to sprzymierzeńcy zobowiązywali się przyjść z pomocą wszystkimi siłami, jakimi dysponują. W tekście dekretu znalazły się też szczegółowe regulacje dotyczące kar wobec tych, którzy w jakichkolwiek sposób naruszą uchwalone zasady.
Najwyższą instancją nowego związku była Rada Sprzymierzonych ("synedrion"), w której reprezentowani byli wszyscy sprzymierzeńcy i każdy z nich, bez względu na swoją pozycję w związku, dysponował jednym głosem. Do kompetencji rady należały decyzje dotyczące wojny i pokoju, przyjmowania nowych członków oraz rozstrzygania sporów między sojusznikami. Ateńczycy nie byli w radzie reprezentowani, a eklezja zachowała pełną suwerenność; demos mógł postanowienia synedrów przyjąć bądź odrzucić, ewentualnie zmodyfikować. Okazało się, że zasada niepłacenia żadnego trybutu jest nie do utrzymania, ponieważ większość małych polis nie posiadała wystarczającej liczby statków, aby uczestniczyć w operacjach militarnych związku. Dlatego też ustalono, że wspólne przedsięwzięcia (wyłącznie militarne) finansowane będą ze składki ("syntaxis"), której wysokość określała rada.
Kiedy Ateny w 371 p.n.e. przystąpiły do koalicji antytebańskiej i zawarły sojusz ze Spartą, II Związek Morski stracił rację bytu. Jego dalsze utrzymywanie wynikało z dążenia Aten do odzyskania hegemonii w świecie greckim, a niektóre posunięcia nie pozostawiły żadnych wątpliwości co do ich celów. Nastąpił powrót do praktyki zakładania kleruchii, a mieszkańców wyspy Keos siłą zmuszono do pozostania w sojuszu z Atenami. Podniesiona została również wysokość składki, ponieważ Ateny – niezdolne do samodzielnego sfinansowania polityki ekspansji – starały się przerzucić jej koszty na barki sprzymierzeńców.
W 357 p.n.e za namową Mauzolosa, satrapy Karii, przeciwko ateńskiej hegemonii zbuntowały się Rodos, Chios i Kos. Siły morskie interweniujących Ateńczyków zostały rozbite pod Embatami, w pobliżu Chios (356 r.). Klęskę poniosła również ateńska dyplomacja, ponieważ król perski Artakserkes III Ochos zmusił Ateńczyków do zawarcia niekorzystnego pokoju. Spod ich zwierzchnictwa uwolniła się wówczas około jedna trzecia członków Związku Morskiego.
Po rozpadzie symmachii spartańskiej i klęsce Teb teraz z kolei Ateny okazały się niezdolne do narzucenia i utrzymania hegemonii w Grecji. Tymczasem na północy wyrosła nowa potęga, Macedonia, która korzystając z osłabienia greckich polis narzuciła im swoje zwierzchnictwo.
Zobacz też.
Ateński Związek Morski

</doc>
<doc id="1588250" url="https://pl.wikipedia.org/wiki?curid=1588250" title="Íñiguez (ujednoznacznienie)">
Íñiguez (ujednoznacznienie)

Íñiguez – kastylijskie nazwisko pochodzenia wizygockiego upowszechnione w XI wieku

</doc>
<doc id="1588255" url="https://pl.wikipedia.org/wiki?curid=1588255" title="Nagroda Kulturalna Dolnego Śląska „Silesia”">
Nagroda Kulturalna Dolnego Śląska „Silesia”

Nagroda Kulturalna Dolnego Śląska „Silesia” – nagroda przyznawana przez samorząd województwo dolnośląskiego (marszałka województwa) twórcom oraz instytucjom kultury za działalność artystyczną lub kulturalną o szczególnym znaczeniu dla regionu, zarówno w kraju, jak i za granicą.
Z wnioskiem o przyznanie Nagrody występuje kapituła, w której skład wchodzą m.in. członek zarządu województwa, odpowiedzialny za działania w sektorze kultury i przewodniczący sejmikowej komisji kultury, nauki i edukacji. Kandydatów może zgłaszać m.in. przewodniczący kapituły, jej poszczególni członkowie, radni sejmiku, grupa co najmniej 1000 mieszkańców Dolnego Śląska, instytucje kultury lub środowiska twórcze.
Wysokość nagrody wynosi: w kategorii indywidualnej 20 000 zł (dla osoby fizycznej) lub do 100 000 złotych w kategorii instytucji (dla osoby prawnej, bądź jednostki nie posiadającej osobowości prawnej). Ustawę powołującą do życia nagrodę „Silesia” uchwalono w 2006, lecz problemy prawne spowodowały, że została ona przyznana oficjalnie po raz pierwszy w 2008.

</doc>
<doc id="1588256" url="https://pl.wikipedia.org/wiki?curid=1588256" title="City of Hume">
City of Hume

City of Hume – obszar samorządu lokalnego (ang. "local government area"), położony w północno-zachodniej części aglomeracji Melbourne. Założona w grudniu 1994 roku z połączenia hrabstwa Bulla, Broadmeadows oraz z części Whittlesea i Keilor. Obszar ten zamieszkuje 147 781 osób (dane z 2006). City of Hume jest pierwszym regionem samorządowym w Australii, które wprowadziło kartę praw dla swoich obywateli w 2004 roku. 

</doc>
<doc id="1588258" url="https://pl.wikipedia.org/wiki?curid=1588258" title="Sculpture of Stone">
Sculpture of Stone

Sculpture of Stone – trzeci album polskiej grupy deathmetalowej Dies Irae. Wydawnictwo ukazało się 19 maja 2004 roku nakładem wytwórni muzycznej Metal Mind Records. 21 października 2004 roku płyta trafiła do sprzedaży w Japonii nakładem oficyny Avalon/Marquee Inc. Nagrania zostały zarejestrowane w grudniu 2003 roku w białostockim Hertz Studio we współpracy z producentami muzycznymi Sławomirem i Wojciechem Wiesławskimi. Okładkę i oprawę graficzną albumu przygotował Jacek Wiśniewski.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego

</doc>
<doc id="1588260" url="https://pl.wikipedia.org/wiki?curid=1588260" title="Maria Podlasiecka">
Maria Podlasiecka

Maria Podlasiecka z Wasiłowskich (ur. 8 stycznia 1934 w Warszawie) – nauczyciel-instruktor zespołów tanecznych. Popularyzatorka wiedzy o Warszawie.
Życiorys.
Urodziła się 8 stycznia 1934 roku w Warszawie. Córka Stanisława i Joanny z Szaniawskich. Jej rodzony, starszy brat, Kazimierz Wasiłowski ps. „Korwin”, żołnierz Batalionu „Zośka”, poległ 31 sierpnia 1944 roku w Powstaniu Warszawskiem.
W 1956 roku wyszła za mąż za artystę plastyka Kazimierza Podlasieckiego.
Ukończyła Kurs Kwalifikacyjny III stopnia – Studium Tanecznego CPARA (Ministerstwo Kultury i Sztuki, 1967). W 1987 roku uzyskała specjalizację zawodową I stopnia w dziedzinie pedagogiki opiekuńczej.
Była autorką i realizatorką programów dydaktycznych realizowanych w Młodzieżowym Domu Kultury „Ochota” (1970-1989), Ognisku Pracy Pozaszkolnej „175” (1989-1993) i Młodzieżowym Domu Kultury „Muranów” im. C.K. Norwida (1993-2003). Obejmowały one bardzo szeroką tematykę – od metodyki pedagogiki po popularyzację historii Warszawy.
Prowadziła autorskie zajęcia pokazowe i przedstawiała nauczycielom propozycje programowe w specjalnie dla niej powołanym Gabinecie Metodycznym Gier i Zabaw Dydaktycznych. Realizowała, we współpracy z muzeami warszawskimi, Program „Drzewo” (1993). Obejmował on tematykę związaną z korzyściami, jakie daje człowiekowi drewno.
Była, razem z Robertem Miszczukiem (ówczesnym dyrektorem Pedagogicznej Biblioteki Wojewódzkiej i m.st. Warszawy), współautorem i realizatorem pierwszych edycji konkursu „Wydajemy własną książkę”. Spopularyzowany przez nich na kursach dla bibliotekarzy i Targach Książki (Kraków 1998, od 1999 roku wszystkie kolejne Targi Książki Szkolnej „Edukacja” w Warszawie, Targi Książki we Frankfurcie nad Menem i Bolonii – 2003) rozpowszechnił się na terenie całej Polski, realizowany lokalnie w bibliotekach i placówkach kulturalno-oświatowych. Przy czym ośrodkami centralnymi pozostały nadal instytucje macierzyste autorów: MDK „Muranów” im. C.K. Norwida i Pedagogiczna Biblioteka Wojewódzka w Warszawie im. KEN.
Prowadziła autorskie konkursy czytelnicze „Czy znasz wiersze Jana Brzechwy?” i „Przyjaciele Kornela Makuszyńskiego”. Materiały i opracowania z drugiego z nich znajdują się w muzeum pisarza w Zakopanem.
Kolejny konkurs nosił nazwę „Jedność Europy w przysłowiach”, zorganizowany pod patronatem Ambasadora Unii Europejskiej w Warszawie (1996/1997). Wzięły w nim udział dzieci ośmiu narodowości, uczęszczające do szkół zagranicznych na terenie Warszawy.
Najważniejsze były jednak dla niej programy popularyzujące wiedzę o Warszawie. Pierwszy z nich, „Konkurs Wiedzy o Warszawie”, pod patronatem Prezydenta m.st. Warszawy, był cyklem trzynastu rocznych programów dydaktycznych, realizowanych w ścisłej współpracy z nauczycielami. Drugi, „Warszawska Starówka historią malowana”, cyklem zajęć plenerowych. Poza tym Maria Podlasiecka zrealizowała dwa autorskie roczne kursy (120 godzin każdy) dla nauczycieli, finansowane przez Urząd Gminy Warszawa-Centrum i Ministerstwo Kultury i Sztuki. Ich tematami były: „Mazowsze – moją małą ojczyzną” (1994/1995) i „Warszawa w historii i legendzie” (1997/1998).
Nagrody, wyróżnienia i odznaczenia.
Za swoją pracę otrzymała wiele nagród i wyróżnień. Ważniejsze z nich to:
Wybrane publikacje.
Swoją wiedzę przelewała również na papier. Napisała szereg artykułów i książek dotyczących pedagogiki i historii Warszawy.

</doc>
<doc id="1588263" url="https://pl.wikipedia.org/wiki?curid=1588263" title="Immolated">
Immolated

Immolated – pierwszy album polskiej grupy deathmetalowej Dies Irae. Wydawnictwo ukazało się 16 grudnia 2000 roku w Europie i w Stanach Zjednoczonych nakładem wytwórni muzycznej Metal Blade Records. W Polsce materiał wydała firma Metal Mind Productions. Natomiast w Rosji płyta ukazała się dzięki oficynie Фоно (Fono). Nagrania zostały zarejestrowane w olsztyńskim Selani Studio we współpracy z producentem muzycznym Szymonem Czechem. Mastering w częstochowskim Studio 333 wykonał Bartłomiej Kuźniak. Z kolei oprawę graficzną albumu wykonał Jacek Wiśniewski, znany przede wszystkim ze współpracy z zespołem Vader.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1588264" url="https://pl.wikipedia.org/wiki?curid=1588264" title="Supererogacja">
Supererogacja

Supererogacja (łac. "super": ponad, poza; łac. "erogare": dzielić, ofiarować) – działania wykraczające poza obowiązek, tzw. czyny chwalebne, np. dawanie jałmużny lub poświęcenie życia za kogoś.

</doc>
<doc id="1588267" url="https://pl.wikipedia.org/wiki?curid=1588267" title="City of Moonee Valley">
City of Moonee Valley

City of Moonee Valley – obszar samorządu lokalnego (ang. "local government area"), zlokalizowany w aglomeracji Melbourne. Powstała w 1994 roku z połączenia Essendon oraz części Keilor. Obszar ten zamieszkuje 107 090 osób (dane z 2006).

</doc>
<doc id="1588269" url="https://pl.wikipedia.org/wiki?curid=1588269" title="Zbrodnia w Chrynowie">
Zbrodnia w Chrynowie

Zbrodnia w Chrynowie – jedna ze zbrodni dokonana na ludności polskiej podczas rzezi wołyńskiej przez oddział UPA (wśród których znajdowali się dezerterzy z ukraińskiej policji pomocniczej) pod dowództwem S. Sajuka (dokumenty SB OUN wskazują jako dowódcę "Dowbysza", jest prawdopodobne, że taki pseudonim miał Sajuk), przywódcy OUN z Grzybowicy. Miejscem zbrodni dokonanej 11 lipca 1943 roku był Chrynów. Ofiarą zbrodni padli proboszcz parafii ks. Jan Kotwicki oraz grupa ok. 150 wiernych, wśród których przeważały kobiety z dziećmi.
Przed zbrodnią.
10 lutego 1940 roku większość osadników została deportowana w głąb ZSRR. W ich miejsce osiedlili się Polacy i Ukraińcy, którzy przybyli wysiedleni z pasa przygranicznego. W grudniu 1942 patrol pomocniczej policji ukraińskiej zaatakował grupę młodzieży polskiej, ale napadniętym udało się uciec.
Napad na kościół.
11 lipca 1943 roku po mszy św. o godz. 9:00, ludność powracająca do domów została zawrócona do kościoła przez kordon UPA. Wpuszczano natomiast idących na mszę na godz. 11:00. Zgromadzono w ten sposób około 200 osób. Po rozpoczęciu kolejnej mszy pod główne wejście kościoła podjechało kilka furmanek z Ukraińcami, którzy rozstawili karabin maszynowy i zaczęli strzelać do ludzi w kościele. Do wnętrza kościoła wrzucono także granaty. Próbowano uciekać bocznymi drzwiami, ale tam również Polacy dostawali się pod ogień upowców otaczających kościół. W ten sposób zginął proboszcz Jan Kotwicki. Niespodziewanie po tym ostrzale napastnicy wycofali się nie dobijając rannych. Ocalała część kobiet ukrytych w plebanii, dwaj ministranci, którzy schowali się za otwartymi drzwiami głównymi i organista. Zawiadomieni o odejściu upowców przez miejscowego Ukraińca, Polacy wydostali się z kościoła i uciekli. Uciekł również 8-letni chłopak, który przedostał się przez otaczających kościół upowców i zawiadomił Polaków z sąsiedniej kolonii Oktawin. W tym czasie oddział UPA powrócił, by pozbierać ciała zamordowanych. Część zwłok upowcy zrzucili do pośpiesznie wykopanych dwóch dołów, reszta pozostała na przyległym do kaplicy terenie i w zbożu, do którego uciekali ranni, chcąc się ukryć. Bezpośrednio po mordzie napastnicy próbowali kaplicę podpalić, ale ogień się nie rozprzestrzenił. Przybyli dwie godziny po zdarzeniu uzbrojeni Polacy z Oktawina, znaleźli również zamordowanych Polaków, w domach w Chrynowie. Zginęło w sumie około 150 osób.
14 lipca ciało księdza Kotwickiego zabrała furmanką jego siostra ocalała z masakry i dwie pomagające jej kobiety do Włodzimierza Wołyńskiego, gdzie został pochowany na cmentarzu parafialnym. Po tygodniu wieś wraz z kościołem została doszczętnie spalona, najprawdopodobniej również przez UPA.

</doc>
<doc id="1588272" url="https://pl.wikipedia.org/wiki?curid=1588272" title="Cmentarz ewangelicki w Poddębicach">
Cmentarz ewangelicki w Poddębicach

Cmentarz ewangelicki w Poddębicach – cmentarz ewangelicki znajdujący się w Poddębicach.
Nekropola została stworzona dla potrzeb poddębickich Niemców – osadników niemieckich sprowadzonych w początkach XIX wieku do Poddębic przez właścicieli dóbr poddębickich – Zakrzewskich.
Cmentarz znajduje się we wschodniej części miasta, przy ulicy Łódzkiej, w pobliżu cmentarza żydowskiego i wysypiska śmieci. Zachował się na nim duży drewniany krzyż i kilka nagrobków z lastriko. W większości nagrobki są zniszczone lub zdemolowane, a cmentarz jest zarośnięty krzakami bzu. W dalszym ciągu jest miejscem grzebalnym.

</doc>
<doc id="1588274" url="https://pl.wikipedia.org/wiki?curid=1588274" title="The Art of an Endless Creation">
The Art of an Endless Creation

The Art of an Endless Creation – pierwszy koncertowy album DVD+CD polskiej grupy deathmetalowej Dies Irae. Wydawnictwo ukazało się 12 stycznia w Polsce i 20 stycznia 2009 roku na świecie nakładem Metal Mind Productions. 

</doc>
