<doc id="1588277" url="https://pl.wikipedia.org/wiki?curid=1588277" title="Amerykańskie i radzieckie morskie systemy balistyczne">
Amerykańskie i radzieckie morskie systemy balistyczne

Amerykańskie i radzieckie morskie systemy balistyczne. Rozwój systemów rakietowych opartych na pociskach balistycznych wystrzeliwanych z pokładów okrętów podwodnych (SLBM) był jednym z pól wyścigu zbrojeń w ramach zimnej wojny. Wyścig pomiędzy Stanami Zjednoczonymi i Związkiem Radzieckim w tym zakresie od samego początku był w awangardzie postępu technologicznego związanego z rywalizacją dwóch supermocarstw i jednocześnie jednym z jego najsilniejszych motorów. Rywalizacja w zakresie morskich systemów rakietowych w obu państwach przyczyniała się do powstawania nowych gałęzi przemysłu, dostarczając także nowych technologii dla innych zastosowań – zarówno wojskowych, jak i cywilnych (w tym kosmicznych). Wyścig zbrojeń w zakresie systemów SLBM prowadzony był przez obydwa państwa z uwzględnieniem ich specyfik zarówno gospodarczych i naukowych, jak i polityczno-ideologicznych, a nawet kulturowych. Znajdowały one odbicie w każdym aspekcie budowanych przez USA i ZSRR systemów, począwszy od kwestii konstrukcyjnych, przez stopień automatyzacji aż po względy operacyjne i taktykę wykorzystania własnych systemów rakietowych. Powodowało to, że oba państwa nie rozwijały swoich systemów w identyczny sposób, jakkolwiek rozwój kolejnych generacji systemów był zawsze odpowiedzią na osiągnięcia i sposób działania rywala.
W kwestiach technologicznych różnice w podejściu obu państw znajdowały odbicie m.in. w stosowaniu przez Stany Zjednoczone zaawansowanych silników rakietowych na paliwo stałe, Związek Radziecki natomiast preferował pociski na paliwo ciekłe. Podczas gdy ZSRR dążył do jak największego stopnia automatyzacji okrętów, USA pokładały większe zaufanie w kontroli ludzi nad okrętami, w tym zwłaszcza ich reaktorami jądrowymi. Marynarka Wojenna Związku Radzieckiego przykładała dużą wagę do osiągów budowanych przez siebie okrętów, podczas gdy US Navy była bardziej zachowawcza w tym zakresie, większy natomiast nacisk kładąc na maksymalne wyciszenie jednostek. Mimo dzielących je różnic obydwa państwa były w najwyższym stopniu innowacyjne i tak jedno, jak i drugie państwo w różnych aspektach technicznych osiągało przewagę nad rywalem. Różnice te nie niweczyły jednakże podstawowego założenia obu państw – podwodne systemy balistyczne są najskuteczniejszą bronią strategicznego odstraszania nuklearnego. W konsekwencji takiego założenia – z wyjątkiem wczesnego okresu zimnej wojny – stanowiły podstawowy element ofensywny triady nuklearnej każdego z nich.
Geneza.
Początki morskich pocisków balistycznych związane są z koncepcją morskiej wersji niemieckich pocisków V-2. Przed zakończeniem II wojny światowej, ta wersja pocisku znajdowała się w fazie rozwojowej. Na początku roku 1944 Klaus Riedel – członek załogi Peenemünde – zaproponował wystrzeliwanie pocisków V-2 na Wielką Brytanię z Morza Północnego, dokąd miały być holowane w pojemnikach przez okręty podwodne. Pojemniki V-2 miały około 32 metrów długości, 5,7 metra średnicy oraz wyporność 500 ton, obok jednego pocisku mieściły m.in. pomieszczenie osób obsługujących, pomieszczenie centrum bojowego, zbiornik paliwa rakietowego oraz zbiorniki balastowe. Jeden okręt podwodny mógł holować do trzech pojemników. Planowane było także holowanie pojemników przez Atlantyk, co miało umożliwić atak na – stanowiący główny cel na kontynencie amerykańskim – Nowy Jork. W ramach tej misji załoga pojemnika podróżować miała na pokładzie okrętu podwodnego, po czym przed odpaleniem pocisku przejść miała do pojemnika, dokonać tankowania pocisku i odpalić go. Projekt pojemników ukończony został w sierpniu 1944 roku w stoczni Vulkan w Szczecinie, tam też rozpoczęte zostały prace nad ich budową. W momencie zakończenia wojny, trzy pojemniki były ukończone w 65–70 procentach, natomiast model prototypowy został przetestowany na wodach przybrzeżnych w pobliżu Peenemünde.
Po zakończeniu wojny duża grupa naukowców i konstruktorów programu V-2 została aresztowana, wielu z nich – w tym kierujący programem Wernher von Braun – zostało przewiezionych do USA, gdzie stanowili następnie trzon personalny programu balistycznego US Army. Związek Radziecki dla przechwyconych przez siebie niemieckich specjalistów programu V-2 utworzył pierwotnie ośrodek naukowo-badawczy Instytut Rabe w Bleicherode koło Nordhausen, gdzie mieli kontynuować swoją pracę. W ośrodku tym, obok Siergieja Korolowa, pod nadzorem pracował także jeden z przełożonych niemieckiego programu rakietowego w ośrodku "Heeresversuchsanstalt" w Peenemünde – Helmutt Groettrup. 22 października 1946 roku NKWD aresztowało jednak niemieckich naukowców wraz z rodzinami oraz specjalistami innych dziedzin techniki wojskowej, i tę grupę około pięciu tysięcy osób wywieziono w głąb ZSRR, gdzie mieli kontynuować swoje prace pod ścisłym nadzorem. W konsekwencji niemieccy konstruktorzy V-2 wnieśli znaczący wkład zarówno do amerykańskich, jak i radzieckich programów balistycznych.
Systemy pierwszej generacji.
Począwszy od października 1945 roku Wielka Brytania, USA oraz ZSRR rozpoczęły serię testów na zdobytych lub skompletowanych pociskach V-2, 6 września 1947 roku, „amerykański” V-2 został wystrzelony z pokładu lotniczego lotniskowca USS „Midway” (CV-41), co było pierwszym startem pocisku balistycznego z platformy mobilnej. Od tego momentu na liście priorytetów Marynarki Wojennej Stanów Zjednoczonych znalazły się "guided missile ships", czyli okręty zdolne do przenoszenia i wystrzeliwania pocisków rakietowych. Pierwszymi tego typu okrętami miały być wielozadaniowe lotniskowce – przystosowane zarówno do przenoszenia broni balistycznej, jak i wykonywania normalnych dla tego typu jednostek zadań – a także nieukończony pancernik USS „Kentucky” (BB-66) oraz wielki krążownik USS „Hawaii” (CB-3). Zarówno Stany Zjednoczone, jak i Związek Radziecki znały niemiecką ideę podwodnych wyrzutni, ale nie przejawiały wielkiego zainteresowania tą koncepcją, większe nadzieje pokładając w morskich pociskach samosterujących dla uderzeń dalekiego zasięgu. W Stanach Zjednoczonych nowo utworzone siły powietrzne (United States Air Force) prowadziły badania w zakresie technologii balistycznych, współzawodnicząc z kierowanym przez von Brauna programem US Army. W Związku Radzieckim program balistyczny prowadzony był pod nadzorem struktur rządowych, w tym zwłaszcza NKWD oraz Zarządu Artylerii Armii Czerwonej. W 1949 roku w ZSRR przygotowano wstępny projekt rakietowego okrętu podwodnego pod sygnaturą Projekt P-2, którego planowanym zadaniem było wykonywanie uderzeń na cele lądowe. Projekt opracowany został przez CKB-18 (późniejsze biuro konstrukcyjne Rubin). Okręt miał zakładaną wyporność nawodną niemal 5400 ton, a przenosić miał 12 pocisków R-1 (radzieckich wersji V-2) oraz pocisków manewrujących "Łastoczka". W realizacji programu tego okrętu napotkano jednak dużą liczbę problemów, których konstruktorzy nie zdołali pokonać, w tym m.in. problemy ze stabilizacją pocisku przed jego odpaleniem. W pierwszej fazie rozwoju morskich systemów rakietowych woda-ziemia zarówno ZSRR, jak i USA traktowały ten rodzaj broni jako broń wyłącznie taktyczną bez znaczenia strategicznego.
ZSRR.
Radzieckie prace nad stworzeniem morskiego systemu balistycznego zapoczątkowane zostały rządowym dekretem z 26 stycznia 1954 r. Szefem programu systemu rakietowego D-1 ustanowiono kierownika biura konstrukcyjnego OKB-1 NII-88 Siergieja Korolowa. W latach 1953–1954 Korolow zaproponował morski wariant opracowanego przez OKB-1 pocisku R-11 na paliwo ciekłe – R-11FM ze zmienionymi składnikami paliwa oraz systemami kontroli i naprowadzania. Modyfikacje te zaowocowały między innymi zdolnością systemu nawigacyjnego pocisku do przyjęcia z okrętu danych startowych. Starty testowe R-11FM przeprowadzono w latach 1954–1955 na "Czwartym Państwowym Poligonie Testowym" w Kapustin Jarze. Po trzech startach z nieruchomego stanowiska, w celu symulowania ruchu, przeprowadzono start z poruszającej się platformy. Biuro OKB-1 opracowało procedurę startową pocisku z pojemnika wynurzonego okrętu, w której ramach pocisk miał być podnoszony w górę, a następnie odpalany znad pojemnika. Marynarka Wojenna ZSRR zażądała wprawdzie możliwości startu pocisku z okrętu zanurzonego, jednakże Korolow przeciwstawił się temu, twierdząc, iż start z powierzchni nastąpi w krótszym czasie. Poza pociskiem, program napotkał wiele problemów związanych m.in. z trudnością ustalenia dokładnej pozycji okrętu podwodnego oraz namiarów celu, bezpieczeństwem komunikacji i in.; wszystkie one jednak zostały rozwiązane i do końca roku 1956 opracowano komplet dokumentów konstrukcyjnych.
Pierwszym na świecie okrętem podwodnym przenoszącym pociski balistyczne był radziecki zmodyfikowany okręt projektu "611" (kod NATO "Zulu") – B-67. Na okręcie tym, dwie pionowe wyrzutnie pocisków R-11FM umieszczono w powiększonym kiosku okrętu, rezygnując przy tym z części baterii elektrycznych w przedziałach znajdujących się pod kioskiem, a także kilku pomieszczeń oficerów, których przeniesiono do magazynu torpedowego. Pierwszy w historii start pocisku balistycznego z pokładu okrętu podwodnego miał miejsce 16 września 1955 roku. Wystrzelony ze znajdującego się na Morzu Białym wynurzonego B-67 pocisk R-11FM trafił w poligon testowy na Nowej Ziemi. W tym też roku rozpoczęto prace nad zmodyfikowaną wersją projektu "611", oznaczoną "AW611". W 1959 roku pierwsze pociski R-11FM osiągnęły gotowość operacyjną, dając tym samym ZSRR miano pierwszego państwa uzbrojonego w wystrzeliwane z okrętu podwodnego pociski balistyczne. W trakcie regularnych patroli, pociski te nie były wyposażone w przeznaczone dla nich głowice nuklearne RDS-4 o mocy 10 kt, które przechowywane były na lądzie z możliwością zainstalowania w pociskach w razie zagrożenia atakiem. Tymczasem w 1955 roku Siergiej Korolow podjął decyzję o przeniesieniu prac nad pociskami balistycznymi dla okrętów podwodnych z OKB-1 do specjalnego biura konstrukcyjnego SKB-385 kierowanego przez Wiktora Makijewa, co pozwoliło Korolowowi skoncentrować się na strategicznych pociskach o większym zasięgu oraz programach kosmicznych. Po przeniesieniu programu pocisków dla okrętów podwodnych do SKB-385, biuro to rozpoczęło prace nad systemem rakietowym D-2, składającym się z nowego pocisku R-13 oraz nowej serii okrętów podwodnych projektu "629" (NATO: "Golf"). R-13 o zasięgu 650 km, napędzany był silnikiem na paliwo ciekłe i podobnie jak R-11 wystrzeliwany z powierzchni. Okręty, dla których były przeznaczone, miały taki sam napęd spalinowo-elektryczny jak współczesne im okręty projektu "641" (kod NATO: "Foxtrot"). Skonstruowane w CKB-16 pod kierunkiem Isanina okręty projektu "629" miały wyporność 2850 ton na powierzchni i mogły przenosić trzy pociski R-13.
Wyrzutnie startowe tych pocisków przechodziły przez całą wysokość kadłuba wewnętrznego, wchodząc aż do kiosku, start zaś pocisków odbywał się na powierzchni, po ich podniesieniu ponad kiosk okrętu. Pierwsze pięć okrętów tego typu przenosiło pociski R-11FM, późniejsze – R-13. W czasie budowy pierwszych jednostek, CKB-16 rozpoczęło rozwój systemu z małym reaktorem, który w okrętach projektu "629" zapewniać miał energię dla ładowania akumulatorów, eliminując konieczność użycia w tym celu silników spalinowych, program ten został jednak przerwany. Wiodącym okrętem projektu "629" był B-41 (oznaczony później K-79), który wybudowany został w Siewierodwińsku, dostarczony marynarce wojennej w roku 1959. W ciągu następnych trzech lat stocznie w Siewierodwińsku i Komsomolsku zbudowały 22 okręty tego projektu. Wybudowane w ostatniej z tych stoczni sekcje dwóch dodatkowych jednostek zostały przekazane Chinom, gdzie następnie jedna z nich została złożona w Darien, przyjmując oznaczenie "035". Druga jednostka nigdy jednak nie została skompletowana.
Sposób odpalania pocisków R-11FM i R-13 był skomplikowany i czasochłonny – trwający do półtorej godziny. Nawet jeśli część procedur przedstartowych na okrętach projektu "629" mogła odbywać się pod wodą, w celu zakończenia procedury i odpalenia pocisku okręt musiał się wynurzyć, co potęgowało możliwość i ryzyko wykrycia nawet jeszcze przed wynurzeniem.
20 października 1961 roku przeprowadzono pierwszy na świecie test pocisku balistycznego SLBM uzbrojonego w głowicę termojądrową. Okręt projektu "629" wystrzelił pocisk R-13 z jedną głowicą o mocy 1 Mt, która eksplodowała na poligonie „Tęcza” na Nowej Ziemi. W konsekwencji tego testu, pociski R-13 z głowicą nuklearną zostały zaakceptowane dla okrętów podwodnych. W 1955 roku rozpoczęto eksperymentalne prace nad możliwością wystrzeliwania pocisków balistycznych z zanurzonego okrętu. Po pokonaniu licznych związanych z tym trudności, pierwszy test wystrzelenia atrapy pocisku z zanurzonego okrętu przeprowadzono w 1957 roku. Atrapę wystrzelono z zanurzonego okrętu projektu "613D4" (kod NATO: "Whiskey") S-229. Okręt został zmodyfikowany w ukraińskiej stoczni nr 444 w Mikołajowie nad Morzem Czarnym, przez dodanie dwóch wystających ponad kadłub i kiosk okrętu wież startowych pośrodku okrętu. Atrapy pocisków miały silnik startowy na paliwo stałe, oraz drugi stopień napędowy na paliwo ciekłe. Modyfikacji do "PW611" uległ w Siewierodwińsku także wcześniej używany do testów okręt B-67 projektu "W611 (Zulu)". Pierwsze podwodne odpalenie z B-67 miało miejsce w sierpniu 1959 roku, było jednak nieudane. 10 września 1960 roku, niecałe dwa miesiące po podwodnym odpaleniu przez „George Washington” (SSBN-598) pocisku Polaris A-1, pocisk S4-7 (zmodyfikowany R-11FM) został odpalony z zanurzonego okrętu. Tuż przed ukończeniem pierwszego okrętu projektu "629" (kod NATO: "Golf"), w 1958 roku w biurze SKB-385 podjęto prace zmierzające do opracowania napędzanego paliwem ciekłym pocisku R-21 (kod NATO: SS-N-5 Serb) o zasięgu 755 mil morskich (1400 km), dwukrotnie większym od zasięgu R-13. Pocisk ten mógł być wystrzeliwany z głębokości 40 do 50 metrów przy okręcie poruszającym się w momencie odpalenia z prędkością do 4 węzłów.
Pierwsze podwodne odpalenie pocisku R-21 miało miejsce w 1961 roku z okrętu S-229. Okręt został wyposażony w dwie pojedyncze tuby startowe w formie wystających ponad kadłub wież. Rok później dwie wieże startowe tych pocisków zostały zainstalowane na okręcie K-142 – ostatnim z projektu "629" (Golf) wybudowanym w Siewierodwińsku (przekonstruowany projekt "629B"). Ten ukończony w 1961 roku okręt dokonał pierwszego podwodnego odpalenia 24 lutego 1962 roku. Do 1972 roku 13 dodatkowych jednostek projektów "629" (Golf) oraz "658" (kod NATO: Hotel) zostało przebudowanych do przenoszenia trzech odpalanych spod wody pocisków R-21, stając się – odpowiednio – projektami "629A" (Golf II) oraz "658M". Przemianowane okręty "629A" zostały niestrategicznymi platformami rakietowymi. W 1976 roku sześć z tych jednostek zostało przeniesionych ze składu Floty Północnej do Floty Bałtyckiej, celem pełnienia roli bazujących na morzu platform taktycznych pocisków balistycznych, pozostałe siedem służyło we Flocie Oceanu Spokojnego. Okręty te pozostawały na służbie przez prawie 30 lat – do roku 1989, kiedy wycofano ostatnie jednostki. "Golf" były jednostkami w miarę udanymi, mimo że jeden z nich – K-129, przemianowanego projektu "629A/Golf II" – 25 lutego 1968 zatonął w trakcie patrolu na północnym Pacyfiku wraz z dziewięćdziesięcioma ośmioma członkami załogi. W następstwie katastrofy, w ramach operacji „Jennifer” amerykańska Centralna Agencja Wywiadowcza podjęła próbę wydobycia okrętu, jednakże na skutek ułamania się podnoszonego kadłuba, wydobyto jedynie jego część dziobową (sekcje pierwszą i drugą) zawierającą dwie torpedy z głowicami jądrowymi i torpedy konwencjonalne, a także ciała sześciu członków załogi, która to część została podniesiona na pokład specjalnie przystosowanego tajnego statku „Glomar Explorer”. Wydobyte ciała zostały z honorami pochowane 4 września 1974 roku zgodnie z tradycją morską.
We wrześniu 1956 r. biuro CKB-18 pod kierunkiem P. Z. Gołosowskiego, następnie I. B. Michałowa, a ostatecznie Siergieja Nikiticza Kowaljewa, rozpoczęło intensywne prace nad nowym typem okrętu projektu "658" (kod NATO: Hotel). Z uwagi na napięty terminarz, program ten przebiegał bez wcześniejszego opracowania projektu wstępnego. W jego rezultacie już w pierwszym kwartale następnego roku zakończono opracowywanie projektu okrętów o wyporności nawodnej 4080 ton i długości 114 metrów. Jednostki te zostały pierwotnie wyposażone w trzy pociski R-13 (NATO: SS-N-4), a także w wyrzutnie torpedowe 533 mm oraz 400 mm – podobnie jak okręty projektu "675" (kod NATO: Echo II) – celem zwalczania niszczycieli ZOP. Siłownia tych okrętów podobna była do zainstalowanej w jednostkach projektu "627A" (kod NATO: "November" SSN) oraz projektów "659" i "675" (kod NATO: "Echo" SSGN), z dwoma reaktorami VM-A. Wszystkie jednostki tego projektu miały problemy techniczne. Najważniejszą z przyczyn tych problemów była niska jakość wykonania oraz brak, czy też niedostatek kontroli jakości w stoczniach i u dostawców komponentów. W opinii szefa zespołu konstruktorów – Siergieja Kowaljewa: "To była prawdziwa katastrofa – przeciekające generatory pary, przeciekające kondensatory i, praktycznie, wojskowa użyteczność tych jednostek była wątpliwa". W latach 1960-1962 w Siewierodwińsku ukończono osiem jednostek projektu 658 (Hotel); budowa kolejnych okrętów rakietowych tego typu była planowana, lecz została zatrzymana w roku 1959 w związku z utworzeniem "Strategicznych Sił Rakietowych" i anulowaniem programów morskich strategicznych sił uderzeniowych.
Również w 1956 roku, biuro SKB-143 podjęło prace konstrukcyjne nad budową większego okrętu z napędem jądrowym, przeznaczonego do przenoszenia cięższych pocisków. Okręty projektu "639" miały posiadać wyporność na powierzchni 6000 ton, jądrowy napęd czterech śrub oraz uzbrojenie w postaci skonstruowanych w OKB-586 trzech pocisków R-15. Te napędzane paliwem ciekłym pociski miały zasięg 540 mil morskich (1000 km) i odpalane były z powierzchni. Także biuro CKB-16 pracowało nad nową konstrukcją spalinowo-elektryczną "W629", mogącą przenosić jeden duży pocisk R-15. Z uwagi jednak na to, iż R-15 był pociskiem odpalanym z powierzchni, zaś jego osiągi były gorsze, niż osiągi innych pocisków, w grudniu 1958 roku obydwa programy (pocisku i okrętu) anulowano. Siedem okrętów projektu "658", które przezbrojono w pociski R-21 ("658M Hotel II)", pozostawało w służbie operacyjnej do 1991 roku. Część jednostek po wycofaniu ze służby operacyjnej służyła jako jednostki badawcze lub do testów rakietowych.
USA.
Po przeprowadzeniu startu V-2 z lotniskowca „Midway” w 1947 roku, US Navy nie przykładała większej wagi do pocisków balistycznych, skupiając się na innych rodzajach nowych broni, w szczególności związanych z lotniskowcami. Jednym z nielicznych przypadków zainteresowania przedstawicieli Marynarki Wojennej Stanów Zjednoczonych balistyczną bronią rakietową w tym okresie była propozycja z 1950 roku, w której komandor Francis D. Boyle – dowódca okrętu podwodnego podczas II wojny światowej – zaproponował stworzenie na bazie dotychczasowych jednostek podwodnych, okrętów rakietowych "guided missile submarines". Innowacyjność tego pomysłu polegała m.in. na propozycji pionowych wyrzutni oraz zastąpieniu systemu napędowego opartego na śrubach systemem pędników strugowodnych. W tym czasie nie podjęto jednak w USA żadnego służącego marynarce wojennej programu balistycznego. Idea ta nabrała w USA impetu dopiero po przeprowadzeniu 12 sierpnia 1953 roku przez ZSRR próby jądrowej z bombą wodorową. Strach przed stopniem zaawansowania radzieckich pocisków strategicznych pchnął amerykański Departament Obrony do nakazania marynarce wojennej przystąpienia do prowadzonego przez US Army programu pocisku IRBM, który w jej przypadku miał być odpalany z okrętów nawodnych. Dowództwo US Navy było bardzo sceptyczne wobec przystąpienia do programu Armii, gdyż ta opracowywała napędzany paliwem ciekłym pocisk Jupiter, które paliwo uważano za zbyt niebezpieczne do obsługi na morzu. Także sam mierzący 18,3 metra pocisk, jak sądzono, był zbyt kłopotliwy nawet na pokładzie okrętu nawodnego. W tym czasie marynarka wojenna miała także dwa nieoficjalne powody niechęci do programu balistycznego. Po pierwsze: od późnych lat 40. XX w. Bureau of Aeronautics oraz Bureau of Ordnance niezależnie od siebie prowadziły programy rozwoju pocisków manewrujących (dla okrętów podwodnych) przeznaczonych do ataku na cele lądowe. Żadne z tych biur nie chciało wydzielać własnych zasobów naukowo-badawczych i konstrukcyjnych dla programu balistycznego. Drugim, nieoficjalnym powodem niechęci była przegrana marynarki wojennej w kontrowersyjnej rywalizacji z siłami powietrznymi w sprawie: „bombowiec B-36 czy lotniskowce typu "United States"”. Przegrana ta kosztowała marynarkę sporo prestiżu oraz anulowanie programu pierwszego powojennego lotniskowca „United States” (tzw. rewolta admirałów). W rezultacie, dowództwo marynarki chciało uniknąć kolejnej batalii między różnymi formacjami sił zbrojnych, tym razem o pociski balistyczne. Jednym z powodów niechęci – tym razem bardzo realnym, była obawa o konieczność ponoszenia kosztów nowej broni, poza zwykłym budżetem Marynarki. Doszło wręcz do tego, iż szef operacji morskich w latach 1953–1955, admirał Robert Carney, nałożył restrykcje na oficerów marynarki wspierających program balistyczny.
Stanowisko US Navy wobec programu balistycznego zmieniło się wraz z objęciem stanowiska szefa operacji morskich przez admirała Arleigha Burke’a. Jak twierdzi biograf admirała – David A. Rosenberg – wsparcie, wbrew opozycji w marynarce, najwyższego priorytetu programu balistycznego US Navy, było najbardziej znaczącą inicjatywą Arleigha Burke’a w trakcie sprawowania przez niego po raz pierwszy tej funkcji, w latach 1955-1957. Mimo tego wsparcia, program pocisku balistycznego pośredniego zasięgu dla floty nie rozwijał się dobrze, głównie z uwagi na opory biurokracji w marynarce wojennej. Pragnąc wzmocnić rangę programu i przyspieszyć prace nad własnym pociskiem, admirał utworzył niezależne od innych biur technicznych biuro "Special Projects Office" (SPO), którego wyłącznym zadaniem miały być prace nad morskim pociskiem balistycznym. W staraniach tych admirał Burke miał silne wsparcie ze strony sekretarza marynarki wojennej Charlesa S. Thomasa. 8 listopada 1955 r. sekretarz obrony zainicjował wspólny program IRBM armii i marynarki. Morska część programu pocisku "Jupiter", wraz z programem USAF "Atlas" ICBM, otrzymała najwyższy narodowy priorytet – "Brickbat 01". Prace nad morską wersją pocisku "Jupiter" nabrały tempa w 1956 roku, natomiast na rok 1959 ustalono termin wysłania w morze pierwszych pocisków na pokładach zmodyfikowanych statków komercyjnych. Niektóre prace studyjne przewidywały również uzbrojenie w osiem pocisków balistycznych okrętów podwodnych z napędem jądrowym o wyporności podwodnej 8300 t. W trakcie trwania programu, US Navy wciąż miała wątpliwości co do zastosowania na pokładach okrętów pocisków napędzanych paliwem ciekłym, wszczęto więc studia nad możliwością zastosowania napędów na paliwo stałe, które jednak dawało mniejszy ciąg, co ograniczało możliwy do przeniesienia ładunek. Przełom w tym zakresie nastąpił w 1956 roku, kiedy naukowcy odkryli sposób na znaczne zmniejszenie rozmiarów głowic termojądrowych. Ojciec amerykańskiej bomby wodorowej – dr Edward Teller stwierdził latem 1956 roku, iż już wkrótce głowica o masie 400 funtów (181 kg) będzie miała siłę eksplozji bomby 5000-funtowej (2270 kg). We wrześniu tego roku amerykańska Agencja Energii Atomowej szacowała, iż mała głowica nuklearna będzie dostępna w 1965 roku, z pewnymi szansami na jej udostępnienie już w roku 1963. Rozwój tego specyficznego programu zbiegł się z intensywnymi pracami nad napędem na paliwo stałe o dużej sile ciągu, odejściem marynarki wojennej ze wspólnego z armią programu "Jupiter" w grudniu tego roku, formalną inicjacją programu pocisku SLBM na paliwo stałe "Polaris A-1" oraz podjęciem decyzji o porzuceniu idei bazowania pocisków balistycznych na jednostkach nawodnych, na rzecz rozmieszczenia ich na pokładach okrętów podwodnych.
8 lutego 1957 roku szef operacji morskich Arleigh Burke ustanowił wymagania dla opracowywanych pocisków balistycznych, o zasięgu 1500 mil morskich (2778 km), które miały być dostępne dla działalności operacyjnej w roku 1965. Zasięg ten obliczony był na możliwość wykonania ataku na stolicę ZSRR – Moskwę, z okrętu podwodnego na Morzu Norweskim. Z uwagi jednak na postępy radzieckich prac nad rakietowymi broniami strategicznymi, program "Polaris" był kilkakrotnie przyspieszany. Admirał Burke finansował go z bieżącego budżetu US Navy, starając się jednocześnie pozyskiwać środki na najważniejsze programy marynarki wojennej, w tym okręty nawodne o napędzie nuklearnym i program "Polaris". Przedsięwzięcie "Polaris" stało się programem jeszcze pilniejszym 3 sierpnia 1957 roku, kiedy ZSRR przeprowadził pierwszy na świecie test dalekiego zasięgu pocisku ICBM. W ramach tego testu pocisk R-7 przeleciał kilka tysięcy kilometrów z pola startowego w Tiuratam, aby uderzyć w Syberię. Kilka tygodni później – 4 października 1957 roku, za pomocą R-7, Związek Radziecki umieścił na orbicie "Sputnika" – pierwszego sztucznego satelitę Ziemi. Spowodowało to, iż 23 października tego roku sekretarz marynarki Thomas S. Gates, zaproponował przyśpieszenie programu "Polaris" przez udostępnienie pocisków o mniejszym zasięgu (1200 Mm – 2225 km) już do grudnia 1959 roku, wraz z trzema okrętami podwodnymi do ich przenoszenia najdalej do połowy 1962 roku oraz pocisku o zasięgu 1500 mil morskich najdalej do połowy 1963. Miesiąc później program został ponownie przyspieszony poprzez ograniczenie czasu na przygotowanie pocisku o zasięgu 1200 Mm do października 1960. W grudniu 1957 roku, po wypełnieniu wstępnego terminarza przygotowania okrętów dla pocisków "Polaris", terminarz programu balistycznego został ponownie zmieniony przez przyśpieszenie oddania drugiego okrętu „Polaris” do marca 1960 r., trzeciego zaś do grudnia tego roku.
Budowa okrętów.
W celu umożliwienia szybkiej budowy podwodnych nosicieli pocisków balistycznych, US Navy zmieniła plany dotyczące zamówionych okrętów myśliwskich (SSN) o napędzie nuklearnym, których budowa została już rozpoczęta. Z tego też względu pierwsze pięć jednostek przenoszących pociski "Polaris" (SSBN 598–602) było pochodnymi okrętów myśliwskich typu "Skipjack".
Okręty te miały opływowy kadłub z jedną śrubą oraz siłownią jądrową z reaktorem S5W, zapewniającą moc 15 000 koni mechanicznych. Dla celów pomieszczenia pocisków balistycznych okręty tego typu zostały przedłużone o 39,6 metra, w tym 13,7 m dla urządzeń specjalnej nawigacji oraz kontroli pocisków, 3 metry dla urządzeń pomocniczych oraz 22,9 m dla dwóch rzędów (po osiem w każdym) pojemników startowych. Wybór liczby 16 pojemników startowych dla jednego okrętu był wynikiem przepytywania członków zespołu SPO i wyciągnięcia średniej z ich rekomendacji Dużo większe niż oryginalny typ okręty SSBN miały tę samą siłownię, co czyniło je okrętami znacznie wolniejszymi, niż okręty typu "Skipjack". Pierwszy okręt SSBN USS „George Washington” (SSBN-598) powstał z połączenia elementów okrętu „Scorpion” (SSN-589), którego stępkę położono 1 listopada 1957 r. oraz „Skipjack”. W celu budowy USS „George Washington” dokonano ponownego zamówienia, tym razem na okręt nowego typu, oznaczony pierwotnie jako SSGN(FBN)-588. W związku z rozwojem radzieckiego programu rakietowego oraz głównie politycznym zjawiskiem określanym jako „"missile gap"”, produkcja okrętów SSBN otrzymała najwyższy narodowy priorytet. W związku z nim, z uwagi na moce produkcyjne stoczni oraz zaopatrzenie w materiały i urządzenia, produkcja wszystkich innych jednostek – zwłaszcza okrętów myśliwskich – została spowolniona bądź wstrzymana. Do lipca 1960 roku w produkcji było pięć jednostek typu "George Washington" (598), pięć ulepszonych okrętów typu "Ethan Allen" (608) oraz cztery jednostki typu "Lafayette" (616).
Pierwszych pięć okrętów bazowało na konstrukcji typu "Skipjack", z testową głębokością zanurzenia 215 metrów, z wyjątkiem pierwszego okrętu „George Washington”, którego przedział rakietowy nie został – jak kadłuby pozostałych jednostek – zbudowany ze stali HY-80, lecz z mniej wytrzymałej High-Tensile Steel, z powodu której zanurzenie testowe tego okrętu wynosiło 183 metry. Pięć jednostek typu "Ethan Allen" było większymi okrętami opartymi na kadłubie i maszynach okrętów typu "Thresher/Permit" z testową głębokością zanurzenia 400 metrów i wypornością podwodną 7800 ton. Okręty typu "Lafayette" były ostatnimi jednostkami "Polaris", wymiarami i wypornością (8250 t. w zanurzeniu) przewyższały pozostałe jednostki, miały przy tym ulepszony system wyciszenia okrętu. Wszystkie trzy typy przenosiły po 16 pocisków "Polaris".
Pociski "Polaris" mogły być wystrzeliwane podczas całkowitego zanurzenia okrętu, na głębokości około 60 stóp (18,3 m), z częstotliwością strzału około jednego pocisku na minutę. Największym problemem okrętów "Polaris" była komunikacja, zwłaszcza wielkość opóźnienia w dostarczeniu zanurzonemu okrętowi rozkazu odpalenia pocisków. Problem ten został częściowo rozwiązany poprzez ulepszenia technologiczne, zastosowanie holowanych anten oraz łączności satelitarnej, a także za pośrednictwem przekaźników na pokładach samolotów. Jednakże jednokierunkowa komunikacja okrętów rakietowych i potencjalne opóźnienie powodowały, iż okręty te nie były dobrą bronią pierwszego uderzenia jądrowego (fakt znany zarówno liderom na Kremlu, jak również w Waszyngtonie). Dzięki jednak relatywnie wysokiej „przeżywalności” balistycznych okrętów podwodnych w porównaniu z innymi środkami strategicznymi, systemy te były idealnymi środkami drugiego uderzenia lub uderzenia odwetowego, co czyniło z nich godny zaufania środek strategicznego odstraszania.
Pierwszy okręt "Polaris" – „George Washington” – został przyjęty do służby 20 grudnia 1959 roku, a 18 czerwca następnego roku wypłynął na pierwszy patrol, podczas którego dokonał pierwszego odpalenia nieuzbrojonego pocisku "Polaris" A-1. Na pokładzie okrętu znajdował się w tym czasie kontradmirał William F. Raborn – szef SPO – oraz obydwie załogi, a także pewna liczba techników – razem około 250 osób. W trakcie odpalenia wystąpiły niewielkie problemy procedury odliczania przed startem, co spowodowało, iż okręt powrócił do portu, rezygnując z odpalenia dwóch pozostałych zaplanowanych do wystrzelenia pocisków. Po usunięciu usterek okręt ponownie wyszedł w morze, dokonując dwóch pozostałych odpaleń. Po drugim z nich kontradmirał Raborn wysłał z pokładu okrętu bezpośrednią depeszę do prezydenta Dwighta Eisenhowera o treści "POLARIS – FROM OUT OF THE DEEP TO TARGET. PERFECT" (Polaris – z głębin do celu. Perfekcyjnie). Jednostki te wprowadziły do służby nowy standard operacyjny, w którym każdy okręt ma dwie pełne załogi, w tym wypadku 135 oficerów i marynarzy. Załogi te nazywane są „złotą” i „niebieską”. Jedna z załóg wypływa okrętem na sześćdziesięciodniowy patrol, po czym dostarcza okręt do portu celem uzupełnienia zapasów i przeprowadzenia drobnych napraw, a następnie jednostka wypływa na kolejny sześćdziesięciodniowy patrol z drugą załogą, podczas gdy pierwsza z nich poświęca czas na odpoczynek i trening. W ten sposób, dwie trzecie wszystkich okrętów "Polaris" było w każdym momencie na morzu.
Na pierwszy operacyjny patrol bojowy USS „George Washington” wyszedł 15 listopada 1960 roku. Podczas tego patrolu przenosił 16 pocisków "Polaris" A-1 o zasięgu 1200 mil morskich, uzbrojonych w bojowe głowice jądrowe W47 o mocy 600 kiloton każda. SSBN-598 przebywał na patrolu 67 dni, z czego 66 w pełnym zanurzeniu, a przed jego powrotem do bazy 30 grudnia 1960 r. na patrol wyszedł drugi okręt "Polaris" – „Patrick Henry” (SSBN-599), co dało początek regularnym patrolom amerykańskich okrętów SSBN.
Planiści US Navy przygotowywali miejsca dyslokacji okrętów SSBN na obszarze Atlantyku i Pacyfiku, gdzie były mniej wrażliwe na zwalczanie przez radzieckie systemy przeciwpodwodne. Administracja prezydenta Kennedy’ego zdecydowała jednak wysłać trzy okręty "Polaris" na Morze Śródziemne, w zastępstwie wycofywanych z Turcji w związku z zakończeniem kryzysu kubańskiego pocisków IRBM "Jupiter". W celu ujawnienia Związkowi Radzieckiemu obecności "Polaris" na tym akwenie, pierwszy okręt SSBN, który wszedł na Morze Śródziemne – „Sam Houston” (SSBN-609) – 14 kwietnia 1963 roku wpłynął do tureckiego portu w Izmirze. Wejście „San Houston” do Izmiru, było pierwszą wizytą okrętu "Polaris" w zagranicznym porcie, poza „Refit Site One” w Holy Loch w Szkocji, będącym od marca 1961 r. wysuniętą bazą tych okrętów. Pierwszym amerykańskim okrętem SSBN, który rozpoczął patrol w ramach strategicznego odstraszania na Pacyfiku, był „Daniel Boone” (SSBN-629), który opuścił bazę Guam 25 grudnia 1964 r., mając w swych wyrzutniach 16 pocisków "Polaris" A-3.
Początkowo US Navy zaproponowała ostateczną liczbę ok. 40 okrętów "Polaris". Jednak niektórzy urzędnicy Pentagonu – w tym sekretarz obrony Donald Quarles – żądali tak wielu tego typu jednostek, jak to tylko możliwe, przewidując bardzo silne wsparcie Kongresu dla budowy nawet stu tego rodzaju okrętów. Admirał Arleigh Burke stwierdził jednak, że opracowując wymagania dla budowy 39 do 42 okrętów (po 16 pocisków każdy), opierał się na aktualnej liczbie celów dla uderzeń jądrowych na terytorium ZSRR, którą podwojono dla uzyskania nadwyżki oraz pewności, dodano 10 procent na straty pocisków w wyniku działania obrony antybalistycznej ZSRR oraz zwiększono o kolejne 20 procent w przewidywaniu wadliwego działania części pocisków. Całość niezbędnych sił okrętów "Polaris" została ustalona przy założeniu, że w każdej chwili patrol bojowy odbywa 2/3 stanu tych okrętów, przy użyciu dwóch załóg. W konsekwencji US Navy i Departament Obrony zaplanował 45 okrętów SSBN, z czego przynajmniej 29 miało być w każdym czasie w trakcie patrolu i mogło zniszczyć 232 radzieckie cele. Jednakże we wrześniu 1961 r. ówczesny sekretarz obrony Robert McNamara zarekomendował prezydentowi Kennedy’emu ostateczną liczbę 41 okrętów "Polaris", przenoszących 656 pocisków. Spowodowało to ustalenie planu 41 okrętów podwodnych znanego między innymi pod nazwą "41 for Freedom". W związku z takim rozwojem sytuacji do 1967 roku US Navy otrzymała 41 zorganizowanych w cztery eskadry okrętów podwodnych "Polaris", przenoszących w sumie 656 pocisków SLBM. Dodatkowo brytyjska Royal Navy wybudowała cztery okręty dla pocisków "Polaris", zaopatrzone w amerykańskie pociski "Polaris" A-3 z brytyjskimi głowicami jądrowymi. W latach 1960–1967 amerykańskie stocznie produkowały niemal 9½ atomowego okrętu podwodnego rocznie. Wskaźnik ten nigdy więcej nie został już w USA powtórzony, choć został przekroczony przez stocznie ZSRR w latach 70. XX wieku.
W przeciwieństwie do dwóch lub trzech pocisków balistycznych przenoszonych przez radzieckie okręty balistyczne pierwszej generacji, amerykańskie okręty "Polaris" przenosiły 16 pocisków SLBM. Dodatkowo amerykańskie pociski mogły być wystrzeliwane z w pełni zanurzonych okrętów, miały też lepszą celność. Wraz z rozwojem pocisków Stany Zjednoczone silnie rozwijały systemy kontroli ognia i nawigacji dla okrętów podwodnych, co nabrało krytycznego znaczenia w przyszłości, w związku z rozwojem pocisków o bardzo dużym zasięgu (międzykontynentalnym). Niezależnie od prymitywizmu technologicznego – z dzisiejszego punktu widzenia – satelitarnego systemu nawigacyjnego okrętów "Polaris" „"Ships Inertial Navigation System"” (SINS), w owym czasie system ten był nadzwyczajnym osiągnięciem. Zapewniał dokładną nawigację opartą na ruchu okrętu z użyciem zewnętrznych źródeł nawigacyjnych, z jedynie okresową aktualizacją. Innym znaczącym osiągnięciem było opracowanie systemu podtrzymywania życia na pokładzie okrętu podwodnego przez okres patrolu, poprzez opracowanie sposobu uzyskiwania na pokładzie zanurzonego okrętu tlenu i wody pitnej. Ogólnie w czasach ich konstrukcji, obok „Triton” (SSRN-586), okręty "Polaris" były największymi, najbardziej kompleksowymi i – z punktu widzenia przenoszonego ładunku bojowego – najpotężniejszymi okrętami podwodnymi, jakie kiedykolwiek do tamtej pory skonstruowano.
Czas przygotowania pocisków do startu wynosił 15 minut od momentu odbioru rozkazu odpalenia. Pociski mogły być odpalane w interwale około jednej minuty, zaś zanurzony okręt podwodny mógł przy strzale poruszać się z maksymalną prędkością 1 węzła. Liczona od kilu okrętu głębokość zanurzenia przy strzale wynosiła ok. 125 stóp (38,1 m). W czasach programu "Polaris" Marynarka Wojenna Stanów Zjednoczonych rozważała także możliwość odpalania pocisków "Jupiter" i "Polaris" z okrętów nawodnych i pozornych komercyjnych statków handlowych, w tym z mieszaną międzynarodową załoga krajów członkowskich NATO, jednakże koncepcja ta nie rozwinęła się szerzej.
Rozwój pocisków Polaris.
Pociski UGM-27A Polaris A-1 o zasięgu 1200 mil morskich zostały pomyślane jako tymczasowa broń początku programu pocisków na paliwo stałe, których nowsza wersja o większym zasięgu znajdowała się w stadium konstrukcyjnym, kiedy wyposażony w nie USS „George Washington” udał się na pierwszy patrol. UGM-27B Polaris A-2 o zasięgu 1500 Mm po raz pierwszy wyszły na patrol w czerwcu 1962 roku na pokładzie USS „Ethan Allen”. Miesiąc wcześniej, 6 maja 1962 roku, operujący 2000 km od Wysp Hawajskich „Ethan Allen” przeprowadził w ramach operacji "Frigate Bird" pierwszy i jedyny do tej pory pełny amerykański test systemu balistycznego, od odpalenia do atmosferycznej eksplozji jądrowej. Użyty w tym teście pocisk "Polaris" A-2 przeniósł głowicę W47 o mocy 1,2 Mt na odległość 1760 km, która eksplodowała 840 km na północny wschód od Wyspy Bożego Narodzenia. Kolejna wersja pocisku – UGM-27C Polaris A-3 została po raz pierwszy rozmieszczona we wrześniu 1964 roku na pokładzie USS „Daniel Webster” (SSBN-626). Wszystkie trzy wersje "Polaris" miały tę samą średnicę 1,37 m, co umożliwiało wymiany pocisków poprzez normalny załadunek, niemniej jednak wszystkie 41 okrętów "Polaris" otrzymało ostatecznie pociski A-3.
Podczas gdy pociski A-1 i A-2 przenosiły pojedynczą głowicę RV ("Re-entry Vehicle") W47, pociski A-3 wyposażone były w trzy głowice MRV ("Multiple Re-entry Vehicle") wystrzeliwane do jednego celu. Wszystkie trzy głowice W58 miały moc 200 kiloton, zaś łączna waga kompletu MRV wynosiła ok. 500 kg. Wprowadzenie do pocisku A-3 głowic MRV miało na celu skompensowanie ograniczonej celności pocisków balistycznych na tym etapie ich rozwoju. Czwarty z kolei rozmieszczony pocisk w wariancie C-3 otrzymał nazwę UGM-73 "Poseidon" C-3. "Poseidon" był znacznie większym pociskiem o średnicy 1,88 m jednakże miał ten sam zasięg co pociski A-3 – 2500 Mm. Pocisk ten miał jednak znacząca przewagę nad pociskami "Polaris" – z powodu rozbudowy radzieckiego systemu obrony antybalistycznej po raz pierwszy na świecie wprowadzał głowice MIRV ("Multiple Independently Targetable Reentry Vehicle"). Pocisk ten przenosił dziesięć do czternastu głowic MIRV W68 o mocy 50 kiloton, z których każda mogła być niezależnie wycelowana na odrębne cele na danym obszarze. Ten nowoczesny ówcześnie pocisk był rezultatem zapoczątkowanych w marcu 1964 roku przez sekretarza Marynarki Paula Nitze prac w ramach projektu "Great Circle Study", polegającego na rygorystycznych analizach amerykańskiego potencjału ofensywnego i obronnego, wraz z późniejszymi studiami zainicjowanymi przez sekretarza obrony McNamarę. W tym samym czasie marynarka zaproponowała jako następcę A-3 – "Polaris" B-3. Pocisk ten o średnicy 1,88 m mógł przenosić sześć głowic o mocy 170 kiloton oraz penetration aids, na tę samą odległość co A-3. Wkrótce jednak Harold Brown, "Director of Defense Research and Engineering" (dyrektor badań naukowych i konstrukcyjnych), zaproponował marynarce wykorzystanie ostatnich osiągnięć w zakresie najnowocześniejszych technologii rakietowych. Propozycja ta przerodziła się w konstrukcję UGM-73 "Poseidon" C-3 o zwiększonym udźwigu, zasięgu i zdolności do jednoczesnego atakowania kilku celów. Pierwsze 16 pocisków "Poseidon" C-3 wyszło na patrol w marcu 1971 roku na pokładzie „James Madison” (SSBN-627).
Umieszczenie nowych, większych pocisków na pokładach okrętów "Polaris" wymagało odpowiedniego przystosowania tych okrętów, w rzeczywistości jednak zakres zmian z tym związanych okazał się relatywnie niewielki i wszystkie 31 okrętów typu "Lafayette" zostało przystosowanych do przenoszenia tych pocisków. Ostateczna wersja systemu "Polaris/Poseidon" nosiła nazwę EXPO ("Extended-range Poseidon") i weszła w stadium zaawansowanego rozwoju we wczesnych latach 70. ubiegłego stulecia. Podstawą tego procesu stały się wkrótce pociski UGM-93A Trident I C-4, przenoszone przez dwanaście przystosowanych do nich okrętów typu "Lafayette". Pociski C-4 o średnicy 1,88 m, miały teoretyczny zasięg 4000 mil morskich (7400 km) i przenosiły 6 głowic MIRV W76 o mocy 100 kiloton każda.
Procesy dostosowania okrętów programu 41 jednostek do poszczególnych pocisków dowiodły ich dużej elastyczności, co stanowi jedno z najbardziej znaczących osiągnięć konstrukcyjnych. W latach 1967–1980 w służbie pozostawało 41 okrętów (łącznie z przechodzącymi przeglądy i modernizacje). Ostatni patrol okrętu "Polaris" został zakończony w 1994 roku, co zwieńczyło ważny okres w historii okrętów podwodnych przenoszących pociski balistyczne. W miarę wycofywania tych okrętów ze służby podejmowano wysiłki, aby przystosować je do innych zadań, zwłaszcza do zadań okrętów myśliwskich (SSN), co jednakże nie zakończyło się powodzeniem z uwagi na słabe uzbrojenie, ograniczenia sonaru, małą prędkość oraz wysoki poziom generowanych przez te jednostki szumów. Jednym z pomysłów wykorzystania okrętów, wycofywanych ze służby w ramach amerykańskiej triady nuklearnej, była propozycja użycia ich jako wysuniętych platform śledzenia radarowego systemu obrony antybalistycznej (ABM). W późnych latach 60. projektowano wykorzystanie tych okrętów do wsparcia antybalistycznych systemów Sentinel/Safeguard, kilka wczesnych okrętów "Polaris" zostało w związku z tym przebudowanych przez zainstalowanie w ich powiększonych kioskach dużego radaru. Idea wykorzystania takich okrętów polegała na rozmieszczeniu ich w razie kryzysu pod arktycznym pakiem lodowym w celu zapewnienia wczesnego ostrzegania oraz śledzenia radzieckich lub chińskich pocisków balistycznych. Rozważane było także wykorzystanie zmodyfikowanych okrętów "Polaris" jako nosicieli pocisków antybalistycznych, zbudowanych z wykorzystaniem pierwszego stopnia napędowego wycofanych z użytku pocisków "Polaris". Obydwie te koncepcje zostały porzucone wraz z anulowaniem najpierw programu Sentinel, a następnie Safeguard. Większym natomiast powodzeniem zakończyło się wykorzystanie tych jednostek do transportu sił specjalnych (SEAL). Każdy z czterech zmodyfikowanych w ten sposób okrętów mógł transportować 65 żołnierzy, ich sprzęt i zaopatrzenie oraz gumową łódź. Ostatecznie ostatni okręt programu „"41 for freedom"” – „Kamehameha”, został całkowicie wycofany z linii w 2002 roku, kiedy to ukończył służbę jako okręt transportowy.
Systemy drugiej generacji.
20 lutego 1959 r. Związek Radziecki jako pierwszy na świecie rozmieścił rakietowe pociski balistyczne na pokładach okrętów podwodnych. Amerykańskie okręty uzbrojone w pociski tego rodzaju, które wyszły na patrol dopiero rok później, przewyższały jednak okręty radzieckie pod każdym względem. W związku z ograniczonymi w tym czasie radzieckimi możliwościami zwalczania okrętów podwodnych, okręty "Polaris" SSBN stanowiły niemalże całkowicie niewrażliwą i niezagrożoną przez przeciwnika część amerykańskiej triady nuklearnej. Kiedy w 1967 roku ukończono ostatni okręt "Polaris", 41 amerykańskich SSBN przenosiło 656 pocisków balistycznych. W tym samym czasie Związek Radziecki miał osiem okrętów o napędzie nuklearnym oraz 29 z napędem dieslowsko-elektrycznym, przenoszących w sumie 104 pociski. W odróżnieniu od systemów radzieckich wszystkie okręty amerykańskie korzystały z napędu jądrowego; amerykańskie pociski "Polaris" miały większy zasięg, były celniejsze oraz przystosowane do wystrzeliwania spod wody. Zaprezentowany w 1971 roku "Poseidon" był pierwszym na świecie wprowadzonym do służby pociskiem przenoszącym niezależnie wcelowywane na różne cele głowice MIRV.
ZSRR.
Radzieckie programy morskich systemów drugiej generacji miały na celu zniwelowanie amerykańskiej przewagi jakościowej w systemach pierwszej generacji. Konstrukcję radzieckich okrętów tej generacji rozpoczęto w 1950 roku w biurze CKB-18. Dziewięć lat później, w związku z utworzeniem "Strategicznych Sił Rakietowych", prace przerwano, aby następnie wznowić je po zakończeniu kryzysu kubańskiego.
"Yankee".
Początkowo opracowywano konstrukcję okrętów projektu "667" mającego przenosić osiem pocisków R-21 (SS-N-5), jednakże wobec wystąpienia dużych trudności konstrukcyjnych niezbędne okazało się wprowadzanie tak znacznych zmian projektu, że w ich rezultacie powstała konstrukcja niemal całkowicie innego typu, określana mianem projektu "667A" (typ "Nawaga", kod NATO: "Yankee").
Stopień komplikacji konstrukcji projektu "667" spowodowanej koniecznością końcowego montażu pocisków dopiero na pokładzie okrętów oraz ideą obrotowej wyrzutni, spowodował, iż projekt ten nie doczekał się realizacji. Tymczasem dobiegały końca prace nad nowymi mniejszymi pociskami RT-15M na paliwo stałe, będącymi morską wersją pocisku lądowego, który wszedł do testów na pokładzie okrętu projektu "613D7" (NATO: "Whiskey"; S-229), a następnie odbył 20 startów testowych z pokładu okrętu projektu "629B". Biuro SKB-385 – jak się wydaje – nie było jednak w znaczący sposób zainteresowane rozwojem ciężkiego pocisku na paliwo stałe lub też nie było w tym czasie w stanie opracować pocisku odpowiadającego amerykańskim pociskom Polaris. Ponadto program rozwojowy tego pocisku znacznie przekroczył założone ramy czasowe. W rezultacie cały program pocisku R-15M został w 1964 r. anulowany. SKB-385 zaproponował za to wprowadzenie do służby mniejszych i trzykrotnie lżejszych od nich jednostopniowych pocisków R-27 na paliwo ciekłe (NATO: SS-N-6 Serb), działających w systemie D-5. R-27 był jednostopniowym, odpalanym spod wody pociskiem na paliwo ciekłe o zasięgu 2500 km. Pierwsze testy R-27 miały miejsce w latach 1963–1967 z pokładu wyposażonego w dwie wyrzutnie okrętu projektu "613D5", a następne z pokładu zmodyfikowanego okrętu projektu "629B" (NATO: "Golf" SSB) przekonstruowanego do projektu "605" z czterema wyrzutniami.
We wczesnych latach 60. XX wieku rozważana była możliwość przezbrojenia wcześniejszego projektu "658" (NATO: "Hotel") w system D-5 z pociskami R-27. Dodatkowo w latach 1964–1965 CKB-16 rozpoczęło wstępne prace nad projektem "687" – ultraszybkim okrętem o konstrukcji opartej na projekcie "705" (NATO: "Alfa"), z wypornością podwodną 4200 t, wyposażonym w system D-5 z pociskami R-27 lub R-27K – przeciwokrętowym wariancie R-27. W tym samym czasie SKB-143 rozpoczęło prace nad okrętami projektu "679" opartymi na konstrukcji projektu "671", także uzbrojonymi w system rakietowy D-5. Schemat prac konstrukcyjnych w tym zakresie był zbliżony do prac nad amerykańską konwersją okrętów typu "Skipjack" do konfiguracji "Polaris". Prace zostały jednakże przerwane przed osiągnięciem jakichkolwiek rezultatów. Bazując za to na dobrze zapowiadającym się systemie D-5/R27, CKB-18 skierowało swój wysiłek na konstrukcję projektu "667A", którego szefem projektu został Siergiej Kowaljew, będący ostatecznym szefem programu projektu "658". Okręty projektu "667A" zostały skierowane do produkcji w Siewierodwińsku oraz w Komsomolsku nad Amurem. Podobnie do amerykańskich okrętów "Polaris", okręty projektu "667A" wyposażone zostały w 16 pionowych wyrzutni, umieszczonych w dwóch rzędach tuż za kioskiem. Mimo że zasadniczo były porównywalne z okrętami typu "George Washington", okręty te dysponowały jednakże większą od amerykańskich jednostek głębokością zanurzenia, krótszym czasem pomiędzy odpaleniem poszczególnych pocisków a także większą prędkością maksymalną. "667A" mogły odpalać pociski z głębokości 50 metrów – dwukrotnie większej, niż jednostki typów "Polaris". Okręty te mogły też wystrzeliwać pociski spod wody, poruszając się z prędkością od trzech do sześciu węzłów, podczas gdy jednostki amerykańskie musiały tego dokonywać przy mniejszej prędkości, optymalnie zaś pozostawać nieruchomo. Zgodnie jednak z opiniami nawet radzieckich konstruktorów, okręty radzieckie były znacząco głośniejsze od jednostek amerykańskich. Czas przygotowania przedstartowego wynosił około 10 minut, czas strzału jednej salwy czterech pocisków wynosił 24 sekundy, jednakże niezbędne były pauzy pomiędzy poszczególnymi salwami, stąd czas pomiędzy wystrzeleniem pierwszej salwy oraz ostatniej (przy 16 przenoszonych pociskach) wynosił 27 minut. Przedstawiciele radzieckiej marynarki oraz przemysłu szczerze przyznawali, iż mimo wszystko – przez znacznie większy poziom hałasu okrętów radzieckich – ustępowały one jednostkom amerykańskim. Podobnie gorsze opinie w porównaniu do swoich amerykańskich odpowiedników notowały radzieckie pociski – zwłaszcza wobec Polaris A-3. Jak stwierdził Siergiej Kowaljew, radzieckie biura konstrukcyjne miały kłopoty z opanowaniem skomplikowanej natury rozchodzenia się dźwięku pod wodą. Biura konstrukcyjne podejmowały wszelkie działania w celu wyciszenia projektowanej jednostki, tymczasem po zwodowaniu okrętu, podczas prób, okazywało się, że wszystkie elementy razem nie działały cicho – okręt okazywał się głośny.
Pierwszy okręt projektu "667A" – K-137 Leniniec – zwodowany został 28 sierpnia 1966 roku, a wcielony do służby 5 listopada 1967. Do 1972 roku zbudowano 34 jednostki tego typu – 24 w stoczni w Siewierodwińsku oraz 10 w Komsomolsku, przy czym tempo budowy przekroczyło tempo powstawania amerykańskich okrętów "Polaris" (średnio 6,8 okrętu na rok, przy 5,5 w stoczniach amerykańskich). Dodatkowo, podczas gdy amerykański program zakończył się po wybudowaniu 41 jednostek, sowiecki program budowy okrętów SSBN był w dalszym ciągu kontynuowany.
Pierwszy okręt "667A" ("Yankee") wyszedł na patrol atlantycki w czerwcu 1969 roku. Szesnaście miesięcy później, w październiku 1970 roku, okręty SSBN tego typu rozpoczęły patrole na Pacyfiku, przy czym okręty te operowały na akwenach, z których wybrzeże Stanów Zjednoczonych znajdowało się w zasięgu ich pocisków. Mimo znacznie mniejszego zasięgu pocisków radzieckich, niż amerykańskich "Polaris" A-3, w zasięgu radzieckich okrętów znajdowały się wszystkie najważniejsze miasta na wybrzeżu USA. Od 1971 roku dwa okręty "667A" regularnie, a okazjonalnie do czterech, znajdowały się na Atlantyku, w granicach zasięgu pocisków do USA, zaś na obszarze Pacyfiku co najmniej jeden okręt zawsze miał Stany Zjednoczone w zasięgu. Podczas budowy tych okrętów istniejące już jednostki podlegały ulepszeniom: w 1983 roku otrzymały system rakietowy D-5U z pociskami R-27U. Dzięki tym pociskom zwiększeniu do 3000 km uległ zasięg możliwego do wykonania ataku, za pomocą jednej głowicy lub – w późniejszym okresie – za pomocą trzech (ten sam cel) głowic MRV, podobnych do przenoszonych przez "Polaris" A-3. W tym czasie wszystkie 34 znajdujące się w służbie okręty otrzymały nowy system rakietowy D-5U i zaawansowane systemy nawigacyjne. Skutkiem ulepszeń okręty te otrzymały nowe oznaczenie projekt "667AU".
W latach 1973–1976 wcześniejszy okręt projektu "667A" – K-140 został w Siewierodwińsku zmodernizowany przez zamianę systemu rakietowego na D-11. Tworzące ten system pociski R-31 (NATO: "SS-N-17 Snipe"), o zasięgu 3900 km, były pierwszymi radzieckimi pociskami SLBM na paliwo stałe i jako takie miały zademonstrować radziecką zdolność do wprowadzenia do służby pocisków SLBM na tego rodzaju paliwo. Zmodyfikowany i przemianowany na "667AM" K-140 mieścił dwanaście pocisków balistycznych w miejsce standardowych szesnastu. W latach 1969–1973 biuro CKB-16 rozpoczęło program konstrukcji okrętów projektu "999", mogących przenosić 16 pocisków R-31. Program ten zakończył się niepowodzeniem i K-140 pozostał jedynym okrętem projektu "667AM" – jedynego uzbrojonego w pociski na paliwo stałe, aż do roku 1984, kiedy wprowadzono do służby pociski R-39 (NATO: "SS-N-20 Sturgeon").
W latach 70. i wczesnych 80. XX wieku na Zachodzie dyskutowano nad faktem patroli okrętów typu "Yankee" u wybrzeży USA, które jakoby mogły odpalać pociski o spłaszczonej trajektorii i zredukowanym czasie lotu. Mogło to rodzić zwiększoną podatność amerykańskich baz, centrów dowodzenia i innych ważnych celów. Obawy te próbowała rozwiewać Centralna Agencja Wywiadowcza (CIA), argumentując, iż jest bardzo nieprawdopodobne, aby ZSRR mógł dopracować się takiej technologii, podpierając swe twierdzenie m.in. tym, iż nie zaobserwowano żadnych testów pocisków balistycznych o takich parametrach trajektorii i lotu.
Problemy techniczne
Napęd na paliwo ciekłe radzieckich pocisków tego czasu rodził wiele problemów na pokładach przenoszących je okrętów podwodnych. W 1970 r. na pokładzie K-219 nastąpił wyciek, pożar, a w konsekwencji eksplozja na morzu. Okręt ocalał i udało się doprowadzić go do portu, gdzie został poddany remontowi. Wkrótce jednak (3 października 1986 r.) na pokładzie tego samego okrętu z piętnastoma pociskami pod pokładem, w trakcie rejsu w odległości około 600 mil morskich (1100 km) od wysp bermudzkich, nastąpił kolejny wypadek z paliwem rakietowym. Okrętowi udało się wynurzyć, nie udało się jednak opanować pożaru okrętu. Radziecki statek handlowy próbował wprawdzie holować jednostkę, jednakże braki w wyszkoleniu załogi spowodowały, iż 6 października 1986 r. okręt zatonął, a wraz z nim czterech członków załogi.
Delta.
W 1963 roku ZSRR rozpoczął prace nad zaawansowanym systemem rakietowym D-9, z napędzanym paliwem ciekłym pociskiem R-29 (NATO: "SS-N-8 Sawfly"). W tym samym roku CKB-16 pod kierunkiem A.S. Smornowa i N.F. Szulczenki opracowało wstępne założenia dla propozycji okrętów projektu "701" o wyporności nawodnej ok. 5000 t, z sześcioma pociskami R-29. W rezultacie tych prac w 1964 roku Radziecka Marynarka Wojenna zdecydowała przedłużyć i przezbroić okręt K-145 projektu "658"/Hotel SSBN w 6 pocisków R-29, uzyskując w ten sposób okręt projektu "701"/Hotel III. Następnym przedłużonym i przezbrojonym okrętem został K-118 projektu "629"/Golf SSB, oznaczony w ten sposób jako projekt "601"/Golf III. Konwersje zostały dokonanie w Siewierodwińsku, prawdopodobnie także z udziałem stoczni Zwiezdoczka.
Prace nad całkowicie nową konstrukcją przenoszącą R-29 zostały odrzucone przez marynarkę, w związku z czym w roku 1965 biuro CKB-18 pod kierunkiem Siergieja Kowaljewa podjęło prace nad projektem "667B" (typ "Murena", NATO: "Delta I"). "667B" był projektem powiększonego w celu przenoszenia R-29, okrętu projektu "667A". Pomimo że nowe okręty przenosić miały jedynie 12 pocisków (wobec 16 na okrętach "667A"), początkowy zasięg R-29 (4200 Mm – 7,850 km) miał umożliwić marynarce zmianę strategii oraz sposobu prowadzenia operacji. Kiedy okręty "Delta I" weszły do produkcji w stoczniach w Siewierodwińsku oraz Komsomolsku, Stany Zjednoczone oraz ZSRR podpisały pierwsze w świecie porozumienie dotyczące broni jądrowej – SALT I. W roku 1974 radziecki program budowy okrętów SSBN przekroczył liczbę 41 „nowoczesnych” okrętów wybudowanych przez Stany Zjednoczone, w następnym roku liczba przenoszonych przez radzieckie okręty pocisków przewyższyła liczbę przenoszonych pocisków przez okręty US Navy. Dodatkowo aż do roku 1974 pozostawało siedem jednostek SSBN projektu "658M"/Hotel II, jeden okręt SSBN projektu "701"/Hotel III, dziewięć jednostek SSB projektu "629"/Golf I oraz 13 okrętów SSB projektu "629A"/Golf II. Siły radzieckie miały więc przewagę ilościową, częściowo rekompensowaną amerykańską przewagą jakościową, a zwłaszcza technologiczną, w tym amerykańskimi pociskami "Poseidon" C-3 przenoszącymi 14 głowic niezależnie wycelowywanych na różne cele (MIRV) i znacznie celniejszych niż współczesne im głowice sowieckie. Większe natomiast głowice radzieckie powodowały większą siłę eksplozji, niż ich amerykańskie odpowiedniki początku lat 70.. Trzeba przy tym uwzględnić, że okręty starszego projektu "629"/Golf I zostały skierowane przeciwko celom regionalnym – przykładowo: dla sześciu okrętów "Golf I" z pociskami R-13 o zasięgu 600 km wyznaczonym akwenem operacyjnym było Morze Bałtyckie.
Począwszy od 1971 roku, w szybkim tempie postępowały prace nad budową okrętów projektu "667B" (NATO: "Delta I"). W tym roku w Siewierodwińsku rozpoczęto budowę okrętu wiodącego tego projektu – K-279, który przyjęto do służby 27 grudnia 1972. Do 1977 r., zbudowano 10 okrętów w Siewierodwińsku i osiem w Komsomolsku. Okręty tego typu dysponowały wypornością ok. 9000 ton na powierzchni oraz kadłubem przedłużonym o 11 metrów w porównaniu z okrętami "667A". W większości pozostałych aspektów oba projekty były podobne. W trakcie budowy tego typu okrętów równolegle postępowała budowa czterech okrętów typu "667BD" (typ "Murena-M", NATO: "Delta II"). Okręty te były nieco większe od "667B" z uwagi na zamiar zmieszczenia szesnastu pocisków R-29D (NATO: "SS-N-8 Mod 2"), co było powodem rozpoczęcia ich programu. Dodatkowe cztery pociski mogły być odpalane w drugiej salwie, po pierwszych dwunastu pociskach. W ramach procesu konstrukcji tych jednostek przedłużono w sumie o 16 metrów czwartą i piątą sekcję, co pozwoliło na zmieszczenie w kadłubie czterech dodatkowych wyrzutni. Zmiany te spowodowały wzrost wyporności o 1500 ton oraz spadek o jeden węzeł maksymalnej prędkości. Stały się zbyt duże dla budowy w znajdującym się ok. 450 km w głębi lądu Komsomolsku. W trakcie konstrukcji tych okrętów wprowadzono kilka ulepszeń zmierzających do redukcji wywarzanych przez nie szumów. Mechanizmy turbiny parowej zostały zamontowane na fundamencie dwustopniowej „poduszki”. Zastosowano także nową izolację wibracji oraz nowe powłoki absorbujące dźwięk. System absorbujący wibracje został wprowadzony w celu odizolowania rur i innych urządzeń hydraulicznych od kadłuba okrętów. Pierwszy z nich – K-182 i trzy siostrzane jednostki, zostały ukończone w 1975 roku. Budowy dalszych okrętów tego projektu nie kontynuowano z uwagi na zamiar wprowadzenia do służby większych pocisków RSM-50 (R-29R, NATO: "SS-N-18 Stingray").
Pierwszy okręt projektu "667B" został wcielony w skład Floty Północnej w 1973 roku, w późniejszym czasie wcielono okręty tego projektu także w skład Floty Oceanu Spokojnego. Rejonami operacyjnymi tych jednostek było Morze Barentsa oraz wody w pobliżu Grenlandii. Patrole pacyficzne tych okrętów rozpoczęły się w 1976, jednak w sposób regularny dopiero rok później. W roku 1991 floty Pacyfiku i Północna dysponowały dziewięcioma jednostkami "667B" każda. W 1992 roku rozpoczął się okres wycofywania tych okrętów ze służby. Do roku 1996 wycofano ogółem 15 jednostek tego projektu, a następnie dalsze – zgodnie z postanowieniami traktatu START I. Cztery jednostki projektu "667BD" wchodziły w skład "3 Flotylli Okrętów Podwodnych" Floty Północnej – w latach 1995–1996 wszystkie zostały wycofane ze służby.
Projekt "667BDR"
Specyfikacja okrętów nowego projektu, typu według nomenklatury NATO "Delta III", została przedstawiona w 1972 roku. Projekt "667BDR" (typ "Kalmar") przeznaczony był dla systemu rakietowego D-9R z szesnastoma pociskami R-29R. W zależności od typu głowicy, w jaką wyposażone były te pociski, ich zasięg sięgał 6500 do 8000 km. R-29R były pierwszymi radzieckimi pociskami morskimi przenoszącymi głowice MIRV w liczbie trzech do siedmiu sztuk każdy. Nowy system rakietowy umożliwiał odpalenie dowolnej liczby z przenoszonych przez okręt pocisków w jednej salwie. System torpedowy oraz manewrów bojowych obsługiwany był przez system zarządzania walką Ałmaz-BDR, system nawigacyjny zaś stanowił bezwładnościowy Tobol-BD, zastąpiony później przez Tobol-M-1, a następnie przez Tobol-M-2. Dodatkowo zainstalowano sonar nawigacyjny Szmel służący do ustalania lokalizacji okrętu przy użyciu hydroakustycznego transpondera. Zastosowany na jednostkach "667BD" system akustyczny Kercz, na okrętach projektu "667BDR" zastąpiono systemem Rubikon.
Pierwszy okręt projektu został wcielony do służby w 1976 roku – ogółem, w latach 1975–1982, stocznia w Siewierodwińsku wybudowała czternaście jednostek tego typu. W momencie podpisania traktatu START I – w 1991 roku we Flocie Północnej służyło pięć jednostek projektu "667BDR", we Flocie Oceanu Spokojnego natomiast – dziewięć Do roku 1995, wycofano ze służby po jednej jednostce z obu flot, do dziś natomiast (2009), służbę kontynuuje pięć jednostek tego typu.
Traktat SALT I.
Podpisany w 1972 r. traktat SALT I ograniczył liczbę platform przenoszenia broni jądrowej, w tym liczbę jednostek operacyjnych i 26 maja 1972 znajdujących się w trakcie budowy. W jego ramach rozpoczynające w tym czasie program "Trident" Stany Zjednoczone zgodziły się przyjąć na siebie limit 44 okrętów podwodnych przenoszących pociski balistyczne, mających łącznie 710 SLBM, natomiast Związek Radziecki przystał na limit 62 jednostek (liczba ówcześnie na służbie i w trakcie budowy) zaopatrzonych łącznie w 950 pocisków SLBM. Ewentualne wprowadzenie do służby nowych wyrzutni (tj. na nowych okrętach) wymagało – zgodnie z porozumieniem – likwidacji odpowiedniej liczby lądowych wyrzutni ICBM lub innych wyrzutni morskich SLBM, nie później niż z dniem rozpoczęcia testów morskich nowego okrętu. Traktat ten był największą konstrukcją prawną ograniczającą liczbę okrętów wojennych od czasu traktatu londyńskiego z lat 30. XX w. Z uwagi na fakt, iż SALT I dotyczył jedynie USA i ZSRR, ten ostatni podnosił, iż nie wiąże on Wielkiej Brytanii, Francji oraz Chin – pozostałych potencjalnych wrogów tego kraju, którzy także budowali okręty SSBN.
Systemy trzeciej generacji.
USA.
Rozwój radzieckich potencjałów ofensywnego i defensywnego – zwłaszcza systemu obrony antybalistycznej (ABM) i sił zwalczania okrętów podwodnych – zachwiało amerykańskimi szansami przetrwania pierwszego uderzenia jądrowego i możliwości dokonania skutecznej odpowiedzi. Dodatkowo w poczynaniach amerykańskich dał się zauważyć brak koordynacji pomiędzy różnymi formacjami sił zbrojnych w zakresie rozwoju broni strategicznych. W celu zaradzenia tym problemom w roku 1966 sekretarz obrony Robert McNamara zarządził przeprowadzenie studiów pod kryptonimem "Strat-X", których zadaniem było określenie możliwych alternatyw przeciwdziałania sowieckiemu systemowi ABM. W pracach Strat-X uczestniczyli oficerowie US Navy i USAF oraz cywilni naukowcy i inżynierowie. Prace te skupiły się na rozważeniu około 125 alternatywnych projektów rakietowych, przy czym jedynie dwa z nich oparte były na systemach morskich. W tym ostatnim zakresie rozważano zarówno przenoszenie pocisków balistycznych przez okręty nawodne, jak też przez nowy typ okrętu podwodnego – określanego w ramach tych studiów jako "suboption". Alternatywa ta oparta była na nowych pociskach "Poseidon" przenoszonych przez 31 dotychczasowych okrętów "Polaris" oraz 20 do 25 okrętów nowego typu. W ostatecznych wnioskach Start-X proponowano utworzenie czterech nowych systemów rakietowych:
ULMS/Trident.
Niezgodnie z żądaniem sekretarza obrony "Strat-X", zamiast zaproponować najlepszy system strategiczny, zaproponował zestaw opcji lądowych i morskich. Ostatecznie jedynym możliwym w tym czasie do zastosowania rozwiązaniem okazał się system ULMS. W ramach Strat-X rozważano pocisk o długości 15,2 m i średnicy 2 metrów – znacząco większy od pocisku "Poseidon". Koncepcja użycia tak dużego pocisku prowadziła do wstępnej wizji okrętu ULMS o wyporności na powierzchni 8240 t oraz długości 135 m. Dwadzieścia cztery nominalnie pociski przenoszone miały być w pozycji poziomej (a nie pionowej) na zewnątrz kadłuba sztywnego w ochronnych kanistrach. Według tych założeń pociski mogły być uwalniane z okrętu przy każdej możliwej do osiągnięcia przez okręt prędkości oraz głębokości zanurzenia. Samo odpalenie pocisku następować miało z opóźnieniem, w celu uniknięcia ujawnienia, przez śledzoną wstecz trajektorię pocisku, pozycji okrętu – co miało w wielkim stopniu zwiększyć szanse przetrwania okrętu. Okręt ULMS miał mieć napęd jądrowy, dysponując przy tym stosunkowo niewielką prędkością – nieprzekraczającą 25 węzłów. Ograniczenie prędkości spowodowane było założeniem, iż większa prędkość oznacza zwiększenie poziomu szumów okrętu, a co za tym idzie zwiększenie ryzyka wykrycia – w sytuacji, gdy wielki okręt balistyczny (SSBN) i tak oczywiście nie wyprzedzi radzieckiego okrętu myśliwskiego (SSN).
W lipcu 1968 r. "Special Projects Office" (SPO), które zarządzało programami "Polaris" i "Poseidon", zostało przemianowane na "Strategic Systems Project Office" (SSPO), zaś na jego czele stanął kontradmirał Levering Smith, który podobnie jak poprzednio admirał Raborn – ojciec systemu Polaris, nie miał doświadczenia w zakresie okrętów podwodnych. On też podjął decyzję o rezygnacji z nowatorskiego systemu poziomego ulokowania pocisku. Z czasem jednak SSPO traciło stopniowo wpływ na program ULMS. W związku z zabiegami admirała Rickovera Dowództwo Operacji Morskich US Navy utworzyło odrębne biuro projektu ULMS, na którego czele stanął kontradmirał Harvey E. Lyon – oficer okrętów podwodnych, natomiast kierowanemu przez kadm Smitha SSPO pozostawiono kontrolę nad programem systemu rakietowego nowego okrętu. 
Wkrótce potem należąca do General Dynamics stocznia Electric Boat otrzymała kontrakt na opracowanie projektu nowego okrętu. Mający duży wpływ na program okrętu adm. Rickover dążył do zamiany proponowanego dla nowego typu okrętu reaktora S5G o mocy 17 000 KM na silniejszą jednostkę o mocy 60 000 KM oraz do budowy dużego okrętu – zdolnego pomieścić 24 pociski balistyczne. Ostatecznie postanowiono zbudować okręt korzystający z reaktora S8G o mocy 35 000 KM, napędzającego jedną śrubę przez dwie turbiny parowe. Taki układ tworzył najpotężniejszą siłownię z jednym reaktorem, kiedykolwiek zaprojektowaną dla okrętów podwodnych Stanów Zjednoczonych. Ostateczny projekt przewidywał okręty o wyporności 16 700 t na powierzchni oraz 18 700 t w zanurzeniu, przy długości 170,7 m, z dwudziestoma czterema pionowymi wyrzutniami pocisków SLBM, dysponujące oficjalnie prędkością maksymalną około 25 węzłów. Przy projektowaniu ULMS szczególny nacisk położono na wyciszenie okrętów, zwłaszcza ich systemu napędowego. Istnieją relacje, z których wynika, iż końcowy efekt przewyższył wymagania w tym zakresie przy niskich prędkościach, gdy napęd używa naturalnej cyrkulacji w procesie konwekcji, zamiast cyrkulacji wymuszonej (w pierwszym obiegu). ULMS otrzymał sferyczną antenę pasywnego sonaru BQQ-6 w dziobie, cztery wyrzutnie torpedowe 533 mm oraz trzy poziomy pokładów w większości kadłuba sztywnego. Projekt przewidywał cztery główne sekcje: przednią – mieszczącą torpedy, systemy kontroli oraz przestrzeń życiową załogi, dalej w kolejności: rakietową, reaktora oraz inżynieryjną. Uwagę zwraca część życiowa załogi – najbardziej komfortowa ze wszystkich dotychczasowych typów amerykańskich okrętów podwodnych. Admirał Rickover oraz szef operacji morskich adm. Elmo R. Zumwalt czynili naciski na Kongres w celu akceptacji programu ULMS, który 16 maja 1972 r. otrzymał nazwę "Trident". Program ten budził bowiem spore kontrowersje – część członków Kongresu oraz organizacje sprzeciwiające się broni jądrowej lobbowały przeciwko Tridentowi. Obie strony w swojej argumentacji posługiwały się przy tym – wykorzystywanym dla swoich celów – traktatem SALT. Sytuację jeszcze bardziej skomplikowało przejęcie urzędu prezydenckiego Stanów Zjednoczonych przez Jimmy’ego Cartera, który pierwotnie chciał nawet ograniczyć liczbę pocisków SLBM do 200 sztuk. W styczniu 1980 roku sekretarz obrony Cartera – Harold Brown ogłosił plan budowy zupełnie nowego typu okrętów, mających być tańszą alternatywą dla typu "Trident". Administracja Cartera wyasygnowała 106 milionów ówczesnych dolarów na badania i rozwój mniejszego i niskobudżetowego strategicznego okrętu rakietowego. Dla wielu obserwatorów oznaczało to odsunięcie programu "Trident" na boczny tor, sytuację zmieniła jednak porażka wyborcza Cartera z Ronaldem Reaganem. Jako część Reaganowskiego strategicznego programu sześciuset okrętów ("600-ship Navy"), program Trident uzyskał znaczny priorytet, z planem budowy jednego okrętu rocznie. Kłopoty natury organizacyjno-technicznej napotykał jednak program pocisku dla okrętów "Trident". Doprowadziło to do przedstawienia przez SSPO tymczasowej alternatywy w postaci pocisku EXPO ("Extended Range Poseidon"). Został on przedstawiony jako broń mogąca być dostępną już w 1972 roku – wiele lat wcześniej od docelowego pocisku dla okrętów "Trident", o mniejszym jednak zasięgu. EXPO był pociskiem stanowiącym rozwinięcie istniejących pocisków "Polaris" – "Poseidon", jako taki miał zasięg 4000 mil morskich (7410 km) i mógł przenosić do ośmiu głowic MIRV o mocy 100 kiloton każda. Ostatecznie nazwany Trident I C-4, mógł być umieszczony na dotychczasowych okrętach "Polaris" – "Poseidon", jak i w nowych okrętach "Trident" – do czasu pozyskania docelowego pocisku o dalekim zasięgu. Pierwsze kontrakty związane z konstrukcją, rozwojem i budową pocisków C-4 i docelowego D-5 zawarto z Lockheed Corporation – firmą z doświadczeniem nabytym przy produkcji pocisków Polaris i Poseidon. W rzeczywistości, pierwsze dwa stopnie napędowe EXPO/Trident C-4 stanowiły dwa stopnie pocisku Poseidon. Natomiast jako alternatywę dla głowic MIRV (W76/Mk-4) pocisku C-4 przygotowywano głowicę typu "Maneuvering Reentry Vehicle" (MaRV) – Mk 500 Evader, służącą do przełamywania systemu obrony antybalistycznej, jednakże mimo wykonania z sukcesem kilku testów tej głowicy, jej programu nigdy nie ukończono.
Po intensywnej debacie w 1974 roku wyasygnowano środki finansowe na pierwszy okręt typu "Trident". Początkowe plany przewidywały schemat budowy nowych okrętów w kolejnych latach w postaci 1-3-3-3, pomiędzy rokiem 1977 a 1982. Kiedy jednak rozpoczęto budowę pierwszej jednostki, cały program budowy został przyśpieszony – termin jego zakończenia przesunięto na 30 kwietnia 1979 r. Podobnie jak okrętom "Polaris" dwie dekady wcześniej, okrętom "Trident" został przyznany najwyższy priorytet – "Brickbat". Pierwsze jednostki programu dotknął jednak problem opóźnień, co było spowodowane trudnościami w zarządzaniu programem, zmianami konstrukcyjnymi, a także problemami związanymi z równoczesną budową w stoczni Electric Boat okrętów myśliwskich (SSN) nowej generacji typu "Los Angeles" (688). Dodatkowo druga amerykańska stocznia zdolna do budowy okrętów podwodnych o napędzie atomowym Newport News, także uczestniczyła w programie budowy okrętów SSN typu "688" i również pracowała z wykorzystaniem swoich mocy produkcyjnych do maksimum, a od 1972 roku jedynie te dwie stocznie w Stanach Zjednoczonych formalnie i faktycznie zdolne są do produkcji atomowych okrętów podwodnych. Wśród problemów programu "Trident" nie bez znaczenia były także kontrowersje personalne wokół admirała Rickowera, które spowodowane były zarówno jego cechami osobistymi, jak i kilkoma podjętymi przez niego decyzjami merytorycznymi.
Okręt wiodący typu "Trident" – „Ohio” (SSBN-726) został zwodowany w Electric Boat 7 kwietnia 1979 r. W tym czasie był on największym okrętem podwodnym kiedykolwiek zbudowanym na świecie. SSBN-726 został przyjęty do służby w US Navy 11 listopada 1981 roku, dając początek nowej rodzinie okrętów podwodnych typu "Ohio" (nazwy typu "Ohio" oraz "Trident" są równoważne i używane są zamiennie). „Ohio” wyszedł na pierwszy patrol 1 października 1982, przenosząc 24 pociski "Trident" I C-4, które swój pierwszy patrol odbyły już w październiku 1979 r., na pokładzie okrętu "Polaris" USS „Francis Scot Key”. W celu zademonstrowania elastyczności okrętów "Polaris" również 11 innych starszych jednostek zostało przezbrojonych w nowe pociski.
We wczesnych latach 80. XX wieku Marynarka Wojenna USA planowała dwadzieścia cztery okręty typu Ohio, z 576 pociskami SLBM (łącznie). Jednostki te miały zastąpić 41 wcześniejszych okrętów "Polaris" – "Poseidon" z 656 SLBM. Na skutek traktatu SALT I z 1972 r., w celu umożliwienia wejścia do służby pierwszych okrętów "Trident", ze służby wykreślony został „Theodore Roosevelt” (SSBN-600) oraz „Abraham Lincoln” (SSBN-602). Okręty te stały się pierwszymi wycofanymi ze służby okrętami SSBN. Budowa okrętów Ohio została jednak zatrzymana w związku z zakończeniem zimnej wojny. Budowa ostatniego – osiemnastego – okrętu "Trident" została autoryzowana przez prezydenta USA w 1990 roku. Kiedy w 1997 roku zakończono budowę, wszystkie 41 okrętów "Polaris" – "Poseidon" – "Trident C-4" zostało wykreślonych ze służby z wyjątkiem dwóch okrętów przebudowanych dla celów operacji specjalnych. Przez cały okres zimnej wojny Stany Zjednoczone wyprodukowały trzy okręty rakietowe (1 klasy SSG i 2 SSGN) oraz 59 okrętów balistycznych (klasy SSBN).
Trident II D-5.
Pociski UGM-133A Trident II D-5 stanowią szczytowe jak do tej pory osiągnięcie Stanów Zjednoczonych w zakresie konstrukcji pocisków balistycznych przeznaczonych dla okrętów podwodnych, a wyjąwszy nieaktywne już dziś pociski LGM-118A Peacekeeper, w zakresie pocisków balistycznych w ogóle. Ocena ta znajduje uzasadnienie zwłaszcza w zakresie zasięgu pocisku oraz – przede wszystkim – jego celności. System naprowadzania tego pocisku zdolny jest umieścić osiem głowic termojądrowych MIRV w okręgu o średnicy 170,7 metrów, przy strzale na odległość 4000 mil morskich (7400 km). Pocisk D-5 nominalnie przenosi osiem głowic MIRV o mocy od 100 do 475 kt. Ogółem wyprodukowano ok. 400 głowic MIRV W88/Mk5 dla "Trident" II, o mocy 475 kt. Pozostałe pociski tego typu uzbrojono w głowice MIRV W76/Mk-4. W tym ostatnim przypadku D-5 może przenosić do 14 głowic. Nie jest jasne, ile okrętów wyposażono w pociski z głowicami W88, zaś ile W76. Przy wyprodukowanej bowiem liczbie 400 głowic W88 wyposażone mogą w nie zostać pociski dwóch okrętów, istnieją jednak spekulacje, iż wyposażono w nie aż cztery okręty. Oznaczałoby to, iż te jednostki przenoszą zarówno pociski z głowicami W88, jak i W76, żaden jednak z pocisków D-5 nie przenosi zarówno jednych, jak i drugich głowic.
Po zakończeniu procesu konstrukcji pocisku, z wieloma niepowodzeniami w trakcie testów, w marcu 1990 r. D-5 wszedł do służby operacyjnej na dziewiątym w kolejności wybudowanym okręcie "Trident" – USS „Tennessee” (SSBN-734). Z 18 okrętów "Trident" pierwsze osiem wyposażone były w pociski "Trident" C-4, następne dziesięć w pociski "Trident" D-5, przy czym pierwotnie planowano wyposażyć w system D-5 wszystkie okręty "Ohio", jednakże plany uległy zmianie na skutek traktatów rozbrojeniowych ze Związkiem Radzieckim. Osiem okrętów Floty Pacyfiku wciąż pozostawało uzbrojonymi jedynie w pociski Trident I C-4. Decyzja marynarki o wprowadzeniu pocisków Trident D-5 do ośmiu okrętów Floty Pacyfiku zapadła dopiero w 1996 r. Do dziś (2008) przeprowadzono 122 podwodne odpalenia testowe tego pocisku, przy czym od 22 marca 1989 r. (kiedy pocisk eksplodował cztery sekundy po starcie) nie zanotowano żadnej nieudanej próby. Pocisk ten zdolny jest do osiągnięcia dowolnego celu na Ziemi w czasie nie dłuższym niż 30 minut, a także do wykonania ataku określanego w nomenklaturze NATO jako „"Prompt attack"”, w którym od momentu wystrzelenia pocisku, do zniszczenia celu upływa nie więcej niż 10–15 minut. W połączeniu z niezwykle niskim zakresem błędu celności (CEP: 90 m), "Trident II" stanowi doskonałą broń skutecznego pierwszego uderzenia. Bardzo wysoką celność pocisk zawdzięcza zastosowanej technologii naprowadzania, z wykorzystaniem dwuwymiarowego systemu triangulacyjnego, który dokonuje pomiarów triangulacyjnych dwóch gwiazd, w celu aktualizacji danych systemu bezwładnościowego. Dla dokładnego naprowadzenia Trident II D-5 nie jest niezbędna nawigacja satelitarna, jednakże pocisk może opcjonalnie korzystać z systemu NAVSTAR, z którego jednak korzystają m.in. przenoszące je okręty "Trident". Pocisk ten jest znacznie większy od pocisku D-4, zaś umieszczone w nim głowice rozmieszczone są w post-busterze, wokół silnika napędowego trzeciego stopnia. Szczególną w czasie wprowadzenia tego pocisku do służby cechą Trident D-5 była możliwość dowolnej zmiany współrzędnych zaprogramowanego celu, w dowolnej chwili w trakcie patrolu ("instant targeting"). Dotychczasowe amerykańskie pociski nie zapewniały takiej możliwości, a najnowocześniejszy z nich – Trident C-4 umożliwiał programowanie celu jedynie w zakresie kilku celów predefiniowanych przed wyjściem na patrol.
ZSRR.
"Akuła/Typhoon".
Amerykański program budowy okrętów "Trident" przyspieszył budowę okrętów trzeciej generacji w ZSRR. W trakcie spotkania Leonida Breżniewa z prezydentem Geraldem Fordem w listopadzie 1974 r. we Władywostoku obaj przywódcy uzgodnili formułę traktatu SALT II nakładającego dalej idące ograniczenia strategicznych broni ofensywnych. Sekretarz generalny KC KPZR zadeklarował jednak, iż jeśli Stany Zjednoczone rozmieszczą system "Trident", Związek Radziecki będzie zmuszony rozwinąć program nowego strategicznego okrętu. 
W rzeczywistości program nowego okrętu balistycznego projektu 941 rozpoczęto już dwa lata wcześniej – w 1972 r. w biurze konstrukcyjnym Rubin, pod kierunkiem Kowalewa. W wyniku tego programu powstały okręty projektu "941" (typ "Akuła", w kodzie NATO: "Typhoon") – największe okręty podwodne spośród kiedykolwiek zbudowanych. W nomenklaturze radzieckiej okręty typu "Akuła" zwane były "ciężkimi, strategicznymi krążownikami podwodnymi". Kowalew i pracownicy jego zespołu przeanalizowali liczne koncepcje projektu, w tym gigantycznego okrętu o długości 235 m – ta koncepcja została zarzucona z powodu braku w Związku Radzieckim suchych doków i innych obiektów o wymaganej dla tak dużych jednostek długości. Ostatecznie biuro Rubin opracowało unikalny i niezwykle innowacyjny projekt, według 941. koncepcji przeanalizowanej przez biuro. W rzeczywistości okręty typu "Akuła" mają długość porównywalną z amerykańskimi okrętami typu "Ohio" – 172 m przy 170 m długości tych ostatnich. O ile jednak amerykańskie okręty mają – określaną jako "beam" – szerokość 11,7 m, szerokość okrętów radzieckich wynosi 23,2 m, a wyporność podwodna 48 000 ton – trzykrotnie większa od wyporności okrętów typu "Trident". Okręty projektu "941" miały rezerwę wyporu hydrostatycznego wynosząca około 48%, podczas gdy okręty "Ohio" – jedynie około 15% rezerwy. Rezerwa ta pomaga w zmniejszeniu zanurzenia jednostki, a także znacznie ułatwia przebicie się okrętu przez lód, a zwłaszcza pak lodowy w celu wystrzelenia pocisków (25 sierpnia 1995 jeden z okrętów "941" wynurzył się na biegunie północnym, przebijając przed wystrzeleniem pocisku R-39 około 2,5-metrową warstwę lodu).
"941" jako pierwsze w Związku Radzieckim mają strukturę katamaranu. Zbudowane są z dwóch równoległych kadłubów sztywnych, mieszczących pomieszczenia dla załogi, wyposażenie oraz maszynownie. Każdy z kadłubów, o długości 149 m i maksymalnej średnicy 7,2 m, składa się przy z ośmiu sekcji. Dwadzieścia wyrzutni startowych umieszczonych jest w dwóch rzędach pomiędzy kadłubami, w przedniej części okrętu (przed kioskiem). Pomieszczenie kontroli, centrum zarządzania systemem rakietowym i inne pomieszczenia zarządzania umieszczone są w dwóch dużych sekcjach pomiędzy kadłubami sztywnymi. Centrum ma wymiary: 30 m długości i 6 m średnicy. Kiosk okrętu wystaje 13 m ponad linię wodną. Dodatkowa sekcja – łącząca kadłuby sztywne – została umieszczona z przodu. Zawiera wyrzutnie torpedowe i magazyn torped. Ogółem "Typhoon" składa się z siedemnastu – zawartych w masywnym kadłubie zewnętrznym o długości 172 m – sekcji, przy czym wszystkie kadłuby i sekcje połączone są ze sobą przejściami. Kadłuby sztywne, pomieszczenia kontroli oraz sekcje torpedowe wykonane zostały z tytanu, kadłub lekki zaś wykonany został ze stali. Okręty te dysponowały najlepszą w radzieckiej i aktualnie rosyjskiej marynarce wojennej przestrzenią życiową załogi, w tym: małą salą gimnastyczną, solarium, sauną, a nawet ptaszarnią. Pomieszczenia sypialne załogi stanowią małe boksy zawierające koje, oficerowie mają przestrzeń sypialną w prywatnych kabinach dwu- i czteroosobowych. Ponad każdym kadłubem sztywnym znajdują się komory bezpieczeństwa, zdolne łącznie do wyniesienia na powierzchnię wody całej załogi – około stu sześćdziesięciu osób.
Okręty tego projektu zostały wyposażone w system sonarowy Skat zdolny do równoczesnego śledzenia 10–12 obiektów, zawierający sonar niskiej częstotliwości MGK-503 ze sferyczną anteną (NATO: "Shark Gill"). Każdy z dwóch kadłubów sztywnych mieści jeden reaktor OK-650 z turbiną parową – zespół o mocy 50 000 KM (190 megawatów) oraz jeden generator o mocy 800 kilowatów. W celu ochrony każdej z dwóch śrub przed uszkodzeniem bądź zniszczeniem przez lód umieszczono je w specjalnych osłonach. "Typhoon" wyposażony jest również w dwie pomocnicze gondole napędowe – na dziobie i rufie – opuszczane i uruchamiane w celach manewrowych jednostki oraz nieruchomego zawisu pod wodą.
W trakcie opracowywania konstrukcji okrętu w leningradzkiej Stoczni Admiralicji przygotowano zautomatyzowany model badawczy – według niedopracowanego jeszcze projektu – w skali 1:10, wyposażony w instrumenty badawcze. Ostatecznie budowę pierwszego okrętu typu "Typhoon" TK-208 „Dmitrij Donskoj” rozpoczęto 30 czerwca 1976 w Siewierodwińsku. Hala konstrukcyjna, w której okręty były budowane, została specjalnie wybudowana dla potrzeb projektu "941" oraz "949" (NATO: "Oscar" SSGN). Była to największa tego typu hala na świecie.
"Tajfuny" uzbrojone były w system rakietowy D-19 z dwudziestoma pociskami R-39 na paliwo stałe o zasięgu 10 000 km oraz w zautomatyzowany system torpedowo-rakietowy, z dwiema wyrzutniami kalibru 650 mm oraz czterema kalibru 533 mm. Siłownie tych okrętów mieściły dwa chłodzone wodą reaktory o mocy 190 MW każdy oraz dwie turbiny parowe, co pozwalało na osiągnięcie prędkości podwodnej 27 węzłów. Na okręcie zastosowano najnowocześniejsze z dostępnych wówczas w ZSRR technologie wyciszenia, dzięki czemu projekt "941" był cichszy niż wszystkie dotychczasowe okręty radzieckie. W celu redukcji poziomu hałasu zastosowano dwustopniową, gumowaną obręcz pneumatyczną, absorbującą wstrząsy i drgania, a także modułową strukturę mechanizmów i wyposażenia okrętu.
Pierwszy okręt tego projektu – TK-208 „Dmitrij Donskoj” został zwodowany 23 września 1980 r., testy i próby morskie rozpoczęły się w czerwcu 1981 r., zaś przyjęcie nowej jednostki do służby w składzie Floty Północnej miało miejsce 12 grudnia 1981 r. W ślad za pierwszą jednostką nastąpiła budowa kolejnych pięciu. Wszystkie jednostki tego typu weszły do służby między 1981 r., a 1989. Były zgrupowane w „"Pierwszej Flotylli Nuklearnych Okrętów Podwodnych"”, w Zapadnaja Lica (baza Nerpichja).
Aktualnie (2009) wszystkie okręty tego typu są wycofane ze służby, jeden z nich – TK-208 jest dziś okrętem doświadczalnym i testowym (służącym głównie do testów pocisków balistycznych), pozostałe są w trakcie rozbiórki i złomowania, w celu zastąpienia ich nowymi jednostkami typu "Boriej" (projekt "955").
SLBM na paliwo stałe.
Wstępne prace nad systemem rakietowym z napędzanym paliwem stałym pociskiem ICBM rozpoczęły się w Biurze Konstrukcyjnym Budowy Maszyn Makijewa w 1971 r. Rozwój pierwszego systemu SLBM zasilanego takim rodzajem paliwa rozpoczął się dwa lata później. Prace nad systemem D-19 wyposażonym w pociski R-39 rozpoczęły się w zgodzie z dekretem Rady Ministrów Ukraińskiej SRR z września 1973 r. R-39 był trzystopniowym pociskiem na paliwo stałe, z silnikami pierwszego i drugiego stopnia w osłonie epoksydowej, o zasięgu 8300 km. W celu zmniejszenia rozmiarów pocisku w silnikach I i II stopnia zastosowano wysuwane dysze. Sekcja czołowa pocisku mieściła post-buster z systemem nawigacji i napędzanym paliwem ciekłym systemem przenoszącym 10 głowic MIRV. Same głowice, o mniejszym kącie czołowym niż głowice poprzednich pocisków SLBM, umieszczone były w tylnej sekcji post-bustera, wokół nosa (sekcji czołowej) trzeciego stopnia napędowego. Pocisk zainstalowany był w tubie startowej, gdzie podtrzymywany był przez znajdujące się na górze urządzenie absorbujące wstrząsy. R-39 był wystrzeliwany przez ciśnienie zmagazynowanych gazów (zimny start), natomiast specjalny system przeciwwstrząsowy na paliwo stałe generował otulinę gazową wokół pocisku, której zadaniem było zmniejszenie efektu oddziaływania ciśnienia hydrodynamicznego na pocisk, podczas podwodnej fazy startu. Zapłon silnika pierwszego stopnia następował po opuszczeniu przez pocisk tuby startowej.
Testy pocisku rozpoczęły się w 1979 roku próbami przeprowadzonymi z pokładu okrętu K-153 (projekt "629/619"), kontynuowanymi następnie przez testy ze stanowisk lądowych. Spośród 17 testów lądowych, połowa zakończyła się fiaskiem wynikłym z problemów z silnikami pierwszego i drugiego stopnia. Po przekonstruowaniu systemów napędowych kontynuowano z pokładu pierwszego okrętu projektu "941" (TK-208) testy, z których 11 zakończyło się sukcesem.
System D-19 został zaakceptowany do służby w roku 1984. Po okręcie TK-208 także pięć kolejnych okrętów tego projektu otrzymało po 20 pocisków tego systemu, przy czym formalne przyjęcie do służby pocisków R-39 nastąpiło w 1989 roku. Już w roku 1980 rozpoczęły się prace nad następcą tego pocisku dla projektu "941" – R-39M, który miał być przenoszony także przez okręty przyszłego typu "Borei" (Jurii Dołgoruki). Testy w locie tego pocisku rozpoczęły się w 1996 r., jednakże po czterech nieudanych próbach program anulowano, na rzecz nowego pocisku R-30 na paliwo stałe opracowywanego pod kierunkiem nie posiadającego do tej pory doświadczenia w konstruowaniu pocisków SLBM Moskiewskiego Instytutu Technologii Cieplnych (MITT) we współpracy z Biurem Konstrukcyjnym Budowy Maszyn.
Delta IV.
Niemal równolegle z Projektem "941"/"Tajfun" zespół Kowaljewa w Rubinie opracowywał projekt okrętów "667BDRM" (NATO: "Delta IV"). Dekret nakazujący rozpoczęcie prac nad tym projektem został wydany 10 września 1975 r. Projekt tych okrętów korzystał z rozwiązań wcześniejszych typów "Yankee" oraz "Delta", w większości jednak, jest to całkowicie nowa konstrukcja trzeciej generacji. Okręty te są znacznie większe niż ich poprzednicy (o 1200 ton wyporności oraz 12 m długości), otrzymały bardziej zaawansowane technologie wyciszające, przenosiły też większe, trzystopniowe pociski w systemie D-9RM na paliwo ciekłe – R-29RM (NATO: "SS-N-23 Skiff"). W celu zwiększenia wytrzymałości kadłub sztywny oraz grodzie na obu krańcach zostały wyprodukowane metodą elektro-wytapiania stali, przez co uzyskano większą plastyczność.
W zależności od liczby przenoszonych głowic (do 4) MIRV pocisk R-29RM, w który wyposażone były okręty tego projektu, mógł osiągnąć cel na dystansie do 4480 mil morskich (8300 km). SS-N-23 stanowiły ostatnie pociski SLBM skonstruowane pod kierunkiem Makajewa. Podwodne odpalenie tych pocisków przez "Delta IV" mogło nastąpić z głębokości do 55 m, przy prędkości do 6 węzłów. 
Podobnie jak jej poprzednicy "Delta IV" ma dwa reaktory jądrowe (WM-4SG) oraz dwie śruby jednak z ulepszoną konfiguracją rufy, skutkującą większą efektywnością napędu i zmniejszonym poziomem hałasu. Jeden z radzieckich analityków opisał okręty "667BDRM" w taki sposób:
Wśród wspomnianych aktywnych technik tłumienia hałasu znajdują się prawdopodobnie także techniki wspomagane komputerowo, których zastosowanie teoretycznie czyni możliwą redukcję nawet o 40 dB. Lepsze wyciszenie niż w innych projektach okrętów serii 667 uzyskano także dzięki umieszczeniu wszystkich mechanizmów i wyposażenia we wspólnej ramie, odseparowanej od kadłuba sztywnego specjalnym buforem. Zastosowano ponadto lokalne absorbery dźwięku wokół systemów energetycznych, efektywniejszą powłokę absorbującą wewnątrz i na zewnątrz kadłuba oraz pięciopłatowe śruby o ulepszonych właściwościach dźwiękowych. Cały system powoduje obniżenie poziomu hałasu wytwarzanego przez okręty "Delta IV", do 1/3 poziomu hałasu "667BDR" (Delta III).
Okręty Projektu "667BDRM" wyposażone zostały w system rakietowo-torpedowy TRV-671 RTM, składający się z czterech wyrzutni kalibru 533 mm. W przeciwieństwie do systemu zainstalowanego na okrętach "667BDR" okręty "667BDRM" otrzymały wszystkie rodzaje torped, rakietotorped przeciw podwodnych, oraz pozoratorów hydroakustycznych. Okręty te otrzymały także system zarządzania walką Omnibus BDRM, zapewniający scentralizowaną kontrolę nad wszelkimi rodzajami operacji bojowych. System ten zbiera i przetwarza dane oraz ułatwia wybór manewrów taktycznych oraz podejmowanie w czasie walki decyzji o wyborze broni torpedowej lub rakietowo-torpedowej. Okręty te wyposażone zostały także w system nawigacyjny Szljuz, który zabezpiecza niezbędną dla okrętu i jego systemu balistycznego dokładność ustalenia pozycji. Aktualizacja danych o pozycji okrętu dokonywana jest dwa razy dziennie za pomocą zainstalowanego w peryskopie systemu astrokorekcji. System ten uzupełniany jest także sonarowym transponderem nawigacyjnym. System sonarowy okrętów tego projektu stanowi Skat-BDRM.
Budowa pierwszego okrętu – projektu K-51 „Wierchoturie” – została rozpoczęta w 1981 r., okręt został zwodowany w roku 1984, przyjęty do służby w składzie Floty Północnej ZSRR 29 grudnia 1984 r. Stocznia 402 w Siewierodwińsku do 1992 roku zbudowała siedem okrętów Delta IV. Kiedy prezydent Borys Jelcyn zatrzymał budowę dalszych okrętów tego typu, w stoczni rozpoczęta już była budowa co najmniej dwóch kolejnych jednostek. Obecnie wszystkie jednostki tego projektu kontynuują służbę w składzie Trzeciej Flotylli Strategicznych Okrętów Podwodnych w Jagielnaja Guba.
Okręty czwartej generacji.
Pod koniec zimnej wojny Stany Zjednoczone opracowały i wprowadziły do służby typ okrętu, stanowiący szczytowe osiągnięcie amerykańskiej podwodnej techniki i technologii wojskowej – okręty myśliwskie typu "Seawolf", zwane też typem "SSN21". Opracowane zostały z myślą o długotrwałych patrolach na radzieckich wodach terytorialnych – zwłaszcza na morzach Barentsa i Ochockim. Ich konstrukcja umożliwiała zwalczanie radzieckich podwodnych nosicieli pocisków SLBM. Zastosowane na okrętach "Seawolf" technologie wyciszenia okrętu skutkowały obniżeniem poziomu generowanych przez jednostki tego typu hałasu do poziomu wyprzedzającego swoją epokę. Wyciszenie okrętów "SSN21" do dziś stanowi punkt odniesienia w tym względzie, przy konstrukcji okrętów o napędzie atomowym bez względu na kraj prowadzący program konstrukcyjny. Z powodu zakończenia zimnej wojny USA przerwały program budowy jednostek typu "Seawolf", skupiając się na budowie uniwersalnych okrętów wielozadaniowych typu "Virginia NSSN" ("New Attack Submarine"), nie podejmując natomiast programu budowy nowego typu jednostki SSBN. Rosja natomiast, po chwilowo zakończonym niepowodzeniem programie budowy okrętów SSN typu "Siewierodwińsk" ("Jasień"), w listopadzie 1996 roku podjęła budowę okrętu balistycznego (SSBN) nowego typu "Borei" – „Juri Dołgoruki”. Konstrukcja nowego projektu "955" została opracowana w biurze Rubin przez zespół pod kierunkiem Kowaljewa. Mimo że okręty typu "Borej" mają być znacznie mniejsze od okrętów "Tajfun", rozmiarami przekraczają wszystkie inne radzieckie i rosyjskie okręty z wyjątkiem jednostek SSGN typu "Granit/Antiej," (projekt "949") (NATO: "Oscar"). Ostatnie plany przewidywały wprowadzenie okrętu wiodącego tego projektu do służby w roku 2009, jednakże w związku z niepowodzeniami programu pocisku "Buława" pierwszy okręt typu "Borej" wszedł do służby w 2013 roku.
Ze strony amerykańskiej na rok 2014 zaplanowane jest podjęcie prac konstrukcyjnych nad nowym typem okrętu balistycznego, w ramach programu SSBN-X Future Follow-on Submarine. Obecnie od 2007 roku trwają prowadzone przez US Navy oraz stocznie Newport News i Electric Boat studia konstrukcyjne oraz szacunki kosztów, natomiast w roku 2009 mają się rozpocząć prace badawcze w ramach tego programu. Okręt nowego typu będzie już, prawdopodobnie, jednostką kolejnej, V generacji okrętów balistycznych.
System radziecki a system amerykański.
Zarówno Związek Radziecki, jak i Stany Zjednoczone przejawiały bardzo dużą innowacyjność w zakresie konstrukcji okrętów podwodnych i przenoszonych przez nie pocisków rakietowych. Prawdziwość tej tezy najlepiej demonstruje duża liczba konstrukcji okrętów, pocisków, jak również siłowni okrętowych, oraz tempo wprowadzania zaawansowanych technologicznie rozwiązań.
Po stracie „Threshera” (SSN-593) w 1963 roku Marynarka wojenna Stanów Zjednoczonych stała się jednak bardzo konserwatywna w konstruowaniu i budowie okrętów, a w pewnym zakresie także w sensie operacyjnym. To konserwatywne podejście w konstruowaniu okrętów widoczne było na przykład w przedłużeniu stosowania stali HY-80. Stal HY-80 – po raz pierwszy zastosowana na okrętach typu "Skipjack" w 1959 roku – poprzez okręty "Polaris", używana była aż po czasy okrętów SSN typu "Los Angeles". Skutkowało to nie tylko brakiem zwiększenia głębokości operacyjnej, ale wręcz jej zmniejszeniem dla 62 jednostek typu "Los Angeles". Konsekwencja, z jaką US Navy pozostawała przy tej stali, zamiast wytrzymalszej HY-100, podyktowana była problemami z obróbką tej ostatniej, a także kwestiami masy okrętów. W oczywisty sposób wpływało to nie tylko na dopuszczalną głębokość operacyjną jednostek, lecz także na wytrzymałość kadłubów, zmniejszenie liczby narażonych na działanie ciśnienia sekcji okrętów, zmniejszenie rezerwy wyporu hydrostatycznego i marginesu dopuszczalnych przyszłych modernizacji. W tym samym czasie głębokość operacyjna okrętów radzieckich znacząco wzrastała. Pierwszym okrętem, w którego konstrukcji zastosowano bardziej wytrzymałą stal HY-100, był okręt wiodący typu "Seawolf" – „Seawolf” (SSN-21), zmiana ta pozwoliła okrętom tego typu powrócić na głębokość 400 metrów. Spowodowana katastrofą „Threshera” zachowawczość amerykańskiej marynarki uwidoczniła się także w rezygnacji przez admirała Rickovera z supernowoczesnej, rewolucyjnej konstrukcji okrętu myśliwskiego opracowywanej w programie CONFORM. Z drugiej strony, ostrożność US Navy prowadziła do konstrukcji reaktorów znacznie bezpieczniejszych niż radzieckie, ostrzejszych procedur bezpieczeństwa oraz lepszego wyszkolenia załóg.
Przez cały okres zimnej wojny podstawowym czynnikiem rywalizacji technicznej floty amerykańskiej z radziecką był stopień wyciszenia okrętów. W przeciwieństwie do kwestii prędkości oraz dopuszczalnej głębokości zanurzenia jednostek, w których okręty US Navy przeważnie ustępowały jednostkom floty radzieckiej, marynarce amerykańskiej przez całe dziesięciolecia udawało się utrzymać prymat technologiczny w zakresie redukcji poziomu wytwarzanych przez okręty szumów. Amerykańskie okręty każdej generacji – zarówno myśliwskie (SSN), jak i balistyczne (SSBN) – były znacząco cichsze niż ich radzieckie odpowiedniki. Przewaga ta często wykraczała poza poziom jednej generacji i zasadniczo utrzymuje się do dziś. Obydwie strony prowadziły swoisty wyścig wywiadowczy, którego najważniejszym celem ze strony amerykańskiej była ocena postępów rozwoju technologii radzieckiej, ze strony radzieckiej zaś sama technologia.
Obydwie strony rywalizacji dzielił sposób organizacji zaplecza całego systemu. Radzieckie rozwiązanie w tym zakresie daleko odbiegało od standardów zachodnich. Zarówno okręty, jak i pociski konstruowane były przez kilka stosunkowo niezależnych biur konstrukcyjnych zatrudniających po kilka tysięcy pracowników. Przykładowo w biurze Rubin pracowało ok. 3000 osób, w biurze Malachit 2500, zaś w biurze Lazurit 1500. W Stanach Zjednoczonych w początkach zimnej wojny za konstrukcję odpowiadały same stocznie – Electric Boat, Mare Island Naval Shipyard oraz Portsmouth Naval Shipyard. W erze nuklearnej zespoły konstrukcyjne amerykańskich stoczni straciły swoją niezależność na rzecz "Bureau of Ships" i organizacji będących jego sukcesorami. W latach 60. XX wieku admirał Rickover "de facto" przejął kontrolę nad scentralizowanym systemem. W ZSRR każde działające pod kierunkiem szefa konstruktorów biuro miało sporą niezależność. W latach 80. XX wieku funkcja szefa konstruktorów została przemianowana na głównego konstruktora – co było spowodowane rosnącym stopniem złożoności konstrukcji. Osoby kierujące biurami miały duży zakres niezależności, chociaż raportowały ministerstwu przemysłu stoczniowego oraz komisji przemysłu zbrojeniowego i kierownictwu marynarki wojennej. Duży wpływ marynarki ZSRR na prace biur konstrukcyjnych zaznaczył się dopiero w czasach dowodzenia floty przez admirała Siergieja Gorszkowa. Chociaż radzieckie biura konstrukcyjne miały zazwyczaj swoje specjalizacje, wraz jednak z grupą współpracujących z nimi instytutów technicznych i naukowo-badawczych, w pewnych zakresach rywalizowały ze sobą (podobnie jak amerykańskie laboratoria), co miało znaczący wpływ na osiągnięcie przez Związek Radziecki przewagi nad USA w niektórych kluczowych parametrach okrętów. W przeciwieństwie do Stanów Zjednoczonych w systemie sowieckim efektywność przeznaczanych na różnego rodzaju programy środków finansowych nie miała kluczowego znaczenia. Natomiast w USA przeznaczane na programy marynarki fundusze znajdowały się pod ścisłą kontrolą wielu komisji Kongresu, Congressional Budget Office, Congressional Research Service oraz General Accountig Office, które na bieżąco monitorują i kontrolują sposób wydawania środków finansowych.
Nie jest do dziś całkowicie jasny polityczny kontekst funkcjonowania marynarki wojennej ZSRR. Admirał Gorszkow, który dowodził flotą przez prawie 30 lat, a przy tym sprawował funkcję zastępcy ministra obrony, bez wątpienia musiał być uwikłany na przestrzeni lat w szereg zawirowań politycznych Związku Radzieckiego. Z całą pewnością miało to wpływ na rozwój radzieckiej marynarki wojennej, w tym floty podwodnej. Zakres jego faktycznej władzy jakkolwiek porównywalny w zakresie systemu jednostek podwodnych z pozycją admirała Rickovera, był jednak znacznie szerszy – jako dowódcy całej floty. Nie do przecenienia jest również rola szefa biura Rubin – profesora Igora Spasskiego. Jego wpływowość i zdolność do działań zakulisowych pozwoliła mu zapewnić swojemu biuru naczelną rolę w konstrukcji jednostek. Dość wskazać, iż w trakcie jego zatrudnienia w biurze Rubin szefowie pozostałych biur zmieniali się kilkakrotnie. Sukcesem Spasskiego było m.in. skierowanie do produkcji okrętów projektu "941" Tajfun oraz okrętów rakietowych SSGN projektu "949" (NATO: "Oskar"). Produkcja tych olbrzymich okrętów, napotykała bowiem na opór niektórych starszych oficerów marynarki, przedstawicieli rządu oraz rywali przemysłowych. Ich wątpliwości oparte były przede wszystkim na kosztach budowy tych jednostek oraz dostępności surowców. Podobnie jednak jak Rickover w marynarce amerykańskiej, Spasski potrafił wykorzystać swoje wpływy dla przeforsowania produkcji własnych projektów.
Organizacja.
W Związku Radzieckim kluczowa rolę w rozwoju morskich systemów rakietowych odgrywały marynarka wojenna, ministerstwo przemysłu stoczniowego oraz ministerstwo budowy maszyn. Marynarka opracowywała specyfikacje okrętów oraz ich uzbrojenia, a także plany ich wprowadzenia do służby. Ministerstwo przemysłu stoczniowego odpowiedzialne było za opracowanie i konstrukcję jednostek, jak również min, torped, wyposażenia elektromechanicznego i hydroakustycznego, a także wyposażenia radiotechnicznego. Ministerstwo budowy maszyn natomiast sprawowało pieczę nad rozwojem i produkcją głowic nuklearnych oraz reaktorów. Ministerstwa przemysłu radiowego, wyposażenia komunikacyjnego, instrumentów oraz wyposażenia elektronicznego brały udział w tworzeniu systemów radiotechnicznych, nawigacyjnych oraz komunikacyjnych. Centralną pozycję w całym systemie zajmowała wojskowo-przemysłowa komisja rady ministrów ZSRR. Po upadku ZSRR komisja ta przestała istnieć, zaś jej zadania przejęła bezpośrednio rada ministrów Federacji Rosyjskiej, ministerstwo obrony oraz państwowa komisja przemysłu obronnego i poszczególne przedsiębiorstwa.
Wszystkie radzieckie konstrukcje podwodnych nosicieli pocisków balistycznych powstały w dwóch biurach konstrukcyjnych podległych ministerstwu przemysłu stoczniowego – Centralnym Biurze Konstrukcyjnym Nr 16 (TsKB-16) (po 1966 r. Centralne Biuro Konstrukcyjne Wołna – po 1974 podległe Biuru Budowy Maszyn Morskich Malachit) oraz Centralnym Biurze Konstrukcyjnym Nr 18 (TsKB-18) (aktualnie Centralne Biuro Wyposażenia Morskiego Rubin lub Rubin TsKB-18 MT). TsKB-18 szybko stał się radzieckim monopolistą w zakresie konstrukcji jednostek strategicznych, a jego sukcesor – biuro Rubin pozostaje nim w Rosji do dziś. Mimo dominującej roli tego biura znaczący udział w radzieckich osiągnięciach w konstrukcji okrętów balistycznych miały także inne instytuty podległe ministerstwu przemysłu stoczniowego. W szczególności dotyczy to Centralnego Instytutu Naukowo-Badawczego im. Kryłowa, odpowiedzialnego za naukowe i techniczne opracowania specyfikacji właściwości taktycznych okrętów podwodnych. Instytut ten do dziś jest wiodącą krajową organizacją zajmująca się badaniami nad zagadnieniami manewrowości, poziomu szumów, wytrzymałości kadłubów oraz elektromagnetyzmem okrętów. Jest w tym zakresie odpowiednikiem amerykańskiego David Taylor Naval Ship Research and Development Center w Carderock (Maryland). Technologie zautomatyzowanych oraz obsługiwanych przez załogę systemów kontroli rozwijane były natomiast przez Stowarzyszenie Naukowo-Produkcyjne Aurora w Leningradzie.
Przemysł.
Podstawowym problemem radzieckiego systemu konstrukcji, budowy oraz obsługi atomowych okrętów podwodnych była niska jakość wykonania materiałów, a także brak odpowiedniej infrastruktury zaplecza. Jakość wykonania była problemem wszystkich rodzajów radzieckich sił zbrojnych, co niejednokrotnie doprowadzało do irytacji najwyższe władze tego kraju. W swoim czasie Nikita Chruszczow pytał: "Kiedy oni (Amerykanie) rozpoczynają seryjną produkcję, nie produkują wadliwych części. Co nie pozwala nam produkować tak samo?!". W konsekwencji, mimo iż w niektórych aspektach radzieckie technologie budowy kadłubów przewyższały technologie stosowane w Stanach Zjednoczonych, doskonałe parametry okrętów radzieckich miały w wielu przypadkach charakter jedynie teoretyczny. W celu zmniejszenia negatywnych następstw niskiej jakości radzieckie okręty miały bardziej złożoną strukturę, z większą liczbą sekcji. Z jednej strony pozwalało to na zwiększenie przeżywalności okrętu i załogi, z drugiej zaś prowadziło do produkcji okrętów wymagających większego zakresu prac konserwacyjnych. Ten ostatni aspekt jest o tyle istotny, iż dotykał innego problemu radzieckiej marynarki wojennej – niedostatku odpowiednio wykwalifikowanych kadr.
Produkcja atomowych balistycznych okrętów podwodnych była w Związku Radzieckim skupiona w dwóch stoczniach: Zakładzie nr 402 – dzisiejsza stocznia Siewiernoje Maszynostroitielnoje Priedprijatije w Siewierodwińsku oraz w Zakładzie nr 199 (stocznia im. Leninowskiego Komsomołu) – dzisiejszy Amurskij Sudostroitielnyj Zawod w Komsomolsku nad Amurem.
Amerykański przemysł obronny w trakcie zimnej wojny cechował się stosunkowo wysoką jakością wykonania komponentów, a także łatwym dostępem do bazy przemysłowej zaawansowanych technologii (np. elektroniki, urządzeń i – w późniejszym okresie – komputerów). Dodatkowo relatywnie otwarte amerykańskie społeczeństwo pozwalało na przyspieszającą postęp technologiczny łatwą wymianę doświadczeń. Także oparcie gospodarki na przemyśle prywatnym, pozwalało na szybszą reakcję na zmieniające się potrzeby marynarki wojennej. Podobnie jak w ZSRR, budową balistycznych okrętów podwodnych zajmowały się w USA dwie stocznie: wszechstronna Newport News oraz wyspecjalizowana w atomowych okrętach podwodnych Electric Boat.
Różnice operacyjne.
Podobnie jak amerykańskie okręty myśliwskie o napędzie jądrowym jednostki balistyczne tego kraju spędzały w morzu znacznie więcej czasu niż ich radzieckie odpowiedniki. Począwszy od wczesnych lat 60. XX wieku, Stany Zjednoczone w każdym momencie utrzymywały na patrolach więcej niż połowę swoich okrętów SSBN. W przypadku Związku Radzieckiego natomiast odsetek stale utrzymywanych w morzu jednostek SSBN nie przekraczał zwykle 15%. Większość pozostałych sił utrzymywana była natomiast w gotowości do wyjścia w morze, z niskim stopniem alarmu strategicznego. Marynarka radziecka przeprowadziła kilkanaście zakrojonych na wielką skalę manewrów mających dowieść skuteczności takiego modelu operacyjnego. Model ten oparty był na założeniu, że radziecki wywiad zapewni odpowiednio wczesne ostrzeżenie o możliwym konflikcie z Zachodem i szybkie rozmieszczenie po takim ostrzeżeniu w pełni uzbrojonych sił jest bardziej efektywne od stałego utrzymywania wysokiego odsetka sił na pozycjach operacyjnych. Model ten jednak nie sprzyjał systematycznemu i intensywnemu szkoleniu załóg w warunkach operacyjnych, stąd ich doświadczenie operacyjne było znacząco mniejsze niż załóg amerykańskich.
Powiązane z zagadnieniami operacyjnymi były też kwestie przygotowania radzieckiego zaplecza remontowego do obsługi nowych konstrukcji podwodnych. W niektórych przypadkach nowe konstrukcje okrętów stawiały tak unikalne wymagania w zakresie remontów i obsługi, iż upływała nie raz cała dekada lub więcej, zanim dostępne stawały się urządzenia zaplecza niezbędne do obsługi okrętów nowych projektów. Według amerykańskiego wywiadu tamtego czasu, niedobory radzieckiego zaplecza remontowego prowadziły do szybszego zużycia okrętów. Jak stwierdził wiceadmirał Thomas A. Brooks, były dyrektor wywiadu US Navy "Oni nie mieli wystarczającej ilości miejsc do przeprowadzania remontów z właściwą częstotliwością". Sprawę pogarszała także wielość typów (projektów) okrętów, co utrudniało zarówno produkcję, jak i obsługę w trakcie eksploatacji. Tak duże zróżnicowanie typów stało się nawet przedmiotem krytyki ze strony kilkunastu oficerów marynarki oraz konstruktorów. Jeden z nich – kapitan III rangi Gieorgij I. Swiatow posunął się za daleko, krytykując program budowy wielu typów okrętów, podczas spotkania 15 stycznia 1965 roku z ówczesnym wicepremierem ZSRR i sekretarzem partii odpowiedzialnym za produkcje zbrojeniową Dmitrijem Ustinowem. Argumentując na przykładzie amerykańskim, Swiatow twierdził, iż marynarka radziecka mogłaby mieć dwa razy więcej okrętów za tę samą cenę, gdyby dysponowała jedynie dwoma typami atomowych okrętów podwodnych i obydwa używałyby tego samego modelu reaktora.
Zasoby ludzkie.
Radzieckie kadry inżynierskie były w wysokim stopniu wąsko specjalizowane, w przeciwieństwie do szerzej wyedukowanych i bardziej mobilnych inżynierów amerykańskich. Obydwa systemy mają swoje wady i zalety, jednakże różnice były znaczące i prowadziły do tego, iż produkty obu państw charakteryzowały się odmiennymi cechami. W zakresie broni podwodnych, radzieckie okręty były bardziej wyspecjalizowane, amerykańskie natomiast bardziej wielozadaniowe. Kwestia zasobów ludzkich odbijała się również na samej konstrukcji okrętów. Z uwagi na wielkość floty podwodnej marynarka radziecka wymagała dużej liczby personelu, rekrutowanego i szkolonego w systemie nie zawsze efektywnego powszechnego poboru. W systemie opierającym się na krótkoterminowych poborowych oraz – w większości – zawodowych oficerach, trudno było ukształtować spójną i kompetentną bazę ludzką floty, a związane z tym problemy nękały flotę radziecką do samego końca istnienia ZSRR. Wyżsi oficerowie radzieccy pracowali w systemie premiującym ilość ponad jakość. Często celowo zmieniali statystyki, preferując pozory ponad rzeczywistość. Fałszując dane lub raporty tuszowali fakty zamiast wykazywać inicjatywę w celu niwelacji niedociągnięć. Skala tego zjawiska była dostrzegana przez znaczną część najwyższych oficerów oraz konstruktorów okrętów, co doprowadziło do konstatacji, że najlepszym wyjściem w tej sytuacji będzie możliwie jak największy stopień automatyzacji okrętów podwodnych. Najważniejsi konstruktorzy wierzyli, iż usunięcie czynnika ludzkiego z najistotniejszych elementów okrętu jest kluczem do zwiększenia bezpieczeństwa jednostki – było to podejście dokładnie odwrotne niż w przypadku amerykańskim.
Przez pierwsze 15 lat zimnej wojny amerykańskie okręty podwodne były obsługiwane przez relatywnie wąską elitę, w całości dobrowolną grupę. W konsekwencji zakrojony na szeroka skalę program okrętów "Polaris" doprowadził do powstania problemu obsady jednostek. US Navy bowiem musiała w ciągu sześciu lat zapewnić 82 załogi o najwyższym stopniu wyszkolenia, po 136 osób każda, plus załogi dla dwudziestu nowych okrętów myśliwskich – po około 100 osób na każdą jednostkę. Stało się to wąskim gardłem programu, powodem przeprowadzenia bardzo trudnego naboru, w którym do służby na nowych jednostkach podwodnych w latach 60. XX wieku przyjmowano nieraz starszych oficerów i marynarzy. Marynarka amerykańska aż do masowej redukcji personelu po zakończonej zimnej wojnie nie otrząsnęła się z wszystkich błędów popełnionych przez zatrudnionych w ten sposób z konieczności oficerów oraz polityki personalnej tego okresu. US Navy nie szukała rozwiązania problemów personalnych na drodze znacznego zwiększenia stopnia automatyzacji okrętów. Ostatnie typy amerykańskich okrętów podwodnych zredukowały liczbę członków załóg zaledwie o pięć procent względem liczebności załóg sprzed dwudziestu pięciu lat. W rzeczywistości taka sytuacja jest dla amerykańskiej marynarki satysfakcjonująca, nie zmieniają tego stanu nawet najnowocześniejsze myśliwskie okręty typu "Seawolf" oraz "Virginia".
W tym samym okresie liczebność załóg na okrętach radzieckich zmalała radykalnie. Radzieckie okręty SSN projektu 945 (NATO: "Sierra") obsługiwane były przez 60 osób – mniej niż połowę liczby osób obsługujących odpowiadające im okręty amerykańskie. Prawdopodobnie jeszcze ciekawszym jest porównanie amerykańskich okrętów balistycznych typu "Trident" z radzieckimi okrętami projektu 949 (NATO: "Oscar"). Okręty amerykańskie wyposażone są w tym przypadku w pojedynczy reaktor, "Oscar" natomiast ma dwie siłownie nuklearne. Podczas gdy okręty radzieckie – przy dwóch reaktorach – wymagają w morzu mniejszego zakresu obsługi przez człowieka niż amerykańskie przy jednym; podczas pobytu w porcie wymagają znacznie większego zakresu wsparcia i bieżącej obsługi konserwacyjno-remontowej. Z drugiej strony koszty utrzymania załogi okrętu (płace, szkolenie i trening oraz zaopatrzenie) są znacznie wyższe niż koszty utrzymania pracowników na lądzie.

</doc>
<doc id="1588278" url="https://pl.wikipedia.org/wiki?curid=1588278" title="YTRAPRETFA">
YTRAPRETFA

YTRAPRETFA – album z remiksami utworów z płyty "Afterparty" zespołu Cool Kids of Death. Album został wydany jako płyta winylowa w limitowanym nakładzie 500 egzemplarzy.

</doc>
<doc id="1588282" url="https://pl.wikipedia.org/wiki?curid=1588282" title="Rabiąż (jezioro)">
Rabiąż (jezioro)



</doc>
<doc id="1588287" url="https://pl.wikipedia.org/wiki?curid=1588287" title="Umowa konsensualna">
Umowa konsensualna

Umowa konsensualna – jeden z rodzajów umów. Zostaje zawarta, gdy dwie lub więcej stron złożą zgodne oświadczenia woli.
Staje się ona skuteczna "solo consensu", przez samo porozumienie. 
To odróżnia ją od umów realnych, do których skuteczności potrzebny jest dodatkowy element poza oświadczeniem woli, np. wydanie rzeczy.

</doc>
<doc id="1588291" url="https://pl.wikipedia.org/wiki?curid=1588291" title="Wincenty z Szamotuł">
Wincenty z Szamotuł

Wincenty z Szamotuł herbu Nałęcz (zm. 24 czerwca 1332) – wojewoda poznański (1328–1332), starosta generalny Wielkopolski (1329–1331). 
W roku 1329 z polecenia króla Władysława Łokietka zawarł rozejm z Brandenburgią trwający do roku 1332. Brał udział w wojnie z Krzyżakami uczestnicząc 27 września 1331 w bitwie pod Płowcami (jako dowódca straży przedniej wojsk Władysława Łokietka), a wcześniej także w bitwie pod Koninem oraz w bitwie pod Pyzdrami.

</doc>
<doc id="1588294" url="https://pl.wikipedia.org/wiki?curid=1588294" title="Test (album Testu)">
Test (album Testu)

Test – jedyny album polskiego zespołu hardrockowego Test, wydany przez Pronit w 1974 roku. Okładkę zaprojektował Andrzej Dudziński.
Album uważany jest za pierwszą hardrockową płytę w Polsce. Połączenie ciężkiego brzmienia gitary Dariusza Kozakiewicza z dynamiczną sekcją rytmiczną, czyli grą perkusisty Henryka Tomali i motorycznym basem Tadeusza Kłoczewiaka oraz przenikliwym wokalem Wojciecha Gąssowskiego o kilka lat wyprzedzało w Polsce epokę "Muzyki Młodej Generacji".
Trzy utwory pochodzące z albumu ukazały się jako single: „Przygoda bez miłości”, „Płyń pod prąd” i „W pogoni dnia”. Jedyna reedycja albumu na CD pochodzi z 1992 roku i zawiera dodatkowo pięć nagrań radiowych z lat 1972–1973, w tym covery utworów autorstwa brytyjskich grup Skin Alley i Deep Purple.
Cover utworu „Przygoda bez miłości” nagrał w 1995 zespół Emigranci.
Lista utworów.
Wydanie oryginalne:
Strona A
Strona B
Reedycja 1992:

</doc>
<doc id="1588295" url="https://pl.wikipedia.org/wiki?curid=1588295" title="Orkan Klaus">
Orkan Klaus

Orkan Klaus – huraganowy wiatr z gwałtownymi burzami, który nawiedził europejskie kraje pod koniec stycznia 2009. Burze dotknęły takie kraje jak Hiszpania, Francja, Niemcy, Szkocja, Włochy. Żywioł, który przeszedł nad Europą był najpotężniejszy od 1999. Maksymalne wiatry, które odnotowano podczas burz dochodziły do 194 km/h.
Nawałnica rozpoczęła się 23 stycznia 2009. W głąb europejskiego lądu nadeszła znad Zatoki Biskajskiej. W wyniku kataklizmu zginęło 26 osób. Oficjalny koniec gwałtownych burz uważa się dzień 28 stycznia.

</doc>
<doc id="1588296" url="https://pl.wikipedia.org/wiki?curid=1588296" title="34. ceremonia wręczenia Cezarów">
34. ceremonia wręczenia Cezarów

34. ceremonia wręczenia francuskich nagród filmowych Cezarów za rok 2008, odbyła się 27 lutego 2009 roku w Théâtre du Châtelet w Paryżu. Dnia 23 stycznia 2009 roku zostały ogłoszone nominacje do nagród.

</doc>
<doc id="1588298" url="https://pl.wikipedia.org/wiki?curid=1588298" title="Ajtony">
Ajtony

Ajtony (Ahtum, Ohtum) – książę Banatu na przełomie X i XI wieku.
Około 1002 r. księstwo Ajtonya rozpościerało się między rzekami Dunaj i Temesz i w dorzeczu Maruszy. Stolica księstwa był Maroszwar na Maroszą, dzisiejszy Cenad położony Rumunii.
Informacje o księciu Ajtony pochodzą zasadniczo z dwóch źródeł – z łacińskiej kroniki "Gesta Hungarorum" anonimowego autora z początku XIII wieku i "Legendy o świętym Gerardzie" ("Sancti Gerardi") z końca XIV wieku. Wynika z nich, że był on potomkiem innego lokalnego władcy – Glada, wzniósł w Maroszwarze prawosławny monastyr pod wezwaniem świętego Jana Chrzciciela, dysponował silną armią i toczył wojny z węgierskim królem Stefanem I.
W sprawie przynależności etnicznej księcia Ajtonya i charakteru jego księstwa istnieje kilka hipotez. Według dominującej teorii był jednym z trzech (obok Kalana i Gyuli Młodszego) wodzów węgierskich zarządzających wielkimi prowincjami, na które pierwotnie podzielili swe państwo władcy węgierscy. Według historyków rumuńskich i mołdawskich księstwo Ajtonya było jednym z pierwszych samodzielnych państw wołoskich. Wreszcie wedle trzeciej hipotezy wysuniętej przez historyków bułgarskich Ajtony mógł być Bułgarem. Historycy ci nie są jednak zgodni, czy ziemie jego wchodziły w skład państwa bułgarskiego czy też Ajtony był władcą samodzielnym.
Niewątpliwie ziemie księstwa znajdowały się w zasięgu penetracji węgierskiej już w X wieku. W połowie tego stulecia Nizina Panońska i Siedmiogród stanowiły konglomerat mniej lub bardziej samodzielnych księstw węgierskich. W 953 roku władający ziemiami położonymi na wschód od księstwa Ajtonya książę Gyula Starszy przyjął chrzest w Konstantynopolu. Ajtony również sprzyjał wschodniemu chrześcijaństwu, otaczał opieką prawosławnych kapłanów, a w stolicy swego księstwa wzniósł prawosławny monaster. Przyjmuje się, że pragnąc zachować niezależność szukał przeciw władcy węgierskiemu, podobnie jak książę Gyula, oparcia na wschodzie i w tym celu zawarł przymierze z carem bułgarskim Samuelem. Istnieje hipoteza, że pierwsza żona syna Samuela Gabriela Radomira była córką księcia Ajtonya, a nie władcy Węgier
W 1002 roku cesarz bizantyński Bazyli II obległ leżący na północnym krańcu państwa bułgarskiego Widyń. Próbując przeciwdziałać zagrożeniu car zaatakował ziemie cesarstwa, najeżdżając Trację. Z trudności cara skorzystał król węgierski Stefan I atakując ziemie księcia Ajtonya. Jednocześnie mszcząc zniewagę córki, którą syn carski porzucił dla greckiej niewolnicy i podporządkowując sobie ziemie opornego poddanego. Ajtony zginął w bitwie z Węgrami. Jego ziemie zostały włączone do królestwa węgierskiego i ze względu na separatystyczne tendencje dotychczasowych zarządców prowincji podzielone na mniejsze komitaty. Król wygnał też z Maroszwaru księży greckich i mnichów z monasteru świętego Jana Chrzciciela. A miasto przemianował na Csanad. W 1030 roku erygował biskupstwo Csanad

</doc>
<doc id="1588300" url="https://pl.wikipedia.org/wiki?curid=1588300" title="Matatu">
Matatu

Matatu – pojazd prywatnej komunikacji miejskiej w Nairobi, rodzaj taksówki zbiorowej, minibusu np. (Toyota Hiace) mieszczącego zazwyczaj 14 pasażerów, wraz z kierowcą i konduktorem 16 osób.
Kenijska nazwa "matatu" pochodzi z języka suahili, w którym "tatu" znaczy "trzy" – gdy w latach 60. XX w. na ulicach miast zaczęły się pojawiać pierwsze takie pojazdy, cena za kurs wynosiła 3 centy. Obecnie te fantazyjnie pomalowane samochody, z głośników których płynie najmodniejsza muzyka, są najpraktyczniejszym środkiem komunikacji miejskiej w czteromilionowej aglomeracji Nairobi, nieposiadającej metra, pociągów miejskich ani tramwajów.
W roku 2008 liczbę matatu jeżdżących po stolicy Kenii szacowano na 40.000.

</doc>
<doc id="1588303" url="https://pl.wikipedia.org/wiki?curid=1588303" title="Eddie Lawson">
Eddie Lawson

Eddie Lawson (ur. 11 marca 1958 roku w Upland w stanie Kalifornia) – amerykański kierowca motocyklowy. Czterokrotny Mistrz Świata MotoGP w latach 1984, 1986 oraz 1988-1989.
Kariera.
Po zdobyciu dwóch tytułów w amerykańskich Superbike'ach w latach 1981-1982 rozpoczął starty w najwyższej kategorii MotoGP w zespole Yamahy debiutując w GP RPA. Już w pierwszym sezonie startów zdołał czterokrotnie stanąć na podium. Został sklasyfikowany na 4. pozycji w klasyfikacji generalnej. W drugim roku startów niespodziewanie został mistrzem świata. Zdołał wówczas wygrać cztery wyścigi, łącznie stając dziewięciokrotnie na podium. W kolejnym sezonie nie udało mu się obronić tytułu wywalczonego sprzed roku, mimo iż miał tylko jedno zwycięstwo mniej. Walkę o tytuł przegrał wówczas z Australijczykiem, Wayne'em Gardnerem. Frustrujący sezon zrekompensował sobie triumfem w kolejnym, w którym odniósł aż siedem wygranych.
W 1987 roku ponownie, jak przed dwoma laty, mimo dobrych wyników, nie obronił tytułu. Wygrał w tym czasie pięć rund, zostając sklasyfikowanym na 3. pozycji. Przedostatni sezon z Yamahą to ponowne odzyskanie tytułu przez Amerykanina. Był to najlepszy sezon w jego wykonaniu (dwanaście podiów, w tym siedem zwycięstw z dorobkiem rekordowych 252 oczek). Po sześciu latach spędzonych w Yamasze przeszedł do ekipy Honda, gdzie niespodziewanie obronił tytuł. Był pierwszym, któremu udało się obronić najwyższy laur, będąc już w innym teamie (drugim taki jest Valentino Rossi). Po roku spędzonym w Hondzie nieoczekiwanie znowu powrócił do swojego dawnego zespołu. Sztuka ta po raz drugi się już nie powiodła i Eddie zajął dopiero 7. pozycję w generalce z zaledwie sześcioma podiami (powodem tego stanu rzeczy była jednak wyraźnie słabsza forma japońskiego zespołu).
Ostatnie dwa lata w MotoGP spędził w mało konkurencyjnym teamie Cagiva. Wygrał tam swoje ostatnie GP, które zorganizowano na Węgrzech oraz dodatkowo stanął jeszcze dwukrotnie na podium. Został sklasyfikowany odpowiednio na 6. i 9. lokacie. Jego ostatnią rundą, było ponownie, jak w debiucie, Południowa Afryka. Po tym sezonie odszedł z MŚ. W całej swojej karierze wygrał 31 wyścigów, łącznie stając 78 razy na podium, zdobył 18 pole position oraz 21 najszybszych okrążeń.
Po zakończeniu kariery motocyklisty, Lawson spróbował swoich sił w wyścigach samochodowych i były to całkiem udane próby. W latach 1993-1994 startował w serii Indy Lights. W drugim sezonie startów był już jednym z liczących się kierowców, wygrał jeden wyścig i ostatecznie zajął 4. miejsce w klasyfikacji generalnej. W 1996 roku wystartował w jedenastu wyścigach serii CART w zespole Galles Racing, zajmując dwukrotnie szóste miejsce, a ostatecznie był 20. w klasyfikacji generalnej z dorobkiem 26 punktów.
Statystyki.
System punktowy od 1969 do 1987:
System punktowy od 1988 do 1992:

</doc>
<doc id="1588307" url="https://pl.wikipedia.org/wiki?curid=1588307" title="Fear of God">
Fear of God



</doc>
<doc id="1588312" url="https://pl.wikipedia.org/wiki?curid=1588312" title="Kip Keino">
Kip Keino



</doc>
<doc id="1588313" url="https://pl.wikipedia.org/wiki?curid=1588313" title="Wiktor Wirgiliusz Mieczkowski">
Wiktor Wirgiliusz Mieczkowski

Wiktor Wirgiliusz Mieczkowski ps. „Brzoza” (ur. 27 listopada 1906 w Ostrowi Mazowieckiej, zm. 15 lutego 1944) – lekarz i działacz harcerski. 
Był synem Ludwika Mieczkowskiego i Heleny z Nowców. 
Jego ojciec był zasłużonym w obywatelstwie burmistrzem Ostrowi Mazowieckiej, działaczem Stronnictwa Narodowego, aptekarzem.
Wiktor naukę rozpoczął w gimnazjum w Ostrowi Mazowieckiej. W roku 1925 przeniósł się do gimnazjum w Wyszkowie, gdzie zrobił maturę. Naukę kontynuował studiując medycynę początkowo na Uniwersytecie w Wilnie, a następnie w Warszawie. Przez niemal całe aktywne życie był związany z harcerstwem, już w Ostrowi Mazowieckiej pełnił funkcję drużynowego. 
W czasie studiów pracował w Komendzie Hufca Mokotów Chorągwi Warszawskiej ze stopniem podharcmistrza. Po ukończeniu studiów odbył służbę wojskową w Szkole Podchorążych Sanitarnych Rezerwy w Warszawie. Do wybuchu wojny pracował w Klinice Uniwersyteckiej w Warszawie. Kampanię wrześniową odbywał jako porucznik-lekarz, najpierw w Zegrzu, a następnie w obronie Warszawy. Przez krótki czas przebywał w niewoli niemieckiej, następnie powrócił do Warszawy, gdzie kontynuował pracę w Szpitalu Zakaźnym przy ul. Grochowskiej, a także w Poradni Przeciwgruźliczej przy ulicy Brzeskiej. Pozostawił po sobie opinię bardzo sumiennego i ofiarnego lekarza. 
Dnia 6 marca 1940 r. zawarł związek małżeński z Genowefą Bulińską, mieli syna Andrzeja ur. w 1941 r. 
Od początku brał udział w działalności konspiracyjnej Szarych Szeregów. W ramach Okręgu Południe PD Chorągwi Warszawskiej Ul Wisła, był komendantem hufca. Okręg Południe Chorągwi Warszawskiej składał się z dwóch grup. Pierwsza składała się z trzech hufców, podłączona była do stałej pracy w organizacji małego sabotażu Wawer, druga grupa kierowana była przez phm Wiktora Mieczkowskiego pseud. Brzoza. Grupa ta składała się z paru drużyn na Powiślu oraz paru drużyn na Mokotowie. Zaskakująca była jej nazwa 'Szare Szeregi'. Komentarz do tej nazwy informował, że podczas gdy pierwsza grupa została odkomenderowana do organizacji "Wawer", druga prowadzi normalną, harcerską robotę. 
Dnia 1 października 1941 został mianowany komendantem Okręgu Centrum CT. W czasie pełnienia tej funkcji położył znaczne zasługi przy organizowaniu szkolenia wojskowego dla podległych mu jednostek harcerskich. Sprawował również opiekę lekarską nad członkami Chorągwi. W dniu 17 grudnia 1943 r. został aresztowany przez nazistowskie oddziały niemieckie. 
Został rozstrzelany 15 lutego 1944 r. w czasie egzekucji ulicznej pod murem domu nr 6 przy ul. Senatorskiej. 

</doc>
<doc id="1588315" url="https://pl.wikipedia.org/wiki?curid=1588315" title="Fregaty rakietowe typu Godavari">
Fregaty rakietowe typu Godavari

Fregaty rakietowe typu Godavari – typ trzech indyjskich fregat rakietowych, zbudowanych w latach 80. XX wieku dla Indyjskiej Marynarki Wojennej, będący zmodyfikowaną wersją brytyjskich fregat typu "Leander". 

</doc>
<doc id="1588316" url="https://pl.wikipedia.org/wiki?curid=1588316" title="Fregaty typu Godavari">
Fregaty typu Godavari



</doc>
<doc id="1588318" url="https://pl.wikipedia.org/wiki?curid=1588318" title="Leslie Graham">
Leslie Graham

Robert Leslie (Les) Graham DFC (ur. 14 września 1911 roku w Wallasey, zm. 12 czerwca 1953) – brytyjski kierowca motocyklowy. Pierwszy Mistrz Świata MotoGP z 1949 roku.
Startował w latach 1949-1953 w Motocyklowych Mistrzostwach Świata. Uczestnik 186 Grand Prix. Triumfator 8 wyścigów oraz zdobywca 7 najszybszych okrążeń. Zarówno debiut, jak i ostatnie GP nastąpiło w wyścigu o nazwie "Isle of Man Tourist Trophy".

</doc>
<doc id="1588325" url="https://pl.wikipedia.org/wiki?curid=1588325" title="Program radiowy">
Program radiowy



</doc>
<doc id="1588331" url="https://pl.wikipedia.org/wiki?curid=1588331" title="Kala Pattar">
Kala Pattar

Kala Pattar – szczyt w Himalajach. Leży w Nepalu, w regionie Khumbu. Ukazuje się nam jako duży brązowy masyw poniżej wywołującej ogromne wrażenie południowej ściany Pumori (7161 m n.p.m.). Wielu podróżujących w regionie próbuje wspiąć się na szczyt Kalla Pattar, ponieważ jest to najbardziej dostępny szczyt by obejrzeć Mount Everest. Od bazy pod Everestem nie można obejrzeć szczytu. Widoki ze szczytu Kalla Pattar na Mount Everest, Lhotse i Nuptse są widowiskowe.
Wspinanie się na Kalla Pattar zaczyna się w Gorakshep (5,164m), klasycznej bazie pod Mount Everestem. Po krótkim zejściu do starego jeziora polodowcowego należy wspiąć się na strome, wschodnie zbocze góry. Droga staje się jeszcze bardziej stroma aż do osiągnięcia targanego przez wiatr grzbietu góry. Stamtąd, pięć do dziesięciu minut wspinaczki do szczytu, który jest zaznaczony flagami modlitewnymi. 
To jest możliwe, ponieważ Kala Patthar jest tylko pomniejszym szczytem na grzbiecie wiodącym do Pumori, więc inni badacze mogli mierzyć różne inne szczyty.
&lt;br&gt;

</doc>
<doc id="1588338" url="https://pl.wikipedia.org/wiki?curid=1588338" title="Esme Cullen">
Esme Cullen



</doc>
<doc id="1588339" url="https://pl.wikipedia.org/wiki?curid=1588339" title="Adam Malcher">
Adam Malcher

Adam Malcher (ur. 21 maja 1986 w Opolu) – polski piłkarz ręczny, bramkarz, od 2013 zawodnik Gwardii Opole.
Reprezentant Polski, brązowy medalista mistrzostw świata w Chorwacji (2009). Mistrz Polski z Zagłębiem Lubin w sezonie 2006/2007, najlepszy bramkarz Superligi w sezonach 2016/2017, 2017/2018 i 2018/2019 oraz najlepszy zawodnik tych rozgrywek w sezonie 2017/2018 jako gracz Gwardii Opole.
Kariera sportowa.
Wychowanek Gwardii Opole, w barwach której zadebiutował w sezonie 2003/2004 w Ekstraklasie. Będąc graczem Zagłębia Lubin (2005–2013), wywalczył w sezonie 2006/2007 mistrzostwo Polski, a w sezonie 2007/2008 rozegrał trzy mecze w Lidze Mistrzów.
W 2013 powrócił do Gwardii Opole. W sezonie 2016/2017 został wybrany najlepszym bramkarzem Superligi. W sezonie 2017/2018, w którym rozegrał 35 meczów i zdobył dwa gole, a jego skuteczność obron wyniosła 30,7% (339/1103; najwięcej obron w lidze), ponownie został wybrany najlepszym bramkarzem Superligi, a także otrzymał nagrodę dla najlepszego zawodnika tych rozgrywek. W sezonie 2018/2019, w którym rozegrał 32 mecze i bronił ze skutecznością 32% (328/1025; najwięcej obron w lidze), po raz trzeci z rzędu został wybrany najlepszym bramkarzem Superligi.
W 2006 uczestniczył w mistrzostwach Europy U-20 w Austrii, podczas których w pięciu meczach bronił ze skutecznością 38% (46/121).
W reprezentacji Polski zadebiutował 27 listopada 2008 w przegranym meczu ze Szwecją (24:27), w którym był zmiennikiem Sławomira Szmala. Dwa dni później, w wygranym spotkaniu z Gruzją (39:30), rzutem przez całe boisko zdobył pierwszą bramkę w narodowych barwach. W 2009 wywalczył brązowy medal podczas mistrzostw świata w Chorwacji. W turnieju tym, jako zmiennik Sławomira Szmala, wystąpił we wszystkich 10 meczach, broniąc ze skutecznością 26% (17/66).
W styczniu 2017 uczestniczył w mistrzostwach świata we Francji. W turnieju tym, będąc podstawowym bramkarzem reprezentacji Polski, bronił ze skutecznością 32% (63/196). Najwyższą skuteczność zanotował w rozegranym 12 stycznia 2017 meczu przeciwko Norwegii (20:22) – 44% (17/39). Został też wybrany najlepszym graczem wygranego spotkania z Tunezją (28:26; 21 stycznia 2017), w którym bronił ze skutecznością 36%.
W czerwcu 2017 został wybrany nowym kapitanem reprezentacji Polski. W nowej roli wystąpił po raz pierwszy 8 czerwca 2017 w przegranym spotkaniu ze Szwecją (27:33), który był jego 50. występem w narodowych barwach.

</doc>
<doc id="1588341" url="https://pl.wikipedia.org/wiki?curid=1588341" title="Facundo Parra">
Facundo Parra

Facundo Parra (ur. 15 czerwca 1985 w Buenos Aires) – argentyński piłkarz występujący na pozycji napastnika.

</doc>
<doc id="1588345" url="https://pl.wikipedia.org/wiki?curid=1588345" title="Dietetyk">
Dietetyk

Dietetyk (fr. diététique, łac. diaetetica, gr. d~aita) – wykwalifikowany specjalista ochrony zdrowia, który posiada szeroką wiedzę w zakresie żywienia człowieka zdrowego i chorego. Poprzez dobór odpowiedniej diety prowadzi profilaktykę chorób dietozależnych oraz jest odpowiedzialny za leczenie żywieniowe w różnych stanach chorobowych. Zajmuje się również upowszechnianiem wiedzy w zakresie prawidłowego żywienia. Dietetyk w ogólnym rozumieniu jest interdyscyplinarnym specjalistą medycznym zajmującym się wpływem żywności i żywienia na zdrowie człowieka.
Edukacja.
Obecnie w Polsce kształcenie w zawodzie dietetyka odbywa się na poziomie wyższych studiów zawodowych na kierunku dietetyka:
W latach wcześniejszych (rozpoczęcie studiów przed 1 października 2007 r.) kształcenie w zawodzie dietetyka, zgodne z obecnymi wymaganiami odbywało się na kierunkach: technologia żywności i żywienie człowieka (specjalność żywienie człowieka) oraz zdrowie publiczne (specjalność dietetyka).
W toku studiów realizowane są m.in. takie przedmioty jak: anatomia człowieka, fizjologia człowieka, farmakologia, biochemia, mikrobiologia, chemia spożywcza, towaroznawstwo spożywcze, psychologia kliniczna, choroby wewnętrzne, żywienie w chorobach wewnętrznych, żywienie w chirurgii, pediatria, żywienie niemowląt, alergologia, żywienie w alergiach, podstawy onkologii, żywienie w chorobach onkologicznych, podstawy diabetologii, żywienie w cukrzycy, interakcje leków z żywnością, dietoterapia, toksykologia żywności, higiena i bezpieczeństwo żywności, analiza i ocena jakości żywności, diagnostyka laboratoryjna, prawo medyczne, parazytologia, genetyka, kwalifikowana pierwsza pomoc, edukacja żywieniowa, technologia żywności, epidemiologia żywieniowa, immunologia, zdrowie publiczne, metodologia badań, żywienie kobiet ciężarnych i karmiących, dietoprofilaktyka i leczenie dietetyczne chorób niezakaźnych i żywieniowo zależnych, zasady i organizacja żywienia zbiorowego i żywienia w szpitalach, przechowalnictwo żywności.
Rola dietetyka.
W Polsce zawód dietetyka jest wciąż mało popularny i mało rozpoznawalny.
Z porad i usług dietetyków korzysta mało osób, co powoli zmienia się na korzyść wraz ze wzrostem świadomości społeczeństwa na temat zdrowego stylu życia i wzrostem standardu życia Polaków.
W krajach Europy Zachodniej, Ameryki Północnej i Australii dietetycy stanowią ważny element ochrony zdrowia.

</doc>
<doc id="1588347" url="https://pl.wikipedia.org/wiki?curid=1588347" title="Rafał Gliński">
Rafał Gliński

Rafał Gliński (ur. 29 grudnia 1982 we Wrocławiu) – polski piłkarz ręczny, rozgrywający, od 2015 zawodnik Górnika Zabrze.
Kariera sportowa.
Początkowo występował w grającym w Ekstraklasie Śląsku Wrocław. W 2006 przeszedł do TV Willstätt. Na początku 2009 rozwiązał kontrakt z niemieckim klubem (przyczyną były problemy finansowe drużyny) i podpisał umowę z Vive Kielce. Z kieleckim zespołem dwukrotnie wywalczył mistrzostwo Polski i trzykrotnie zdobył Puchar Polski. W barwach Vive występował ponadto w Lidze Mistrzów, zdobywając w tych rozgrywkach cztery bramki w sezonie 2009/2010. W latach 2011–2015 reprezentował barwy Stali Mielec. W 2015 przeszedł do Górnika Zabrze.
W 2002 wraz z młodzieżową reprezentacją Polski zdobył mistrzostwo Europy U-20 – w turnieju, który odbył się w Polsce, rzucił osiem bramek w siedmiu meczach.
W reprezentacji Polski zadebiutował 20 marca 2008 w wygranym meczu ze Słowacją (29:28), w którym rzucił dwie bramki i został wybrany najlepszym zawodnikiem spotkania. W 2009 zdobył brązowy medal podczas mistrzostw świata w Chorwacji. W turnieju tym wystąpił we wszystkich meczach, zdobywając 10 goli. Był w szerokiej kadrze na mistrzostwa Europy w Austrii (2010) oraz mistrzostwa Europy w Danii (2014; z udziału w tym turnieju wykluczyła go kontuzja łydki). W 2016 uczestniczył w mistrzostwach Europy w Polsce, podczas których wystąpił w sześciu meczach i rzucił cztery bramki.
W 2021 roku został trenerem Handball Stali Mielec

</doc>
<doc id="1588355" url="https://pl.wikipedia.org/wiki?curid=1588355" title="Sztafeta pływacka 4 × 100 m stylem zmiennym">
Sztafeta pływacka 4 × 100 m stylem zmiennym

4 × 100 m stylem zmiennym – konkurencja rozgrywana zarówno na 25-, jak i 50-metrowym basenie.
Style w tej konkurencji występują w innej kolejności niż w wyścigu indywidualnym w stylu zmiennym. Na początku startuje zawodnik, płynący stylem grzbietowym, następnie tzw. żabkarz po nim zawodnik płynący stylem motylkowym, a na końcu osoba pływająca stylem dowolnym. Każdy z nich pokonuje dystans 100 metrów.
Wszystkie skoki, z wyjątkiem stylu grzbietowego, wykonywane są ze startu lotnego. Po przepłynięciu przez zawodnika określonego dystansu drugi zawodnik może wystartować dopiero wtedy, gdy płynący zawodnik dotknie ściany. W przypadku gdy osoba nie dotknie „murka”, a pływak skoczy już do wody następuje dyskwalifikacja drużyny. Osoby pływające w takich sztafetach to zazwyczaj „sprinterzy”, ale to nie jest żelazna zasada.
Mistrzostwa Polski.
Obecni mistrzowie Polski:
Obecne mistrzynie Polski:
Mistrzostwa świata (basen 50 m).
Obecni mistrzowie świata:
Obecne mistrzynie świata:
Mistrzostwa świata (basen 25 m).
Obecni mistrzowie świata:
Obecne mistrzynie świata:
Mistrzostwa Europy (basen 50 m).
Obecni mistrzowie Europy:
Obecne mistrzynie Europy:
Letnie igrzyska olimpijskie.
Obecni mistrzowie olimpijscy:
Obecne mistrzynie olimpijskie:

</doc>
<doc id="1588359" url="https://pl.wikipedia.org/wiki?curid=1588359" title="Szyszmanowicze">
Szyszmanowicze

Szyszmanowicze (bułg. "Шишмановци") – dynastia, której przedstawiciele panowali w Bułgarii w XIV w (w ostatnim okresie istnienia tzw. drugiego państwa bułgarskiego).
Okres świetności.
Pierwszym przedstawicielem dynastii, który sięgnął po koronę cara Bułgarii był Michał Szyszman. Pochodził on z możnej rodziny bojarskiej, w linii żeńskiej wywodził się z carskiej dynastii Asenowiczów. Objął władzę w Bułgarii w 1323 wykorzystując chaos po bezpotomnej śmierci cara Jerzego II Tertera, ostatniego z rodu Terterowiczów.
Pierwszy okres rządów Szyszmanowiczów w Bułgarii wypełniają przede wszystkim walki przeciwko Bizancjum oraz Serbii. W ich efekcie w 1330 zginął w walce przeciwko Serbom Michał Szyszman. Po krótkich rządach jego syna Iwana Stefana (pochodzącego z małżeństwa Michała z odsuniętą później księżniczką serbską) tron objął siostrzeniec Michała Szyszmana Iwan Aleksander. Panował on w Bułgarii przez 40 lat (1331-1371) – poniósł niemałe zasługi dla rozwoju kulturalnego kraju, jednak w polityce okres jego panowania przyniósł stopniowy upadek państwa bułgarskiego. Przyczyniały się do tego zwłaszcza konflikty Iwana Aleksandra z jego licznymi synami, którym wydzielał apanaże. Ich starania o samodzielność zaowocowały m.in. oderwaniem od Bułgarii okręgu Widynia, gdzie władzę sprawował jeden z synów Iwana Aleksandra – Iwan Sracimir. Z chaosu wewnętrznego korzystali sąsiedzi: Bizancjum zajęło większość wybrzeża czarnomorskiego, Węgrzy zhołdowali Widyń, usamodzielniła się także Dobrudża. Jednak największym zagrożeniem okazali się Turcy osmańscy, którzy pod koniec rządów Iwana Aleksandra wkroczyli na ziemie bułgarskie.
Schyłek.
Iwan Szyszman, następca Iwana Aleksandra (jeden z jego synów, kontrolujący stolicę w Tyrnowie) zmuszony został do płacenia trybutu Osmanom, którzy mimo to wciąż kontynuowali swoją ekspansję (w 1385 zdobyli Sofię). Próba wspólnego stawienia im oporu podjęta przez Iwana Szyszmana, króla serbskiego Łazarza i króla Bośni Tvrtka I co prawda dała zwycięstwo nad siłami tureckimi pod Płocznikiem (1387), lecz już rok później Bułgarzy zostali przez Turków rozgromieni i zmuszeni do oddania najeźdźcom części państwa z Silistrą oraz do uznania się za wasalów tureckich (ten sam los spotkał wówczas Iwana Sracimira w Widyniu). W 1393 Turcy zdobyli stolicę Bułgarii Tyrnowo – Iwan Szyszman sprawował odtąd władzę wasalną jedynie nad fragmentem ziem bułgarskich z Nikopolem. Obaj Szyszmanowicze próbowali wykorzystać antytureckie plany Zygmunta Luksemburskiego, jednak bezskutecznie: Iwan Szyszman został ścięty w 1395 za zawarcie sojuszu z Zygmuntem, a Iwan Sracimir został pojmany przez Turków po klęsce Zygmunta w bitwie pod Nikopolem w roku następnym i wkrótce również zabity.
Część potomków Szyszmanowiczów zbiegła do Węgier, skąd próbowała doprowadzić do odzyskania niepodległości przez Bułgarię: Konstantyn, syn Iwana Sracimira, wywołał powstanie antytureckie w Bułgarii na początku XV w. i na pewien czas odzyskał kontrolę nad Widyniem (zmarł w 1422), z kolei Frużyn, syn Michała Szyszmana prawdopodobnie zginął w bitwie pod Warną.
Drzewo dynastii Szyszmanowiczów

</doc>
<doc id="1588361" url="https://pl.wikipedia.org/wiki?curid=1588361" title="DHC">
DHC



</doc>
<doc id="1588363" url="https://pl.wikipedia.org/wiki?curid=1588363" title="Korpus Artylerii Koronnej">
Korpus Artylerii Koronnej

Korpus Artylerii Koronnej – ogół jednostek artylerii armii koronnej.
Formowanie i zmiany organizacyjne.
W 1648 w dwóch bitwach: nad Żółtymi Wodami (5-16 maja) i pod Korsuniem (26 maja) Rzeczpospolita straciła całą artylerię. Do jej odbudowy przystąpił, „uproszony” o cofnięcie swojej dymisji Krzysztof Arciszewski. Z wielkim wysiłkiem i zaangażowaniem przystąpił Arciszewski do pracy, ale jego starania zostały zaprzepaszczone już we wrześniu pod Piławcami, gdzie ponownie cała artyleria dostała się w ręce wroga. Za następcy Arciszewskiego – Zygmunta Przyjemskiego doliczono się 350 dział, ale w tej liczbie "niemało rupieci". W okresie szefowania jego następcy Grodzickiego w "summaryuszu" sporządzonym w 1654 odnotowano: "2 całe kartauny, 27 półkartaunów, 49 ćwierkartaunów, 18 okwat kartaunów, 6 kolubryn, 6 kolubryn bastardowych, 44 falkonety, 2 petryery, 37 armat regimentowych, 26 armat 3-funtowych, 3 moskiewskie, 14 spiżowych małych, 13 moździerzy spiżowych, 116 dział żelaznych, 9 moździerzy żelaznych i 15 petard".
W 1661 w rejestrach spotykamy, po raz pierwszy, 50 "dragonów artylerii", których zadaniem podczas wojen było konwojowanie taborów artyleryjskich a w czasie pokoju egzekwowanie kwarty. Dragoni artyleryjscy istnieli do czasów Stanisława Augusta Poniatowskiego.
W okresie dowodzenia artylerią przez Marcina Kazimierza Kątskiego przypadają znaczące zwycięstwa oręża polskiego: pod Chocimiem (w listopadzie 1673), zdobycie Baru (w listopadzie 1674), pod Wiedniem (we wrześniu 1683), wyprawa bukowińska (1685) gen. Jabłonowskiego.
Na czele korpusu stał generał artylerii. Jego sztab w drugiej połowie XVII w. był niewielki. Składał się z:zastępcy dowódcy, cejgmistrza (starszego nad wszystkimi arsenałami w kraju), kapitana i inżyniera artylerii.
W 1764 korpus liczył 160 artylerzystów. Istniał też batalion osłonowy (fizylierów). W cykhauzie warszawskim znajdowało się 14 dział polowych. W innych przechowywano ok. 300 dział fortecznych. Artylerzyści przydzieleni byli do cekhauzów w Warszawie, Kamieńcu, Krakowie, Lwowie, Białej Cerkwi i Malborku. Pierwsze reformy przeprowadzono w latach 60. XVIII wieku. Jednak I rozbiór Polski spowodował kolejną zapaść i artylerię zaczęto odbudowywać dopiero w połowie lat 70.
Po wojnie konfederackiej znacznie rozbudowano korpus.
Dalszy rozwój artylerii zapewniła założona w 1776 r. Królewska Szkoła Artylerii.
W 1776 r. fundusz artylerii zwiększono z 300 000 zł do ok. 444 000 zł, a jej etat z 292 do 397 ludzi.Do korpusu przyłączono ponownie regiment (batalion) fizylierów koronnych. Oprócz wyznaczonego przez etat funduszu korpus otrzymał w 1780 i 1781 r. z nadwyżek skarbowych 110 000 zł. Sprzęt artyleryjski dostarczała ludwisarnia warszawska. Łącznie od chwili uruchomienia (1765 r.) do 1779 r. ludwisarnia wyprodukowała 73 działa i granatniki oraz 19 moździerzy. w 1780 sejm wyznaczył na jej utrzymanie 30000 zł rocznie. Dyrektorem ludwisarni został mjr Stanisław Wągrowski. Pod jego kierunkiem usprawniono pracę zakładu, położono większy nacisk na odlewanie dział polowych. Wskutek jednak niewielkich funduszów nie zdołano bardziej rozwinąć produkcji (w latach 1780-1789 na cele produkcyjne, poza kosztami personelu, wydano zaledwie około 173 000 zł). Od 1780 do 18 lutego 1789 r. ludwisarnia odlała 50 dział polowych, 6 granatników, 2 moździerze i II dział żelaznych, próbnych. Wszystkie działa nowe i dawne wylawetowano. Wykonano też 36 wozów amunicyjnych, trzy wozy pod pontony i kuźnię polową.
W 1777 r. w arsenale warszawskim było 38 dział, 5 granatników i 2 moździerze. W Kamieńcu znajdowały się 234 działa, w tym 58 żelaznych. Przygotowano znaczne zapasy prochu i amunicji artyleryjskiej, produkowanej głównie przez manufakturę w Ruskim Brodzie. W Łomiankach pod Warszawą wybudowany został młyn prochowy.
W 1777 korpus podzielony był na dwie brygady: warszawską i kamieniecką, z których każda składała się z trzech kompanii. Ich stan etatowy wynosił 393 ludzi, faktyczny zaś 388.
9 października 1789 sejm uchwalił nowy, stutysięczny etat wojska, według którego artylerię zamierzano rozbudować do 20 kompanii liczących po 156 ludzi. Łącznie za sztabem (56 ludzi) i ludwisarnią (47 ludzi) etat korpusu miał wynosić 3223 żołnierzy. Takiego stanu nigdy nie osiągnięto, udało się natomiast rozbudować liczbę kompanii do 14. Zmniejszony etat zakładał, że Korpus Artylerii będzie wynosił 2216 ludzi. Do takiego stanu zbliżono się w 1791 roku.
Po wypowiedzeniu przez Rosję wojny Rzeczypospolitej, 22 maja 1792 uchwalono etat wojenny wojska. Połączono między innymi artylerię koronną z litewską. Nowa artyleria Obojga Narodów miała liczyć 5220 ludzi. W jej skład miał wchodzić sztab, trzy regimenty artylerii, trzy szkoły artylerii, trzy arsenały i ludwisarnię. W każdym regimencie sztab wyższy liczyć miał pięć osób (pułkownik, podpułkownik, trzech majorów); sztab średni i niższy - 15 osób (kwatermistrz, audytor, trzech adiutantów, sztabschirurg, dwóch chirurgów batalionowych, kapelan, sztabsfurier, dobosz pułkowy, dwóch doboszów batalionowych, profos, podprofos. W 12 w kompaniach miało służyć 1668 (7 kapitanów, 5 kapitanów sztabowych, 12 poruczników, 24 podporuczników, 12sztikjunkrów, 12 oberfajerwerkerów, 36 fajerwerkerów, 12 furierów, 120 kaprali, 12 chirurgów kompanijnych, 240 oberkanonierów, 1128 kanonierów, 24 cieśli, 24 doboszów.
Przejęcie władzy przez konfederację targowicką przerwało reformę. Artyleria liczyła 16 kompanii. Niestety 11 kompanii dostała się w ręce Rosjan. Oficerowie i szeregowi z zajętych kompanii zostali wcieleni do wojska rosyjskiego.
Stopnie oficerskie.
Rangami oficerskimi w korpusie były: generał artylerii koronnej, generał major (stopień ustanowiony w 1789 roku), pułkownik, podpułkownik (2), major (3, w tym dyrektor ludwisarni), adiutant generalski, kwatermistrz (zastąpił zlikwidowany urząd komisarza artylerii), obercejgwart w stopniu kapitana (2), cejgwart w stopniu porucznika (2), adiutant w stopniu podporucznika (4), ober felczer (2). W kompaniach zaś kapitan z kompanią, kapitan sztabowy, porucznik, podporucznik, sztikjunkier (odpowiednik chorążego w piechocie). Obowiązki artylerzystów zostały określone w regulaminie z 1767 roku.
Żołnierze korpusu.
Szefowie
Pułkownicy

</doc>
<doc id="1588366" url="https://pl.wikipedia.org/wiki?curid=1588366" title="Bakterie metanowe">
Bakterie metanowe



</doc>
<doc id="1588367" url="https://pl.wikipedia.org/wiki?curid=1588367" title="Aristagoras">
Aristagoras



</doc>
<doc id="1588373" url="https://pl.wikipedia.org/wiki?curid=1588373" title="Who’s That Girl World Tour">
Who’s That Girl World Tour

Who’s That Girl World Tour – druga trasa koncertowa Madonny, tym razem w pełni światowa. Tournée promowało ścieżkę dźwiękową "Who’s That Girl" oraz wydany rok wcześniej album "True Blue". Był to początek wielkich tras koncertowych Madonny, które odbywają się do dziś i są uznawane za najbardziej widowiskowe koncerty świata.

</doc>
<doc id="1588375" url="https://pl.wikipedia.org/wiki?curid=1588375" title="Ksenia Sukhinova">
Ksenia Sukhinova



</doc>
<doc id="1588384" url="https://pl.wikipedia.org/wiki?curid=1588384" title="Hitchhiker 6">
Hitchhiker 6



</doc>
<doc id="1588389" url="https://pl.wikipedia.org/wiki?curid=1588389" title="Asha Hagi">
Asha Hagi

Asha Hagi (ur. 1962 w Galguduud) – somalijska feministka i pacyfistka, zaangażowana w działania na rzecz pokoju i praw kobiet. Prowadzi m.in. kampanię przeciw obrzezaniu kobiet.
Ukończyła ekonomię na Narodowym Uniwersytecie Somalii. Po wybuchu wojny domowej w Somalii założyła w 1992 roku organizację Save Somali Women and Children ("Ratujcie Kobiety i Dzieci Somalii"), wspierającą kobiety w dążeniu do przełamania marginalizacji, biedy i przemocy. W roku 2000 zainicjowała powstanie organizacji Szósty Klan, zrzeszającej kobiety z pięciu tradycyjnych klanów i z różnych ugrupowań politycznych. Szósty Klan skutecznie domagał się włączenia kobiet w rokowania pokojowe i zagwarantowania im 12% parytetu w Tymczasowym Parlamencie Federalnym i 30% parytetu w organach władzy regionalnej i samorządowej.
Od czasu interwencji wojsk etiopskich w Somalii Asha Hagi przebywa na emigracji politycznej w Nairobi.
W roku 2008 otrzymała nagrodę Right Livelihood – „"za olbrzymią odwagę, z jaką przewodzi udziałowi kobiet w procesie budowy pokoju i pojednania w zniszczonym przez wojnę kraju"”.

</doc>
<doc id="1588391" url="https://pl.wikipedia.org/wiki?curid=1588391" title="Gabino Sosa">
Gabino Sosa

Gabino Sosa (ur. 4 października 1899, zm. 3 marca 1971) – argentyński piłkarz, napastnik. Później trener.
Urodzony w Rosario Sosa w 1914 roku wstąpił w szeregi młodzieżowej drużyny miejscowego klubu Central Córdoba Rosario. W 1921 roku został graczem pierwszego zespołu i w tym samym roku wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Sosa zagrał tylko w jednym meczu – z Brazylią.
Wciąż jako piłkarz klubu Central Córdoba wziął udział w turnieju Copa América 1924, gdzie Argentyna została wicemistrzem Ameryki Południowej. Sosa zagrał we wszystkich trzech meczach – z Paragwajem, Chile (zdobył bramkę) i Urugwajem.
Nadal będąc zawodnikiem Central Córdoba wziął udział w turnieju Copa América 1926, gdzie Argentyna została wicemistrzem Ameryki Południowej. Sosa zagrał we wszystkich czterech meczach – z Boliwią (zdobył bramkę), Paragwajem (zdobył 4 bramki), Urugwajem i Chile.
Sosa do końca swej kariery piłkarskiej pozostał wierny barwom klubu Central Córdoba, z którym czterokrotnie wygrał lokalną ligę oraz zwyciężył w 1934 roku w turnieju Copa Adrián Beccar Varela.
W latach 1921–1927 Sosa rozegrał w reprezentacji Argentyny 15 meczów i zdobył 6 bramek.
Po zakończeniu kariery w 1938 został trenerem i od 1939 opiekował się drużyną swego dotychczasowego klubu – Central Córdoba.
Dnia 7 listopada 1969 roku stadion klubu Central Córdoba otrzymał na jego cześć nazwę Estadio Gabino Sosa. Sosa zmarł 3 marca 1971 roku.

</doc>
<doc id="1588395" url="https://pl.wikipedia.org/wiki?curid=1588395" title="City of Moreland">
City of Moreland

City of Moreland – obszar samorządu lokalnego (ang. "local government area"), położony w obrębie aglomeracji Melbourne. Powstała w 1994 roku z połączenia trzech inny jednostek samorządowych tj. Brunswick, Coburg oraz z południowej części Broadmeadows. Obszar ten zamieszkuje 142 325 osób (dane z 2006).

</doc>
<doc id="1588399" url="https://pl.wikipedia.org/wiki?curid=1588399" title="Zoosocjologia">
Zoosocjologia

Zoosocjologia, socjologia zwierząt (z gr. "zoon"=zwierzę + "socjologia") – nauka zajmująca się badaniem społecznego życia zwierząt, wzajemnych relacji pomiędzy nimi, strukturą i funkcjonowaniem ich skupisk, a także badaniem ewolucji zbiorowości społecznych. Jest to dziedzina nauki ściśle związana z socjologią ogólną i etologią. Włączana jest czasem do socjologii jako kierunek nazywany biosocjologią.

</doc>
<doc id="1588408" url="https://pl.wikipedia.org/wiki?curid=1588408" title="Zwapnienie">
Zwapnienie

Zwapnienie, kalcyfikacja – odkładanie się soli wapnia w tkankach miękkich organizmu. 
Może być zjawiskiem naturalnym np. w czasie kostnienia szkieletu, czy powstawania pancerzy u bezkręgowców. Towarzyszy również pewnym procesom chorobowym, prowadząc do utraty elastyczności tkanek (np. zwapnienie ścięgna Achillesa spowodowane nawracającymi urazami i zapaleniem ścięgien) lub wapnienia patologicznych struktur (np. blaszki miażdżycowej).
Pośród bezpośrednich przyczyn wymienia się niedobór witaminy K oraz nieprawidłowe proporcje wapnia do witaminy D prowadzące do zaburzeń przyswajania wapnia oraz nieprawidłowej gospodarki minerałów w organizmie. Przyjmowanie nadmiernej ilości witaminy D może prowadzić do jej hiperwitaminozy i nadmiernego wchłaniania wapnia, gdy towarzyszy temu niedobór witaminy K. Proces ten jest również wywoływany przez warfarynę, działającą antagonistycznie wobec witaminy K.

</doc>
<doc id="1588409" url="https://pl.wikipedia.org/wiki?curid=1588409" title="Kryzys finansowy 2007/2008">
Kryzys finansowy 2007/2008



</doc>
<doc id="1588413" url="https://pl.wikipedia.org/wiki?curid=1588413" title="Kanaoka Kose">
Kanaoka Kose

 – japoński malarz, jeden z najważniejszych twórców okresu Heian. 
Był człowiekiem świeckim, a nie mnichem buddyjskim, jak większość znamienitych malarzy okresu Heian. Wielką sławą cieszyły się jego obrazy koni oraz portrety uczonych w cesarskim pałacu w Heian-kyō; niestety, choć przypisuje mu się wiele dzieł, żadne ze współcześnie zachowanych nie jest z pewnością jego pędzla. Uważa się go za założyciela szkoły Kose, oraz za twórcę japońskiego stylu malarstwa ("yamato-e"); miał być też pierwszym artystą tworzącym w rodzimym, japońskim stylu obrazy buddyjskie. Inną niecodzienną ówcześnie cechą jego malarstwa było stosowanie konwencji realistycznych

</doc>
<doc id="1588414" url="https://pl.wikipedia.org/wiki?curid=1588414" title="Szyszkojagoda">
Szyszkojagoda

Szyszkojagoda – rodzaj szyszki, której łuski nasienne są zmięśniałe i ze sobą zrośnięte, tworząc twór przypominający jagodę. Szyszkojagody występują wyłącznie u nagozalążkowych z rodzaju jałowiec ("Juniperus"). Powstają po zapłodnieniu zalążków, które znajdują się w szczytowej części kwiatostanu żeńskiego. Z zalążków powstają nasiona (zwykle 1–3, wyjątkowo do 12), podczas gdy łuski szyszki (owocolistki) wtórnie zrastają się i mięśnieją. Na szczycie szyszkojagód z reguły można zauważyć ślady owocolistków. Szyszkojagody u różnych gatunków mają różne kształty (kuliste, jajowate, gruszkowate), rozmiary (od 5 mm średnicy do 25 mm - u "Juniperus macrocarpa"). Zwykle początkowo są zielone, później granatowe do czarnych (wyjątkowo czerwone, np. u "Juniperus oxycedrus"). U jałowca pestkowatego ("J. drupacea") szyszkojagody są słodkawe i jadalne, a trzy nasiona zrośnięte są w sposób przypominający pestkę.

</doc>
<doc id="1588415" url="https://pl.wikipedia.org/wiki?curid=1588415" title="Raptor Red">
Raptor Red

Raptor Red – opublikowana w 1995 r. powieść autorstwa paleontologa Roberta Bakkera. Opowiada o życiu kredowych dinozaurów. Tytułowym bohaterem jest samica utahraptora.
Treść.
Samica utahraptora po śmierci partnera znajduje się w trudnej sytuacji. Wędruje z siostrą, jej rodziną i nietypowym białym pterozaurem. Rywalizuje z akrokantozaurami i deinonychami.
Odbiór.
"Raptor Red" została przychylnie przyjęta przez prasę głównego nurtu. Wiele pochwał zyskała antropomorfizacja dinozaurów.
Wiele krytycznych recenzji pochodziło za to od naukowców zarzucających autorowi luźne traktowanie faktów naukowych.

</doc>
<doc id="1588417" url="https://pl.wikipedia.org/wiki?curid=1588417" title="Sean Gullette">
Sean Gullette

Sean Leland Sebastian Gullette (urodzony 4 czerwca 1968 w Bostonie) – amerykański reżyser, scenarzysta, scenarzysta, aktor i producent filmowy. Wystąpił jako Maximillian Cohen w dreszczowcu psychologicznym Darrena Aronofsky’ego "Pi" (1998).

</doc>
<doc id="1588418" url="https://pl.wikipedia.org/wiki?curid=1588418" title="Kościół ewangelicko-augsburski w Poddębicach">
Kościół ewangelicko-augsburski w Poddębicach

Kościół ewangelicko-augsburski w Poddębicach – zabytkowy kościół położony w centrum Poddębic, w północnej części Parku Miejskiego, przy ulicy Marii Konopnickiej i Adama Mickiewicza, w pobliżu głównego placu miejskiego Poddębic – Placu Tadeusza Kościuszki i renesansowego pałacu Grudzińskich. Kościół ten jest czasem nazywany ewangelickim lub „kościołem niemieckim”.
Historia.
Kościół został zbudowany w 1871 roku przez ówczesnych właścicieli Poddębic i dziedziców klucza poddębickiego - rodzinę Wyssogota Zakrzewskich (Klemens Wyssogota Zakrzewski), dla przybyłych ze Zachodu osadników niemieckich - sukienników (ok. 1822 roku), którzy przywędrowali do Poddębic w celu ożywienia przemysłowego miasta.
Wobec braku możliwości finansowych utrzymania własnej świątyni przez nieliczną parafię ewangelicką, budynek kościoła został w 2009 sprzedany miastu Poddębice.
Architektura.
Jest to skromny budynek z czerwonej cegły przykryty dwuspadowym dachem z wieloboczną sygnaturką w szczycie. Prezbiterium zamknięte prosto, bez wydzielonej kaplicy. Kościół jednonawowy z chórem i ceglanymi portalami nad wejściem głównym od strony północnej i nad wejściem prezbiterialnym od południa.
Położony jest na wzgórzu, kościół wraz z wysoką dzwonnicą zamyka wylot ulicy Marii Konopnickiej. Otoczony zabytkowymi drzewami i żywopłotem. 
Położona w pobliżu dzwonnica została zbudowana z białej cegły i przykryta stylowym hełmem. Nawiązuje do wzorów renesansowych. 
Obecna funkcja.
W 2012 roku, w związku z rozwojem geotermii oraz rewitalizacją centrum miasta, budynek został przeznaczony na pijalnię wód termalnych oraz teatr. W każdą trzecią niedzielę miesiąca odbywają się w nim nabożeństwa ewangelickie.
Park Miejski.
Park usytuowany jest w południowej części Poddębic. Północną granicę Parku stanowi ogrodzenie oddzielające Park od gruntów Parafii Ewangelicko-Augsburskiej. Kościół Ewangelicki zajmuje narożną działkę przy ul. Mickiewicza. Wschodnią granicą jest chodnik wzdłuż ulicy Mickiewicza, zachodnią - rzeka Ner, a południową ogrodzenie terenu Liceum Ogólnokształcącego im. M. Konopnickiej. 
Powierzchnia Parku wynosi ogółem 3,61 ha.
Park pałacowy razem z zadrzewieniem wokół kościoła ewangelicko-augsburskiego jest wpisany do rejestru zabytków i podlega ochronie prawnej przewidzianej w przepisach ustawy z dnia 23 lipca 2003 r. o ochronie zabytków i opiece nad zabytkami. Całość założenia jest chroniona w granicach ochrony konserwatorskiej. Nie zmienia się granic Parku, chociaż w opracowaniu ujęto również północną część terenu wzdłuż rzeki Ner w kierunku centrum miasta.

</doc>
<doc id="1588419" url="https://pl.wikipedia.org/wiki?curid=1588419" title="Azura (The Elder Scrolls)">
Azura (The Elder Scrolls)



</doc>
<doc id="1588420" url="https://pl.wikipedia.org/wiki?curid=1588420" title="Azura">
Azura



</doc>
<doc id="1588421" url="https://pl.wikipedia.org/wiki?curid=1588421" title="Kościół Mariacki w Berlinie">
Kościół Mariacki w Berlinie

Kościół Marii Panny (niem. "St. Marienkirche") – gotycki kościół położony w historycznej części Berlina – Nowego Miasta, obecnie w pobliżu Karl-Liebknecht-Straße na terenie rozległego zieleńca pomiędzy Alexanderplatz i rzeką Sprewą, powstałego na miejscu Marienviertel – gęstej zabudowy, zniszczonej podczas II wojny światowej. Świątynia stoi u stóp Berliner Fernsehturm – wysokiej na 368 m wieży telewizyjnej. Jest cennym przykładem gotyku ceglanego we wschodnich Niemczech.
Dzieje.
Zalążkiem Berlina było Stare Miasto z kościołem św. Mikołaja wzniesionym w XIII stuleciu. Obok powstała osada nazwana Nowym Miastem z kościołem NMP. Po raz pierwszy świątynię wspomina dokument z 1291. Trzynastowieczna świątynia, której budowę datuje się na lata 1270–1280, została w XIV wieku dwukrotnie rozbudowana ok. 1300 oraz ok. 1380. W wyniku tych prac powstała ceglana trójnawowa hala z krótkim poligonalnie zamkniętym prezbiterium. Ostateczny kształt kościół otrzymał w roku 1413, kiedy to dodano do naw bocznych rząd kaplic. Od XVI wieku kościół należy do luteran. Burzliwe dzieje kościoła potwierdzają liczne pożary, w roku 1663/1666, 1789/1790 oraz podczas II wojny światowej, jednakże zniszczenia nie naruszyły najważniejszych dzieł sztuki tworzących XVIII-wieczny wystrój.
Wznosząca się od strony zachodniej wieża została zbudowana z piaskowca sprowadzonego ze złoży skalnych w Rüdersdorf. Charakterystyczny hełm jest dziełem Carla Gottharda Langhansa ze Śląska wykonanym w 1780 na miejscu zniszczonego barokowego zwieńczenia, dzieła Michaela Mathiasa Smidsa. Wysokość wieży wynosi 91 m.
Świątynia była kilkakrotnie restaurowana, w latach 1893–1895 przez Hermanna Blankensteina oraz w latach 1969–1970, kiedy usunięto ostatecznie szkody wojenne.
Architektura i wystrój wnętrza.
Monumentalny kościół Mariacki jest trójnawową halą o siedmiu przęsłach nakrytych wspólnym dachem, z kwadratową wieżą od strony zachodniej oraz niższym dwuprzęsłowym prezbiterium zamkniętym wielobocznie. Do nawy południowej przylegają cztery kaplice nakryte własnymi dachami poprzecznymi. Wnętrze nakryte jest sklepieniem gwiaździstym (w nawie głównej) oraz krzyżowo-żebrowym wspartym na filarach wiązkowych. Znajomość sztuki budowania w cegle poświadczają elewacje zewnętrzne – elewacja wschodnia korpusu nawowego, oraz kaplice boczne wieńczą szczyty z charakterystycznymi ostrołukowymi blendami oddzielonymi lizenami zwieńczonymi sterczynami.
Pomimo zawieruchy wojennej wnętrze zachowało cenne barokowe wyposażenie – ołtarz główny z obrazami Christiana Bernharda Rode ukończony w 1762 r., organy wykonane przez Joachima Wagnera (1690–1749), nagrobek feldmarszałka Ottona Christopha von Sparr (1663), dzieło Artusa Quellinusa z Antwerpii, ambonę alabastrową (1702/1703), dzieło Andreasa Schlütera, nadwornego architekta króla Prus, Fryderyka I. W zachodnim przedsionku znajduje się monumentalne polichromowane przedstawienie "Tańca śmierci", datowane na rok 1484, w dobie reformacji pobielone i odsłonięte w 1848 przez Friedricha Augusta Stülera. Ponadto gotycka brązowa chrzcielnica z 1437 r.
Przed fasadą zachodnią stoi kamienny krzyż z 1325 r. upamiętniający zabicie prałata Nikolausa von Bernau.
Wystrój wnętrza:

</doc>
<doc id="1588424" url="https://pl.wikipedia.org/wiki?curid=1588424" title="Wilderness (Południowa Afryka)">
Wilderness (Południowa Afryka)

Wilderness − niewielkie miasteczko położone w południowoafrykańskiej Prowincji Przylądkowej Zachodniej. Leży 10 km na wschód od George i 70 km na zachód od Knysny, w regionie Garden Route. Wilderness jest znanym ośrodkiem wypoczynkowym, gdyż położone jest nad laguną i posiada dobrze rozwiniętą infrastrukturę turystyczną.

</doc>
<doc id="1588427" url="https://pl.wikipedia.org/wiki?curid=1588427" title="Słowo Prawdy (wydawnictwo)">
Słowo Prawdy (wydawnictwo)

Wydawnictwo „Słowo Prawdy” – wydawnictwo Kościoła Chrześcijan Baptystów z siedzibą w Warszawie. Jego działalność obejmuje publikację książek m.in. o tematyce biblijnej, teologicznej, ewangelizacyjnej, historycznej. Posiada osobowość prawną na podstawie rozporządzenia Ministra Administracji i Cyfryzacji z dnia 13 grudnia 2012 r. w sprawie nadania osobowości prawnej Wydawnictwu Słowo Prawdy z siedzibą w Warszawie.
Historia.
Szczególnie dużą aktywność wydawnictwo wykazywało w czasach Polski Ludowej, choć jego działalność była reglamentowana przez przydział papieru, ograniczony dostęp do zakładów drukarskich oraz cenzurę. Wtedy to ukazały się w nim przekłady wielu ewangelikalnych publikacji należących do kategorii światowych bestsellerów (np. popularnych książek Billy Grahama). Pierwsze książki ukazały się w 1960 (publikacja z 1960 pt. "Głos wiary. Śpiewnik dla Zborów Pańskich" nosi na stronie tytułowej następujące oznaczenie wydawcy: „Wydawnictwo Polskiego Kościoła Chrześcijan Baptystów” czyli bez użycia nazwy: Wydawnictwo „Słowo Prawdy”). Kluczowymi osobami zaangażowanymi w działalność Wydawnictwa w latach 1960-1989 byli: Michał Stankiewicz, Konstanty Wiazowski, Zdzisław Pawlik i Krzysztof Bednarczyk.

</doc>
<doc id="1588439" url="https://pl.wikipedia.org/wiki?curid=1588439" title="Der Prozess">
Der Prozess

Der Prozess – dziewiąty studyjny album zespołu Armia, wydany 28 stycznia 2009. Album nagrano w Małym Studio w Puszczykowie XI 2007 – XII 2008.
Inspiracją dla tego wydawnictwa była powieść Franza Kafki o tym samym tytule. Bohater pierwszych sześciu utworów tego albumu koncepcyjnego poddany jest procesowi podobnie jak bohater powieści. Utwór siódmy jest dodatkiem luźno związanym z resztą. W jego nagraniu wykorzystano amatorski chór złożony z użytkowników forum dyskusyjnego Armii.
W lutym 2010 roku wydawnictwo uzyskało nominację do nagrody polskiego przemysłu fonograficznego „Fryderyka” w kategorii: album roku rock.
Lista utworów.
Muzyka: Paweł Klimczak &amp; Armia z wyjątkiem „Underground” – muzyka Tomasz Budzyński &amp; Armia. Słowa: Tomasz Budzyński
Twórcy.
Muzycy
gościnnie
Realizatorzy
Okładka.
Na okładce znajduje się grafika Tomasza Budzyńskiego. We wkładce znajdują się również grafiki jego syna, Stanisława, przedstawiające potwory, z którymi zmaga się bohater albumu.

</doc>
<doc id="1588440" url="https://pl.wikipedia.org/wiki?curid=1588440" title="Dhori Kule">
Dhori Kule

Dhori Petraq Kule (ur. 17 lutego 1957 w Beracie) – albański ekonomista, rektor Uniwersytetu Tirańskiego.
Życiorys.
Syn Petraqa Kule. W młodości grał w piłkę nożną w klubie Tomori. W roku 1981 ukończył studia na Wydziale Ekonomicznym Uniwersytetu Tirańskiego. Następnie do 1984 roku pracował w filii stołecznego uniwersytetu w Beracie. W latach 1982–1984 był ekonomistą w przedsiębiorstwie petrochemicznym w Kuçovë.
W 1984 powrócił do pracy naukowej, by w 1993 stanąć na czele nowo powstałej katedry mikroekonomii, został też członkiem senatu Uniwersytetu Tirańskiego. Staże naukowe odbywał w sześciu krajach, w tym w Polsce (1993). W 1997 został dziekanem Wydziału Ekonomii UT, a rok później stanął na czele Stowarzyszenia Ekonomistów Albańskich (skupiającego także Albańczyków z Kosowa, Macedonii i Czarnogóry). Po zwycięstwie w wyborach, 21 stycznia 2008 otrzymał od prezydenta Bamira Topiego nominację na rektora UT, w 2012 został wybrany na rektora ponownie. Funkcję tę sprawował do roku 2016. Członek Rady Nadzorczej Banku Albanii.
Jest współautorem dwóch podręczników do ekonomii, a także kilkunastu artykułów naukowych.
Zna język angielski, włoski i rosyjski.

</doc>
<doc id="1588441" url="https://pl.wikipedia.org/wiki?curid=1588441" title="Słowo Prawdy (czasopismo)">
Słowo Prawdy (czasopismo)

Słowo Prawdy – założony w 1925 miesięcznik chrześcijański o profilu ewangelikalnym, organ prasowy Kościoła Chrześcijan Baptystów w RP. Od 2010 jego redaktorem naczelnym jest pastor Mateusz Wichary. W 2014 roku czasopismo ukazywało się w nakładzie 660 egzemplarzy.
Historia.
W 1950 roku władze zabroniły wydawania czasopism religijnych, tłumacząc to trudnościami finansowymi Kościołów. Wydawanie miesięcznika wznowiono w roku 1957.
Zawartość.
Artykuły publikowane w „Słowie Prawdy” dotyczą biblijnej doktryny oraz chrześcijańskiego życia z dzisiejszej perspektywy. Czasopismo zawiera również aktualności z życia Kościoła oraz informacje o działalności innych Kościołów ewangelikalnych w kraju i na świecie. Można w nim również znaleźć recenzje literatury oraz muzyki chrześcijańskiej.
Redaktorzy naczelni.
W okresie międzywojennym redaktorami naczelnymi byli: w latach 1925-1935 Ludwik Miksa, w latach 1936-1939 Alfred Władysław Kurzawa.
Po II wojnie światowej stanowisko to zajmowali m.in. Alfred Władysław Kurzawa (1948-1949), Michał Stankiewicz (1956-1961), Krzysztof Bednarczyk (1985-1987), a następnie Włodzimierz Tasak.

</doc>
<doc id="1588442" url="https://pl.wikipedia.org/wiki?curid=1588442" title="Wapień koralowy">
Wapień koralowy

Wapień koralowy – wapień utworzony ze szczątków skamieniałych koralowców, zmieszanych zwykle z większą lub mniejszą ilością innych szczątków organicznych. Pojęcie to jest stosowane na określenie wapieni tworzących rafy, których dominującym bioskładnikiem są koralowce lub na określenie wapieni utworzonych przez cementację okruchów szkieletów koralowców i wówczas są one odmianą wapienia organodetrytycznego.
Te wapienie koralowe, które cechują się odpowiednimi parametrami technicznymi i ozdobnymi, są wykorzystywane do wyrobu płyt okładzinowych lub elementów dekoracyjnych (np. waz).

</doc>
<doc id="1588444" url="https://pl.wikipedia.org/wiki?curid=1588444" title="Parafia Chrystusa Króla w Szczytnie">
Parafia Chrystusa Króla w Szczytnie

Parafia Chrystusa Króla w Szczytnie – rzymskokatolicka parafia w Szczytnie. Powstała 1 lipca 1992. W 2007 roku liczyła 5260 osób. Nabożeństwa odprawiane są w murowanej kaplicy tymczasowej, ale rozpoczęto już budowę nowego kościoła. Od początku powstania parafii proboszczem jest ks. Mirosław Rudoman.

</doc>
<doc id="1588445" url="https://pl.wikipedia.org/wiki?curid=1588445" title="Przespolew (historia)">
Przespolew (historia)

Historia Przespolewa i jego parafii.
Wszystkie źródła drukowane podają, że nazwa miejscowości wywodzi się od starego rodu Przespolewskich. Początkowo wieś nazywała się Przespolewo, a źródła XVI-wieczne podają już dwie jej nazwy: Przesplew Pański i Przespolew Kościelny, nie wyjaśniając podstawy ich wyodrębnienia. Pierwsze wzmianki o kościele parafialnym pochodzą z 1333 roku, kiedy to jeden z rodu Przespolewskich (nie wymienia się jego imienia) przyczynił się do wybudowania i uposażenia prawdopodobnie drewnianej świątyni pod wezwaniem św. Katarzyny.
Majątek Przespolew został podzielony ze względu na jakiś konflikt z kościołem. Jest również wersja mówiąca o tym, że jeden z Przespolewskich podzielił go między synów – jeden z nich był stanu duchownego.
Kościół pod wezwaniem św. Katarzyny (drewniany)w Przespolewie ufundowali Przespolewscy, pierwsze przekazy pochodzą z 1333 r. W tamtym okresie parafię zamieszkiwało ok. 300 osób.
Pierwszym proboszczem parafii był Albert Przespolewski, syn jednego z posiadaczy Przespolewa, przed nim parafią opiekował się proboszcz z Malanowa. Do kościoła w Przespolewie przychodzili mieszkańy Przespolewa, Poroża, Skarżyna, Skarżynka i Będziechowa.
Parafia była biedna. W XVIII w. Przespolew przejęli Zarembowie herbu Zaremba. W połowie XVIII w. drewniany kościół spłonął, na jego miejscu zbudowano nowy, który spłonął na początku XX w. od uderzenia pioruna. Nowy trzynawowy, w stylu neobarokowym kościół wybudowano w latach 1910-1914.
W czasie II wojny kościół został ograbiony ze wszystkiego i zrujnowany, a parafia w czasie okupacji bardzo wiele wycierpiała. Na terenie parafii było getto dla Żydów.

</doc>
<doc id="1588447" url="https://pl.wikipedia.org/wiki?curid=1588447" title="Słowo Prawdy">
Słowo Prawdy



</doc>
<doc id="1588451" url="https://pl.wikipedia.org/wiki?curid=1588451" title="Świstunka górska">
Świstunka górska

Świstunka górska ("Rhadina bonelli") – gatunek niewielkiego ptaka wędrownego z rodziny świstunek (Phylloscopidae), wcześniej zaliczany do pokrzewkowatych (Sylviidae). Zamieszkuje południowo-zachodnią i środkową Europę oraz północno-zachodnią Afrykę; zimuje w Afryce, głównie w strefie Sahelu. Sporadycznie zalatuje do Polski, odnotowano jeden przypadek lęgu. Nie jest zagrożony wyginięciem.
Systematyka.
Świstunka górska to gatunek monotypowy. Dawniej uznawano ją za jeden gatunek z wydzieloną do oddzielnego gatunku świstunką złotorzytną ("Rhadina orientalis"), zamieszkującą południowo-wschodnią Europę i Bliski Wschód. Z wyglądu są one niemal identyczne, odróżnia się je na podstawie głosu wabiącego.
Część systematyków zalicza świstunkę górską do rodzaju "Phylloscopus".
Charakterystyka.
Długość ciała tego ptaka wynosi około 11,5 cm, a rozpiętość skrzydeł 16–20 cm. Masa ciała waha się w przedziale od 7 do 11,5 gramów. Wielkością dorównuje pierwiosnkowi, od którego jest jednak bardziej szara. Trudno ją zauważyć w koronach drzew i łatwo pomylić z innymi świstunkami.
Upierzenie jest typowe dla większości świstunek: biały spód ciała (w tym podgardle i pierś, co odróżnia ją od bardzo podobnej świstunki leśnej), żółtozielona plama na skrzydle, wierzch ciała jasnoszarobrązowy o szarooliwkowym odcieniu z szarą głową oraz często występującą żółtą plamą na kuprze. Lotki i sterówki są żółtozielono prążkowane. Dziób jest różowy, kantarek jasny, a duże i ciemne oczy wyróżniają się z niezaznaczonych wyraźnie białych brwi. Nogi są brunatnoszare.
Żywi się owadami i innymi bezkręgowcami, które zbiera z gałęzi drzew.
Przyjemny głos i specyficzne wabienie są istotnymi cechami pozwalającymi rozróżnić ten gatunek w terenie. To monotonna zwrotka z powtarzanym dźwiękiem "tji".
Występowanie.
Zamieszkuje południowo-zachodnią i środkową Europę (od Półwyspu Iberyjskiego przez Francję po południowe Niemcy, Austrię, Słowenię i Włochy) oraz północno-zachodnią Afrykę (Algierię, Maroko i północno-zachodnią Tunezję). Terytorium występowania świstunki górskiej jest dużo mniejsze niż w przypadku innych świstunek (np. pierwiosnka), choć w pewnym stopniu pokrywa się z ich terenami zasiedlania. Nie konkurują one jednak tam ze sobą ani o pokarm, ani o miejsca lęgowe, gdyż świstunki górskie preferują suchsze i rzadsze lasy. Stykają się ze sobą dopiero w czasie migracji na zimowiska. Zimują one bowiem w Afryce, na rozległych sawannach leżących na południe od Sahary.
Wykazuje dość specyficzne wymagania środowiskowe. W okresie lęgowym zasiedla tereny górskie i podgórskie. Spotkać ją można w widnych i rzadkich lasach liściastych i iglastych na nizinach i na zboczach o południowej wystawie w górach.
Do Polski zalatuje bardzo rzadko – do końca 2020 roku stwierdzono ją tylko 11 razy. W 1976 roku odnotowano lęg w Beskidzie Sądeckim.
Okres lęgowy.
Gatunek ten gnieździ się na ziemi, ukryty w gęstej roślinności. Gniazdo jest kopulastą budowlą z bocznym otworem, uplecioną z suchej trawy z domieszką liści i mchu, wyścieloną miękkim materiałem (np. włosami). Wyglądem przypomina lęgowisko świstunki leśnej, choć mało prawdopodobne jest, aby oba gatunki świstunek gnieździły się i wychowywały młode w tym samym typie kompleksu leśnego.
Świstunki górskie w ciągu sezonu wyprowadzają jeden, wyjątkowo dwa lęgi. Samice składają w maju 5–6 białych jaj z czerwono-brązowymi plamkami. Wysiadują je przez 12–13 dni. Po wykluciu pisklęta, karmione przez oboje rodziców, pozostają w gnieździe jeszcze przez około 2 tygodnie.
Status i ochrona.
IUCN uznaje świstunkę górską za gatunek najmniejszej troski (LC, "Least Concern"). Liczebność światowej populacji w 2006 roku szacowano na 3–8 milionów dorosłych osobników. Globalny trend liczebności populacji uznawany jest za stabilny.
W Polsce gatunek ten jest objęty ścisłą ochroną gatunkową.

</doc>
<doc id="1588454" url="https://pl.wikipedia.org/wiki?curid=1588454" title="Motonobu Kanō">
Motonobu Kanō

 – malarz japoński. 
Syn Masanobu Kanō, założyciela szkoły Kanō i zięć Mitsunobu Tosy, mistrza malarstwa w stylu japońskim "yamato-e", reprezentanta szkoły Tosa. Talent przejawił bardzo wcześnie i został wzięty na służbę przez sioguna (Yoshizumi Ashikagę), którego został ostatecznie malarzem nadwornym i który nadał mu tytuł honorowy "hōgen". 
Sławę zyskał jako jeden z najwybitniejszych przedstawicieli szkoły Kanō. Nadał charakter świecki dziełom o treściach religijnych. Malował pejzaże i portrety, zapoczątkował monumentalne malarstwo ścienne. Przypisuje mu się autorstwo dekoracji w zespołach świątyń buddyjskich: Daitoku-ji, Myōshin-ji i Nanzen-ji w Kioto. 
W twórczości łączył wzory chińskiego malarstwa tuszowego i cechy malarstwa rodzimego. Jego pejzaże, czerpiące z wzorów chińskich, w szczególności ze sztuki epok Song i Yuan, noszą wyraźne cechy japońskie, zwłaszcza w ekspresji i kompozycji. Tworzył dzieła monochromatyczne, jak i wielobarwne, w zależności od tematu. Charakteryzowały je łagodne kolory i delikatna kreska. Obok Sesshū najwybitniejszy malarz ery Muromachi, uznany za mistrza także przez współczesnych mu malarzy chińskich.

</doc>
<doc id="1588455" url="https://pl.wikipedia.org/wiki?curid=1588455" title="Huso">
Huso

Huso – rodzaj dużych ryb anadromicznych z rodziny jesiotrowatych (Acipenseridae), wraz z rodzajem "Acipenser" zaliczanych do podrodziny jesiotrów (Acipenserinae).
Cechy charakterystyczne.
Pysk duży, półksiężycowatego kształtu, z rostrum zaokrąglonym w przekroju i ze spłaszczonymi wąsikami. Dobrze rozwinięta tryskawka. Przesłonki skrzelowe złączone ze sobą.
Klasyfikacja.
Gatunki zaliczane do tego rodzaju:

</doc>
<doc id="1588456" url="https://pl.wikipedia.org/wiki?curid=1588456" title="Alfabet syryjski">
Alfabet syryjski

Alfabet syryjski – pismo abdżadowe dostosowane do zapisu języków semickich, w tym języka syryjskiego, wywodzące się z obszarów Syrii. Używane np. przez nestorian w działalności misyjnej, m.in. wśród ludności ujgurskiej na obszarach Turkiestanu Wschodniego.
Krótka tabela.
Alfabet syryjski ma pokazane w tabeli litery. Niektóre z liter mają inną formę stosowaną na końcu wyrazu: formy te są pokazane w tabeli poniżej formy podstawowej. 
Uwaga: tabela ma uporządkowane litery od strony lewej do prawej.
Litery alfabetu syryjskiego.
1 Po ' lub ', "" na ogół przyjmuje formę podstawową, a nie końcową.

</doc>
<doc id="1588459" url="https://pl.wikipedia.org/wiki?curid=1588459" title="Świstunka brunatna">
Świstunka brunatna

Świstunka brunatna ("Phylloscopus fuscatus") – gatunek małego ptaka wędrownego z rodziny świstunek (Phylloscopidae), wcześniej zaliczany do pokrzewek (Sylviidae). Występuje w Azji. Nie jest zagrożony wyginięciem.
Systematyka.
Niekiedy bywała uznawana za jeden gatunek ze świstunką okopconą ("P. fuligiventer"). Międzynarodowy Komitet Ornitologiczny (IOC) wyróżnia dwa podgatunki "P. fuscatus":
Autorzy "Kompletnej listy ptaków świata" do "P. fuscatus" zaliczają też świstunkę tybetańską ("P. (f.) tibetanus"), którą IOC uznaje za podgatunek świstunki okopconej. Zamieszkuje ona wschodnie Himalaje.
Występowanie.
Świstunka brunatna zamieszkuje tereny środkowej i wschodniej Azji. Zimuje w południowej i południowo-wschodniej Azji, w południowych i wschodnich Chinach, na Tajwanie oraz na południu Japonii. Sporadycznie zalatuje do Europy. W Polsce do końca 2017 stwierdzona 13 razy, a w samym 2018 – 6 razy.
Morfologia.
Długość ciała około 12 cm, rozpiętość skrzydeł 15–20 cm, masa ciała 7–8 g. Obie płcie są do siebie podobne.
Ekologia i zachowanie.
Ptak zamieszkujący gęste zagajniki, krzaczaste zarośla oraz obrzeża lasów. Bardzo lubi tereny w pobliżu pól i łąk.
Gniazdo zakłada w wilgotnych miejscach u podstawy krzaków lub w ich gałązkach. Wysokość zakładania gniazda nie wyższa niż 70 cm. Gniazdo kształtem przypomina kulę o średnicy 12–14 cm, z otworem wejściowym z boku o średnicy 3–4 cm. Zbudowane jest ono z suchych źdźbeł roślinności zielnej oraz z kawałków mchów. Wnętrze jest wysłane puchem roślinnym i piórami ptaków. W okresie lęgowym samica składa od 4 do 6 jaj białych o miernie wydłużonym o ostrym węższym biegunie.
Status i ochrona.
Międzynarodowa Unia Ochrony Przyrody (IUCN) uznaje świstunkę brunatną za gatunek najmniejszej troski (LC – "Least Concern"). Liczebność światowej populacji nie została oszacowana, ale ptak ten opisywany jest jako lokalnie pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje globalny trend liczebności populacji za prawdopodobnie stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="1588463" url="https://pl.wikipedia.org/wiki?curid=1588463" title="Fahrudin Omerović">
Fahrudin Omerović

Fahrudin Omerović (ur. 26 sierpnia 1961 w Doboju) – piłkarz bośniacki grający na pozycji bramkarza. Posiada także obywatelstwo tureckie, które otrzymał przybierając imię i nazwisko Fahrettın Ömerlı.
Kariera klubowa.
Karierę piłkarską Omerović rozpoczął w bośniackim klubie Sloboda Tuzla. W sezonie 1980/1981 zadebiutował w jego barwach w pierwszej lidze jugosłowiańskiej, a już od następnego był podstawowym bramkarzem Slobody. Największy sukces z tym klubem Fahrudin osiągnął w 1983 roku, gdy wygrał Puchar Intertoto i awansował ze Slobodą do Pucharu UEFA.
Latem 1984 roku Omerović przeszedł do czołowego jugosłowiańskiego klubu, Partizana Belgrad i zastąpił w bramce Ranko Stojicia, który odszedł do Dinama Zagrzeb. W 1986 roku wywalczył z Partizanem swój pierwszy w karierze tytuł mistrza Jugosławii, a w 1987 roku powtórzył to osiągnięcie. Z kolei w 1989 roku zdobył Puchar Jugosławii, a w 1992 sięgnął po niego po raz drugi. Sezon 1991/1992 był ostatnim dla Bośniaka w barwach Partizana, dla którego rozegrał 238 spotkań.
Latem 1992 roku Fahrudin przeszedł do tureckiego Kocaelisporu. W tureckiej lidze zadebiutował 23 sierpnia w wygranym 7:2 domowym spotkaniu z Kayseri Erciyessporem. W Kocaelisporze był pierwszym bramkarzem i grał tam wraz z innymi graczami z byłej Jugosławii, Miško Mirkoviciem i Stevicą Kuzmanovskim. W 1993 roku zajął 4. miejsce w lidze i przyczynił się do awansu klubu do Pucharu UEFA.
Na początku 1996 roku Omerović odszedł z Kocaelisporu do İstanbulsporu. Swój debiut w stambulskim klubie zaliczył 28 stycznia w meczu z Eskişehirsporem (2:1). W İstanbulsporze grał do 1998, kiedy zdecydował się zakończyć sportową karierę.
Kariera reprezentacyjna.
W reprezentacji Jugosławii Omerović zadebiutował 27 maja 1989 w przegranym 0:1 towarzyskim meczu z Belgią. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był rezerwowym dla Tomislava Ivkovicia i nie rozegrał żadnego spotkania. Łącznie w kadrze Jugosławii wystąpił 8 razy. Natomiast w 1996 roku Fahrudin zaliczył 3 mecze w reprezentacji Bośni i Hercegowiny.
Jest najstarszym piłkarzem w historii reprezentacji BiH (38 lat i 242 dni).

</doc>
<doc id="1588464" url="https://pl.wikipedia.org/wiki?curid=1588464" title="Fahrettın Ömerlı">
Fahrettın Ömerlı



</doc>
<doc id="1588466" url="https://pl.wikipedia.org/wiki?curid=1588466" title="Czeskie Muzeum Farmacji">
Czeskie Muzeum Farmacji

Czeskie Muzeum Farmacji (ČFM) – ośrodek Uniwersytetu Karola w Pradze, Wydziału Farmacji w Hradcu Králové. Jako samodzielna placówka "Muzeum" powstało w 1994 r., nawiązując w swojej działalności do dawniejszych instytucji – jak Museum Pharmaceuticum Pragense (Praga, 1959-1972) czy Muzeum Aptekarstwa Instytutu Farmakologii i Farmakognozji Wydziału Medycznego Uniwersytetu Karola (Praga, 1946-1950) – oraz licznych zbiorów prywatnych kolekcjonerów. Jego organizatorem oraz pierwszym dyrektorem był Václav Rusek, czołowy europejski znawca w zakresie historii farmacji. Siedzibą "Muzeum" jest gmach byłego szpitalu barokowego w Kuksie.
"Muzeum" w całości dokumentuje rozwój farmacji w Czechach, prezentując go w postaci – częściowo interaktywnej – ekspozycji stałej. W jej skład wchodzą: oryginalna apteka barokowa szpitalu w Kuksie (1743, wyposażenie z lat 1749-1750), liczne pokazy wyposażeń oficyn aptekarskich do 2. połowy XX wieku, historycznych substancji leczniczych i preparatów, przemysłu farmaceutycznego oraz innych dziedzin i dyscyplin farmacji.
"Muzeum" również działa jako ośrodek naukowy w dziedzinie historii farmacji i muzeologii farmaceutycznej. Oprócz historycznych eksponatów i archiwaliów zbiory "Muzeum" obejmują też największą czeską bibliotekę farmaceutyczną, w której przechowywane są wydawnictwa z zakresu historii aptekarstwa w Czechach, Austro-Węgrzech i – częściowo – innych krajach (ponad 20 tys. tomów).

</doc>
<doc id="1588467" url="https://pl.wikipedia.org/wiki?curid=1588467" title="Park miejski w Poddębicach">
Park miejski w Poddębicach

Park miejski w Poddębicach – zabytkowy park miejski w centrum Poddębic, między ulicami Adama Mickiewicza i Marii Konopnickiej, nad rzeką Ner. Położony jest na wzgórzu, w pobliżu Liceum Ogólnokształcącego im. Marii Konopnickiej, centrum sportowo-rekreacyjnego oraz szpitala powiatowego. Na jego terenie znajduje się wiele obiektów zabytkowych m.in. renesansowy pałac Grudzińskich z 1610 roku oraz kościół ewangelicko-augsburski.

</doc>
<doc id="1588469" url="https://pl.wikipedia.org/wiki?curid=1588469" title="Vicente Calderón">
Vicente Calderón

Vicente Calderón Pérez-Cavada (ur. 27 maja 1913 w Torrelavega, zm. 24 marca 1987 w Madrycie) – hiszpański przedsiębiorca, w latach 1964–1980 i 1982–1987 prezes klubu piłkarskiego Atlético Madryt.
Życiorys.
W wieku 20 lat stracił rodziców i musiał sam się utrzymywać. Pracował w wielu miejscach, aż w końcu dzięki swojej pracowitości został dobrze prosperującym biznesmenem. Swoje interesy rozwijał głównie w Madrycie i Gandía, miasteczku w regionie Walencji, w którym zgodnie ze swoim życzeniem został pochowany.
Prezes Atlético Madryt.
21 stycznia 1964, ze względu na złą sytuację ekonomiczną i sportową, dymisję złożył ówczesny prezes Atlético Madryt Javier Barroso. Vicente Calderón pełnił tymczasowo jego obowiązki do 17 marca, kiedy to został wybrany nowym prezesem.
W krótkim czasie udało mu się rozwiązać problemy ekonomiczne, które uniemożliwiały dokończenie rozpoczętej w 1961 budowy nowego stadionu, mającego zastąpić wysłużony Estadio Metropolitano (Stadion Miejski). Miejscem budowy było nabrzeże płynącej przez Madryt rzeki Manzanares. Już 2 października 1966 odbyła się inauguracja nowego obiektu, nazwanego Estadio del Manzanares (Stadion Manzanares). Po niespełna 5 latach, 14 lipca 1971, w uznaniu zasług prezesa walne zgromadzenie władz klubu przegłosowało zmianę nazwy na Estadio Vicente Calderón.
Po 16 latach pracy, 16 lipca 1980 Vicente Calderón złożył dymisję z funkcji prezesa Atlético Madryt, co rozpoczęło kolejny trudny etap w historii klubu, w którym funkcję prezesa krótko pełnił Alfonso Cabeza oraz trzej prezesi tymczasowi. Doprowadziło to do tego, że 23 lipca 1982 ponownie wybrano Calderóna na stanowisko prezesa Atlético.
Okres drugiej prezesury Calderóna nie był już tak dobry dla klubu i zakończył się zdobyciem jednego tylko trofeum: Pucharu Króla w 1985.
Vicente Calderón zmarł z powodu zawału serca 24 marca 1987, będąc nadal aktywnym prezesem klubu. Następnym prezesem został Jesús Gil.
Sukcesy.
Podczas prezesury Calderóna klub zdobył:

</doc>
<doc id="1588472" url="https://pl.wikipedia.org/wiki?curid=1588472" title="Lars Kaufmann">
Lars Kaufmann

Lars Kaufmann (ur. 25 lutego 1982 roku w Görlitz), niemiecki piłkarz ręczny, reprezentant kraju. Gra na pozycji rozgrywającego. Obecnie występuje w Bundeslidze, w drużynie SG Flensburg-Handewitt. W 2007 roku zdobył złoty medal na Mistrzostwach Świata. W kadrze narodowej zadebiutował w 2005 roku.
Sukcesy.
klubowe.
Puchar EHF
reprezentacyjne.
Mistrzostwa Świata

</doc>
<doc id="1588474" url="https://pl.wikipedia.org/wiki?curid=1588474" title="Współczynnik rozwinięcia granicy">
Współczynnik rozwinięcia granicy

Współczynnik rozwinięcia granicy – iloraz długości granicy jakiegoś obszaru do obwodu koła o powierzchni tego obszaru. Im większa wartość współczynnika, tym większe rozwinięcie granic. 
Spośród państw europejskich najbardziej rozwinięte granice państwowe mają: Norwegia, Szwecja, Holandia i Grecja. Natomiast najmniej: Rumunia, Czechy, Słowacja, Luksemburg, Francja oraz Polska.

</doc>
<doc id="1588477" url="https://pl.wikipedia.org/wiki?curid=1588477" title="Andrij Skwaruk">
Andrij Skwaruk

Andrij Skwaruk, ukr. Андрій Скварук (ur. 9 marca 1967) – ukraiński lekkoatleta, młociarz.

</doc>
<doc id="1588479" url="https://pl.wikipedia.org/wiki?curid=1588479" title="Andriy Skvaruk">
Andriy Skvaruk



</doc>
<doc id="1588482" url="https://pl.wikipedia.org/wiki?curid=1588482" title="Phylloscopus fuscatus">
Phylloscopus fuscatus



</doc>
<doc id="1588483" url="https://pl.wikipedia.org/wiki?curid=1588483" title="Narząd X">
Narząd X

Narząd X (narząd Hausströma) – u skorupiaków dziesięcionogich gruczoł tworzony przez skupienie komórek neurosekrecyjnych w słupkach ocznych, produkuje neurohormony kontrolujące m.in.: linienie, wzrost, zmianę zabarwienia, różnicowanie się płci.

</doc>
<doc id="1588486" url="https://pl.wikipedia.org/wiki?curid=1588486" title="The Truth About Killer Dinosaurs">
The Truth About Killer Dinosaurs



</doc>
<doc id="1588488" url="https://pl.wikipedia.org/wiki?curid=1588488" title="Narząd Y">
Narząd Y

Narząd Y – parzysty narząd dziesięcionogów, w którym syntetyzowane są hormony stymulujące linienie.
Narząd ten jest zlokalizowany w słupkach ocznych i wydziela: 20-hydroksyekdyzon i crustekdyzon.

</doc>
<doc id="1588489" url="https://pl.wikipedia.org/wiki?curid=1588489" title="Piotr Lenz">
Piotr Lenz

Piotr Paweł Lenz (ur. 11 maja 1940 w Brusach, zm. 23 lipca 2006) – polski nauczyciel, działacz kaszubski, poseł na Sejm X kadencji.
Życiorys.
Ukończył w 1968 studia na Politechnice Gdańskiej, uzyskując tytuł zawodowy inżyniera elektryka, a w 1986 studia na Wydziale Wychowania Technicznego Wyższej Szkoły Pedagogicznej w Bydgoszczy uzyskując tytuł magistra techniki. Od 1967 do 1974 był nauczycielem, a następnie zastępcą dyrektora Technikum Elektrycznego w Wejherowie. W latach 1974–1977 był dyrektorem szkół gminnych w Gniewinie, w latach 1982–1983 Szkoły Podstawowej Specjalnej przy Szpitalu Specjalistycznym im. Floriana Ceynowy w Wejherowie, a następnie od 1983 do 1989 Zespołu Szkół Zawodowych w Wejherowie.
Należał do Związku Nauczycielstwa Polskiego, od 1986 był prezesem oddziału ZNP w Wejherowie oraz członkiem Zarządu Okręgu ZNP w Gdańsku. Współredagował informator społeczno-kulturalny „Moje Wejherowo”, był również członkiem Zrzeszenia Kaszubsko-Pomorskiego.
W 1974 wstąpił do Polskiej Zjednoczonej Partii Robotniczej. Z ramienia partii od 1977 do 1981 pełnił funkcję naczelnika gminy Gniewino, a od 1981 Wejherowa. W 1989 uzyskał mandat posła na Sejm kontraktowy. Na koniec kadencji należał do Parlamentarnego Klubu Lewicy Demokratycznej, był sekretarzem tego klubu. W Sejmie zasiadał w dwóch komisjach stałych i dwóch nadzwyczajnych, nie ubiegał się o reelekcję.
Pochowany na cmentarzu Śmiechowskim w Wejherowie.

</doc>
<doc id="1588490" url="https://pl.wikipedia.org/wiki?curid=1588490" title="Josetxo">
Josetxo

Josetxo, właśc. José Romero Urtasun (ur. 25 lutego 1977 w Pampelunie) – hiszpański piłkarz występujący na pozycji obrońcy, grający w SD Huesca, dokąd trafił z Osasuny, której jest wychowankiem. Przeszedł wszystkie szczeble hierarchii klubowej, od drużyn juniorów aż po drużynę seniorów. W pierwszym składzie Osasuny zadebiutował w 1996. W sezonie 1999/2000 był wypożyczony do SD Eibar. W sezonie 2005/2006 dotarł do półfinału rozgrywek o Puchar UEFA.

</doc>
<doc id="1588493" url="https://pl.wikipedia.org/wiki?curid=1588493" title="Ahmed Yesevi">
Ahmed Yesevi



</doc>
<doc id="1588495" url="https://pl.wikipedia.org/wiki?curid=1588495" title="Arthur Jugnot">
Arthur Jugnot

Arthur Jugnot (ur. 2 grudnia 1980 roku w Paryżu), francuski aktor filmowy. 
Syn aktora i scenarzysty Gerarda Jugnota i Cécile Magnan, debiutował rolą żołnierza w krótkometrażowym filmie wojennym "Na Święto Dziękczynienia" ("Le Jour de grâce", 2000) oraz w kinowej komedii "Najbardziej obiecująca kobieta" ("Meilleur espoir féminin", 2000). Potem pojawił się w czarnej komedii "Mistrz w stroju kąpielowym" ("La Maîtresse en maillot de bain", 2002), dramacie "Kawalkada" ("Cavalcade", 2005) u boku Jérémie'go Réniera i dramacie "Czerwone mrówki" ("Les Fourmis Rouges", 2006).
Założył firmę produkcyjną LardEnfer i jest właścicielem teatru Les Béliers w Awinionie, który oferuje wiele imprez w czasie trwania festiwalu.

</doc>
<doc id="1588496" url="https://pl.wikipedia.org/wiki?curid=1588496" title="Eduard Dlouhy">
Eduard Dlouhy

Eduard Dlouhy (ur. 1909, data śmierci nieznana) - zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Obywatel austriacki. Członek Waffen-SS od 7 września 1939 (nr identyfikacyjny w SS: 299716). Służbę w kompleksie Mauthausen rozpoczął 27 stycznia 1942 w obozie głównym. 14 marca 1942 został przeniesiony do podobozu "Brettstein", skąd powrócił do Mauthausen 10 listopada 1942. Od 12 stycznia do 20 maja 1943 Dlouhy pełnił służbę w podobozie "Linz". Następnie skierowano go do podobozu "Loibl Pass", a 19 lutego 1944 jeszcze raz powrócił do obozu głównego Mauthausen. Wreszcie od 20 sierpnia 1944 do 8 kwietnia 1945 przebywał w podobozie "Peggau". Dlouhy sprawował podczas swojej obozowej służby stanowiska wartownika, kierownika komand więźniarskich i dowódcy oddziałów wartowniczych.
W procesie załogi Mauthausen-Gusen (US vs. Eduard Dlouhy i inni) skazany został na 3 lata pozbawienia wolności przez amerykański Trybunał Wojskowy w Dachau. Uznano go za winnego zarzutu maltretowania więźniów w kilku sytuacjach.

</doc>
<doc id="1588498" url="https://pl.wikipedia.org/wiki?curid=1588498" title="Momir Ilić">
Momir Ilić

Momir Ilić (srb. Момир Илић) (ur. 22 grudnia 1981 w Aranđelovacu) – serbski piłkarz ręczny, reprezentant kraju. Gra na pozycji rozgrywającego. Wicemistrz Europy 2012.
Od sezonu 2013/14 występuje w węgierskim MKB Veszprém KC.

</doc>
<doc id="1588499" url="https://pl.wikipedia.org/wiki?curid=1588499" title="Raport Davignona">
Raport Davignona

Raport Davignona ("Raport luksemburski") – dokument wypracowany przez Komitet Davignon i zaaprobowany przez ministrów spraw zagranicznych EWG 27 października 1970 roku.
Raport Davignona był opracowaniem na temat przyszłości współpracy politycznej członków Europejskiej Wspólnoty Gospodarczej. Został napisany przez zespół pod przewodnictwem Étienne Davignona, sekretarza stanu belgijskiego MSZ. Zalecił, by członkowie Wspólnot zaczęli przemawiać jednym głosem w sprawach polityki zagranicznej. Proponował, by dwa razy w roku odbywały się spotkania ministrów spraw zagranicznych, Komitetu Politycznego oraz sekretariatu, który miałby się zajmować przygotowywaniem tych spotkań. Zostało to zaaprobowane przez rządy wszystkich 6 państw EWG. W jego bezpośrednim następstwie zapoczątkowana została Europejska Współpraca Polityczna.

</doc>
<doc id="1588501" url="https://pl.wikipedia.org/wiki?curid=1588501" title="Iwona Lubowska">
Iwona Lubowska

Iwona Barbara Lubowska z domu Jarek (ur. 21 kwietnia 1941 w Bełżcu) – polska nauczycielka, działaczka komunistyczna, posłanka na Sejm X kadencji.
Życiorys.
W 1965 ukończyła studia na Wydziale Filologii Klasycznej Uniwersytetu Warszawskiego, uzyskując tytuł zawodowy magistra filologii klasycznej. W 1974 ukończyła studia podyplomowe z zakresu filozofii, socjologii i nauk politycznych na Uniwersytecie Śląskim. W 1964 rozpoczęła pracę w Bibliotece Narodowej w Warszawie, później zatrudniona jako nauczycielka w Zespole Szkół Zawodowych nr 3 w Bielsku-Białej i Liceum Ogólnokształcącym im. Mikołaja Kopernika. Od 1980 do przejścia na emeryturę w 2006 była dyrektorką II Liceum im. Adama Asnyka w Bielsku-Białej. Po zakończeniu pracy w II LO została powołana na stanowisko dyrektorki Pierwszego Prywatnego Liceum i Gimnazjum Ogólnokształcącego o Profilu Artystycznym im. Stanisława Wyspiańskiego w Bielsku-Białej.
Od 1970 należała do Polskiej Zjednoczonej Partii Robotniczej, wchodziła w skład egzekutywy komitetu miejskiego PZPR w Bielsku-Białej. Na X zjeździe partii w lipcu 1986 weszła w skład Komitetu Centralnego PZPR. Była także przewodniczącą rady miejskiej PRON w Bielsku Białej. W grudniu 1988 z inicjatywy Wojciecha Jaruzelskiego powołano ją w skład Biura Politycznego Komitetu Centralnego partii. W 1989 została posłanką na Sejm kontraktowy z okręgu ostrowieckiego. Na koniec kadencji należała do Parlamentarnego Klubu Lewicy Demokratycznej, zasiadała w Komisji Edukacji, Nauki i Postępu Technicznego. Po zakończeniu kadencji wycofała się z polityki.
Działaczka Towarzystwa Przyjaciół II LO w Bielsku-Białej i Związku Nauczycielstwa Polskiego.

</doc>
<doc id="1588505" url="https://pl.wikipedia.org/wiki?curid=1588505" title="4x100 m stylem zmiennym">
4x100 m stylem zmiennym



</doc>
<doc id="1588506" url="https://pl.wikipedia.org/wiki?curid=1588506" title="Puchar Świata w biathlonie 2002/2003">
Puchar Świata w biathlonie 2002/2003

Puchar Świata w biathlonie 2002/2003 to 26. sezon w historii tej dyscypliny sportu. Pierwsze zawody odbyły się 5 grudnia 2002 w szwedzkim Östersund, zaś sezon kończyły mistrzostwa świata w Chanty-Mansyjsku.
Klasyfikację generalna pań po raz pierwszy w karierze wygrała Niemka Martina Glagow, która wyprzedziła o 30 punktów Rosjankę Albinę Achatową oraz o 49 Francuzkę Sylvie Becaert. Niemka triumfowała również w klasyfikacji biegu pościgowego, a także zajęła drugie miejsce w klasyfikacji sprintu, którą wygrała Becaert. Pozostałe klasyfikacje wygrały Linda Tjørhom (bieg indywidualny) oraz Albina Achatowa (bieg masowy). Obie klasyfikację drużynowe wygrały Rosjanki.
Wśród panów po raz kolejny bezkonkurencyjny okazał się Ole Einar Bjørndalen. Norweg jedenaście razy zwyciężał w zawodach pucharu świata i zgromadził 737 punktów. Drugi w klasyfikacji, Białorusin Władimir Draczow miał na koncie 630 punktów, zaś trzeci Ricco Groß 613. Bjørndalen wygrał także trzy z czterech klasyfikacji poszczególnych konkurencji, triumfując w sprincie, biegu pościgowym oraz biegu masowym. Jedyną konkurencją w której Bjørndalen nie wygrał był bieg indywidualny, gdzie najlepszy okazał się jego rodak Halvard Hanevold. W klasyfikacji narodów najlepsi byli Norwegowie zaś sztafety wygrali Białorusini.
Wyniki Polaków.
Indywidualnie.
"(do uzupełnienia)"
Drużynowo.
"(do uzupełnienia)"

</doc>
<doc id="1588513" url="https://pl.wikipedia.org/wiki?curid=1588513" title="Nothobranchius interruptus">
Nothobranchius interruptus

Nothobranchius interruptus – gatunek ryby z rzędu karpieńcokształtnych. Występuje w Kenii. Osiąga do 6,5 cm długości.

</doc>
<doc id="1588517" url="https://pl.wikipedia.org/wiki?curid=1588517" title="Lokata z dopłatą">
Lokata z dopłatą

Lokata z dopłatą – forma lokowania wolnych środków pieniężnych, która charakteryzuje się tym, że kapitał na niej zgromadzony może być uzupełniany wpłatami określonych kwot na zasadach zawartych w umowie.
Umowa o lokatę z dopłatą określa:

</doc>
<doc id="1588518" url="https://pl.wikipedia.org/wiki?curid=1588518" title="Robert Little">
Robert Little

Robert (Bob) Alexander Little (ur. 19 lipca 1895 w Melbourne, zm. 27 maja 1918 pod Noeux) – australijski lotnik wojskowy, as myśliwski lotnictwa brytyjskiego podczas I wojny światowej. Osiągnął największą liczbę zwycięstw wśród pilotów Australii.
Urodził się w Hawthorn (przedmieście Melbourne) w Australii; jego rodzice byli Szkotami, którzy wyemigrowali do Kanady, następnie do Australii. Robert Little był żonaty i miał jedno dziecko.
Był określany jako agresywny pilot i świetny strzelec, zawsze kontynuujący walkę, dopóki miał paliwo i amunicję. Wśród jego oficjalnie uznanych 47 zwycięstw było 20 samolotów zestrzelonych, 2 zmuszone do lądowania i zdobyte oraz 25 zestrzelonych prawdopodobnie (kategoria "out of control").
Służba podczas I wojny światowej.
Podczas I wojny światowej Little wyjechał do Wielkiej Brytanii, gdzie w październiku 1915 ukończył prywatny kurs pilotażu na lotnisku w Hendon w Londynie, po czym wstąpił w 1915 do lotnictwa brytyjskiej Marynarki Wojennej (Royal Naval Air Service).
Służył bojowo we Francji, stacjonując początkowo w czerwcu 1916 w Dunkierce i latając na samolotach Bristol Scout i Sopwith 1½ Strutter. Przeprowadzał w tym czasie loty bombowe.
26 października 1916, w składzie 8. Dywizjonu RNAS (8 Naval Squadron), został przeniesiony na lotnisko polowe Vert Galant koło Amiens. Po przezbrojeniu na myśliwce Sopwith Pup, w listopadzie 1916 uzyskał dwa pierwsze zwycięstwa powietrzne, w grudniu trzecie, a w styczniu 1917 czwarte.
W marcu 1917 8 Dywizjon otrzymał nowe trójpłatowe myśliwce Sopwith Triplane i został przebazowany do Auchel, a następnie Mont-Saint-Éloi, w rejonie, gdzie toczyła się bitwa o Arras. Walczył tam w najcięższym dla brytyjskiego lotnictwa okresie „krwawego kwietnia” 1917 roku. Little miał wówczas stopień podporucznika ("Flt Sub-Lt"). 7 kwietnia 1917 zestrzelił tam piąty samolot. 24 kwietnia 1917 zmusił do lądowania samolot zwiadowczy DFW C.V koło Béthune, po czym wylądował obok (przewracając swój samolot na plecy) i wziął osobiście załogę do niewoli. Do końca maja Little uzyskał 20 zwycięstw. Latając Sopwithem Triplane uzyskał 24 zwycięstwa, z tego 20 latając myśliwcem o nazwie własnej Blymp (N5493). W lipcu jako jeden z pierwszych pilotów dywizjonu Little otrzymał nowszy myśliwiec Sopwith Camel, na którym zestrzelił pierwszy samolot 13 lipca. Latając Camelem w 8 Dywizjonie, Little odniósł do końca lipca 1917 10 zwycięstw.
W marcu 1918 Little został przeniesiony do 3 Dywizjonu RNAS (3 Naval Squadron), następnie przemianowanego na 203 Dywizjon RAF (203 Squadron). W jednostce tej latał m.in. Raymond Collishaw. Latając tam na Camelu, Little odniósł 6 zwycięstw w kwietniu i 3 w maju 1918.
21 kwietnia Little został zestrzelony przez niemieckiego asa Friedricha Ehmanna, ale udało mu się bezpiecznie wylądować za liniami brytyjskimi.
27 maja 1918 roku Robert Little został zestrzelony podczas ataku na niemiecki bombowiec Gotha w czasie nocnego nalotu. Zdołał wylądować rozbijając samolot, lecz następnie wykrwawił się od rany postrzałowej. Spoczywa na cmentarzu brytyjskim Wavans w Pas-de-Calais we Francji.

</doc>
<doc id="1588519" url="https://pl.wikipedia.org/wiki?curid=1588519" title="Joachim Masarczyk">
Joachim Masarczyk

Joachim Masarczyk (ur. 4 listopada 1938 w Gierałtowicach) – polski górnik, inżynier i polityk, poseł na Sejm X kadencji.
Życiorys.
Ukończył w 1964 studia na Politechnice Śląskiej, a w 1979 dwuletnie Studium Podyplomowe na Akademii Górniczo-Hutniczej w Krakowie. Od 1957 pracował przez około 30 lat w Kopalni Węgla Kamiennego Knurów, dochodząc do stanowiska naczelnego inżyniera inwestycji. Później był dyrektorem w Zabrzańskim Zjednoczeniu Przemysłu Węglowego i (od 1990) dyrektorem generalnym ds. inwestycji w Ministerstwie Górnictwa i Energetyki. W styczniu 1990 został powołany na stanowisko zastępcy dyrektora generalnego Wspólnoty Węgla Kamiennego, od sierpnia 1990 był zastępcą dyrektora w Agencji Polski Węgiel. W latach 1975–1979 był przewodniczącym komisji powypadkowej, w okresie 1970–1976 zastępcą przewodniczącego zarządu Naczelnej Organizacji Technicznej w KWK Knurów. Był członkiem zarządu Górniczej Spółdzielni Mieszkaniowej przy KWK Knurów.
W 1968 wstąpił do Polskiej Zjednoczonej Partii Robotniczej. Z ramienia partii w 1989 uzyskał mandat posła na Sejm kontraktowy z okręgu rybnickiego. Na koniec kadencji należał do Parlamentarnego Klubu Lewicy Demokratycznej, był członkiem Komisji Systemu Gospodarczego i Polityki Przemysłowej oraz Komisji Ochrony Środowiska, Zasobów Naturalnych i Leśnictwa.
W 1991 nie ubiegał się o reelekcję i przeszedł na emeryturę. Do 2003 pracował w firmie rodzinnej. W 2001 objął wakujący mandat radnego sejmiku śląskiego, zasiadał w klubie Sojuszu Lewicy Demokratycznej. W 2002 bez powodzenia ubiegał się o reelekcję z ramienia koalicji Sojusz Lewicy Demokratycznej – Unia Pracy.

</doc>
<doc id="1588521" url="https://pl.wikipedia.org/wiki?curid=1588521" title="Matías Iglesias">
Matías Iglesias

Walter Matías Iglesias (ur. 18 kwietnia 1985 w Rosario) – argentyński piłkarz występujący na pozycji pomocnika. Występujący w klubie AE Larisa.

</doc>
<doc id="1588526" url="https://pl.wikipedia.org/wiki?curid=1588526" title="Al Jefferson">
Al Jefferson

Al Jefferson (ur. 4 stycznia 1985 w Monticello) – amerykański zawodowy koszykarz NBA, grający na pozycjach silnego skrzydłowego lub środkowego.
Ukończył szkołę średnią Prentiss High School po czym zdecydował się przystąpić bezpośrednio do draftu. W szkole średniej jego statystyki kształtowały się na poziomie 42 punktów i 18 zbiórek na mecz. W 2004 wystąpił w meczu wschodzących gwiazd - Nike Hoop Summit oraz McDonald’s All-American. 
Został wybrany przez Boston Celtics w pierwszej rundzie draftu z 15 miejsca.
31 lipca 2007 Jefferson wraz z Geraldem Greenem, Sebastianem Telfairem, Ryanem Gomesem oraz Theo Ratliffem powędrował do Minnesota Timberwolves w zamian za Kevina Garnetta.
13 lipca 2010 został przetransferowany do Utah Jazz w zamian za Kosta Koufosa i dwa przyszłe wybory w pierwszej rundzie draftu.
10 lipca 2013 Jefferson podpisał trzyletni kontrakt z Charlotte Bobcats (obecnie Hornets).
4 czerwca 2014 został wybrany do trzeciej piątki All-NBA Team za sezon 2013/14.
9 grudnia 2015 został zawieszony na 5 spotkań NBA za naruszenie ligowych przepisów antydopingowych. 9 lipca 2016 podpisał 3-letnią umowę, wartą 30 milionów dolarów z zespołem Indiana Pacers. 2 lipca 2018 został zwolniony.

</doc>
<doc id="1588530" url="https://pl.wikipedia.org/wiki?curid=1588530" title="Lionhead Studios">
Lionhead Studios

Lionhead Studios – brytyjska firma tworząca gry komputerowe założona przez Petera Molyneux w 1997 roku. W kwietniu 2006 roku została wykupiona przez Microsoft Game Studios.
Lionhead zaczął jako odłam firmy Bullfrog, również założonej przez Molyneux. Pierwszą grą Lionhead była "Black &amp; White", w której gracz wciela się w boga. "Black &amp; White" została wydana przez Electronic Arts w 2001 roku.
Po wydaniu "Black and White" studio stworzyło do niego dodatek o nazwie "". Następnie w 2004 roku Lionhead wydało fabularną grę akcji "Fable", najpierw na Xboksa, a później w odświeżonej wersji jako "Fable: Zapomniane opowieści" (ang. "Fable: The Lost Chapters") także na PC. W 2005 roku Lionhead wydało gry "The Movies" i "Black &amp; White 2". 6 kwietnia 2006 roku ogłoszono, że Lionhead Studios zostało wykupione przez Microsoft.
W 2012 roku Peter Molyneux odszedł z Lionhead Studios.
W marcu 2016 roku Microsoft ogłosił anulowanie prac nad "Fable Legends" oraz plan zamknięcia studia Lionhead. Studio zakończyło działalność 29 kwietnia 2016 roku.

</doc>
<doc id="1588531" url="https://pl.wikipedia.org/wiki?curid=1588531" title="Turniej o Koronę Bolesława Chrobrego – Pierwszego Króla Polski">
Turniej o Koronę Bolesława Chrobrego – Pierwszego Króla Polski

Turniej o Koronę Bolesława Chrobrego – Pierwszego Króla Polski – towarzyski turniej żużlowy, rozgrywany w Gnieźnie. Pierwszy turniej odbył się 29 czerwca 2008 roku. Był to pierwszy od ośmiu lat indywidualny turniej żużlowy rozegrany w Gnieźnie. Organizatorzy obsadzili turniej zawodnikami z Ekstraligi, pierwszej ligi oraz zawodnikami miejscowymi. Poprzedni towarzyski turniej indywidualny - Speedway Gniezno 2000 - odbył się 30 września 2000 roku, a wygrał go Tomasz Gollob.
Turniej rozegrano w formule 20-biegowej, przy czym dodano wyścig finałowy - wzięli w nim udział czterej najlepsi jeźdźcy z wcześniejszej fazy. Pierwszym „Królem Gnieźnieńskiego Speedwaya” został Rafał Dobrucki, który w wyścigu finałowym pokonał Rafała Okoniewskiego, Karola Ząbika i Krzysztofa Jabłońskiego. Dodatkowo wychowanek pilskiej Polonii zrezygnował z honorarium na rzecz wsparcia organizatorów po wypadku, jaki spotkał ich w drodze na mecz ligowy w Równem. Najlepszym zawodnikiem gospodarzy został Piotr Paluch, który z siedmioma punktami na koncie uplasował się na dziewiątej pozycji. W 2009 r. odbyła się druga edycja turnieju. Klub wsparty przez Kompanię Piwowarską (marka Lech Pils) zaprosił jeszcze lepszych zawodników niż przed rokiem. Przechodni płaszcz założył Greg Hancock, przed laty zawodnik Startu. Ponadto na podium stanęli Adrian Miedziński i Rune Holta.
Trzeci turniej odbył się 29 maja 2010, wygrał wielokrotny medalista MP i MŚ Tomasz Gollob, drugi był naturalizowany Norweg z polskim paszportem Rune Holta i na najniższym stanął Duńczyk Nicki Pedersen. W 2011 roku odbył się czwarty turniej w którym zwyciężył Emil Sajfutdinow, drugie miejsce zajął Tomasz Gollob, trzecie - Andreas Jonsson.
Jublieuszową, piątą edycję Turnieju wygrał Australijczyk Ryan Sullivan, wyprzedzając poprzedniego króla, Emila Sajfutdinowa oraz Słowaka Martina Vaculika

</doc>
<doc id="1588533" url="https://pl.wikipedia.org/wiki?curid=1588533" title="Paula Marshall">
Paula Marshall

Paula Marie Marshall (ur. 12 czerwca 1964 w Rockville w stanie Maryland) – amerykańska aktorka.

</doc>
<doc id="1588536" url="https://pl.wikipedia.org/wiki?curid=1588536" title="Dinamo Moskwa (piłka siatkowa)">
Dinamo Moskwa (piłka siatkowa)



</doc>
<doc id="1588537" url="https://pl.wikipedia.org/wiki?curid=1588537" title="Stefan Mleczko">
Stefan Mleczko

Stefan Franciszek Mleczko (ur. 2 września 1957 w Chorzowie) – polski polityk, działacz piłkarski, poseł na Sejm X kadencji.
Życiorys.
Ukończył studia na Uniwersytecie Śląskim w Katowicach w 1987, zdobywając tytuł zawodowy magistra nauk politycznych. Uprzednio od 1976 pracował jako cieśla górniczy w kopalni „Barbara” w Chorzowie.
W 1977 wstąpił do Polskiej Zjednoczonej Partii Robotniczej. W 1989 stanął na czele wojewódzkich struktur Związku Socjalistycznej Młodzieży Polskiej w Katowicach, tego roku w wyborach otrzymał mandat posła na Sejm kontraktowy z okręgu rybnickiego. W parlamencie pełnił funkcję sekretarza Sejmu oraz przewodniczącego Komisji Młodzieży, Kultury Fizycznej i Sportu, na koniec kadencji należał do Parlamentarnego Klubu Lewicy Demokratycznej.
Po zakończeniu pracy w parlamencie podjął pracę w prywatnej spółce z Rudy Śląskiej. W 1997 zainicjował powołanie Gorlickiego Podokręgu Piłki Nożnej, pełnił funkcję pierwszego prezesa tej organizacji. Działał także w zarządzie klubu sportowego Ruch Chorzów, a w 2004 objął stanowisko prezesa Stowarzyszenia „Ruch Chorzów”. Zajmował je przez okres około roku, kiedy to doszło do likwidacji tej organizacji w związku z powołaniem sportowej spółki akcyjnej. Został trenerem drużyny AKS Wyzwolenie Chorzów.
W 1984 został odznaczony Brązowym Krzyżem Zasługi.

</doc>
<doc id="1588540" url="https://pl.wikipedia.org/wiki?curid=1588540" title="Risala">
Risala

Risala (arab. "ar-Risāla") – jeden z głównych terminów tworzących fundament wiary muzułmańskiej, oznaczający komunikowanie się Boga (Allaha) z człowiekiem poprzez boskiego wysłannika ("ar-Rasūl").

</doc>
<doc id="1588541" url="https://pl.wikipedia.org/wiki?curid=1588541" title="Berezów (gmina)">
Berezów (gmina)

Berezów – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Berezów (obecnie na Ukrainie).
Początkowo gmina należała do powiatu mozyrskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. Była to najdalej na wschód wysunięta gmina województwa poleskiego. 1 stycznia 1923 roku gmina weszła w skład nowo utworzonego powiatu stolińskiego w tymże województwie. 
Po wojnie obszar gminy Berezów wszedł w struktury administracyjne Związku Radzieckiego.

</doc>
<doc id="1588546" url="https://pl.wikipedia.org/wiki?curid=1588546" title="Ułus niżniekołymski">
Ułus niżniekołymski

Ułus niżniekołymski (ros. "Нижнеколымский улус", jakuc. "Аллараа Халыма улууһа") – ułus, jednostka podziału administracyjnego w rosyjskiej Jakucji w położonej poza kołem polarnym części położonej na Syberii autonomicznej rosyjskiej republiki Jakucji.
Utworzony został w 1930 jako część Czukockiego Okręgu Autonomicznego pod nazwą Rejon Zachodniej Tundry z centrum administracyjnym w Niżnym Kołymsku. W 1931 został wcielony do Jakuckiej ASRR. Centrum administracyjnym jest osiedle Czerski. Na terenie ułusu znajduje się dwanaście osiedli ludzkich.
Ułus znajduje się na północno-wschodnim krańcu Jakucji, na obu brzegach Kołymy. Północny kraniec wyznaczają brzegi Morza Wschodniosyberyjskiego. Ułus obejmuje też bezludne Wyspy Niedźwiedzie na Morzu Wschodniosyberyjskim.
Wśród ludności przeważają Rosjanie, rejon zamieszkują również Jakuci, Czukcze, a także Jukagirzy.
Na terenie ułusu znajduje się Rezerwat przyrody „Wyspy Niedźwiedzie”.

</doc>
<doc id="1588547" url="https://pl.wikipedia.org/wiki?curid=1588547" title="Chorsk (gmina)">
Chorsk (gmina)

Chorsk – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Chorsk.
Początkowo gmina należała do powiatu mozyrskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. Gmina obejmowała obszar wiejski wokół Dawidgródka. 1 stycznia 1923 roku gmina weszła w skład nowo utworzonego powiatu stolińskiego w tymże województwie. 18 kwietnia 1928 roku do gminy przyłączono część gminy Płotnica. 
Po wojnie obszar gminy Chorsk wszedł w struktury administracyjne Związku Radzieckiego.

</doc>
<doc id="1588549" url="https://pl.wikipedia.org/wiki?curid=1588549" title="Christian Weber">
Christian Weber

Christian Weber (ur. 15 września 1983 w Saarbrücken) – niemiecki piłkarz występujący na pozycji obrońcy w klubie Fortuna Düsseldorf.

</doc>
<doc id="1588550" url="https://pl.wikipedia.org/wiki?curid=1588550" title="Jocelyn Quivrin">
Jocelyn Quivrin

Jocelyn Quivrin (ur. 14 lutego 1979 w Dijon, zm. 15 listopada 2009 w Saint-Cloud) – francuski aktor filmowy.
Życiorys.
W filmie "Imperium wilków" ("L'Empire des loups", 2005) z Jeanem Reno wystąpił w roli młodego kapitana policji, samotnika z przeszłością, który za punkt honoru stawia sobie znalezienie sprawcy morderstw młodych Turczynek. Za rolę Charliego w komedii "99 franków" ("99 francs", 2007) otrzymał dwie nagrody Étoile d'Or i Lumiere oraz był nominowany do nagrody Cezara jako nadzieja kina. W komedii "Lol" (2009) zagrał u boku Sophie Marceau.
Zginął 15 listopada 2009 w wypadku samochodowym na autostradzie A13.

</doc>
<doc id="1588551" url="https://pl.wikipedia.org/wiki?curid=1588551" title="Płotnica (gmina)">
Płotnica (gmina)

Płotnica – dawna gmina wiejska istniejąca do 1945 roku w woj. poleskim (obecnie na Białorusi). Siedzibą gminy była Płotnica.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1923 roku gmina weszła w skład nowo utworzonego powiatu stolińskiego w tymże województwie. 18 kwietnia 1928 roku do gminy przyłączono część zniesionej gminy Radczysk, natomiast od gminy Płotnica odłączono część obszaru, który przeszedł do gmin Stolin i Chorsk. 
Po wojnie obszar gminy Płotnica wszedł w struktury administracyjne Związku Radzieckiego.

</doc>
<doc id="1588557" url="https://pl.wikipedia.org/wiki?curid=1588557" title="Stolin (gmina)">
Stolin (gmina)

Stolin – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Stolin, który stanowił odrębną gminę miejską.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1923 roku gmina (łącznie ze Stolinem) weszła w skład nowo utworzonego powiatu stolińskiego w tymże województwie. 18 kwietnia 1928 roku do gminy przyłączono części zniesionych gmin Radczysk i Terebieżów oraz część (nie zniesionej) gminy Płotnica. 
Po wojnie obszar gminy Stolin wszedł w struktury administracyjne Związku Radzieckiego.

</doc>
<doc id="1588558" url="https://pl.wikipedia.org/wiki?curid=1588558" title="Kora (instrument muzyczny)">
Kora (instrument muzyczny)

Kora – instrument muzyczny zaliczany do grupy chordofonów szarpanych, rodzaj 21-strunowej harfy używanej w Afryce Zachodniej.
Opis.
Kora jest zbudowana z dużej tykwy rozciętej w połowie i pokrytej krowią skórą, tworzącej rezonator, do której przymocowany jest mostek, podobnie jak w lutni i gitarze. Brzmienie instrumentu przypomina dźwięk harfy. Grający używa tylko kciuka i palca wskazującego obu rąk do szarpania strun.
Grający na korze pochodzą tradycyjnie z rodzin griotów, przekazujących swoją wiedzę i umiejętności z pokolenia na pokolenie. Instrument jest najbardziej popularny w Gwinei, Gwinei Bissau, Mali, Senegalu i Gambii. Tradycyjny muzyk grający na korze nazywany jest Jali, pojęcie podobne do słowa 'bard'.
Tradycyjna kora ma 21 strun, na jedenastu z nich gra się lewą ręką, na dziesięciu – prawą. Nowoczesne kory budowane w regionie Casamance w Senegalu mają czasami do czterech dodatkowych strun basowych. Struny tradycyjnie wytwarzane były ze skóry zwierzęcej, obecnie większość strun robi się ze strun harfy lub z żyłki wędkarskiej.
Do najbardziej znanych muzyków grających na korze należą Kauoding Cissoko (Senegal), Mamadou Diabaté (Mali), Toumani Diabaté (Mali), Kandia Kouyaté (Mali), Toumany Kouyate (Senegal), Mory Kanté (Gwinea).

</doc>
<doc id="1588559" url="https://pl.wikipedia.org/wiki?curid=1588559" title="Hanami - Kwiat Wiśni">
Hanami - Kwiat Wiśni



</doc>
<doc id="1588560" url="https://pl.wikipedia.org/wiki?curid=1588560" title="Phil Taylor">
Phil Taylor



</doc>
<doc id="1588566" url="https://pl.wikipedia.org/wiki?curid=1588566" title="Radczysk (gmina)">
Radczysk (gmina)

Radczysk – dawna gmina wiejska istniejąca do 1928 roku w woj. poleskim II Rzeczypospolitej (obecnie na Białorusi). Siedzibą władz gminy był Radczysk.
Na początku okresu międzywojennego gmina Radczysk należała do powiatu pińskiego w woj. poleskim. 1 stycznia 1923 roku gmina weszła w skład nowo utworzonego powiatu stolińskiego w tymże województwie.
1 kwietnia 1927 do gminy Radczysk włączono zniesione miasto Horodno.
Gminę zniesiono 18 kwietnia 1928 roku, a jej obszar włączono do gmin Stolin (m.in. osadę Horodno) i Płotnica.

</doc>
<doc id="1588569" url="https://pl.wikipedia.org/wiki?curid=1588569" title="Terebieżów (gmina)">
Terebieżów (gmina)

Terebieżów – dawna gmina wiejska istniejąca do 1928 roku w woj. poleskim II Rzeczypospolitej (obecnie na Białorusi). Siedzibą władz gminy był Terebieżów.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1923 roku gmina weszła w skład nowo utworzonego powiatu stolińskiego w tymże województwie.
Gminę zniesiono 18 kwietnia 1928 roku, a jej obszar włączono do gmin Stolin i Wysock.

</doc>
<doc id="1588570" url="https://pl.wikipedia.org/wiki?curid=1588570" title="Wojciech Puzyna">
Wojciech Puzyna

Wojciech Puzyna (ur. 7 września 1951 w Warszawie) – polski lekarz położnik i ginekolog, doktor nauk medycznych, długoletni dyrektor Szpitala Specjalistycznego św. Zofii w Warszawie.
Życiorys.
Syn Czesława Marii Puzyny oraz językoznawczyni Jadwigi Puzyniny. Brat Joanny Krupskiej.
Ukończył w 1975 studia trenerskie na AWF w Poznaniu. W 1977 został absolwentem Wydziału Lekarskiego Akademii Medycznej w Warszawie. Specjalizacje lekarskie uzyskał z dziedziny ortopedii (I stopnia), z zakresu położnictwa i ginekologii oraz medycyny sportowej (II stopnia). W 1988 obronił pracę doktorską pt. "Wpływ przebiegu porodu na hemostazę u noworodka", której promotorką była Jadwiga Kuczyńska-Sicińska. W 2001 ukończył studia na Wydziale Zarządzania Uniwersytetu Warszawskiego.
W latach 1970–1972 był instruktorem wioślarstwa w AZS Warszawa, w latach 1973–1977 pracował jako instruktor, trener II i I klasy wioślarstwa kadry narodowej juniorek. Od 1977 do 1981 był zatrudniony w Centralnej Przychodni Sportowo-Lekarskiej w Warszawie, następnie od 1982 do 1991 w II Klinice Położnictwa i Ginekologii stołecznej Akademii Medycznej. W 1992 objął stanowisko dyrektora Szpitala Specjalistycznego im. św. Zofii w Warszawie.
W 2002 z listy Platformy Obywatelskiej kandydował bez powodzenia do sejmiku mazowieckiego.
Odznaczony Złotym Krzyżem Zasługi (2002) i Krzyżem Oficerskim Orderu Odrodzenia Polski (2012). Wyróżniony tytułem "Managera Roku w Ochronie Zdrowia" (2002, 2014).

</doc>
<doc id="1588573" url="https://pl.wikipedia.org/wiki?curid=1588573" title="Serhij Tkacz">
Serhij Tkacz

Serhij Fedorowycz Tkacz, (ur. 15 września 1952 w Kisielowsku, zm. 4 listopada 2018 w Żytomierzu) – ukraiński seryjny morderca rosyjskiego pochodzenia, zwany „połohowskim maniakiem”. W latach 1980–2005 zamordował w okolicach miasta Połohy 37 dziewcząt w wieku od 9 do 17 lat. Były milicjant.
Tkacz przyznał się w 2005 roku do zamordowania w okolicach Dniepropietrowska blisko 100 dziewcząt w wieku do 18 lat. Twierdził, że po każdym morderstwie obnażał zwłoki, a następnie odbywał z nimi stosunek seksualny. W czasie jednej z rozpraw Tkacz zażądał, by skazano go na karę śmierci.
Ze wszystkich 100 zabójstw, do których Tkacz się przyznał, śledczym udało się udowodnić 37, za które został skazany na karę dożywotniego pozbawienia wolności. Po skazaniu Serhija Tkacza z więzień zwolniono dziesięciu mężczyzn niewinnie skazanych za popełnione przez niego zbrodnie.
Ofiary Tkacza.
Wykaz zawiera łączną liczbę ofiar w poszczególnych latach

</doc>
<doc id="1588577" url="https://pl.wikipedia.org/wiki?curid=1588577" title="Huso dauricus">
Huso dauricus



</doc>
<doc id="1588580" url="https://pl.wikipedia.org/wiki?curid=1588580" title="Adam Adamek">
Adam Adamek

Adam Adamek (ur. 22 maja 1947) – polski lekkoatleta specjalizujący się w trójskoku.
Osiągnięcia.
Brązowy medalista mistrzostw Polski z 1968 roku. Uczestnik Europejskich Igrzysk Halowych w roku 1969 - z wynikiem 15,60 m zajął 7. lokatę. Sześciokrotny reprezentant Polski w meczach międzypaństwowych. Przez całą karierę (1964-1981) startował w barwach Górnika Wałbrzych.

</doc>
<doc id="1588582" url="https://pl.wikipedia.org/wiki?curid=1588582" title="Davor Jozić">
Davor Jozić

Davor Jozić (ur. 22 września 1960 w Konjicu) – bośniacki piłkarz grający na pozycji środkowego obrońcy lub pomocnika.
Kariera klubowa.
Jozić wychował się w klubie FK Igman. Następnie trafił do stolicy Bośni i Hercegowiny, Sarajewa, by zostać zawodnikiem tamtejszego klubu FK Sarajevo. W sezonie 1979/1980 zadebiutował w jego barwach w pierwszej lidze jugosłowiańskiej i w swoim pierwszym sezonie wywalczył wicemistrzostwo kraju. Od 1981 roku był podstawowym zawodnikiem tego klubu. Natomiast w 1983 roku wystąpił w przegranym 2:3 finale Pucharu Jugosławii z Dinamem Zagrzeb. Z kolei w sezonie 1984/1985 sięgnął z FK Sarajevo po mistrzostwo Jugosławii, drugie w historii klubu i pierwsze od 1967 roku. W FK Sarajevo grał do lata 1987 roku i łącznie dla tego klubu rozegrał 169 ligowych meczów oraz zdobył 15 goli.
Kolejnym klubem w karierze Jozicia była włoska AC Cesena, w której stał się filarem zespołu obok Alessandra Bianchiego i Ruggiera Rizzitellego. W 1991 roku zespół spadł z Serie A do Serie B i w drugiej lidze Włoch grał do 1993 roku. Następnie wyjechał do Meksyku i przez sezon występował w tamtejszej Américe Meksyk. Od lata 1994 do 1995 pozostawał bez przynależności klubowej i następnie wrócił do Włoch. W sezonie 1995/1996 grał w Spezii Calcio i po roku gry zakończył piłkarską karierę.
Kariera reprezentacyjna.
W reprezentacji Jugosławii Jozić zadebiutował 12 września 1984 roku w przegranym 1:6 towarzyskim meczu ze Szkocją. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich spotkaniach Jugosłowian: z RFN (1:4 i gol w 55. minucie), z Kolumbią (1:0 i gol w 73. minucie), ze Zjednoczonymi Emiratami Arabskimi (4:1), w 1/8 finału z Hiszpanią (2:1) oraz ćwierćfinale z Argentyną (0:0, karne 2:3). W kadrze Jugosławii rozegrał łącznie 27 meczów i zdobył dwa gole.

</doc>
<doc id="1588583" url="https://pl.wikipedia.org/wiki?curid=1588583" title="Wilhelm Glissmann">
Wilhelm Glissmann

Wilhelm Glissmann (ur. 1907, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Członek NSDAP od 1932 i Waffen-SS od 7 listopada 1939. W lutym 1940 rozpoczął służbę w "Gusen", podobozie Mauthausen, jako strażnik. Następnie od maja do września 1942 był konwojentem drużyn roboczych pracujących przy budowie dróg w podobozie "Voecklabruck". We wrześniu 1942 Glissmann został przeniesiony do podobozu "Ternberg", gdzie pełnił służbę wartowniczą. Od marca do października 1943 sprawował z kolei funkcję sierżanta oddziałów wartowniczych w podobozie "Wiener-Neudorf". Następnie do 14 lutego 1945 pełnił służbę w podobozie "Aflens", wreszcie od 15 lutego do 3 kwietnia 1945 Glissmann był strażnikiem w komandzie budującym tunele w podobozie "Peggau".
W procesie załogi Mauthausen-Gusen (US vs. Eduard Dlouhy i inni) skazany został na 3 lata pozbawienia wolności przez amerykański Trybunał Wojskowy w Dachau za znęcanie się nad więźniami. Poza tym wykazano jego udział w śmierci od 20 do 25 więźniów podczas transportu z Peggau do obozu głównego Mauthausen w kwietniu 1945. 

</doc>
<doc id="1588584" url="https://pl.wikipedia.org/wiki?curid=1588584" title="Stupendemys geographicus">
Stupendemys geographicus

Stupendemys geographicus – prehistoryczny gatunek żółwia słodkowodnego. Skamieniałe szczątki tego gada datowane są na późny miocen (5–6 mln lat temu). Znaleziono je na obszarze Wenezueli oraz północno-zachodniej Brazylii.

</doc>
<doc id="1588587" url="https://pl.wikipedia.org/wiki?curid=1588587" title="Matias Walter Iglesias">
Matias Walter Iglesias



</doc>
<doc id="1588589" url="https://pl.wikipedia.org/wiki?curid=1588589" title="Wizyta starszej pani">
Wizyta starszej pani

Wizyta starszej pani (niem. "Der Besuch der alten Dame") – tragikomedia w trzech aktach szwajcarskiego pisarza Friedricha Dürrenmatta. Premiera z Therese Giehse w roli głównej odbyła się 29 stycznia 1956 roku w Zurychu. Sztuka okazała się światowym sukcesem i przyniosła Dürrenmattowi finansową niezależność.
Pomysł na napisanie utworu "Wizyta starszej pani" przyszedł pisarzowi podczas pobytu w Ins w gminie Berno w regionie Seeland.
Opis fabuły.
Mieszkańcy, niegdyś świetnie prosperującego, a od pół wieku zubożałego, miasteczka Güllen oczekują wizyty miliarderki Claire Zachanassian, która spędziła w nim swoje młodzieńcze lata. Wśród komitetu powitalnego jest znany i szanowany przez wszystkich Alfred Ill, który, jak twierdzi, niegdyś był najlepszym przyjacielem Claire.
Claire, otoczona służącymi i kosztowną wyprawą, przybywa do Güllen, które gotuje jej serdeczne i ciepłe powitanie. Szybko jednak wychodzi na jaw, że, podczas gdy mieszkańcy mają nadzieje na finansowe wsparcie, Claire szuka zemsty za krzywdy wyrządzone jej w przeszłości.
Jako młoda, uboga dziewczyna miała romans z przystojnym i uwodzicielskim Alfredem Illem. Gdy zaszła z nim w ciążę, ten wyparł się ojcostwa; pozwany przez nią do sądu, wygrał, ponieważ przekupił dwóch pijaków, którzy skłamali, że spali z Klarą. Upokorzona i wydrwiona przez mieszkańców Güllen, Klara Wäscher musiała opuścić miasteczko. Wkrótce po porodzie jej dziecko zmarło. By przetrwać i nie umrzeć z głodu, Klara została prostytutką. W burdelu znalazł ją i zakochał się w niej posiadacz złóż ropy; został jej mężem, a po jego śmierci Klara – teraz już Claire Zachanassian – wychodziła za kolejnych, bogatych mężczyzn, dochodząc do ogromnego majątku.
Teraz wysoce poważana starsza pani składa mieszkańcom Güllen szokującą propozycję: oferuje im miliard w zamian za zabicie Alfreda Illa.
Początkowo propozycja zostaje odrzucona przez wszystkich z wielkim oburzeniem. Również Alfred Ill wydaje się być spokojny o swoją przyszłość, gdyż wierzy, że jest wystarczająco lubiany przez mieszkańców Güllen. Jednak stopniowo zauważa, że mieszkańcy zaczynają wydawać spore sumy pieniędzy, kupcy udzielają kredytów, jakby wszyscy liczyli się z dużym przypływem gotówki. Nawet własna rodzina Illa zaczyna planować spore wydatki. Mieszkańcy coraz częściej zaczynają rozmawiać o wymierzeniu sprawiedliwości. Nawet Nauczyciel, najwierniejszy sojusznik Alfreda, zwraca się przeciwko niemu. Gdy Ill, gnębiony przez poczucie winy i strach, chce sam siebie oddać w ręce mieszkańców, burmistrz ogłasza w prasie, że pani Zachanassian za jego wydanie daje miliard, który obiecała całej społeczności.
Miasteczko szykuje się do uroczystego przyjęcia z udziałem prasy. Choć nikt nie mówi tego na głos, jest jasne, że to wtedy zostanie wykonana egzekucja Alfreda. Po przyjęciu kobiety, dzieci i dziennikarze wychodzą z sali na herbatę. Mężczyźni Güllen otaczają przerażonego Alfreda, ktoś gasi światło. Gdy lampy ponownie się zapalają, Ill leży na ziemi, martwy. Doktor ogłasza, że przyczyną śmierci był atak serca. Claire każe położyć nieszczęśnika do trumny, którą zabiera ze sobą, a Burmistrz otrzymuje czek na obiecany miliard.
Interpretacja.
Gatunek.
Dürrenmatt łączy w swoim dramacie motywy tragedii i komedii. Poza tym autor wysuwa liczne paralele do greckiej tragedii, w której zbiegają się takie aspekty jak „przeznaczenie i sąd”, „wina i kara”, „zemsta i ofiara”.
Tragedia.
Można przedstawić wiele odniesień do tragedii antycznej, czemu autor poświęcił fragment w posłowiu. Na pierwszym miejscu jest opisana sylwetka głównej protagonistki utworu. Claire czeka 45 lat na zemstę, obmyśliła niemal każdy jej szczegół. Przez pryzmat tej nieubłagalności, Dürrenmatt porównał ją do Medei. Zemsta staje się możliwa przez bogactwo, z pomocą którego mieszkańcy zostają zinstrumentalizowani do jej celów. Jej majątek stawia ją w pozycji, z której może działać jak bohaterka greckiej tragedii, a więc bezgranicznie, okrutnie, dokładnie tak jak Medea. Można ją jednak porównać nie tylko do tej postaci, lecz także do samej bogini zemsty, Nemezis. Posiada ona taką władzę, że może decydować o losach każdego mieszkańca w swoim rodzinnym miasteczku. Wrażenie boskości jest wzmocnione przez to, że Dürrenmatt obdarza ją pseudo-nieśmiertelnością. Jako jedyna, która przeżyła katastrofę lotniczą, otoczona jest aurą niewiarygodności i nadludzkich możliwości. Początkowo uwielbiana przez miasto, niczym obraz odległego bóstwa, zyskuje powoli wpływy, aż staje się panią życia i śmierci.
Tragiczną postacią jest kramarz Alfred Ill, właściwy winowajca, który z czasem rozwija w sobie moralną świadomość. Jest on jedynym człowiekiem stojącym naprzeciw Claire, przyjmującym swój nieunikniony los, przesądzony jej bogactwem. Przez swoją postawę i zrozumienie sytuacji zyskuje on również wymiar tragiczny.
Formalnie porównanie z antyczną formą tragedii jest zasugerowane przez chór, któremu Dürrenmatt oddaje głos w postaci cynicznego komentarza, chwaląc błogosławione zalety dobrobytu. W ten sposób łączy w "Wizycie starszej pani" motyw pieniędzy i władzy, a przez to dla Dürrenmatta typową krytykę zachodniego społeczeństwa dobrobytu, z toposami greckiej tragedii: „przeznaczenia i sądu”, „winy i kary” oraz „zemsty i ofiary”.
Komedia.
Sztuka z tematem przekupności całego miasta jest zabawną groteską. Mieszkańcy przedstawieni początkowo jako uczciwi, są w chwilę później ukazani jako żałosne figury, ulegające pokusom pieniądza. Kłamcy, chciwi oszuści należą do nieodłącznego elementu personalnego komedii. Naprzeciw temu stoi los jednostki, która przyznaje się do swojej winy i jest w stanie odnieść się do niej w sposób poważny. Alfred Ill okazuje się kontrastem do bezdusznej masy i jest jedyną moralną osobą w mieście.
Ważne w sztuce jest również użycie wymownych nazw i określeń. Nie na darmo miasto ma nazwę Güllen (skojarzenia z gnojowicą), gdyż jawi się jako bagno nieludzkich zachowań, miejsce pełne niemoralności. Inny przykład to nazwisko Zachanassian, które składa się z trzech nazwisk znanych miliarderów: Zaharoffa, Onassisa i Gulbenkiana.

</doc>
<doc id="1588593" url="https://pl.wikipedia.org/wiki?curid=1588593" title="Dzień Transplantacji">
Dzień Transplantacji

Dzień Transplantacji – ogólnopolski dzień, obchodzony 26 stycznia, w rocznicę pierwszego udanego przeszczepu nerki w 1966 roku w I Klinice Chirurgicznej Akademii Medycznej w Warszawie. Był to wtedy 621. taki zabieg na świecie (pierwszy miał miejsce w roku 1954).
Światowy Dzień Donacji i Transplantacji.
Na świecie.
Na świecie 26 października obchodzony jest Światowy Dzień Donacji i Transplantacji, od 2005 roku (ang. "World Day for Organ Donation and Transplantation", WDODT).
Kraje w których odbyły się uroczystości w kolejnych latach:
W Polsce.
W Polsce po raz pierwszy "Światowy Dzień Donacji i Transplantacji" obchodzony był w roku 2005 w Bydgoszczy. Organizatorem była Klinika Transplantologii prowadzona przez dr Zbigniewa Włodarczyka.
W 2007 roku uroczyste obchody odbyły się 26 października w Sali Kolumnowej Pałacu Prymasowskiego w Warszawie z udziałem Centrum Organizacyjno - Koordynacyjnego ds. Transplantacji "Poltransplant".

</doc>
<doc id="1588594" url="https://pl.wikipedia.org/wiki?curid=1588594" title="Turniej o Koronę Bolesława Chrobrego – Pierwszego Króla Polski 2008">
Turniej o Koronę Bolesława Chrobrego – Pierwszego Króla Polski 2008

I Turniej o Koronę Bolesława Chrobrego – Pierwszego Króla Polski odbył się 29 czerwca 2008. Turniej wygrał wychowanek Polonii Piła Rafał Dobrucki.
Turniej był pierwszym od 8 lat tego typu wydarzeniem w Grodzie Lecha. Organizatorom zależało, aby turniej był symbolem uporu i odporności Startu Gniezno na losowe przeciwności.
Wyniki.
Bieg po biegu:

</doc>
<doc id="1588595" url="https://pl.wikipedia.org/wiki?curid=1588595" title="Citroen C8">
Citroen C8



</doc>
<doc id="1588596" url="https://pl.wikipedia.org/wiki?curid=1588596" title="Bereźnica (gmina)">
Bereźnica (gmina)

Bereźnica – dawna gmina wiejska istniejąca do 1928 roku w woj. poleskim II Rzeczypospolitej (obecnie na Ukrainie). Siedzibą gminy była Bereźnica, która początkowo stanowiła odrębną gminę miejską.
Początkowo gmina należała do powiatu łuckiego. 12 grudnia 1920 r. została przyłączona do powiatu sarneńskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1926 roku do gminy Bereźnica przyłączono część obszaru gminy Lubikowicze.
Gminę zniesiono 18 kwietnia 1928 roku, a jej obszar włączono do gmin Dąbrowica, Włodzimierzec, Horodziec i Niemowicze.

</doc>
<doc id="1588599" url="https://pl.wikipedia.org/wiki?curid=1588599" title="Giovanni de’ Bardi">
Giovanni de’ Bardi

Giovanni de’ Bardi (ur. 5 lutego 1534, zm. we wrześniu 1612) – hrabia Vernio, krytyk literacki, pisarz, kompozytor oraz żołnierz.
Życiorys.
Urodził się we Florencji. Otrzymał bardzo dobre wykształcenie klasyczne, był biegły w języku łacińskim oraz greckim. Uczył się również kompozycji muzyki. Swoje wcześniejsze lata życia spędził jako żołnierz, walczył u boku Wielkiego Księcia Toskanii - Cosima I de’ Mediciego podczas wojny ze Sieną, później podczas oblężenia Malty. Po walkach na Malcie, już jako kapitan wspierał Maksymiliana II w walce z Turkami na Węgrzech. Kiedy nie zajmował się walką, wspierał artystów i muzyków we Florencji. Był również praktykującym kompozytorem, jednak do dzisiejszych czasów zachowało się jedynie kilka madrygałów jego autorstwa.
Swoją sławę zawdzięcza założeniu Cameraty de’ Bardi skupiającej artystów, literatów, muzyków oraz intelektualistów, której celem było wskrzeszenie tragedii teatru starogreckiego.
Zmuszony do wyjazdu do Rzymu w 1592 roku, powierzył opiekę nad cameratą Jacopowi Corsiemu, który zmienił jej nazwę na Camerata florencka.

</doc>
<doc id="1588601" url="https://pl.wikipedia.org/wiki?curid=1588601" title="Citroën C8">
Citroën C8

Citroën C8 – samochód osobowy typu minivan klasy średniej produkowany pod francuską marką Citroën w latach 2002 - 2014.
Historia modelu.
Na rynkach europejskich Citroën C8 zadebiutował w połowie 2002 roku. Do podstawowego wyposażenia należy m.in. pełna elektryka (szyby, lusterka), poduszki powietrzne kierowcy, pasażera i boczne, ABS, ESP, klimatyzacja i komputer pokładowy.
Wewnątrz znajdują się indywidualne fotele dla każdego pasażera.
Lifting.
W 2008 roku zadebiutowała wersja po face liftingu. C8 po liftingu posiada powiększone logo z przodu i z tyłu pojazdu upodabniające go do pozostałych modeli Citroena. Dodano również nowy grill, chromowane elementy zewnętrzne takie jak listwy boczne czy klamki oraz przyciemniane tylne szyby w droższych wersjach. Wnętrze zostało odświeżone poprzez zastosowanie wzmocnionych materiałów, miękkiego w dotyku wykończenia i nowych wzorów tapicerki.
Samochód cieszył się umiarkowanym powodzeniem i wyprodukowano ogółem ponad 150 tysięcy sztuk C8.
Wyposażenie.
Wyposażenie wnętrza obejmuje szeroką gamę dodatków, m.in.:

</doc>
<doc id="1588602" url="https://pl.wikipedia.org/wiki?curid=1588602" title="Jed">
Jed



</doc>
<doc id="1588604" url="https://pl.wikipedia.org/wiki?curid=1588604" title="Horodziec (gmina)">
Horodziec (gmina)

Horodziec (od 1928 "Antonówka nad Horyniem") – dawna gmina wiejska w woj. poleskim, a od 1930 roku woj. wołyńskim II Rzeczypospolitej (obecnie na Ukrainie). Siedzibą gminy był Horodziec (właściwa nazwa Horodec nad Horyniem).
Początkowo gmina należała do powiatu łuckiego. 12 grudnia 1920 r. została przyłączona do powiatu sarneńskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1926 roku do gminy Horodziec przyłączono część obszaru gminy Włodzimierzec. 18 kwietnia 1928 roku do gminy przyłączono część zniesionej gminy Bereźnica.
11 października 1928 roku gminę przemianowano na "gmina Antonówka nad Horyniem".
Miejscowość Horodec, w którym znajdował się pałac należał do Kamila de Pourbaix w skład majątku wchodziła także Antonówka - wieś (gmina), kolonia (założona) oraz kilkanaście kolonii (Pourbejówka, Sernikówka, Kruszewo). Od początku XX w. Rodzina de Pourbaix, zakładała polskie kolonie w okolicy. 
W Antonówce od lat dwudziestych działała szkoła powszechna
Nie mylić z gminą Horodec.

</doc>
<doc id="1588607" url="https://pl.wikipedia.org/wiki?curid=1588607" title="Grégori Baquet">
Grégori Baquet

Grégori Baquet (ur. 11 grudnia 1970 w Paryżu) – francuski aktor, piosenkarz, reżyser i producent filmowy. 
Urodził się jako jedno z pięciorga dzieci aktora Maurice’a Baquet i pochodzącej z Rosji choreograf/tancerki, ma dwóch braci - Dimitri i Stéphane oraz dwie siostry - Sophie i Anne. Debiutował w serialu "Niebieski kwiat" ("Fleur bleue", 1990) z Claude Jade oraz w "Królowa karnawału" ("La Reine blanche", 1991) z Catherine Deneuve. Grał rolę młodego sportowca w serialu "Extrême Limite" (1994-95). Pojawił się także w operze mydlanej TF1 "Kobieta honoru" ("Une femme d'honneur", 1996-99), "Przyjaciel mojego syna" ("L'Ami de mon fils", 1997) obok Mireille Darc oraz dramacie muzycznym "Romeo i Julia" ("Roméo &amp; Juliette", 2001).

</doc>
<doc id="1588608" url="https://pl.wikipedia.org/wiki?curid=1588608" title="Karl Stumfol">
Karl Stumfol

Karl Stumfol (ur. 1925, zm. ?) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Sturmmann.
Obywatel jugosłowiański narodowości niemieckiej. 14 września 1942 wstąpił do Waffen-SS. Od 15 lutego do 10 sierpnia 1943 był strażnikiem w podobozie "Gusen", następnie do 2 lutego 1944 przebywał w podobozie "Wiener-Neudorf". Od 2 lutego do 25 września 1944 Stumfol pełnił służbę wartowniczą w podobozie "Liebnitz". Następnie został przeniesiony do służby frontowej w ramach 13 Górskiej Dywizji SS. Walczył w Chorwacji i na Węgrzech do 14 grudnia 1944.
W procesie załogi Mauthausen-Gusen (US vs. Eduard Dlouhy i inni) skazany został na 3 lata pozbawienia wolności przez amerykański Trybunał Wojskowy w Dachau. Uznano go za winnego zarzutu maltretowania więźniów w kilku sytuacjach, a także zastrzelił czterech więźniów przy próbie ucieczki (w tym trzech jeńców wojennych).

</doc>
<doc id="1588613" url="https://pl.wikipedia.org/wiki?curid=1588613" title="Estadio de la Cerámica">
Estadio de la Cerámica

Estadio de la Cerámica, do 2017 r. Estadio El Madrigal – stadion piłkarski w Vila-real (prowincja Castellón, region Walencja), stanowiący własność miasta, na którym swoje domowe mecze rozgrywa Villarreal CF. Po kilku rozbudowach, aktualna pojemność trybun wynosi 24 890 miejsc.
Klub Villarreal CF założono w tym samym roku, w którym wybudowano stadion, więc od początku istnienia rozgrywa na nim swoje spotkania. Obiekt usytuowany jest 5 kilometrów od wybrzeża Morza Śródziemnego, na wysokości 50 metrów n.p.m. Drużyna Villarreal CF występuje zwykle w jednolicie żółtych strojach przez co nosi przydomek "El Submarino Amarillo" ("Żółta Łódź Podwodna"). Obok stadionu de la Cerámica stoi pomnik przedstawiający właśnie żółtą łódź podwodną.
Historia.
17 czerwca 1923 zainaugurowano stadion nazywający się wtedy Campo del Villarreal (pol. Boisko Villarreal). W pierwszym meczu zmierzyły się dwie drużyny z prowincji Castellón – CD Castellón i Deportivo Cervantes. Nazwa El Madrigal obowiązywała w latach 1925–2017 i pochodziła od miejskich terenów o tej samej nazwie, na których leży obiekt.
Pierwsza przebudowa miała miejsce w 1952 r., obejmując m.in. powiększenie boiska z wymiarów 95 × 65 metrów na 105 × 65 metrów (były to wymiary boiska Stadionu Olimpijskiego w Helsinkach, na którym rozgrywano mecze w ramach Igrzysk Olimpijskich 1952, a które zaadaptowało wiele stadionów na świecie).
W latach 60. zbudowano fragment dachu, a w latach 1971–1972 oddano do trybunę południową. Zostały one jednak wyburzone w 1988 r. w celu zbudowania nowej, którą otwarto 8 marca 1989 podczas towarzyskiego meczu z Atlético Madryt.
Z okazji 75. rocznicy inauguracji stadionu (czyli w 1998 r.) klub rozpoczął kolejną przebudowę. Południowa trybuna została po raz kolejny zburzona, a w jej miejscu stanęła nowa, częściowo kryta, z lożami VIP; zmieniono także koronę trybuny północnej. Prace zakończono w sezonie 1999/00.
Oświetlenie uruchomiono po raz pierwszy podczas meczu Tercera División, pomiędzy Villarreal CF i SE Eivissa-Ibiza. Właściciel – miasto – sfinansowało budowę masztów oświetleniowych umieszczonych w narożnikach stadionu.
Szatnie kilkakrotnie przesuwano. Do 1936 r. znajdowały się w południowo-wschodniej części stadionu; do 1989 r. w północno-wschodniej, później w południowo-zachodniej, a po ostatniej przebudowie – pod trybuną główną.
Casals Grocs (loże).
Obiekt posiada 30 Casals Grocs, klimatyzowanych lóż, wyposażonych w telewizory do oglądania powtórek, wygodne fotele, a nawet trzy windy pozwalające na swobodny dostęp do swoich miejsc. Podczas meczów widzom w lożach oferowany jest catering. Spośród 30 Casals Grocs pięć mieści dwadzieścia osób, dwadzieścia trzy mają po szesnaście miejsc, a pozostałe dwie mieszczą po dwunastu kibiców.
Zmiany wprowadzone w związku z występami w Lidze Mistrzów.
Żeby spełnić wymogi Ligi Mistrzów stadion przeszedł rozbudowę w 2005 r. Ze względów estetycznych krzesełka zostały obleczone żółtym, nawiązującym do barw klubu, materiałem; odnowiono szatnie tworząc biuro dla trenerów, sale do fizjoterapii, łazienki i prysznice. Stworzono także biura dla delegatów technicznych UEFA, salę kontroli antydopingowych i powiększono pomieszczenie przeznaczone na konferencje prasowe. Ogrodzenie oddzielające boisko od trybun podwyższono do poziomu jednego metra, przebudowano wejścia dla kibiców i zbudowano dwie restauracje.

</doc>
<doc id="1588614" url="https://pl.wikipedia.org/wiki?curid=1588614" title="Johannes Quistorp">
Johannes Quistorp

Johannes Heinrich Quistorp (ur. 14 listopada 1822 w Greifswaldzie, zm. 9 maja 1899 w Szczecinie) – szczeciński przedsiębiorca i posiadacz dóbr ziemskich. Fundator wielu regionalnych przedsięwzięć filantropijnych.
Życiorys.
Johannes Quistorp urodził się 14 listopada 1822 w Greifswaldzie jako najstarszy syn królewskiego komisarza. Będąc szesnastolatkiem zaczął kształcić się w rostockim przedsiębiorstwie J.G. Michaelis &amp; Sohn, w którym przepracował kilka lat na stanowisku asystenta. W roku 1846 przeprowadził się on do Szczecina, a następnie, po odbyciu rocznej służby wojskowej, nawiązał współpracę z różnymi firmami (m.in. Goldammer &amp; Schleich). W 1850 roku założył własne przedsiębiorstwo. W roku 1852 ożenił się z Wilhelminą Theune (1830-1886). Miał z nią pięcioro dzieci: Marię (ur. 1853), Heinricha (ur. 1856, zginął tragicznie w roku 1880), Johanne (ur. 1858), Luise (ur. 1859), Martina (ur. 1860). W 1888 roku ożenił się po raz drugi z Mathilde Leidloff. 
Był przedsiębiorcą i filantropem. Założył fabrykę cementu portlandzkiego „"Lebbin"” w Lubinie, która pod jego kierownictwem została przekształcona w przedsiębiorstwo akcyjne. Jako pierwszy z pruskich fabrykantów zadbał o potrzeby socjalne swoich pracowników. Zapewnił im 150 mieszkań firmowych, dom wdowy, bibliotekę i salę klubową. Stworzył w Lubinie „robotniczy instytut edukacyjny” oraz założył stowarzyszenie nabywców ("Einkaufsverein"), dwuklasową wiejską szkołę i sierociniec. Posiadał również cegielnię parową na Stołczynie oraz dobra ziemskie w Dusewitz, Wittenfelde, Schlietz na Rugii i w Szczecinie. Był założycielem spółki budowlanej i inicjatorem powstania nowych dzielnic na zachodnich przedmieściach Szczecina: "Westendu", "Neu Westendu" i "Braunsfelde" (obecnie zachodnia część centrum, Łękno i Pogodno). W latach 1852-1866 był konsulem Królestwa Hanoweru. Posiadał tytuł radcy handlowego. Był jednym z pierwszych kapitalistów w Szczecinie i Prusach, który na początku ery industrializacji w XIX wieku angażował się w sprawy socjalne swoich pracowników. Finansował budowę szkół, pensji, schronisk, sierocińców i fundacji. 
Zmarł 9 maja 1899 roku. Pochowany został na cmentarzu, na terenie zakładów Bethanien, przy obecnej ulicy ks. P. Wawrzyniaka. Na miejsce jego pochówku odprowadzały go tłumy mieszkańców Szczecina.

</doc>
<doc id="1588618" url="https://pl.wikipedia.org/wiki?curid=1588618" title="Doris Dörrie">
Doris Dörrie

Doris Dörrie (ur. 26 maja 1955 w Hanowerze) – niemiecka reżyserka, scenarzystka i producentka filmowa.
Była żoną Helge Weindlera (od 1988 do jego śmierci 22 marca 1996), ma córkę Carlę (ur. 1990).
Zasiadała w jury konkursu głównego na 52. MFF w Cannes (1999).

</doc>
<doc id="1588619" url="https://pl.wikipedia.org/wiki?curid=1588619" title="Chotynicze (gmina)">
Chotynicze (gmina)

Chotynicze – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy były Chotynicze.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 
Po wojnie obszar gminy Chotynicze wszedł w struktury administracyjne Związku Radzieckiego.

</doc>
<doc id="1588620" url="https://pl.wikipedia.org/wiki?curid=1588620" title="Doris Dorrie">
Doris Dorrie



</doc>
<doc id="1588621" url="https://pl.wikipedia.org/wiki?curid=1588621" title="Cersanit S.A.">
Cersanit S.A.



</doc>
<doc id="1588623" url="https://pl.wikipedia.org/wiki?curid=1588623" title="Czuczewicze (gmina)">
Czuczewicze (gmina)

Czuczewicze – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy były Czuczewicze Wielkie.
Początkowo gmina należała do powiatu mozyrskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 
18 kwietnia 1928 roku do gminy Czuczewicze przyłączono ze zniesionej gminy Łunin wsie: Borowiki, Kormuż, Lipsk i Wełuta oraz folwarki Borowiki i Nowosiółki. 
Po wojnie obszar gminy Czuczewicze wszedł w struktury administracyjne Związku Radzieckiego.

</doc>
<doc id="1588624" url="https://pl.wikipedia.org/wiki?curid=1588624" title="Kruhowicze (gmina)">
Kruhowicze (gmina)

Kruhowicze – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy były Kruhowicze Wielkie.
Początkowo gmina należała do powiatu słuckiego. 1 kwietnia 1920 r. gmina została wydzielona z powiatu słuckiego i przyłączona do powiatu baranowickiego pod Zarządem Cywilnym Ziem Wschodnich. 7 listopada 1920 r. została wyłączona z powiatu słuckiego (!) i przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego.
Po wojnie obszar gminy Kruhowicze wszedł w struktury administracyjne Związku Radzieckiego.

</doc>
<doc id="1588625" url="https://pl.wikipedia.org/wiki?curid=1588625" title="Bank Pekao SA">
Bank Pekao SA



</doc>
<doc id="1588627" url="https://pl.wikipedia.org/wiki?curid=1588627" title="Pocisk przeciwbetonowy">
Pocisk przeciwbetonowy

Pocisk przeciwbetonowy to pocisk o działaniu uderzeniowo-burzącym.
Przeznaczenie.
Przeznaczony do niszczenia urządzeń obronnych z betonu i żelbetu oraz mocnych budowli z kamienia i cegły. Może być też stosowany do strzelań przeciwpancernych ogniem na wprost. Wbija się w cel i wybucha lub przebija go i wybucha po pewnym czasie zależnie od rodzaju zapalnika.
Sposób budowy.
Zbudowany jest ze stali pogrubionej w części głowicowej, ma kształt dalekonośny.

</doc>
<doc id="1588628" url="https://pl.wikipedia.org/wiki?curid=1588628" title="CTV">
CTV



</doc>
<doc id="1588630" url="https://pl.wikipedia.org/wiki?curid=1588630" title="Proton Tiara">
Proton Tiara

Proton Tiara – samochód osobowy typu hatchback produkowany w latach 1996–2000 przez malezyjski koncern Proton. 
Historia modelu.
Model "Proton Tiara" powstał na podstawie umowy licencyjnej z francuskim koncernem Peugeot – Citroën, w wyniku której w Malezji uruchomiono produkcję modelu Citroen AX. Tiara produkowana była w latach 1996 - 2000. Sprzedaż obejmowała wyłącznie rynek malezyjski.

</doc>
<doc id="1588631" url="https://pl.wikipedia.org/wiki?curid=1588631" title="Łachwa (gmina)">
Łachwa (gmina)

Łachwa (1919 alt. "Lachowa") – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy była Łachwa, która początkowo stanowiła odrębną gminę miejską.
Początkowo gmina należała do powiatu mozyrskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 18 kwietnia 1928 roku do gminy przyłączono część zniesionej gminy Kożangródek oraz wieś Sinkiewicze z (nie zniesionej) gminy Lenin. 
Po wojnie obszar gminy Łachwa wszedł w struktury administracyjne Związku Radzieckiego.

</doc>
<doc id="1588633" url="https://pl.wikipedia.org/wiki?curid=1588633" title="Fliegerersatz Abteilung Nr. 2">
Fliegerersatz Abteilung Nr. 2

Fliegerersatz Abteilung Nr. 2 – FEA 2 jedna z 17 jednostek lotnictwa niemieckiego Luftstreitkräfte z początkowego okresu I wojny światowej tego typu. Dosłownie Lotniczy Oddział Uzupełnień.
Informacje ogólne.
W momencie wybuchu I wojny światowej z dniem 1 sierpnia 1914 roku jednostka została ulokowana na lotnisku w Döberitz. Od sierpnia 1915 roku została przeniesiona do Schneidemühl obecnie Piła na Pomorzu gdzie stacjonowała do końca wojny.
Jednostka prowadziła szkolenie pilotów i obserwatorów dla jednostek liniowych np. Feldflieger Abteilung. W późniejszym okresie szkolenie obserwatorów zostało wydzielone z do specjalnych szkół "Fliegerbeobachterschulen (FBS)".
W jednostce służyli m.in. Gustav Dörr, Hans von Glasow – instruktor, Hans von Keudell, Hans Joachim Rolfes, Franz Keller.
W jednostce zostały utworzone m.in. następujące eskadry myśliwskie: Jasta 55, Jasta 75.

</doc>
<doc id="1588635" url="https://pl.wikipedia.org/wiki?curid=1588635" title="Łunin (gmina)">
Łunin (gmina)

Łunin – dawna gmina wiejska istniejąca do 1928 roku w woj. poleskim II Rzeczypospolitej (obecnie na Białorusi). Siedzibą władz gminy był Łunin.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego.
Gminę zniesiono 18 kwietnia 1928 roku, a jej obszar włączono do gminy Czuczewicze oraz do nowo utworzonej gminy Łuniniec.

</doc>
<doc id="1588641" url="https://pl.wikipedia.org/wiki?curid=1588641" title="Łuniniec (gmina)">
Łuniniec (gmina)

Łuniniec – dawna gmina wiejska istniejąca w latach 1928–1939 w woj. poleskim (obecnie na Białorusi). Siedzibą władz gminy był Łuniniec, który stanowił odrębną gminę miejską.
Gmina Łuniniec powstała 18 kwietnia 1928 roku w powiecie łuninieckim w woj. poleskim z części zniesionych gmin Łunin i Kożangródek.
Po wojnie obszar gminy Łuniniec wszedł w struktury administracyjne Związku Radzieckiego.

</doc>
<doc id="1588647" url="https://pl.wikipedia.org/wiki?curid=1588647" title="Lenin (gmina)">
Lenin (gmina)

Lenin (od maja 1939 "Sosnkowicze") – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy był Lenin.
Na samym początku okresu międzywojennego gmina Lenin należała do powiatu mozyrskiego. Nie weszła w skład utworzonego 7 listopada 1920 r. pod Zarządem Terenów Przyfrontowych i Etapowych powiatu łuninieckiego, znajdując się poza administracją polską. W skład II Rzeczypospolitej weszła jednak na mocy traktatu ryskiego podpisanego 18 marca 1921 roku, czyniącego Lenin miejscowością przygraniczną. Gmina weszła w skład powiatu łuninieckiego w (utworzonym 19 lutego 1921 r.) woj. poleskim. Była to najdalej na wschód wysunięta gmina powiatu.
18 kwietnia 1928 roku z gminy wyłączono wieś Sinkiewicze, po czym przyłączono ją do gminy Łachwa. 31 maja 1939 roku nazwę miejscowości zmieniono na "Sosnkowicze", a jednostki administracyjnej na "gmina Sosnkowicze".

</doc>
<doc id="1588651" url="https://pl.wikipedia.org/wiki?curid=1588651" title="Buiikikaesu">
Buiikikaesu

Buiikikaesu – szósty album japońskiego, crossoverowego zespołu Maximum the Hormone wydany 14 marca 2007 roku.
Inne.
Piosenki, Zetsubou Billy i What’s Up, People?! zostały wykorzystane w anime Death Note.
Łączny czas trwania albumu to jedyne 49 minut (mimo to w porównaniu z poprzednimi albumami zespołu jest on rekordowo długi).
Teledyski powstały do:

</doc>
<doc id="1588653" url="https://pl.wikipedia.org/wiki?curid=1588653" title="Sosnkowicze (gmina)">
Sosnkowicze (gmina)

Sosnkowicze (do maja 1939 "Lenin") – dawna gmina wiejska istniejąca przejściowo w 1939 roku w woj. poleskim (obecnie na Białorusi). Siedzibą gminy były Sosnkowicze (do maja 1939 "Lenin").
Jednostka o nazwie Sosnkowicze powstała 31 maja 1939 roku po zmianie nazwy siedziby gminy Lenin – wsi Lenin – na "Sosnkowicze". We wrześniu 1939 roku jednostka znalazła się poza administracją polską a po wojnie jej obszar wszedł w struktury administracyjne Związku Radzieckiego.

</doc>
<doc id="1588654" url="https://pl.wikipedia.org/wiki?curid=1588654" title="Włodzimierz Seneta">
Włodzimierz Seneta

Włodzimierz Seneta (ur. 20 września 1923 w Gołonogu, zm. 26 marca 2003) – dendrolog, twórca i wieloletni pracownik Zakładu Dendrologii Warszawskiej SGGW.
Życiorys.
Związany był z SGGW początkowo jako student Wydziału Ogrodniczego, który ukończył w 1951 roku broniąc pracę magisterską "Projekt ogrodu dendrologicznego w Rogowie" pisaną pod kierunkiem prof. Władysława Niemirskiego. Począwszy od tego roku zaczął pracę w kierowanym przez prof. Romana Kobendzę Zakładzie Botaniki Leśnej i Dendrologii (przemianowanym później na Zakład Botaniki Leśnej Wydziału Leśnego SGGW) mieszczącym się przy ul. Rakowieckiej; początkowo jako asystent, potem od 1954 roku jako adiunkt. Od 1959 roku pracował w Katedrze Roślin Ozdobnych pod kierownictwem prof. Stanisława Wóycickiego, na macierzystym Wydziale Ogrodniczym, na Ursynowie. W 1964 roku uzyskał stopień doktora nauk rolniczych. W 1967 roku stał się wykładowcą. W 1970 roku mianowany został docentem etatowym na Katedrze Roślin Ozdobnych, którym pozostał aż do emerytury, na którą przeszedł w 1986 roku.
Opublikował liczne prace naukowe; wielokrotnie wznawiany podręcznik „Dendrologia” (1960–1991), współredagowany w późniejszych latach (od wydania III) wraz z dr. Jakubem Dolatowskim, obszerne opracowanie „Drzewa i krzewy iglaste”, rozpoczęte trzema tomami dzieło „Drzewa i krzewy liściaste” oraz zamieszczane w wielu publikacjach zdjęcia i rysunki.
Jednym z jego dokonań było stworzenie kolekcji cennych dla ogrodnictwa drzew, krzewów i pnączy, co czynił po części przy udziale swoich współpracowników, w parku Szkoły Głównej Gospodarstwa Wiejskiego na Ursynowie.
Odznaczony Złotym Krzyżem Zasługi, dwukrotnie nagrodą Ministra Nauki, Szkolnictwa Wyższego i Techniki (zespołowo i indywidualnie) oraz nagrodą Wydziału V PAN za publikacje naukowe. W 1956 został pierwszym z Polski członkiem elitarnego International Dendrology Society.
Został pochowany na cmentarzu komunalnym w Dąbrowie Górniczej.

</doc>
<doc id="1588657" url="https://pl.wikipedia.org/wiki?curid=1588657" title="Fable II">
Fable II

Fable II – fabularna gra akcji wydana na konsolę Xbox 360, stworzona przez Lionhead Studios, a wydana w październiku 2008 roku przez Microsoft Game Studios. Jest sequelem gry "Fable: Zapomniane opowieści".
Rozgrywka ma miejsce w fikcyjnym świecie Albion, pięćset lat po wydarzeniach z gry "Fable: Zapomniane opowieści", w czasach kolonialnych przypominających oświecenie; pistolety są jeszcze prymitywne, a małe miasteczka rozwinęły się w duże miasta. W odróżnieniu od oryginału, gracz może zdecydować się grać kobietą lub mężczyzną.
Peter Molyneux odegrał główną rolę w przedstawianiu tej gry opinii publicznej, jak to uczynił w przypadku oryginalnego "Fable: Zapomniane opowieści".
Lokacje.
Jezioro Bower.
Lokacja z pięknym otoczeniem przyrody, lasów oraz dużym jeziorem umieszczonym na środku miejscowości. W centralnym punkcie jeziora znajduje się krypta, przez którą można dotrzeć do Jaskini Gildii. W Fable III w tej lokacji powstała miejscowość Millfields.
Lokacje:
Jaskinia Gildii.
Jaskinia, do której można dotrzeć przez kryptę znajdująca się na wyspie na środku jeziora Bower. Jest to główna siedziba Teresy, a także bohaterów. Tutaj odbywają się plany działania oraz narady. 
Lokacje:
Bowerstone (ang. Kamienna Altana).
Główne miasto. Znajdują się tam sklepy z prawie wszystkimi towarami, pub w którym można przenocować oraz sklep z książkami, w którym bohater może zakupić nowe książki o gestach lub do szkolenia swojego psa. W ogrodach znajduje się Zamek Fairax i grobowiec Lady Grey. 
Lokacje:
Brightwood.
Miejscowość zamieszkana głównie przez Hobbesy oraz bandytów. Znajduje się tu jednak region objęty cywilizacją, a mianowicie farma rolnika Gilesa.
Lokacje:
Oakfield (ang. Dębowe Pole).
Wioska, coś na styl Oakvale. Znajduje się tam rzeźbiarka, która może zrobić rzeźbę bohatera. Bohater musi pozować. W zależności, czy się to uda, czy nie, poza dodaje lub odejmuje punkty sławy. Rośnie tam złoty dąb, który co kilka lat rodzi złoty żołądź. 
Lokacje:
Rookridge.
Coś na styl opustoszałej wioski górniczej. Znajduje się tam jaskinia z Trollem, który zatruwał wodę. Jedyne miejsce, gdzie przychodzą ludzie to gospoda, ale jest czynna dopiero po przegnaniu bandytów. 
Lokacje:
Westcliff (ang. Zachodni Klif).
Teren opustoszały, zamieszkały głównie przez wilkołaki. Jedynym miejscem, w którym mieszkają ludzie jest Obóz w Westcliff – wioska bandytów. Po misji „Iglica władzy” i daniu przed nią architektowi 5000 złota z nory, staje się „chwałą wszystkich nacji”.
Lokacje:
Bloodstone (ang. Krwawy Kamień).
Pirackie miasto osadzone na bagnach, na wybrzeżu morza, częściowo zrujnowane. Znajduje się tam większość ze sklepów z towarami. Jest to też miasto, w którym kształci się prostytucja. Władcą Bloodstone jest Bohater Umiejętności, zwany Łupieżcą, który przez część swego długiego życia zarabiał jako kapitan pirackiego statku. Oprócz tego nie ma tam strażników i jeśli włamiemy się do kogoś, czy kogoś zaatakujemy, ten ktoś wyciąga pistolet lub miecz i atakuje głównego bohatera. Tak samo stanie się w Starówce Bowerstone, jeśli oddane zostaną nakazy Arthurowi.
Lokacje:
Wraithmarsh – dawne Oakvale.
Miasto bohatera z pierwszej części. Teresa opowiada następująca historię. Najpierw miasto zostało zniszczone. Potem ludzie je odbudowali, ale lekkomyślny młodzieniec zawarł układ z mrocznymi siłami. Te same siły mają układ z Łupieżcą – jeśli będzie im dawał co jakiś czas dusze, one zwiększą długość życia Łupieżcy. Wraithmarsh to bagna zamieszkane przez Upiory, Banshee i Trolle.
Lokacje:
Wybrzeże Bandytów.
Ścieżka biegnąca nad oceanem. Tereny te okupują sami bandyci i zbójnicy.
Lokacje:
Postacie.
Oprócz tego jest wspomniana czwórka bohaterów, czyli:
Barwniki.
Nowością w grze są barwniki. Można ich użyć, by zmienić kolor ubrań lub włosów. Plusem jest to, że ubrań i barwników są setki, co pozwala tworzyć zróżnicowane postacie. 
Dodatkowo po zafarbowaniu każdej części ubioru na kolor czarny odblokowuje się osiągnięcie „Got”.

</doc>
<doc id="1588661" url="https://pl.wikipedia.org/wiki?curid=1588661" title="Kożangródek (gmina)">
Kożangródek (gmina)

Kożangródek – dawna gmina wiejska istniejąca do 1928 roku w woj. poleskim II Rzeczypospolitej (obecnie na Białorusi). Siedzibą władz gminy był Kożangródek, który początkowo stanowił odrębną gminę miejską.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego.
Gminę zniesiono 18 kwietnia 1928 roku, a jej obszar włączono do gminy Łachwa oraz do nowo utworzonej gminy Łuniniec.

</doc>
<doc id="1588662" url="https://pl.wikipedia.org/wiki?curid=1588662" title="Brzeźnica (powiat łobeski)">
Brzeźnica (powiat łobeski)

Brzeźnica (niem. "Bernsdorf", po 1945 przejściowo "Borynów, Lipki, Zbrojewo") – wyludniona wieś w Polsce położona w województwie zachodniopomorskim, w powiecie łobeskim, w gminie Węgorzyno, w sołectwie Brzeźniak. 
Ulicówka o zabudowie luźnej, głównie parterowej. Położona przy zbiegu dróg z Brzeźniaka, Wiewiecka, Ginawy i Jankowa Pomorskiego. Rozciąga się na przestrzeni 300 m, na południowy wschód od jeziora Brzeźno, po południowej stronie linii kolejowej Runowo Pomorskie – Węgorzyno – Drawsko Pomorskie – Chojnice. 
Historia.
W 1866 roku wieś liczyła 52 mieszkańców (25 domów), a folwark - 92 mieszkańców. Miejscowość stanowiła własność rodu von Borck, a wcześniej Wedlów. Po II wojnie światowej funkcjonował tu PGR. Znajdowała się tu również szkoła.
W latach 1975–1998 miejscowość administracyjnie należała do województwa szczecińskiego.
Przyroda.
W Brzeźnicy i jej okolicach rosną okazałe drzewa:

</doc>
<doc id="1588663" url="https://pl.wikipedia.org/wiki?curid=1588663" title="Dobrosławka (gmina)">
Dobrosławka (gmina)

Dobrosławka – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy była Dobrosławka.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1923 roku gmina została włączona z powrotem do powiatu pińskiego w tymże województwie. 
Po wojnie obszar gminy Dobrosławka wszedł w struktury administracyjne Związku Radzieckiego.

</doc>
<doc id="1588664" url="https://pl.wikipedia.org/wiki?curid=1588664" title="Pohost Zahorodzki (gmina)">
Pohost Zahorodzki (gmina)

Pohost Zahorodzki (początkowo "Pohost Zahorodny") – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Pohost Zahorodzki.
Początkowo gmina należała do powiatu pińskiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 stycznia 1923 roku gmina została włączona z powrotem do powiatu pińskiego w tymże województwie. 18 kwietnia 1928 roku do gminy przyłączono część gminy Łohiszyn. 
Po wojnie obszar gminy Pohost Zahorodzki wszedł w struktury administracyjne Związku Radzieckiego.
Zobacz też: gmina Pohost.

</doc>
<doc id="1588665" url="https://pl.wikipedia.org/wiki?curid=1588665" title="KKS Kolejarz Gliwice">
KKS Kolejarz Gliwice

KKS Kolejarz Gliwice – gliwicki klub sportowy.
Historia.
boks, lekkoatletyka, piłka nożna i kolarstwo.
Sekcje.
Hokej na trawie.
Sekcja hokeja na trawie powstała w 2004 r. i jest kontynuatorem tej dyscypliny sportu, której początki w Gliwicach sięgają roku 1948 i są związane z klubem Piast. W 1979 r. sekcję przejął SKS Start Gliwice prowadząc działalność do 1994 r. W międzyczasie powstały kolejne kluby z sekcją hokeja na trawie tj. KS Famont Gliwice(przekształcony w KS Bojków, później w SKHT Bukacik Gliwice) w latach 1990 – 1999. W 1993 r. na osiedlu M. Kopernika powstał UKS Kometa Gliwice działający do dzisiaj. W latach 1995 – 2000 w Sośnicy działał SKHT Panda Gliwice.
Sekcja hokeja na trawie KKS Kolejarz ściśle współpracuje z UKS Kometa. Współpraca polega na tym, że w UKS prowadzi się szkolenie podstawowe w kategorii dzieci, młodzików i juniorów młodszych (dziewcząt i chłopców), którzy kontynuują dalszą karierę sportową w KKS Kolejarz Gliwice.
W 2004 roku juniorki zdobyły brązowy medal w Halowych Mistrzostwach Polski. Zespół juniorek rywalizuje w rozgrywkach I ligi w ramach Mistrzostw Polski seniorek. 5 zawodniczek sekcji reprezentowało Polskę na Mistrzostwach Europy juniorek w Siemianowicach Śląskich są to: Mirela Bajor, Magdalena Dudzińska, Agata Klimczak, Małgorzata Kwaśniewska, Marzena Wawro. Założycielem sekcji jest były II trener Kadry Narodowej seniorów i były trener Kadry Narodowej juniorek Zdzisław Żabiałowicz.
Piłka nożna.
Działalność sekcji jest ściśle związana początkiem działalności KKS Kolejarz. Od początku swojej aktywnej pracy sportowej tj. od roku 1945 sekcja była nastawiona głównie na masowe szkolenie i wychowanie dzieci i młodzieży w tej dyscyplinie sportu. Najzdolniejsi wychowankowie sekcji byli przekazywani do klubów grających na wyższych szczeblach rozgrywek piłkarskich. Największy sukces osiągnięty w kategorii seniorów to udział w mistrzostwach ligi okręgowej. Aktualnie w rozgrywkach biorą udział 2 drużyny trampkarzy i jedna drużyna juniorów. Sekcja prowadzi szkółkę piłkarską dla dziewcząt i chłopców.
Tenis stołowy.
Początek działalności przypada na rok 1980, udział w rozgrywkach klasy "B". W roku 1984 sekcję objął mgr Marian Kwodawski. Od tego czasu zespół Kolejarza co roku awansował do wyższej klasy rozgrywkowej, by w sezonie 1989/90 awansować do II ligi państwowej. Jednocześnie obok sukcesów i awansów drużynowych bardzo szybko podnosił się poziom szkolonych młodych zawodników, którzy zaczęli dorównywać umiejętnościom najlepszym juniorom, kadetom i młodzikom na Śląsku. W 1993 młodzi zawodnicy Kolejarza Bartosz Kwodawski i Tomasz Ciążyński wygrywali kolejne etapy eliminacyjne do Ogólnopolskiej Spartakiady Młodzieży by w efekcie zdobyć Mistrzostwo Polski i złoty medal reprezentując Szkołę Podstawową nr 19 w Gliwicach. W 1995 roku ponownie Bartosz Kwodawski został Mistrzem Śląska juniorów. Od końca lat 80. młodzi zawodnicy Kolejarza we wszystkich kategoriach wiekowych tj. młodzików, kadetów i juniorów należeli do ścisłej czołówki Śląska. Sekcja Posiadała 4 drużyny uczestniczące w rozgrywkach II ligi, III ligi, IV ligi i klasy "A". Stopniowo jednak ze względów finansowych i treningowych (mała liczba godzin przeznaczonych na trening) zmniejsza się liczba drużyn. Aktualnie sekcję reprezentuje jedna drużyna męska na szczeblu III ligi (IV miejsce w sezonie 2004/2005). W sekcji trenuje 30 dziewcząt i chłopców.

</doc>
<doc id="1588670" url="https://pl.wikipedia.org/wiki?curid=1588670" title="Port Gotów">
Port Gotów



</doc>
<doc id="1588671" url="https://pl.wikipedia.org/wiki?curid=1588671" title="Zaostrowiecze (gmina)">
Zaostrowiecze (gmina)

Zaostrowiecze – dawna gmina wiejska istniejąca do 1939 roku w woj. poleskim/woj. nowogródzkim (obecnie na Białorusi). Siedzibą gminy było Zaostrowiecze.
Początkowo gmina należała do powiatu słuckiego. 7 listopada 1920 r. została przyłączona do nowo utworzonego powiatu łuninieckiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 1 lipca 1926 roku gmina została przyłączona do powiatu nieświeskiego w woj. nowogródzkim.
Po wojnie obszar gminy Zaostrowiecze wszedł w struktury administracyjne Związku Radzieckiego.

</doc>
<doc id="1588672" url="https://pl.wikipedia.org/wiki?curid=1588672" title="Roberto Fernández Alvalleros">
Roberto Fernández Alvalleros

Roberto, właśc. Roberto Fernández Alvarellos (25 stycznia 1979 w Chantadzie) – hiszpański piłkarz występujący na pozycji bramkarza, obecnie gra w CD Lugo.
Kariera klubowa.
Rozpoczynał swoją karierę w zespole Celty Vigo, jednakże nie mogąc się przebić do pierwszego składu zespołu, przeniósł się w 2002 do Sportingu Gijón. W sezonie 2005/2006 otrzymał Trofeo Zamora w klasyfikacji dla najlepszego bramkarza Segunda División, w którym puścił najmniej bramek spośród wszystkich bramkarzy. W 2008 przeniósł się do CA Osasuna, a w 2010 do Granady.

</doc>
<doc id="1588674" url="https://pl.wikipedia.org/wiki?curid=1588674" title="Jérémie Elkaïm">
Jérémie Elkaïm

Jérémie Elkaïm (ur. 29 sierpnia 1978 r. w Châtenay-Malabry) - francuski aktor i scenarzysta, najlepiej znany z roli Mathieu, niestabilnego emocjonalnie osiemnastolatka, który wdaje się w romans z nastoletnim gejem (Stéphane Rideau) w melodramacie "Prawie nic" ("Presque rien", 2000). Za swój debiutancki występ w krótkometrażowym filmie "Nieznaczny spór" ("Un léger différend", 1998) odebrał nagrodę na Międzynarodowym Festiwalu Filmów Krótkometrażowych w Clermont-Ferrand. W komedii "Seksowni chłopcy" ("Sexy Boys", 2001) zagrał nastoletniego geja. 
Ma dziecko z aktorką Valérie Donzelli.

</doc>
<doc id="1588681" url="https://pl.wikipedia.org/wiki?curid=1588681" title="Faruk Hadžibegić">
Faruk Hadžibegić

Faruk Hadžibegić (ur. 7 października 1957 w Sarajewie) – piłkarz bośniacki grający na pozycji środkowego obrońcy.
Kariera klubowa.
Karierę piłkarską Hadžibegić rozpoczął w klubie ze stolicy Bośni i Hercegowiny, Sarajewa, FK Sarajevo. W sezonie 1976/1977 zadebiutował w jego barwach w pierwszej lidze jugosłowiańskiej. Od następnego sezonu był podstawowym zawodnikiem tego klubu. W 1980 roku został z nim wicemistrzem Jugosławii. Z kolei w 1983 roku wystąpił w przegranym 2:3 finale Pucharu Jugosławii z Dinamem Zagrzeb. Natomiast w sezonie 1984/1985 sięgnął z FK Sarajevo po mistrzostwo Jugosławii, drugie w historii klubu i pierwsze od 1967 roku. Sezon 1984/1985 był ostatnim dla Faruka w drużynie bośniackiej i łącznie rozegrał dla niej 241 ligowych meczów oraz zdobył 25 goli.
Latem 1985 roku Hadžibegić przeszedł do hiszpańskiego Realu Betis z Sewilli. W Primera Division zadebiutował 1 września w zremisowanym 2:2 domowym spotkaniu z Realem Madryt. W Betisie Bośniak grał przez dwa sezony zdobywając 8 goli w 75 meczach.
W 1987 roku Hadžibegić trafił do francuskiego FC Sochaux-Montbéliard. Tam zaczął występować między innymi z innym Bośniakiem, Mehmedem Baždareviciem. W 1988 roku zajął z Sochaux drugie miejsce w Ligue 2 i awansował do Ligue 1. W tym samym roku wystąpił też w finale Pucharu Francji, w którym Sochaux przegrało po rzutach karnych z FC Metz. W drużynie "Les Lionceaux" grał do lata 1994. Następnie odszedł do Toulouse FC, ale po rozegraniu 8 spotkań zakończył sportową karierę.
Kariera reprezentacyjna.
W reprezentacji Jugosławii Hadžibegić zadebiutował 13 października 1982 roku w przegranym 1:3 meczu eliminacji do Euro 84 z Norwegią. W 1984 roku znalazł się w kadrze jugosłowiańskiej na ten turniej, ale rozegrał tam tylko jedno spotkanie, przegrane 0:2 z Belgią. Z kolei w 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich spotkaniach Jugosłowian: z RFN (1:4), z Kolumbią (1:0), ze Zjednoczonymi Emiratami Arabskimi (4:1), w 1/8 finału z Hiszpanią (2:1) oraz ćwierćfinale z Argentyną (0:0, karne 2:3). W kadrze Jugosławii do 1992 rozegrał łącznie 61 meczów i zdobył 6 goli.
Kariera trenerska.
Po zakończeniu kariery Hadžibegić został trenerem. Jego pierwszym klubem w karierze trenerskiej był FC Sochaux-Montbéliard, który samodzielnie objął w 1995 roku. W 1997 roku wywalczył z Sochaux awans z Ligue 2 do Ligue 1. W 1999 roku został selekcjonerem reprezentacji Bośni i Hercegowiny, ale na tym stanowisku pracował niecały rok. W sezonie 2000/2001 prowadził Real Betis, a w latach 2002-2004 szkolił piłkarzy Troyes AC. Od 2004 roku do stycznia 2007 Faruk pracował w Turcji. Prowadził trzy zespoły tamtejszej ligi: Gaziantepspor, Diyarbakirspor i Denizlispor. Następnie wrócił do Francji i był trenerem Chamois Niortais FC, a od 2008 roku jest zatrudniony w Dijon FCO.

</doc>
<doc id="1588682" url="https://pl.wikipedia.org/wiki?curid=1588682" title="Der Baader Meinhof Komplex">
Der Baader Meinhof Komplex



</doc>
<doc id="1588684" url="https://pl.wikipedia.org/wiki?curid=1588684" title="Faruk Hadzibegić">
Faruk Hadzibegić



</doc>
<doc id="1588686" url="https://pl.wikipedia.org/wiki?curid=1588686" title="Wzorzec pojemności">
Wzorzec pojemności

Wzorzec pojemności – układ kondensatorów o znanej pojemności w obudowie ekranowanej elektrycznie.
Pojemność kondensatorów jest obliczana na podstawie dokładnie zmierzonych wymiarów geometrycznych oraz znajomości przenikalności elektrycznej. Do budowy wzorcowego układu pojemności stosuje się najczęściej kondensatory płaskie o kulistym kształcie elektrod lub kondensatory cylindryczne. Wszystkie niezbędne elementy konstrukcyjne utrzymujące elektrody we właściwym miejscu wykonane są z materiałów o dużej rezystywności, powyżej formula_1Ω m (np. kwarc, bursztyn).
W układach pojemności wzorcowych o wartościach od kilku do 10 000 pF dielektrykiem jest powietrze. Takie wzorce odtwarzają jednostkę pojemności z błędem względnym mniejszym od formula_2% (0,1 ppm). Roczne względne zmiany ich pojemności nie przekraczają 0,2 ppm. Współczynnik temperaturowy pojemności wynosi ok. formula_3 W układach o pojemnościach 10 000 pF do 10 μF dielektrykiem może być mika lub polistyren.

</doc>
<doc id="1588687" url="https://pl.wikipedia.org/wiki?curid=1588687" title="Campeonato Brasileiro Série A 2007">
Campeonato Brasileiro Série A 2007



</doc>
<doc id="1588689" url="https://pl.wikipedia.org/wiki?curid=1588689" title="Sarenne (trasa narciarska)">
Sarenne (trasa narciarska)

Sarenne – najdłuższa czarno znakowana zjazdowa trasa narciarska na świecie, o długości 16 km.
Trasa zjazdowa "Sarenne" znajduje się we francuskich Alpach Delfinatu w ośrodku narciarskim L’Alpe d’Huez. Zjazd rozpoczyna się na wierzchołku szczytu Pic Blanc (3330 m n.p.m.), na który dostać się można kolejką linową. Trasa biegnie początkowo opadającym z wierzchołka lodowcem Sarenne, od którego bierze nazwę. Po opuszczeniu lodowca trasa zmienia kierunek i przebiega długą doliną w kierunku miejscowości L’Alpe d’Huez. Trasa pokonuje różnicę poziomów 1810 m, a jej całkowita długość wynosi 16 km (w niektórych źródłach podaje się długość 18 km).
"Sarenne" uważana jest powszechnie za najdłuższą czarną trasę narciarską na świecie. Jest to zjazd przeznaczony dla dobrych narciarzy, całkowicie nieodpowiedni dla początkujących. Czas przejazdu wynosi około 90 minut. Prawdziwym wyzwaniem jest przejazd całości trasy bez zatrzymania się.
Pod koniec sezonu narciarskiego, w kwietniu, wymagana jest ostrożna jazda, gdyż w dolnej części trasy z powodu wytopień śniegu spotkać można wystające kamienie.
Górna część trasy biegnąca przez lodowiec dostępna jest również dla narciarzy latem.

</doc>
<doc id="1588690" url="https://pl.wikipedia.org/wiki?curid=1588690" title="Kondensator wzorcowy">
Kondensator wzorcowy



</doc>
<doc id="1588692" url="https://pl.wikipedia.org/wiki?curid=1588692" title="Campeonato Brasileiro Série A 2008">
Campeonato Brasileiro Série A 2008



</doc>
<doc id="1588697" url="https://pl.wikipedia.org/wiki?curid=1588697" title="Fábio (piłkarz)">
Fábio (piłkarz)

Fábio Deivson Lopes Maciel (ur. 30 września 1980 w Nobres) – brazylijski piłkarz występujący na pozycji bramkarza. Obecnie występuje w Cruzeiro EC.
Kariera klubowa.
Fábio rozpoczął piłkarską karierę w União Bandeirante Bandeirantes w 1997 roku. Następnym etapem jego kariery było Athletico Paranaense Kurytyba, po czym przeszedł do Cruzeiro EC. We wszystkich tych klubach pełnił role rezerwowego i nie zdołał zagrać w żadnym meczu ligowym. Mimo tego ma na swoim koncie mistrzostwo Stanu Parana - Campeonato Paranaense w 1998 roku.
W 2000 roku przeszedł do CR Vasco da Gama i w tym klubie wypłynął na szerokie wody. Podczas przeszło czterech lat gry w Vasco zdobył z tym klubem mistrzostwo Brazylii 2000, Puchar Brazylii 2000, Copa Mercosur 2000 oraz mistrzostwo stanu Rio de Janeiro - Campeonato Carioca w 2003 roku.
W 2005 ponownie został zawodnikiem Cruzeiro EC, w którym występuje do chwili obecnej, mimo licznych spekulacji dotyczących jego transferu do Europy. Z klubem z Belo Horizonte Fabio trzykrotnie zdobył mistrzostwo stanu Minas Gerais - Campeonato Mineiro w 2006, 2008, 2009. W 2009 dotarł z Cruzeiro do finału rozgrywek Copa Libertadores, w którym Cruzeiro uległo argentyńskiemu Estudiantes La Plata. Fabio wystąpił w obu meczach finałowych.
Kariera reprezentacyjna.
Fábio za sobą powołania do reprezentacji Brazylii. W 2003 roku był członkiem kadry "canarinhos" na Puchar Konfederacji. Rok później był członkiem kadry na Copa America 2004. Brazylia wygrała cały turniej, Fabio ma dzięki temu na koncie tytuł mistrza Ameryki Południowej.
Mimo tych powołań Fabio do chwili obecnej nie zdołał zadebiutować w barwach "canarinhos".

</doc>
<doc id="1588698" url="https://pl.wikipedia.org/wiki?curid=1588698" title="Proton Gen-2">
Proton Gen-2

Proton Gen-2 – samochód osobowy typu hatchback produkowany w od 2004 roku przez malezyjski koncern Proton.
Historia modelu.
Na Serdang Motor Show w 2003 roku zaprezentowano nowy kompaktowy model Protona - model Gen-2. Jest to pierwszy model Protona własnej konstrukcji. Model powstał we współpracy z angielskim producentem samochodów sportowych - Lotus. Gen-2 jest też następcą modelu Wira w wersji hatchback. Sprzedaż tego kompaktowego Protona prowadzona jest, poza Malezją i Dalekim Wschodem, także w Europie: w Wielkiej Brytanii, Irlandii oraz na Cyprze. Model jest też importowany przez prywatną firmę do Niemiec.
W 2008 roku zaprezentowano odmianę sedan modelu Gen-2 - model Persona. Sprzedaż jest prowadzona w Malezji, Australii, Europie zachodniej i na Bliskim Wschodzie.

</doc>
<doc id="1588699" url="https://pl.wikipedia.org/wiki?curid=1588699" title="KKS Kolejarz">
KKS Kolejarz



</doc>
<doc id="1588701" url="https://pl.wikipedia.org/wiki?curid=1588701" title="Satellite (album)">
Satellite (album)

Satellite – czwarty album amerykańskiego zespołu rockowego P.O.D. wydany w dzień ataków terrorystycznych w Nowym Jorku 11 września 2001 roku. Płyta uplasowała się na 6. pozycji amerykańskiej listy Billboard 200, sprzedając się w około 133 000 egzemplarzy. Utrzymywała się przez pięć tygodni w pierwszej dziesiątce tego zestawienia.
"Satellite" odniósł wielki sukces komercyjny sprzedając się w ponad 7 milionach egzemplarzy, z czego trzy miliony w obrębie Stanów Zjednoczonych i jest do dziś najlepiej sprzedającym się albumem zespołu. Uzyskał 137. pozycję na liście dwustu najlepszych albumów Billboardu dekady (2000–2009). Był również 117. najlepiej sprzedającym się albumem z 2001 roku i 26. najlepiej sprzedającym się albumem z 2002 roku w Stanach Zjednoczonych, otrzymując w kraju trzy platynowe płyty w certyfikacji sprzedaży.
Informacje o albumie.
Satellite zawiera cztery single do których zostały nakręcone teledyski: „Alive”, „Youth of the Nation”, „Boom” i tytułowy utwór „Satellite”.
Utwór „Alive” został nominowany do nagrody Grammy w kategorii Best Hard Rock Performance w 2002 roku. Nie wydany jako singiel utwór „Portrait” był nominowany do nagrody w kategorii Best Metal Performance w 2003 roku. „Youth of the Nation” otrzymał także nominację w 2003 roku do kategorii "Best Hard Rock Performance".
Lista utworów.
Wszystkie utwory zostały napisane przez Sonny'ego Sandovala, Marcosa Curiela, Traa Danielsa oraz Wuva Bernardo.
Strona B
Utwory bonusowe
Ponownie wydane utwory bonusowe
Limited Edition Bonus DVD
Pozycje.
Certyfikacje

</doc>
<doc id="1588704" url="https://pl.wikipedia.org/wiki?curid=1588704" title="Kalifa Cisse">
Kalifa Cisse



</doc>
<doc id="1588705" url="https://pl.wikipedia.org/wiki?curid=1588705" title="Dynamo Apeldoorn">
Dynamo Apeldoorn

Dynamo Apeldoorn – holenderski klub siatkarski z Apeldoorn założony w 1967 roku. Od 2010 roku drużynę sponsoruje firma Draisma. Od nazwy sponsora pierwszy męski zespół przyjął nazwę Draisma Dynamo Apeldoorn.
Historia.
Klub sportowy SV Dynamo powstał 1 lipca 1967 roku w wyniku połączenia CVVA ("Christelijke Volleybalvereniging Apeldoorn"), CVV DES ("Door Eendracht Sterk") i VV Volley jako CVV Dynamo ("Christelijke Volleybal Vereniging"). Litera "C" została usunięta z nazwy, ponieważ mecze odbywały się także w niedzielę. Zespół nie posiadał własnej hali sportowej - mecze rozgrywane były w różnych szkolnych salach. Po ukończeniu hali sportowej w Apeldoorn-Zuid, zespół przeniósł się do niej. W drugiej połowie lat 70. rozpoczęto budowę własnej hali - Dynamohal - która oficjalne otwarta została 11 listopada 1977 przez księżniczkę Margriet. Wraz z rozwojem klubu konieczna okazała się rozbudowa hali, która zakończyła się w październiku 1985 roku. Pod koniec sezonu 2006/2007 klub przeniósł się do kompleksu Omnisport Apeldoorn, co było warunkiem udziału w Lidze Mistrzów.
Przed sezonem 1986/1987 SV Dynamo podpisało trzyletnią umowę sponsorską z przedsiębiorstwem Piet Zoomers. Nazwa klubu została zmieniona na PZ Dynamo, a później na Piet Zoomers/D. Umowa była wielokrotnie przedłużana, a Piet Zoomers wycofało się dopiero latem 2009 roku. Klub powrócił do swojej pierwotnej nazwy SV Dynamo. We wrześniu 2010 roku nowym sponsorem pierwszej drużyny męskiej i żeńskiej została firma Draisma - drużyny te przyjęły nazwę Draisma Dynamo. Klub jednak pozostał przy nazwie SV Dynamo.
Kadra.
Sezon 2017/2018
Sezon 2013/2014

</doc>
<doc id="1588707" url="https://pl.wikipedia.org/wiki?curid=1588707" title="Mury Hebronu">
Mury Hebronu

Mury Hebronu – debiutancka książka Andrzeja Stasiuka opublikowana w 1992 roku opowiadająca o życiu w więziennej rzeczywistości.
26 stycznia i 2 lutego 2009 roku "Mury Hebronu" zostały opublikowane w formie słuchowiska na antenie radia Tok FM w reżyserii Filipa Zybera, z udziałem Zdzisława Wardejna (jako Stary) i Redbada Klijnstry (jako Młody).
20 kwietnia 2010 roku we wrocławskim Teatrze Muzycznym Capitol miała miejsce premiera spektaklu muzycznego na podstawie "Murów Hebronu" w reżyserii Cezarego Studniaka. W roli głównej (Stary) wystąpił Mikołaj Woubishet, aktor Capitolu. Autorem scenariusza jest Jan Naturski.

</doc>
<doc id="1588708" url="https://pl.wikipedia.org/wiki?curid=1588708" title="Jezioro Domysławskie">
Jezioro Domysławskie



</doc>
<doc id="1588709" url="https://pl.wikipedia.org/wiki?curid=1588709" title="Björn Þórðarson">
Björn Þórðarson

Björn Þórðarson (pisownia uproszczona: Björn Thordarson, ur. 6 lutego 1879, zm. 25 października 1963) - premier Islandii w okresie od 16 grudnia 1942 do 21 października 1944, w okresie istnienia jego rządu Islandia ogłosiła niepodległość od Królestwa Danii.

</doc>
<doc id="1588711" url="https://pl.wikipedia.org/wiki?curid=1588711" title="Marinos Uzunidis">
Marinos Uzunidis

Marinos Uzunidis (ur. 10 października 1968 w Aleksandropolis) – grecki trener i piłkarz. 

</doc>
<doc id="1588712" url="https://pl.wikipedia.org/wiki?curid=1588712" title="Campeonato Brasileiro Série A 1986">
Campeonato Brasileiro Série A 1986



</doc>
<doc id="1588720" url="https://pl.wikipedia.org/wiki?curid=1588720" title="Ólafur Thors">
Ólafur Thors

Ólafur Thors (ur. 19 stycznia 1892 w Borgarnes, zm. 31 grudnia 1964 w Reykjavíku) – premier Królestwa Islandii w okresie od 16 maja 1942 do 16 grudnia 1942, a następnie czterokrotny premier Republiki Islandii, w okresach od 21 października 1944 do 4 lutego 1947, 6 grudnia 1949 do 14 marca 1950, 11 września 1953 do 24 lipca 1956 i 20 listopada 1959 do 14 listopada 1963. Długoletni przywódca Partii Niepodległości, umiarkowany konserwatysta.

</doc>
<doc id="1588723" url="https://pl.wikipedia.org/wiki?curid=1588723" title="Campeonato Brasileiro Série A 1985">
Campeonato Brasileiro Série A 1985



</doc>
<doc id="1588724" url="https://pl.wikipedia.org/wiki?curid=1588724" title="Mistrzostwa Świata w Biathlonie 1997">
Mistrzostwa Świata w Biathlonie 1997

32. Mistrzostwa Świata w Biathlonie odbyły się w słowackim Osrblie. Na mistrzostwach po raz pierwszy rozegrano bieg pościgowy.
Mężczyźni.
10 km sprint.
Data: 1 lutego 1997
12,5 km bieg pościgowy.
Data: 2 lutego 1997
20 km bieg indywidualny.
Data: 7 lutego 1997
4 × 7,5 km sztafeta.
Data: 9 lutego 1997
Bieg drużynowy.
Data: 6 lutego 1997
Kobiety.
7,5 km sprint.
Data: 1 lutego 1997
10 km bieg pościgowy.
Data: 2 lutego 1997
15 km bieg indywidualny.
Data: 6 lutego 1997
4 × 7,5 km sztafeta.
Data: 8 lutego 1997
Bieg drużynowy.
Data: 4 lutego 1997

</doc>
<doc id="1588726" url="https://pl.wikipedia.org/wiki?curid=1588726" title="Piet Zoomers/D Apeldoorn">
Piet Zoomers/D Apeldoorn



</doc>
<doc id="1588727" url="https://pl.wikipedia.org/wiki?curid=1588727" title="Raijin">
Raijin

 – bóg gromów, piorunów, występujący w shintō, japońskich wierzeniach ludowych i buddyzmie. 
Nazewnictwo.
Raijin jest znany także jako , , , . 
W dawnych czasach grzmot i błyskawica były uważane za atmosferyczne przejawy gwałtownego zachowania bóstwa (kami) gromów, a błyskawica ("inazuma" lub "inabikari") uderzająca w ziemię była interpretowana jako tymczasowa manifestacja kami, ale także jako powodująca wzmożenie wzrostu ryżu na polach. Słowo "kaminari" można rozumieć jako „brzmiący” ("nari") „bóg” ("kami").
Wygląd.
Raijin jest przedstawiany przeważnie w postaci demona ("oni"), ubranego jedynie w "fundoshi" (tradycyjna japońska bielizna męska) z tygrysiej skóry, otoczonego pierścieniem połączonych bębnów ("taiko") i trzymającego w rękach pałeczki ("bachi") do uderzania w nie. Tak też został pokazany w kompozycji malarskiej pt.: "Fūjin-Raijin-Zu" na parawanie ("byōbu") autorstwa Sōtatsu. W późniejszym czasie powstały repliki tego dzieła m.in. w wykonaniu Kōrina Ogaty.
Wedle japońskich wierzeń bramy do świata "oni" znajdowały się na północnym wschodzie. Kierunek ten nazywany był i dzielił się na dwa kierunki pośrednie: i . Gdy gromy spadają z nieba, wraz z nimi na Ziemię schodzą "raijū" – bestie towarzyszące piorunom. Raijin bywa humorystycznie przedstawiany na obrazach, gdzie zlatuje na chmurze na ziemię tylko po to, by uderzyć w taiko i znów wzbić się w przestworza.
Folklor.
Według podań, dworzanin, poeta i kaligraf żyjący w okresie Heian, Michizane Sugawara (845–903), po śmierci został deifikowany pod imieniem Tenman lub Tenjin, który często jest utożsamiany z Raijinem. W folklorze, ze względu na strach przed nim, nazywany jest honoryfikatywnie . Mówi się, że „gdy Godny Szacunku Grom opada na ziemię zabiera ludziom pępki”. W Japonii, gdy dzieci chodzą latem z odkrytymi brzuchami, dorośli zwykli mówić: . Oznacza to: „Noś ubranie tak, aby zakryć brzuch”. Latem jest gorąco i wilgotno, ale temperatura szybko spada, gdy pojawia się burza z piorunami. Tak rodzice pilnują, aby dzieci nie eksponowały swojego ciała na zimno i nie zaziębiały się.
Aby uchronić się od Pana Groma, należy skryć się pod moskitierą lub wykrzykiwać słowo: – według podań po śmierci Michizane, gdy zmienił się w Czcigodnego Groma, mógł zniszczyć całą stolicę kraju, lecz zamiast tego pioruny uderzyły w pola morwowe w jego posiadłości.
Występuje w parze z bóstwem wiatru o imieniu Fūjin, który na barkach niesie worek wiatru.

</doc>
<doc id="1588728" url="https://pl.wikipedia.org/wiki?curid=1588728" title="Piet Zoomers Apeldoorn">
Piet Zoomers Apeldoorn



</doc>
<doc id="1588731" url="https://pl.wikipedia.org/wiki?curid=1588731" title="Interia360">
Interia360



</doc>
<doc id="1588736" url="https://pl.wikipedia.org/wiki?curid=1588736" title="Proton Savvy">
Proton Savvy

Proton Savvy – samochód osobowy typu hatchback produkowany od 2005 roku przez malezyjski koncern Proton.
Historia modelu.
W 2005 roku koncern Proton zaprezentował nowy, miejski model własnej konstrukcji - Savvy. Model jest właściwie następcą modelu Tiara, którego produkcją zakończyła się już pięć lat wcześniej. Podobnie jak model Gen-2 model powstał we współpracy z Lotusem. Sprzedaż prowadzona jest poza Dalekim Wschodem w Wielkiej Brytanii, Irlandii oraz na Cyprze. W 2009 roku przeprowadzono lifting nadwozia polegający na zmianie wyglądu atrapy chłodnicy oraz tylnej klapy bagażnika.

</doc>
<doc id="1588738" url="https://pl.wikipedia.org/wiki?curid=1588738" title="Florian Korsak">
Florian Korsak

Florian Fabian Korsak (ukr. Флоріян Фабіян Корсак) OSBM (ur. 14 maja 1749, zm. 15 lipca 1811), archimandryta żydyczyński 1804-1811, 1804-1811 unicki biskup pomocniczy łucki. Carska nominacja na unickiego biskupa pomocniczego z 13 grudnia 1803, ukaz o sakrze biskupiej z 29 listopada 1804 roku. Wikariusz generalny konsystorza. Administrator diecezji łuckiej i ostrogskiej. W 1793 r. ufundował murowaną cerkiew we wsi Boremiec.

</doc>
<doc id="1588741" url="https://pl.wikipedia.org/wiki?curid=1588741" title="Zbigniew Żebrowski">
Zbigniew Żebrowski

Zbigniew Żebrowski (ur. 13 lutego 1919 w Łączynie Nowym koło Przasnysza, zm. 26 kwietnia 2012) – polski zootechnik, specjalista hodowli trzody chlewnej, profesor w Instytucie Genetyki i Hodowli Zwierząt Polskiej Akademii Nauk w Jastrzębcu.
Życiorys.
Urodził się w rodzinie ziemiańskiej, jako syn Wincentego (ur. 5 kwietnia 1888, zm. 23 września 1956) i Zofii z Kakowskich (ur. 10 marca 1894, zm. 6 czerwca 1959). Ojciec zdobył średnie wykształcenie rolnicze i był właścicielem 74-hektarowego gospodarstwa rolnego w Łączynie Nowym; gospodarstwo to, wyróżniające się nowoczesnością i wydajnością (m.in. stosowano na szeroką skalę nawozy sztuczne, uprawiano rzadki w okolicy rzepak, a w produkcji uzyskiwano średnio ponad 4000 litrów mleka o zawartości przekraczającej 4% tłuszczu od krowy rocznie), było przykładowym zakładem Warszawskiej Izby Rolniczej. Wincenty Żebrowski był aktywnym działaczem społecznym, w Brzozowie Nowym zainicjował działalność Kółka Rolniczego i Okręgowej Spółdzielni Mleczarskiej, w obu tych instytucjach pełnił funkcję prezesa; odznaczony został Złotym Krzyżem Zasługi. Gospodarstwo utracił najpierw na rzecz Niemców, a po II wojnie światowej na rzecz skarbu państwa.
Zbigniew Żebrowski ukończył w 1936 Gimnazjum im. Henryka Sienkiewicza w Sokołowie Podlaskim. Dalszą naukę podjął w Państwowej Wyższej Szkole Gospodarstwa Wiejskiego w Cieszynie. W 1945, po czteromiesięcznym okresie pracy urzędniczej w powiatowym urzędzie ziemskim, wznowił studia przerwane wybuchem II wojny światowej. Został studentem specjalności żywienie i hodowla zwierząt na Wydziale Rolniczym Szkoły Głównej Gospodarstwa Wiejskiego w Warszawie. Studia łączył z praktyką – w latach 1946-1948 dzierżawił 40-hektarowe gospodarstwo w Kisinach koło Działdowa. Dobre wyniki produkcyjne gospodarstwa pozwalały mu nie tylko na utrzymanie się na studiach, ale i na pomoc materialną dla rodziny: pozbawionego własnego gospodarstwa ojca oraz uczącej się siostry. W 1950 Żebrowski uzyskał dyplom magistra po obronie pracy "Porównawcze badania nad zastępowaniem jęczmienia drożdżami pastewnymi albo mączką rybną w mięsnym tuczu świń", przygotowanej pod kierunkiem prof. Jana Rostafińskiego.
Po studiach podjął pracę zawodową na ukończonej uczelni. Został asystentem w Zakładzie Szczegółowej Hodowli i Żywienia Zwierząt, wkrótce przemianowanym na Katedrę (po podziale jednostki na Katedrę Szczegółowej Hodowli Zwierząt i Katedrę Żywienia Zwierząt pozostał w tej pierwszej). Prowadził m.in. prace hodowlane w zakładach doświadczalnych w Sinołęce i Brwinowie. Zajmował kolejno stanowiska starszego asystenta, adiunkta, a od 1967 docenta. W 1960 na Wydziale Zootechnicznym SGGW obronił rozprawę "Zmiany składu tuszy w zależności od wieku u świń puławskich, wielkich białych i ich mieszańców" i otrzymał doktorat nauk rolno-leśnych. Na tym samym wydziale w 1966 Żebrowski przedstawił rozprawę habilitacyjną "Korelacje między cechami użytkowymi tusz wieprzowych". W latach 1959–1981 należał do PZPR.
W 1968 przeszedł do Instytutu Genetyki i Hodowli Zwierząt Polskiej Akademii Nauk w Jastrzębcu, gdzie objął kierownictwo Pracowni (potem Zakładu) Podstaw Hodowli Świń. W latach 1975-1981 był zastępcą dyrektora Instytutu. W 1976 otrzymał tytuł profesora nadzwyczajnego nauk rolniczych, w 1989 – profesora zwyczajnego. W latach 1982-1989 na drugim etacie zatrudniony był w Wyższej Szkole Rolniczo-Pedagogicznej w Siedlcach, gdzie położył liczne zasługi nie tylko w pracy badawczej i dydaktycznej, ale i organizacyjnej; zainicjował szerokie kontakty biblioteki uczelni siedleckiej z innymi ośrodkami, doprowadzając do poszerzenia zbiorów o setki pozycji z zakresu zootechniki, od rozpraw doktorskich i habilitacyjnych, przez fachowe pozycje książkowe, po czasopisma i zeszyty naukowe innych szkół wyższych i instytutów badawczych. W 1989, w roku otrzymania tytułu profesora zwyczajnego, Żebrowski przeszedł na emeryturę.
Zainteresowania i prace badawcze Zbigniewa Żebrowskiego dotyczyły m.in. krzyżowania uszlachetniającego i towarowego świń, zmian składu ciała pod wpływem wieku, doskonalenia pogłowia masowego z wykorzystaniem tzw. oceny stacyjnej rozpłodników, wczesnego odsadzania prosiąt od matek i zastosowania baterii w wychowie, zależności przyrostu tuczników i składu ich tusz od poziomu żywienia. W zakładach doświadczalnych w Sinołęce i Brwinowie pracował nad doskonaleniem świń rasy puławskiej i w drodze uszlachetniającego krzyżowania, głównie z rasą wielką białą polską (i z niewielkim udziałem rasy berkshire), wytworzył nowe linie i rodziny, charakteryzujące się opóźnionym dojrzewaniem oraz większą wyrostowością, mięsnością i płodnością; w efekcie zanikająca w tym czasie populacja świń rasy puławskiej odzyskała znaczenie hodowlane i konsumpcyjne. Żebrowski wykazał większą użyteczność loch mieszańców do produkcji prosiąt, co wykorzystano w programie krzyżowania świń opracowanym w resorcie rolnictwa. Z kolei wyniki badań nad poziomem żywienia i doborem pasz wykazały ich związki z efektami końcowymi tuczu i doprowadziły do naniesienia korekt w normach żywienia tuczników mięsnych. Z osiągnięć hodowlanych Żebrowskiego wymienić należy wytworzenie krajowej świni miniaturowej na bazie ras wielkiej białej polskiej i polskiej białej zwisłouchej oraz ras wietnamskich.
Żebrowski jest autorem lub współautorem ponad 360 publikacji, w tym ponad 80 monografii i rozpraw, 9 podręczników i skryptów, przeszło 150 artykułów i doniesień naukowych. Redagował m.in. międzynarodowy podręcznik "Użytkowanie trzody chlewnej" (1978), którego współautorami byli zootechnicy niemiecki Schwark i rosyjski Owsiannikow. Znaną publikacją Żebrowskiego jest rozdział "Hodowla trzody chlewnej" w wielokrotnie wznawianej, trzytomowej pracy zbiorowej "Zootechnika". Ponadto opublikował m.in. skrypt "Zasady chowu trzody chlewnej" (1958), "Zmiany składu tuszy w zależności od wieku u świń puławskich wielkich białych i ich mieszańców" (1962), "Investigation on weaning piglets at the age of 35 days and their rearing to 3 months" ("Prace i Materiały Zootechniczne", 1977, współautor J. Ryszkowski), "Wykorzystanie wyników stacyjnej oceny knurów wbz, pbz i złotnickiej białej w województwie poznańskim w latach 1970-1974" ("Prace i Materiały Zootechniczne", 1980, współautor Krystian Dziadek), "Badania nad tuczem i oceną tusz knurków" ("Roczniki Nauk Zootechnicznych. Monografie i Rozprawy", 1986, współautor J. Ryszkowski), "Użytkowość rozpłodowa loch rasy pbz-23 pokrytych knurami rasy duroc i wielkiej białej polskiej i wartość tuczna ich potomstwa" ("Roczniki Nauk Rolniczych", seria B, 1990, współautorzy T. Blicharski i A. Ostrowski), "Porównanie wartości tucznej i oceny tusz mieszańców trzyrasowych pochodzących z kojarzenia loch dwurasowych pbz x wpb z knurami ras niemieckiej landrace i duroc" ("Prace i Materiały Zootechniczne", 1990, współautorzy T. Blicharski, L. Houska, J. Pulkrabek), "Rozmieszczenie tłuszczu w półtuszach świń w zależności od rasy i masy ciała" ("Roczniki Nauk Zootechnicznych. Monografie i Rozprawy", 1991, współautor Stanisław Kondracki). Żebrowski opracował 23 wnioski o nadanie tytułu profesora, recenzował 12 prac habilitacyjnych oraz 21 prac doktorskich. Pod jego kierunkiem powstało 30 prac magisterskich (kilka z nich, napisanych w Siedlcach, otrzymało nagrody i wyróżnienia w konkursach pisma "Przegląd Hodowlany" i Polskiego Towarzystwa Zootechnicznego) oraz dwie rozprawy doktorskie: Stanisław Kondracki pisał o jakości tusz świń puławskich i polskich białych zwisłouchych z chowu masowego w województwie siedleckim, natomiast Tadeusz Blicharski o wpływie krzyżowania 3-rasowego rotacyjnego na użytkowość rozpłodową, tuczną i rzeźną.
Zasiadał w Radach Naukowych trzech polskich instytutów zootechnicznych – Instytutu Genetyki i Hodowli Zwierząt Polskiej Akademii Nauk w Jastrzębcu (1969-1989), Instytutu Fizjologii i Żywienia Zwierząt Polskiej Akademii Nauk w Jabłonnie (1969-1989), Instytutu Zootechniki w Krakowie (1971-1992). W latach 1969-1971 był zastępcą sekretarza Wydziału Nauk Rolniczych i Leśnych PAN, w latach 1972-1989 był członkiem Komitetu Nauk Zootechnicznych PAN. Od 1951 jest członkiem Polskiego Towarzystwa Zootechnicznego, w 1973 został wybrany do zarządu głównego, a w latach 1974-1980 pełnił funkcję prezesa Towarzystwa; w 1980 znalazł się w składzie Sądu Koleżeńskiego, a w 1986 został wyróżniony tytułem członka honorowego. Jako prezes Towarzystwa organizował w Warszawie zjazd Europejskiej Federacji Zootechnicznej. Działa także w Stowarzyszeniu Naukowo-Technicznym Inżynierów i Techników Rolnictwa, gdzie m.in. przewodniczył zarządowi wojewódzkiemu sekcji zootechnicznej w Warszawie oraz zasiadał w prezydium warszawskiego zarządu wojewódzkiego. W latach 1963-1975 pełnił funkcję wiceprezesa zarządu wojewódzkiego Związku Hodowców i Producentów Trzody Chlewnej w Warszawie. Brał udział w pracach Rady Naukowo-Technicznej i Ekonomicznej przy Przewodniczącym Wojewódzkiej Rady Narodowej w Warszawie (1964-1975) oraz Komisji ds. Hodowli Trzody Chlewnej Rady Naukowo-Technicznej przy Ministrze Rolnictwa (1970-1992, przewodniczący komisji). Był także członkiem redakcji i rad programowych kilku periodyków naukowych, m.in. "Przeglądu Hodowlanego".
W uznaniu osiągnięć naukowych otrzymał szereg nagród i wyróżnień, m.in. nagrodę Sekretarza Naukowego Polskiej Akademii Nauk (1971), nagrodę Wydziału Nauk Rolniczych i Leśnych Polskiej Akademii Nauk (1978), nagrody Ministra Oświaty i Szkolnictwa Wyższego (1964) oraz Ministra Rolnictwa (1979). Odznaczony został m.in. Złotym Krzyżem Zasługi (1964), Krzyżem Kawalerskim (1971) i Oficerskim (1979) Orderu Odrodzenia Polski, odznaką "Zasłużony Pracownik Rolnictwa", odznaką "Za zasługi dla województwa warszawskiego", Medalem im. Stanisława Staszica, Medalem Polskiej Akademii Nauk im. Michała Oczapowskiego (2002), Medalem XXV-lecia Polskiej Akademii Nauk, odznaką "Zasłużony dla Instytutu Zootechniki w Krakowie" oraz Medalem Srebrnym 50-lecia Instytutu Zootechniki (2000), Medalem Pamiątkowym Akademii Rolniczej w Lublinie (1993), Medalem Pamiątkowym 30-lecia Wyższej Szkoły Rolniczo-Pedagogicznej w Siedlcach (1999), Medalem 50-lecia Wydziału Zootechnicznego Szkoły Głównej Gospodarstwa Wiejskiego (2002).
W czerwcu 1951 poślubił Janinę Zofię Kossakowską (ur. 29 lutego 1920 w Warszawie), absolwentkę Szkoły Głównej Gospodarstwa Wiejskiego (dyplom w czerwcu 1949), asystentkę w Katedrze Hodowli Szczegółowej i Żywienia Zwierząt tej uczelni, potem w Katedrze Hodowli Ogólnej Zwierząt. Przez babkę Zofię z Fukierów Kossakowską (1843-1914) Janina Żebrowska spokrewniona jest ze znaną rodziną warszawskich kupców (pierwszym mężem Zofii, przed poślubieniem budowniczego Józefa Kossakowskiego, był Wilhelm Ludwik Malcz, uczestnik powstania styczniowego, syn słynnego złotnika Karola Malcza i bratanek zasłużonego warszawskiego lekarza Jana Fryderyka Wilhelma Malcza). Janina Żebrowska, odsunięta od pracy dydaktycznej na uczelni ze względów politycznych, nie zdołała dokończyć przygotowywanej rozprawy doktorskiej o hormonalnym kapłonieniu kogutów, ale pozostała związana z rolnictwem jako wieloletni pracownik Centralnego Instytutu Rolniczego, przekształconego później w Departament Nauki i Postępu Rolniczego Ministerstwa Rolnictwa. Była m.in. odpowiedzialna za zorganizowanie ekspozycji Polski na Międzynarodowej Objazdowej Wystawie Aparatury Laboratoryjnej w państwach Europy Wschodniej (1959-1961). Za wieloletnią pracę zawodową odznaczona została m.in. Srebrnym (1969) i Złotym (1975) Krzyżem Zasługi oraz Krzyżem Kawalerskim Orderu Odrodzenia Polski (1978). Z małżeństwa Żebrowskich urodziło się troje dzieci: syn Piotr Adam (1951-1993, absolwent Wydziału Inżynierii Sanitarnej i Wodnej Politechniki Warszawskiej), córka Hanna Ewa, po mężu Rasz (ur. 1953, absolwentka Wydziału Zootechnicznego Szkoły Głównej Gospodarstwa Wiejskiego) oraz syn Tadeusz Wincenty (ur. 1956, absolwent Wydziału Elektroniki Politechniki Warszawskiej).
Braćmi stryjecznymi Zbigniewa Żebrowskiego byli Leon Żebrowski (1913–1996), profesor nauk weterynaryjnych, oraz Tadeusz Żebrowski (1916–1965), lekarz ftyzjatra, szwagier poety Zbigniewa Herberta, który dedykował mu wiersz "Śmierć pospolita".

</doc>
<doc id="1588742" url="https://pl.wikipedia.org/wiki?curid=1588742" title="O czym wiedziała Maisie">
O czym wiedziała Maisie

O czym wiedziała Maisie (tytuł oryginalny "What Maisie Knew") – powieść amerykańsko-brytyjskiego pisarza Henry'ego Jamesa wydana w 1897. Przedstawia w niej społeczeństwo angielskie z perspektywy dziecka. Utwór jednocześnie przedstawia obraz dysfunkcjonalnej rodziny.

</doc>
<doc id="1588746" url="https://pl.wikipedia.org/wiki?curid=1588746" title="Portret damy">
Portret damy



</doc>
<doc id="1588750" url="https://pl.wikipedia.org/wiki?curid=1588750" title="Aegon">
Aegon



</doc>
<doc id="1588751" url="https://pl.wikipedia.org/wiki?curid=1588751" title="Epitaksja z fazy gazowej z użyciem związków metaloorganicznych">
Epitaksja z fazy gazowej z użyciem związków metaloorganicznych

Epitaksja z fazy gazowej z użyciem związków metaloorganicznych, MOVPE (od ang. "metalorganic vapour-phase epitaxy"), chemiczne osadzanie z fazy gazowej z użyciem związków metaloorganicznych, MOCVD (od ang. "metalorganic chemical vapour deposition") – technika osadzania cienkich warstw na powierzchni materiałów poprzez stosowanie związków metaloorganicznych w formie pary. Jest to jedna z technik chemicznego osadzania z fazy gazowej.
Technika ta polega na umieszczaniu odpowiednio przygotowanych materiałów (np: wypolerowanych płytek krzemowych) w specjalnym reaktorze umożliwiającym dokładną kontrolę temperatury i ciśnienia. Do reaktora wprowadza się opary związku metaloorganicznego i inne gazy, które mogą reagować ze związkiem wyjściowym (amoniak, wodór, fosforowodór), prowadząc zwykle do jego częściowej redukcji lub wypierania ligandów organicznych. Proces osadzania jest efektem zarówno reakcji między substratami gazowymi, jak i procesów fizycznych, w tym pirolizy i epitaksji. W rezultacie zazwyczaj otrzymuje się regularne warstwy o właściwościach półprzewodnikowych. 
Stosowane związki metaloorganiczne to zazwyczaj proste kompleksy alkilowe metali i półmetali III, IV i V grupy głównej układu okresowego (glin, gal, ind, german, cyna, arsen, antymon, tellur, selen), a także cynku i kadmu. Proces osadzania nie wymaga wysokiej próżni, lecz ciśnień od atmosferycznego do umiarkowanego podciśnienia (do około dwóch kilopaskali), co jest podstawową zaletą tej metody. 
Technika ta jest jedną z metod otrzymywania półprzewodnikowych materiałów do produkcji diod laserowych i elektroluminescencyjnych oraz ogniw słonecznych.

</doc>
<doc id="1588754" url="https://pl.wikipedia.org/wiki?curid=1588754" title="Campeonato Brasileiro Série A 1984">
Campeonato Brasileiro Série A 1984



</doc>
<doc id="1588758" url="https://pl.wikipedia.org/wiki?curid=1588758" title="Kosogonowate">
Kosogonowate

Kosogonowate (Alopiidae) – rodzina drapieżnych ryb chrzęstnoszkieletowych z rzędu lamnokształtnych (Lamniformes).
Występowanie.
Zasiedlają głównie pelagialną strefę oceanów. Młode osobniki spotykane są w strefie przybrzeżnej.
Charakterystyka.
Ciało wrzecionowate i smukłe o krótkim pysku. Górny płat płetwy ogonowej mocno wydłużony stanowi niemal połowę długości ciała ryby. Kształt płetwy przypomina kosę. Są jajożyworodne, embriony są kanibalami, zjadają swoje rodzeństwo. Dorastają do 7 m długości osiągając masę ciała około 350 kg.
Klasyfikacja.
Do rodziny zaliczany jest rodzaj:
"Alopias"

</doc>
<doc id="1588762" url="https://pl.wikipedia.org/wiki?curid=1588762" title="Burning the Fields">
Burning the Fields

Burning the Fields EP – pierwsza płyta grupy Fields of the Nephilim wydana w formie winylowej 12" EPki. Minialbum został wydany w 1985 roku przez wytwórnię Tower Release. Okładkę, którą zdobiła reprodukcja rysunku McCoya, wypuszczono w dwóch wersjach kolorystycznych: czerwono-czarnej i zielono-czarnej.
W 1993 r. Jungle Records wydał reedycję płyty w wersji kompaktowej z kolorową okładką.
Ep-kę wydano jeszcze dwukrotnie (razem z minialbumem "Returning to Gehenna") na kompilacjach "Laura" (1991 r.) i "From Gehenna to Here" (2001 r.).

</doc>
<doc id="1588763" url="https://pl.wikipedia.org/wiki?curid=1588763" title="Campeonato Brasileiro Série A 1983">
Campeonato Brasileiro Série A 1983



</doc>
<doc id="1588765" url="https://pl.wikipedia.org/wiki?curid=1588765" title="SSG 82">
SSG 82



</doc>
<doc id="1588767" url="https://pl.wikipedia.org/wiki?curid=1588767" title="Jerzy Mazur (kierowca rajdowy)">
Jerzy Mazur (kierowca rajdowy)

Jerzy Mazur (ur. 12 października 1950 w Wałbrzychu) – polski kierowca rajdowy, uczestnik m.in. Rajdu Paryż–Dakar. Założyciel jedynego w Polsce, a także w Europie, Muzeum Górnictwa i Sportów Motorowych. Właściciel salonu Nissana. 
Kariera rajdowa.
Karierę sportową rozpoczął na przełomie lat 60. i 70. Za kierownicą samochodu marki Wartburg. Na początku brał udział w rajdach samochodowych, a potem w wyścigach samochodów turystycznych. Jego największym sukcesem jest wygrana w wyścigu w klasie markowej Fiat 126p. Zwycięstwo osiągnął jadąc z 36 pozycji startowej. Następnie kierował ciężarówką marki Star i Jelcz, zasłynął udziałem w Rajdzie Paryż-Dakar (załoga Mazur/Obrocki osiągnęła metę, jednak poza regulaminowym czasem). 
Działalność popularyzacyjna wyścigów.
Od 1994 roku jest właścicielem salonu Nissana w Wałbrzychu, a tuż obok niego stworzył on prywatne Muzeum Górnictwa i Sportów Motorowych. Mieści się ono na terenie byłej kopalni „Teresa”. Zobaczyć można w nim zabytki górnicze takie jak dawne stroje, narzędzia czy inne elementy związane z tym zawodem. Tuż obok znajdują się jego skarby z rajdów, w których uczestniczył, czy pamiątki wybitnych postaci świata polskich rajdów. Do nich zaliczyć można: kombinezon Mariana Bublewicza, zgliszcza samochodu Krzysztofa Hołowczyca i wiele innych. W pobliżu muzeum znajduje się pomnik Ayrtona Senny, który Jerzy Mazur ufundował w 2021.

</doc>
<doc id="1588770" url="https://pl.wikipedia.org/wiki?curid=1588770" title="Campeonato Brasileiro Série A 1982">
Campeonato Brasileiro Série A 1982



</doc>
<doc id="1588771" url="https://pl.wikipedia.org/wiki?curid=1588771" title="Pierre Deny">
Pierre Deny

Pierre Deny (ur. 12 lipca 1956) – francuski aktor teatralny, telewizyjny i filmowy, znany w Polsce przede wszystkim z serialu "Horoskop śmierci" jako Maxime Saint-André.
Życiorys.
W latach 1977-80 studiował na wydziale aktorskim w Institut National Supérieur des Arts du Spectacle (INSAS) przy Uniwersytecie w Belgii. Wystąpił na scenie w repertuarze Alfreda de Musset, Szekspira i Becketta oraz w sztukach: Racine’a "Atalia" (1980), Moliera "Don Juan" (1980), Bertolta Brechta "Runda głów i szefów szpiców" ("Têtes rondes et têtes pointues"/"Die Rundköpfe und die Spitzköpfe", 1981), Johna Steinbecka "Myszy i ludzie" ("Des souris et des hommes", 1981), Racine’a "Ifigenia" ("Iphigénie", 1982), Carlo Goldoniego "Uczciwa dziewczyna" ("Les Femmes de bonne humeur", 1982), Gabriela Garcíi Márqueza "Erendira" ("Eréndira", 1983), Harolda Pintera "Bramkarz" ("Le Gardien", 1983), Jeana Tardieu "Sztuka jednego aktu" ("Sept pièces en un acte", 1984), "Panna Mars" ("Mademoiselle Mars", 1987), "Ostatni dom przy jeziorze" ("L'Ultima violenza", 1988/89), Serge'a Valetti "Ojciec" ("Papa", 1991), Enzo Cormana "Berlin, twoim tancerzem jest śmierć" ("Berlin, ton danseur est la mort", 1992), Catherine Dasté "Muzyczna magia" ("Les musiques magiques", 1995) oraz przedstawieniach Serge’a Kribusa - "Wielki powrót Borysa Szpilmana" ("Le Grand Retour de Boris Spielman", 1997), "Murmonde" ("Le Murmonde", 2000), "Les Crimondes" (2000), "Les fableumondes" (2000), "Les Soumondes" (2000) i "Macadam Love" (2001).

</doc>
<doc id="1588772" url="https://pl.wikipedia.org/wiki?curid=1588772" title="Szarif Szajh Ahmed">
Szarif Szajh Ahmed

Szarif Szajh Ahmed (arab. الشيخ شريف شيخ أحمد, ur. 25 lipca 1964 w Chabila) – somalijski bojownik i polityk, przywódca Unii Trybunałów Islamskich od 2005 oraz przewodniczący Sojuszu na rzecz Wyzwolenia Somalii od 2007. Prezydent Somalii od 31 stycznia 2009 do 20 sierpnia 2012.
Życiorys.
Sharif Ahmed urodził się w 1964 w Chabili w somalijskiej prowincji Shabeellaha Dhexe. Pochodzi z klanu Hawiye. W latach 80. XX w. studiował geografię i język arabski na uniwersytecie w Libii oraz Uniwersytecie Kordofańskim w Sudanie. W 1998 wrócił do Somalii i pracował jako nauczyciel geografii, języka arabskiego i nauk religijnych w szkole średniej. Mówi w języku arabskim, somalijskim i angielskim.
W 2002 przeniósł się do Jawharu, gdzie rozpoczął współpracę z Mohamedem Dhere, miejscowym watażką kontrolującym region i walczącym z rządem centralnym. Ahmed został przewodniczącym regionalnego sądu w mieście, który miał nadzorować wprowadzanie w życie islamskiego prawa szariatu. Współpraca z Dhere nie trwała jednak długo i Ahmed udał się następnie do Mogadiszu, gdzie rozpoczął pracę jako nauczyciel w szkole średniej.
Przebywając w stolicy angażował się w działalność tworzonych sądów islamskich. W 2004 został jednym z islamskich liderów, a w 2005 został wybrany przewodniczącym Unii Trybunałów Islamskich, postulującej utworzenie w Somalii państwa islamskiego. Szarif Ahmed był umiarkowanym przedstawicielem trybunałów. W 2006 Unia Trybunałów Islamskich na sześć miesięcy przejęła władzę w stolicy. Pokonana została dopiero w grudniu 2006, dzięki interwencji wojsk etiopskich. Ahmed ogłosił wówczas dżihad przeciw Etiopii i wezwał bojowników do zjednoczenia w walce.
Po przegranej z wojskami Etiopii, Ahmed wycofał się w kierunku granicy z Kenią. 21 stycznia 2007 został zatrzymany w pobliżu granicy przez kenijską policję. 1 lutego 2007 został jednak zwolniony i następnie wyjechał do Jemenu.
We wrześniu 2007 w Asmarze w Erytrei brał udział w tworzeniu Sojuszu na rzecz Wyzwolenia Somalii (ARS, "Alliance for the Re-liberation of Somalia"), organizacji mającej walczyć z wojskami etiopskimi przebywającymi w Somalii oraz Tymczasowym Rządem Federalnym. W maju 2008 sojusz rozpadł się kilka grup. Wystąpili z niego radykałowie, sprzeciwiający się podjęciu rozmów z rządem federalnym. W sojuszu pozostali wówczas umiarkowani islamiści na czele z Ahmedem. Ahmed zdecydował się na rozmowy z rządem premiera Nur Hassana Husajna, które toczyły się w Dżibuti od 31 maja 2008 do 9 czerwca 2008. 9 czerwca 2008 obie strony podpisały porozumienie, które przewidywało 90-dniowy rozejm, wycofanie w ciągu 120 dni sił etiopskich z Somalii i rozmieszczenie w ich miejscu pokojowych sił międzynarodowych, a także nieograniczony dostęp organizacji humanitarnych do rejonów dotkniętych działaniami wojennymi.
W październiku 2008 Ahmed i kierowany przez niego ARS zawarli kolejne porozumienie z rządem federalnym, które zakładało powołanie wspólnego rządu jedności narodowej oraz poszerzenie parlamentu o członków ARS. W styczniu 2009 ustalono zwiększenie liczebności parlamentu z 275 do 550 członków, z czego 200 mandatów zostało przeznaczonych dla ARS.
Prezydent.
26 stycznia 2009 Szarif Ahmed ogłosił swoją kandydaturę w wyborach prezydenta Somalii po tym, jak z tego urzędu zrezygnował miesiąc wcześniej Abdullahi Yusuf. 30 stycznia 2009 zwyciężył w drugiej turze wyborów, pokonując trzynastu innych kandydatów. Wyboru prezydenta dokonał parlament, powiększony o członków ARS i obradujący w Dżibuti z powodu niestabilnej sytuacji w Somalii.
W swoim przemówieniu Ahmed obiecał powołanie uczciwego rządu oraz utrzymywanie przyjaznych stosunków z sąsiadami w Afryce Wschodniej. Wezwał również wszystkie grupy bojowników do przyłączenia się do procesu pokojowego. 31 stycznia 2009 został zaprzysiężony na stanowisku prezydenta w Kempinski Hotel w Dżibuti. 1 lutego 2009 udał się w swoją pierwszą podróż, na 12. Szczyt Unii Afrykańskiej do Addis Abeby.
8 lutego 2009 radykalne islamistyczne bojówki Hizbul Islam oraz Al-Szabaab wypowiedziały wojnę rządowi prezydenta Ahmeda. 18 kwietnia 2009 parlament Somalii uchwalił wprowadzenie w całym kraju szariatu, czyli prawa muzułmańskiego.
9 czerwca 2011, po kilku miesiącach sporu, prezydent Ahmed oraz przewodniczący parlamentu Szarif Hassan Szajh Aden podpisali porozumienie w Kampali, wynegocjowane przez wysłannika ONZ oraz prezydenta Ugandy Yoweriego Museveniego, której wojska stanowiły trzon misji pokojowej Unii Afrykańskiej stacjonującej w Somalii (AMISOM). Porozumienie polityczne było konieczne, gdyż mandat władz tymczasowych dobiegał końca w sierpniu 2011, a somalijski prezydent i przewodniczący parlamentu różnili się w kwestii rozwoju dalszej sytuacji. Podczas gdy pierwszy z nich optował za przedłużeniem mandatu, drugi obstawał przy przeprowadzeniu wyboru prezydenta i nowego przewodniczącego parlamentu zgodnie z harmonogramem. Na mocy podpisanego porozumienia mandat władz tymczasowych przedłużony został o rok, do 20 sierpnia 2012, kiedy miały zostać przeprowadzone wybory. Porozumienie zakładało także rezygnację urzędującego gabinetu premiera Mohameda w ciągu 30 dni i powołanie nowego rządu, co zdaniem komentatorów było jednym z warunków wysuniętych przez Adena.
Wkrótce po ogłoszeniu warunków porozumienia i konieczności dymisji premiera, w Mogadiszu doszło do kilkudniowych protestów społecznych sprzeciwiających się jego ustąpieniu. Również premier Mohamed odmówił odejścia ze stanowiska i zażądał przedłożenia porozumienia z Kampali do akceptacji parlamentu. Stwierdził, że decyzja o jego dymisji znajduje się kompetencji parlamentu i ustąpi wyłącznie po przyjęciu przez izbę tegoż porozumienia. Jednakże 19 czerwca 2011 ogłosił swoją dymisję, stwierdziwszy że zdecydował się na taki krok, "mając na uwadze interes narodu somalijskiego i aktualną sytuację w Somalii". Obowiązki szefa rządu, do czasu powołania nowego szefa rządu, przejął wicepremier Abdiweli Mohamed Ali. 23 czerwca 2012 prezydent mianował go na stanowisko premiera, a 28 czerwca 2012 kandydaturę tę zatwierdził parlament.
19 lutego 2012, w Garoowe na obszarze Puntlandu, prezydent Sharif Ahmed podpisał razem z prezydentem tego terytorium Abdirahmanem Mohamudem Farole, przywódcą Galmudugu Mohamedem Ahmedem Alinem oraz liderem organizacji zbrojnej al-Sunna Wal Jamaaca porozumienie polityczne w sprawie wyboru nowych władz po zakończeniu 20 sierpnia 2012 mandatu przejściowej administracji. W porozumieniu nie uczestniczyli jednakże przedstawiciele dwóch innych największych sił politycznych, Somalilandu oraz organizacji islamskiej Al-Szaabab. Porozumienie przewidywało powołanie do 20 sierpnia 2012 w miejsce Tymczasowego Parlamentu Federalnego nowego mniejszego o połowę Federalnego Parlamentu Somalii, złożonego z dwóch izb: 225-ososbowej izby niższej i 54-osobowej izby wyższej. Deputowani do parlamentu mieli pochodzić z wyboru dokonanego przez starszyznę plemienną i odzwierciedlać mozaikę wszystkich klanów zamieszkujących Somalię. Dodatkowo, 30% mandatów zostało przeznaczonych dla kobiet. Nowy parlament dokonać miał wyboru nowego prezydenta, który z kolei uprawniony był do mianowania szefa rządu. Równocześnie, wyłonione w podobne sposób co parlament, Narodowe Zgromadzenie Konstytucyjne miało przyjąć nową konstytucję kraju.
W lutym 2012 prezydent uczestniczył również w międzynarodowej konferencji w Londynie poświęconej sprawom Somalii, na której 55 państw przyjęło wspólny plan, w którym zobowiązało się do zwiększenia wysiłków na rzecz walki z terroryzmem w Somalii i wspierania w tym zakresie Unii Afrykańskiej, wzmożonej walki z piractwem, a także poparło porozumienie z Garoowe i plan powołania nowych, stałych władz w Somalii do sierpnia 2012. Z kolei 28 czerwca 2012 prezydent spotkał się z w Dubaju z prezydentem Somalilandu Ahmedem Mohamoudem Silanyo. Było to pierwsze spotkanie przywódców dwóch krajów od czasu ogłoszenia przez Somaliland niepodległości w 1991. Prezydenci podpisali wówczas porozumienie o współpracy (tzw. Karta Dubajska), zakładające wzmocnienie wzajemnych stosunków oraz podjęcie wysiłków na rzecz osiągnięcia porozumienia w kwestiach spornych i dążenia do stabilizacji w regionie.
23 czerwca 2012 przedstawiciele najwyższych władz Somalii, a wśród nich prezydent, premier i przewodniczący parlamentu, przyjęli projekt nowej konstytucji. 1 sierpnia 2012 tego samego dokonało Narodowe Zgromadzenie Konstytucyjne, wybrane przez starszyznę, która dokonała również wyboru deputowanych do nowego parlamentu. 20 sierpnia 2012, zgodnie z harmonogramem porozumienia prezydent Sharif Ahmed ustąpił ze stanowiska. Tego samego dnia zaprzysiężony został nowy Federalny Parlament Somalii, a obowiązki szefa rządu przejął jego tymczasowy przewodniczący Muse Hassan Abdulle, który 28 sierpnia 2012 przekazał je nowemu przewodniczącemu Mohamedowi Osmanowi Jawariemu. Sharif Ahmed został jednym z kandydatów na urząd prezydenta, którego wybór należał do prerogatyw parlamentu.
W wyborach 10 września 2012 przeszedł do drugiej tury głosowania razem z Hassanem Sheikhiem Mohamudem, premierem Abdiwelim Mohamedem Alim oraz Abdulkadirem Osoble. W drugiej turze głosowania, po wycofaniu się z niej dwóch ostatnich kandydatów, przegrał jednakże z Mohamudem.

</doc>
<doc id="1588774" url="https://pl.wikipedia.org/wiki?curid=1588774" title="Optimus Net">
Optimus Net



</doc>
<doc id="1588776" url="https://pl.wikipedia.org/wiki?curid=1588776" title="Termoliza">
Termoliza



</doc>
<doc id="1588777" url="https://pl.wikipedia.org/wiki?curid=1588777" title="Grendel (polski zespół muzyczny)">
Grendel (polski zespół muzyczny)

Grendel – polski zespół grający rock progresywny, założony w 2005 roku, w Białogardzie. W listopadzie 2009 roku grupa zawiesiła działalność.
Historia.
Zespół został założony w 2005 roku, w Białogardzie. Swój debiutancki album „The Helpless” wydał trzy lata później. W 2009 utwór „December” znalazł się na świątecznej składance „Progressive Rock Christmas”. W tym samym roku grupa postanowiła zawieśić działalność.
W maju 2011 Sebastian Kowgier oraz Wojciech Biliński na bazie grupy Grendel, powołali do życia zespół Grendel 96.
W 2012 ukazało się wznowienie albumu, które prócz podstawowych utworów, zostało wzbogacone o kompozycję „December”.

</doc>
<doc id="1588778" url="https://pl.wikipedia.org/wiki?curid=1588778" title="Campeonato Brasileiro Série A 1981">
Campeonato Brasileiro Série A 1981



</doc>
<doc id="1588781" url="https://pl.wikipedia.org/wiki?curid=1588781" title="Pomnik marszałka Józefa Piłsudskiego w Białymstoku">
Pomnik marszałka Józefa Piłsudskiego w Białymstoku

Pomnik marszałka Józefa Piłsudskiego – monument znajdujący się w Białymstoku przy Rynku Kościuszki naprzeciw Cekhauzu.
Historia pomnika.
Rok 1991 - budowa.
Pomnik marszałka Józefa Piłsudskiego został zaprojektowany przez Jana Wakulińskiego, a zrealizowany przez Stanisława Wakulińskiego (syn Jana). Na lokalizację wybrano miejsce na Rynku Kościuszki przed Ratuszem. Pomysłodawczynią budowy pomnika Marszałka była Halina Kępka, a Członkowie Towarzystwa Pamięci Józefa Piłsudskiego w Białymstoku przez wiele miesięcy negocjowali z magistratem miejsce ustawienia pomnika - to z ich inicjatywy w 1990 roku pomnik stanął na skwerze obok ratusza.
Rok 2008 - przeprowadzka.
Władze miasta w związku z przebudową centrum, postanowiły przenieść pomnik marszałka Piłsudskiego. Ostateczną lokalizacją okazało się miejsce gdzie w 1921 Józef Piłsudski odbierał, podczas oficjalnej wizyty w Białymstoku, uroczystą defiladę wojskową. Od 6 sierpnia 2008 pomnik marszałka Józefa Piłsudskiego stoi naprzeciw Cekhauzu (Rynek Kościuszki 4), w którym mieściło się Archiwum Państwowe.
Pomnik został ufundowany ze składek społecznych i postawiony przy skrzyżowaniu ul. Sienkiewicza z Rynkiem Kościuszki w miejscu, gdzie przed wojną znajdował się Grób Nieznanego Żołnierza, w którym był pochowany Adam Piszczatowski zamordowany powstaniec styczniowy, który organizował oddziały powstańcze na ziemi Bielskiej w roku 1863. Przy dotychczasowej lokalizacji marszałek był też zwrócony twarzą w kierunku Wilna.

</doc>
<doc id="1588783" url="https://pl.wikipedia.org/wiki?curid=1588783" title="Mysterium Cosmographicum">
Mysterium Cosmographicum

Mysterium Cosmographicum, (dosł. Kosmograficzna tajemnica, "Tajemnica Kosmiczna") – dzieło z astronomii napisane przez Jana Keplera i opublikowane w Tybindze w 1596 r. (drugie wydanie w 1621 r.). Pełniejszy tytuł dzieła brzmiał: "Prodomus dissertationum cosmographicarum, continens mysterium cosmographicum, de admirabili proportione orbium coelestium(...)", co można przetłumaczyć jako: "Zwiastun rozprawy kosmograficznej, obejmującej tajemnicę kosmosu, podziwu godne proporcje sfer niebieskich(...)". 
W dziele tym Kepler zaproponował model Układu Słonecznego zbudowany w oparciu o pięć brył platońskich (wielościany regularne w przestrzeni trójwymiarowej). Ustawiając na przemian sfery i wielościany Kepler zauważył, że:
Jest to model bazujący na teorii heliocentrycznej Kopernika, w którym pięć brył platońskich tworzy strukturę wszechświata i odzwierciedla boski plan stworzenia poprzez geometrię.
Czasami model ten określa się nieco żartobliwie czwartym lub zerowym prawem Keplera (Frank Wilczek, laureat nagrody Nobla z fizyki w 2004), w nawiązaniu do słynnych odkrytych później trzech praw Keplera. Jest on jedynie przypadkową zbieżnością – promienie orbit planet, które Kepler dopasowywał, były wyznaczone według ówczesnych metod i dlatego nie były zbyt dokładne. Ponadto ten model nie może uwzględniać planet, które odkryto później, gdyż brakuje więcej brył (istnieje tylko pięć regularnych brył).

</doc>
<doc id="1588790" url="https://pl.wikipedia.org/wiki?curid=1588790" title="Campeonato Brasileiro Série A 1980">
Campeonato Brasileiro Série A 1980



</doc>
<doc id="1588793" url="https://pl.wikipedia.org/wiki?curid=1588793" title="Andrzej Kotkowski">
Andrzej Kotkowski

Andrzej Adam Kotkowski (ur. 17 lutego 1940 we Lwowie, zm. 15 stycznia 2016 w Warszawie) – polski reżyser, scenarzysta i aktor filmowy oraz pedagog, z wykształcenia prawnik. Laureat Nagrody za reżyserię na Festiwalu Polskich Filmów Fabularnych w Gdyni (za film "Obywatel Piszczyk").
Życiorys.
W 1964 ukończył studia na Wydziale Prawa Uniwersytetu Jagiellońskiego w Krakowie. W 1968 został absolwentem Studium Organizacji Produkcji PWSTiF w Łodzi. Zadebiutował w 1973 filmem telewizyjnym "Żółw" na podstawie opowiadania Marka Nowakowskiego. Po noweli "Spór" w filmie zbiorowym "Obrazki z życia" i filmie telewizyjnym "Gra o wszystko" (o karierze sportowej Gerarda Cieślika) zrealizował w 1980 głośny obraz "Olimpiada ’40", a rok później film "Spokojne lata". Kolejnymi ważnymi filmami w jego twórczości były "W starym dworku, czyli niepodległość trójkątów" na motywach opowiadania Witkacego i obsypany nagrodami "Obywatel Piszczyk" z Jerzym Stuhrem w roli głównej, będący kontynuacją "Zezowatego szczęścia" Andrzeja Munka. Do 1989 był związany z Zespołem Filmowym "„X”", często blisko współpracował z Andrzejem Wajdą. Był także twórcą kilku seriali telewizyjnych (m.in. "Egzamin z życia", M"iasto z morza") i dyrektorem Akademii Filmu i Telewizji w Warszawie, w której wykładał reżyserię filmową. W 2010 współpracował jako reżyser przy realizacji pierwszego polskiego filmu 3D "1920 Bitwa warszawska". 
Miejsce spoczynku.
Został pochowany na Powązkach Wojskowych w Warszawie (kwatera A34-8-21).

</doc>
<doc id="1588794" url="https://pl.wikipedia.org/wiki?curid=1588794" title="Hrabstwo Nillumbik">
Hrabstwo Nillumbik

Hrabstwo Nillumbik– obszar samorządu lokalnego (ang. "local government area"), położony w północnej części aglomeracji Melbourne. Powstała w 1994 roku z połączenia części hrabstw: Eltham, Diamond Valley i Healesville oraz Whittlesea. Obszar ten zamieszkuje 59 792 osób (dane z 2006). 

</doc>
<doc id="1588795" url="https://pl.wikipedia.org/wiki?curid=1588795" title="Campeonato Brasileiro Série A 1979">
Campeonato Brasileiro Série A 1979



</doc>
<doc id="1588798" url="https://pl.wikipedia.org/wiki?curid=1588798" title="Campeonato Brasileiro Série A 1978">
Campeonato Brasileiro Série A 1978



</doc>
<doc id="1588801" url="https://pl.wikipedia.org/wiki?curid=1588801" title="Horodno">
Horodno

Horodno, daw. Horodna (biał. "Гарадна́я") – wieś (dawniej miasteczko) na Białorusi, na Polesiu, nad jeziorem Horodno, w obwodzie brzeskim, w rejonie stolińskim, blisko granicy z Ukrainą.
Miasto królewskie położone było w końcu XVIII wieku w ekonomii pińskiej w powiecie pińskim województwa brzeskolitewskiego. 
Według Słownika geograficznego Królestwa Polskiego miasteczko liczyło 236 domów i 1012 mieszkańców (koniec XIX wieku) i posiadało "wyborną glinę" sprzyjającą garncarstwu.
Za II Rzeczypospolitej w województwie poleskim, początkowo w powiecie łuninieckim, a od 1 stycznia 1923 roku w powiecie stolińskim. Początkowo była to gmina miejska, lecz miejscowość utraciła prawa miejskie z dniem 1 kwietnia 1927 roku, wchodząc w charakterze osady miejskiej w skład gminy Radczysk, a po jej zniesieniu z dniem 18 kwietnia 1928 roku Horodno weszło w skład gminy Stolin. 
W miejscowości znajdują się dwie cerkwie prawosławne:

</doc>
<doc id="1588802" url="https://pl.wikipedia.org/wiki?curid=1588802" title="Notacja postfiksowa">
Notacja postfiksowa

Notacja postfiksowa dla wyrażenia E może być zdefiniowana rekurencyjnie w następujący sposób:
1. Jeśli E jest zmienną lub stałą, to wyrażeniem w notacji postfiksowej jest po prostu E.
2. Jeśli E jest wyrażeniem o postaci E1 op E2, gdzie op jest operatorem binarnym, to
w notacji postfiksowej będzie miało postać E’1 E’2 op, gdzie E’1 i E’2 są wyrażeniami
E1 i E2 zapisanymi w notacji postfiksowej.
3. Jeśli E ma postać (E1), to notacja postfiksowa dla E jest notacją postfiksową dla E1.
Notacja postfiksowa nie potrzebuje nawiasów, ponieważ dla ustalonego położenia i liczby argumentów poszczególnych operatorów istnieje tylko jeden sposób policzenia wyrażenia.
Na przykład.
Wyrażenie "(9 – 5) + 2" w notacji postfiksowej ma postać "9 5 – 2 +", a wyrażenie "9 – (5 + 2)" ma postać: "9 5 2 + –".

</doc>
<doc id="1588803" url="https://pl.wikipedia.org/wiki?curid=1588803" title="Clupea">
Clupea

Clupea – rodzaj ryb z rodziny śledziowatych (Clupeidae), obejmujący gatunki wspólnie określane nazwą śledź, wcześniej klasyfikowane jako podgatunki "Clupea harengus", nazywanego też śledziem oceanicznym.
Występowanie.
Zasiedlają południowo-wschodni Pacyfik, północny Atlantyk i przyległe morza, gdzie przebywają w wodach słonych, słonawych a nawet wpływają do wód słodkich (np."Clupea pallasii").
Niektóre gatunki tworzą zróżnicowane formy lokalne traktowane jako podgatunki lub rasy różniące się miejscem występowania i porą tarła.
Klasyfikacja.
Gatunki zaliczane do tego rodzaju:
Występującym w Bałtyku podgatunkiem śledzia oceanicznego jest "Clupea harengus membras" (śledź bałtycki, inaczej sałaka).

</doc>
<doc id="1588809" url="https://pl.wikipedia.org/wiki?curid=1588809" title="The Helpless">
The Helpless

The Helpless – debiutancki album zespołu Grendel, wydany 9 października 2008 roku.

</doc>
<doc id="1588811" url="https://pl.wikipedia.org/wiki?curid=1588811" title="Towarzystwo Rolnicze">
Towarzystwo Rolnicze



</doc>
<doc id="1588812" url="https://pl.wikipedia.org/wiki?curid=1588812" title="Sardinops">
Sardinops

Sardinops – rodzaj ryb z rodziny śledziowatych, zaliczany do sardynek.
Klasyfikacja.
Gatunki zaliczane do tego rodzaju:

</doc>
<doc id="1588813" url="https://pl.wikipedia.org/wiki?curid=1588813" title="RADIO AS 98,1">
RADIO AS 98,1



</doc>
<doc id="1588816" url="https://pl.wikipedia.org/wiki?curid=1588816" title="Geleen">
Geleen

Geleen (limb. Gelaen) – miasto leżące w holenderskiej prowincji Limburg. Dziś miasto jest częścią gminy Sittard-Geleen i jest osadzone nad niewielką rzeką Geleen (zwaną także Geleenbeek). Dnia 1 stycznia 2001 roku Geleen Born i Sittard wspólnie tworzą nowe miasto Sittard-Geleen.

</doc>
<doc id="1588821" url="https://pl.wikipedia.org/wiki?curid=1588821" title="Jachdunlim">
Jachdunlim



</doc>
<doc id="1588823" url="https://pl.wikipedia.org/wiki?curid=1588823" title="Krupówki">
Krupówki



</doc>
<doc id="1588828" url="https://pl.wikipedia.org/wiki?curid=1588828" title="Inter-Switch Link">
Inter-Switch Link

Inter-Switch Link (ISL) – protokół, który służy do przekazywania informacji o sieci VLAN w ramkach Ethernet przesyłanych przez łącze typu trunk. Jest on własnością firmy Cisco Systems.

</doc>
<doc id="1588830" url="https://pl.wikipedia.org/wiki?curid=1588830" title="Wiprecht z Grójca">
Wiprecht z Grójca

Wiprecht II z Grójca, niem. Wiprecht von Groitzsch, zwany "Starszym" (ur. ok. 1050, zm. 22 maja 1124 w Pegau) – jako Wiprecht II hrabia Balsamgau, od 1070 hrabia Groitzsch (Grójca) i od 1123 jako Wiprecht I margrabia Marchii Miśnieńskiej i Marchii Łużyckiej.
Życiorys.
Wiprecht pochodził z rodu rycerskiego ze Starej Marchii. Po śmierci ojca Wiprechta I z Balsamgau, od 1060 wychowywał się na dworze margrabiego Marchii Północnej Lotara II Udo w Stade.
W 1070 Wiprecht wymienił swoje dziedziczne hrabstwo Balmsgau z Udo II na zamek Groitzsch w Osterlandzie. Początkowo nie był w stanie opanować swoich nowych posiadłości i wraz z orszakiem 100 konnych rycerzy udał się do Czech, gdzie został doradcą księcia Wratysława II. Wiprecht, ulubieniec cesarza Henryka IV, wspierał Wratysława w staraniach o koronę królewską. W 1080 wrócił na zamek Groitzsch. Około 1085 poślubił Judytę, córkę Wratysława II i jego trzeciej żony Świętosławy Swatawy. Jako posag otrzymał ziemię Nysan i okręg Budziszyna. W 1087 urodził się syn Wiprecht III.
Wiprecht z Grójca walczył w 1080 po stronie Henryka IV przeciw antykrólowi Rudolfowi Szwabskiemu, a w 1084 wraz z władcą Niemiec wyruszył do Włoch przeciw papieżowi Grzegorzowi VII.
Wyruszył także przeciw swoim przeciwnikom do Zeitz. Tam zabił "Vicelina von Profen" wraz z siedemnastoma jego zwolennikami. Natomiast "Hageno von Tubichin" schronił się w kościele św. Jakuba w Zeitz. Wiprecht z Grójca rozkazał podpalić świątynię. Po ujęciu przeciwnika polecił go oślepić. Jako pokutę za zbrodnie Wiprecht z Grójca wyruszył w 1090 na pielgrzymkę do Rzymu i Santiago de Compostela, a w 1091 założył koło Pegau klasztor benedyktynów św. Jakuba, który został poświęcony w 1096. Klasztor rozpoczął akcję kolonizacyjną nad Muldą. Pierwszych osadników Wiprecht sprowadził z Frankonii.
W 1106 Wiprecht poparł zbrojnie króla Henryka V przeciw jego ojcu cesarzowi Henrykowi IV.
W 1110 po śmierci żony Judyty (zmarłej w 1108) Wiprecht z Grójca ożenił się z Kunegundą, córką margrabiego miśnieńskiego Ottona i wdową po hrabim Kuno von Beichlingen. Równocześnie jego syn Wiprecht III ożenił się z Kunegundą, córką drugiej żony swojego ojca.
W tym samym roku Wiprecht III usiłował osadzić na czeskim tronie swojego wuja Borzywoja II. Popadł wówczas w niełaskę króla Henryka V i wraz z Borzywojem II został uwięziony na zamku Hammerstein nad Renem. Wiprecht II wykupił syna z niewoli w zamian za ziemię Nisan, Budziszyn, dobra Leisnig i Morungen.
W 1113 Wiprecht II zawarł sojusz z landgrafem Turyngii Ludwikiem Skoczkiem i hrabim Orlamünde Zygfrydem. Sojusznicy zostali pokonani przez hrabiego Mansfeld Hoyera I. Wiprechtowi groziła kara śmierci. Ocalił życie, rezygnując ze wszystkich swoich dóbr. Do 1117 był więziony na zamku Trifels.
Syn Wiprechta II – Wiprecht III uczestniczył 11 lutego 1115 po stronie zwycięskiego księcia Lotara z Supplinburga w bitwie pod Welfesholz przeciw siłom cesarza Henryka V (w walce poległ hrabia Mansfeld Hoyer I).
Po uwolnieniu Wiprecht II zdołał odzyskać utracone dobra. W 1118 został mianowany burgrabią Magdeburga. W 1123 odkupił od cesarza Henryka V Marchię Miśnieńska i Marchię Łużycką. Przeciw tej decyzji wystąpiło saskie rycerstwo pod wodzą Lotara z Supplinburga i wypędziło Wiprechta. Lotar zignorował decyzję cesarską i bezprawnie w 1123 nadał Marchię Miśnieńską Konradowi I Wettynowi, a Marchię Łużycką Albrechtowi Niedźwiedziowi.
W 1124 Wiprecht został ciężko poparzony w czasie pożaru w Halle. W wyniku obrażeń zmarł w klasztorze św. Jakuba w Pegau. Jego grób znajduje się obecnie w kościele św. Wawrzyńca w Pegau.
Potomstwo.
Wiprecht II był dwukrotnie żonaty. Dzieci miał tylko z pierwszego małżeństwa z Judytą, córką Wratysława II i jego trzeciej żony Świętosławy Swatawy.

</doc>
<doc id="1588834" url="https://pl.wikipedia.org/wiki?curid=1588834" title="Piotr Burczyński">
Piotr Burczyński

Piotr Burczyński (ur. 21 czerwca 1947 w Karniszewicach), polski żeglarz lodowy.
Jeden z najbardziej utytułowanych żeglarzy lodowych na świecie. Startował w barwach AZS-u Uniwersytet Warmińsko-Mazurski. Wielokrotny medalista mistrzostw świata i Europy oraz dziesięciokrotny mistrz Polski w klasie DN. W 1979 r. został laureatem Plebiscytu Przeglądu Sportowego na 10 Najlepszych Sportowców Polski.
Odznaczony Krzyżem Kawalerskim Orderu Odrodzenia Polski (2010).
Ojciec Michała.

</doc>
<doc id="1588836" url="https://pl.wikipedia.org/wiki?curid=1588836" title="Campeonato Brasileiro Série A 1977">
Campeonato Brasileiro Série A 1977



</doc>
<doc id="1588840" url="https://pl.wikipedia.org/wiki?curid=1588840" title="Campeonato Brasileiro Série A 1976">
Campeonato Brasileiro Série A 1976



</doc>
<doc id="1588841" url="https://pl.wikipedia.org/wiki?curid=1588841" title="Campeonato Brasileiro Série A 1975">
Campeonato Brasileiro Série A 1975



</doc>
<doc id="1588842" url="https://pl.wikipedia.org/wiki?curid=1588842" title="Predrag Spasić">
Predrag Spasić

Predrag Spasić (ser. Предраг Спасић, ur. 29 września 1965 w Kragujevacu) – serbski piłkarz grający na pozycji środkowego obrońcy.
Kariera klubowa.
Spasić urodził się w mieście Kragujevac, a karierę piłkarską rozpoczął w tamtejszym Radničkim Kragujevac. W 1984 roku zaczął występować na boiskach drugiej ligi jugosłowiańskiej. Po rozegraniu 123 meczów dla Radničkiego odszedł w 1988 roku do czołowego klubu w kraju, Partizana Belgrad. Tam stał się podstawowym zawodnikiem i przez dwa sezony zaliczył 55 spotkań w pierwszej lidze Jugosławii.
Latem 1990 roku Spasić odszedł z Partizana do hiszpańskiego Realu Madryt. W Realu pełnił rolę rezerwowego obrońcy dla Manuela Sanchísa i Fernando Hierro. Wystąpił w 22 ligowych meczach. Real w tamtym sezonie zajął 3. miejsce w lidze, dotarł do ćwierćfinału Pucharu Mistrzów oraz zdobył Superpuchar Hiszpanii.
W 1991 roku Spasić opuścił drużynę „Królewskich” i przeniósł się do Osasuny Pampeluna. Tam był jednym z kilku obcokrajowców obok rodaka Gorana Stevanovicia oraz Polaków Jana Urbana, Romana Koseckiego, Jacka Ziobera i Ryszarda Stańka. W 1994 roku spadł z Osasuną do Segunda División, a następnie odszedł do innego drugoligowca, Atlético Marbella. W sezonie 1995/1996 występował w ojczyźnie, Radničkim Novim Belgrad i będąc jego zawodnikiem zakończył piłkarską karierę.
Kariera reprezentacyjna.
W reprezentacji Jugosławii Spasić zadebiutował 24 sierpnia 1988 roku w wygranym 2:0 towarzyskim meczu ze Szwajcarią. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam był podstawowym zawodnikiem i zagrał we wszystkich spotkaniach Jugosłowian: z RFN (1:4), z Kolumbią (1:0), ze Zjednoczonymi Emiratami Arabskimi (4:1), w 1/8 finału z Hiszpanią (2:1) oraz ćwierćfinale z Argentyną (0:0, karne 2:3). W kadrze Jugosławii do 1991 rozegrał łącznie 31 meczów i zdobył jednego gola.

</doc>
<doc id="1588844" url="https://pl.wikipedia.org/wiki?curid=1588844" title="Campeonato Brasileiro Série A 1974">
Campeonato Brasileiro Série A 1974



</doc>
<doc id="1588845" url="https://pl.wikipedia.org/wiki?curid=1588845" title="Bernard Spanheim">
Bernard Spanheim

Bernard von Spanheim (ur. 1176 lub 1181; zm. 4 stycznia 1256 w Völkermarkt) – książę Karyntii z dynastii Spanheimów (Sponheimów).
Bernard został w 1202 następcą swojego brata księcia Karyntii Ulryka II. Początkowo wspierał króla Niemiec Filipa Szwabskiego, następnie Ottona IV, a od 1213 ponownie Staufa w osobie Fryderyka II. Książę Bernard jest często określany jako założyciel miast. Stworzył trójkąt książęcych miast St. Veit an der Glan – Klagenfurt am Wörthersee – Völkermarkt. Przeniósł miasto Klagenfurt am Wörthersee na obecne miejsce. Zbudował system powinności lennych i wspierał handel.
Bernard przejął kontrolę nad ważnymi drogami na południe Loiblpass i usiłował opanować Krainę, gdzie założył klasztor Kostanjevica. Krainę opanował jednak ostatecznie dopiero jego syn Ulryk III Spanheim. Bernard poślubił Judytę, córkę króla Czech Przemysła Ottokara I. Nawiązane bliskie kontakty z czeskim domem królewskim zaowocowały decyzją jego bezdzietnego syna Ulryka III, który 4 grudnia 1268 zapisał Karyntię swojemu kuzynowi Przemysłowi Ottokarowi II. Bernard von Spanheim został pochowany w opactwie św. Pawła w Lavanttal.
Rodzina.
Bernard i Judyta mieli czworo dzieci:

</doc>
<doc id="1588846" url="https://pl.wikipedia.org/wiki?curid=1588846" title="Rekin słoneczny">
Rekin słoneczny



</doc>
<doc id="1588849" url="https://pl.wikipedia.org/wiki?curid=1588849" title="Achira (islam)">
Achira (islam)

Achira (arab. الآخرة [al-'āḫira]) – jeden z głównych terminów tworzących fundament wiary muzułmańskiej, oznaczający życie wieczne po śmierci.

</doc>
<doc id="1588850" url="https://pl.wikipedia.org/wiki?curid=1588850" title="Żarłacz olbrzymi">
Żarłacz olbrzymi



</doc>
<doc id="1588851" url="https://pl.wikipedia.org/wiki?curid=1588851" title="Campeonato Brasileiro Série A 1973">
Campeonato Brasileiro Série A 1973



</doc>
<doc id="1588852" url="https://pl.wikipedia.org/wiki?curid=1588852" title="Próba Lucasa">
Próba Lucasa

Próba Lucasa ("reakcja Lucasa") – reakcja chemiczna alkoholi z kwasem solnym w obecności chlorku cynku, której szybkość pozwala na określenie rzędowości badanego alkoholu.
W próbie wykorzystuje się "roztwór Lucasa" (inaczej "odczynnik Lucasa"), czyli roztwór chlorku cynku w stężonym kwasie solnym. Alkohole w takich warunkach ulegają substytucji nukleofilowej z wytworzeniem nierozpuszczalnych w środowisku reakcji chlorków alkilowych:
Pojawienie się zmętnienia wywołanego powstającym produktem pozwala oszacować szybkość zachodzenia procesu.
Warunki reakcji sprzyjają zachodzeniu substytucji według mechanizmu SN1, która przebiega najłatwiej dla związków rozgałęzionych, stabilizujących przejściowy karbokation. Dlatego alkohole III-rzędowe (oraz alkohol benzylowy itp.) reagują najszybciej, wywołując natychmiastowe zmętnienie roztworu, dla alkoholi II-rzędowych zmętnienie pojawia się po kilku minutach, natomiast alkohole I-rzędowe w temperaturze pokojowej nie reagują z roztworem Lucasa w sposób zauważalny.
Nazwa pochodzi od nazwiska odkrywcy, Howarda Lucasa.

</doc>
<doc id="1588853" url="https://pl.wikipedia.org/wiki?curid=1588853" title="Campeonato Brasileiro Série A 1972">
Campeonato Brasileiro Série A 1972



</doc>
<doc id="1588859" url="https://pl.wikipedia.org/wiki?curid=1588859" title="Jerzy Pluta">
Jerzy Pluta

Jerzy Pluta (ur. 13 czerwca 1942 w Łubiu) – polski prozaik, krytyk literacki i edytor.
Życiorys.
Urodził się 13 czerwca 1942 roku w Łubiu koło Gliwic, gdzie spędził dzieciństwo i wczesną młodość. W latach 1955–1959 uczęszczał do Liceum Ogólnokształcącego w Pyskowicach. W połowie 1959 roku uległ poważnemu wypadkowi i ponad rok leczył się w Szpitalu Chirurgii Urazowej w Piekarach Śląskich. Od 1960 roku mieszka na Dolnym Śląsku.
W latach 1960–1965 studiował filologię polską na Uniwersytecie Wrocławskim. Na tejże uczelni na podstawie rozprawy "Proza Henryka Worcella" uzyskał w 1975 roku stopień doktora nauk humanistycznych. Od końca października 1965 roku do lipca 1969 roku pracował w Zakładzie Narodowym im. Ossolińskich-Bibliotece PAN.
Debiutował opowiadaniami w prasie społeczno-kulturalnej w 1963 roku („Odra”, „Tygodnik Kulturalny”). Był członkiem Korespondencyjnego Klubu Młodych Pisarzy przy Związku Młodzieży Wiejskiej (1959–1975), Koła Młodych przy Oddziale Wrocławskim Związku Literatów Polskich (1963–1974) i Związku Literatów Polskich (1975–1983). Od 1989 roku jest członkiem Stowarzyszenia Pisarzy Polskich.
Współinicjator i w latach 1966–1970 członek „Ugrupowania 66”. Współredaktor wrocławskiego periodyku literackiego młodych „Kontrasty/Kontrasty Odrzańskie” (1967–1971).
W latach 1995–2002 redaktor, edytor i autor naczelny zeszytów literackich „Przecinek”.
W 1975 roku otrzymał Nagrodę Literacką im. Stanisława Piętaka (za "Okruchy epopei"), a w 1980 roku – Nagrodę Fundacji im. Kościelskich w Genewie (za powieść "Sto czyżyków").
Prowadzi obserwacje stadnych zachowań czyżyków ("Spinus spinus") i wróbli ("Passer domesticus"), zwłaszcza balkonowych. Niektóre wyniki badań Jerzy Pluta udostępnia w utworach prozatorskich.

</doc>
<doc id="1588861" url="https://pl.wikipedia.org/wiki?curid=1588861" title="Daniel Duval">
Daniel Duval

Daniel Duval (ur. 28 listopada 1944 roku w Vitry-sur-Seine, w regionie Île-de-France, w departamencie Dolina Marny, zm. 10 października 2013 w Paryżu) – francuski aktor, reżyser i scenarzysta filmowy.
Życiorys.
Miał trudne dzieciństwo. Jako nastolatek uczył się handlu. Pomimo że odbył praktykę stolarską, chorował i znalazł się w szpitalu, gdzie odnalazł swoje prawdziwe powołanie. Dzielił swój pokój z producentem programu religijnego "Le Jour du Seigneur", który zachęcił go do pracy w telewizji. Jego debiutem kinowym był dramat "Złom" ("La Ville-bidon", 1973). W 1977 roku otrzymał nagrodę w Moskwie za reżyserię dramatu "Cień zamków" ("L'Ombre des châteaux", 1976). Jego wychudła twarz predysponowała go do odegrania ról czasem romantycznych i destrukcyjnych, ale zawsze brutalnych. W 1987 roku znalazł się w więzieniu, jednak został zwolniony z powodu braku dowodów. Zwrócił na siebie uwagę rolą ojca w dramacie "Czy będzie śnieg na Boże Narodzenie?" ("Y aura-t-il de la neige a Noël?", 1996) oraz jako sadystyczny kochanek/zubożały sprzedawca dywanów w dramacie psychologicznym "Jeżeli cię kocham, uważaj na siebie" ("Si je t'aime, prends garde à toi", 1998) z Nathalie Baye. W 2002 roku wspierał kampanię prezydencką Lionela Jospina.
Spotykał się z Haydée Politoff. W latach 1978-81 był żonaty z francuską aktorką duńskiego pochodzenia Anną Kariną. Ma syna Cyrila, który jest asystentem reżysera.

</doc>
<doc id="1588862" url="https://pl.wikipedia.org/wiki?curid=1588862" title="Michał Burczyński">
Michał Burczyński

Michał Burczyński (ur. 19 września 1981) – polski żeglarz lodowy. Trzykrotny Mistrz Świata w żeglarstwie lodowym, dwukrotny Mistrz Europy.
Reprezentant AZS UWM Olsztyn. Absolwent Uniwersytetu Gdańskiego (ekonomia). Najmłodszy w historii medalista MŚ w bojerach. 
Odznaczony Złotym Krzyżem Zasługi (2010).

</doc>
<doc id="1588863" url="https://pl.wikipedia.org/wiki?curid=1588863" title="Fb2k">
Fb2k



</doc>
<doc id="1588864" url="https://pl.wikipedia.org/wiki?curid=1588864" title="Get on Your Boots">
Get on Your Boots

Get On Your Boots – pierwszy singiel z najnowszego albumu irlandzkiej grupy U2 zatytułowanego No Line on the Horizon. Utwór ukazał się w postaci cyfrowej 23 stycznia 2009, a w formie płyty CD 16 lutego 2009.

</doc>
<doc id="1588865" url="https://pl.wikipedia.org/wiki?curid=1588865" title="Henryk Szarmach">
Henryk Szarmach

Henryk Jakub Szarmach (ur. 25 lipca 1924 w Chwarznie, zm. 20 października 2020 w Gdańsku) – polski lekarz i nauczyciel akademicki, specjalista w zakresie wenerologii i dermatologii, profesor nauk medycznych, poseł na Sejm PRL IX kadencji i na Sejm kontraktowy (X kadencji).
Życiorys.
Syn Roberta i Leokadii. Ukończył w 1952 studia na Akademii Medycznej w Gdańsku. Do czasu przejścia na emeryturę zawodowo przez wiele lat był związany z tą uczelnią, pełnił funkcję kierownika Katedry i Kliniki Dermatologii, Wenerologii i Alergologii na Wydziale Lekarskim. Uzyskiwał kolejno stopnie naukowe doktora i doktora habilitowanego, a w 1986 otrzymał tytuł profesora zwyczajnego nauk medycznych. Specjalizował się w zakresie wenerologii i dermatologii. Praktykował również w ramach prywatnej przychodni.
W 1968 wstąpił do Zjednoczonego Stronnictwa Ludowego. Zasiadał w plenum wojewódzkiego komitetu tej partii w Białymstoku, był też wiceprezesem komitetu miejskiego. Był radnym Wojewódzkiej Rady Narodowej oraz przewodniczącym komisji zdrowia rady wojewódzkiej Patriotycznego Ruchu Odrodzenia Narodowego. Zasiadał w Centralnej Komisji Kwalifikacyjnej. Był członkiem honorowym towarzystwa dermatologicznego Niemiec Wschodnich oraz współzałożycielem European Contact Dermatitis Research Group z siedzibą w Erfurcie. W latach 1985–1991 był posłem na Sejm PRL IX kadencji oraz na Sejm kontraktowy z ramienia ZSL. W Sejmie IX kadencji był członkiem Komisji Nauki i Postępu Technicznego. Pod koniec X kadencji zasiadał w KP Polskiego Stronnictwa Ludowego. W jej trakcie przewodniczył Komisji Zdrowia. W wyborach w 1993 z ramienia PSL bez powodzenia kandydował do Senatu w województwie gdańskim.
W 2007 został honorowym członkiem Towarzystwa Badań Naukowych Sigma Xi. Otrzymał honorowy tytuł „Weterana walk o wolność i niepodległość Ojczyzny”.
Pochowany na Cmentarzu Łostowickim.
Dorobek naukowy i dydaktyczny.
Prowadził pionierskie w Polsce badania nad diagnostyką wyprysku kontaktowego i najczęstszymi alergenami przy użyciu testów płatkowych. Pracował nad zestawami alergenów kontaktowych, które zostały zaakceptowane do powszechnego stosowania w czasie II Konferencji Naukowej Sekcji Alergologicznej Polskiego Towarzystwa Dermatologicznego w Białowieży w 1970. Razem z profesorem Bogdanem Romańskim prowadził badania nad rolą alergenów wziewnych w atopowym zapaleniu skóry, współpracując z lekarzami chorób wewnętrznych, zajmował się zaburzeniami wchłaniania w jelicie cienkim oraz zaburzeniami czynności wątroby w przebiegu chorób alergicznych, trądziku różowatego oraz innych dermatoz. W ramach współpracy z Zakładem Farmacji Stosowanej Akademii Medycznej w Gdańsku w Klinice Dermatologii opracowano recepturę maści ochronnej zawierającej olej etoksypolisiloksanowy, przeznaczonej głównie dla pracowników przemysłu morskiego i przetwórstwa rybnego.
Autor około 200 publikacji i doniesień w czasopismach krajowych i zagranicznych. Napisał osiem rozdziałów w podręcznikach, współautor skryptu dla studentów "Leczenie zewnętrzne chorób skóry" (1983). Promotor dwudziestu doktoratów, opiekun pięciu habilitacji.

</doc>
<doc id="1588866" url="https://pl.wikipedia.org/wiki?curid=1588866" title="Turukku">
Turukku

Turukku – nazwa zdominowanego przez Hurytów ludu, wymienianego w dokumentach klinowych z XVIII wieku p.n.e., zamieszkującego przedgórze Zagrosu w rejonie Dolnego Zabu.
Jednym z wodzów Turukku był Lidaja, który często napadał na miasta podległe królowi Asyrii, chociaż bywało, że sprzymierzał się z Asyrią, by łupić wspólnych wrogów. Innym wodzem Turukku był Zazija, który zawarł przymierze z Iszme-Daganem I, królem Asyrii i dał jego synowi swoją córkę za żonę. Do niego też zwrócił się o pomoc wojskową Hammurabi.
Turukku zostali pobici przez Hammurabiego w 37 roku jego panowania. W czasach asyryjskiego króla Adad-nirari I "kraj Turukku" wymieniany jest wśród terenów zależnych od tego władcy.

</doc>
<doc id="1588868" url="https://pl.wikipedia.org/wiki?curid=1588868" title="Robert T. Bakker">
Robert T. Bakker



</doc>
<doc id="1588869" url="https://pl.wikipedia.org/wiki?curid=1588869" title="Dywizja Ochrony">
Dywizja Ochrony

Dywizja Ochrony, Dywizja Ochraniająca, Dywizja Bezpieczeństwa (niem. "Sicherungs-Division") – niemiecka jednostka Wehrmachtu w sile dywizji, tworzona na zapleczu frontu wschodniego.
Zadaniem dywizji ochrony była ochrona linii komunikacyjnych (mosty, wiadukty, tory, stacje kolejowe) oraz ważnych obiektów gospodarczych, wydzielanie załóg "punktów oporu" ("Stützpunkt") w miejscach ważnych z wojskowego punktu widzenia, tworzenie oddziałów do zwalczania partyzantki (w tym zadaniu dywizje współpracowały z jednostkami SS i policji).

</doc>
<doc id="1588870" url="https://pl.wikipedia.org/wiki?curid=1588870" title="Ogień (powieść)">
Ogień (powieść)

Ogień: historia oddziału w okopach (oryg. fr. "Le Feu: journal d’une escouade") – powieść Henriego Barbusse’a z 1917, jedna z pierwszych powieści poświęconych I wojnie światowej. Autor oparł treść utworu na własnych doświadczeniach wojennych.
Treść.
Barbusse napisał powieść w formie szeregu oderwanych epizodów wojennych, relacjonowanych przez anonimowego narratora-żołnierza francuskiego. Wszystkie wydarzenia łączy osoba narratora oraz jego kolegów z oddziału, jak również czas akcji – bohaterowie walczą przeciwko niemieckiej inwazji na Francję bezpośrednio po realizacji planu Schlieffena. Barbusse opisuje w utworze szturm na wrogie okopy, szpital polowy, pobojowisko, tworząc jeden z pierwszych całościowych obrazów okopowej codzienności, posługując się żołnierskim, potocznym językiem. Barbusse twierdził, że notatki do powieści zbierał jeszcze jako żołnierz (opublikował ją, gdy ranny otrzymał przepustkę z wojska). Całość zadedykował swoim kolegom z oddziału.
Barbusse nadał utworowi jednoznacznie antywojenne przesłanie, podkreślając, że nawet jeśli istnieją pozytywne strony wojny, są one niczym w zestawieniu z wywoływanymi przez nią cierpieniami.
Recepcja.
"Ogień" zebrał sprzeczne recenzje. Fakt, iż powieść należała do pierwszych tego typu publikacji we Francji i na świecie wywołał wokół niej ogromne zainteresowanie czytelników i recenzentów. Barbusse został okrzyknięty moralnym świadkiem dramatu zwykłych żołnierzy i pisarzem odsłaniającym nieznane dotąd oblicze wojny. Używany w utworze język prostych żołnierzy oraz bezkompromisowa brutalność wielu zaprezentowanych epizodów (w tym najsłynniejszego – ataku na niemieckie okopy) wstrząsnął publicznością, która dotąd otrzymywała informacje głównie o ideowej stronie wojny (jako walce cywilizacji z barbarzyństwem). Barbusse otrzymał za powieść Nagrodę Goncourtów.
Część krytyków zarzuciła mu jednak mieszanie faktów z fikcją literacką w celu zwielokrotnienia planowanego przesłania, co prowadziło do przejaskrawienia obrazu wojny. Krytykę zwielokrotniły jednoznaczne poglądy polityczne autora, który już w momencie publikacji pracy był sympatykiem komunistów, a następnie formalnie przyłączył się do PCF.

</doc>
<doc id="1588875" url="https://pl.wikipedia.org/wiki?curid=1588875" title="Campeonato Brasileiro Série A 1971">
Campeonato Brasileiro Série A 1971



</doc>
<doc id="1588877" url="https://pl.wikipedia.org/wiki?curid=1588877" title="Brodnica (gmina w województwie poleskim)">
Brodnica (gmina w województwie poleskim)

Brodnica – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy była Brodnica.
W okresie międzywojennym gmina Brodnica należała do powiatu pińskiego w woj. poleskim. Po wojnie obszar gminy Brodnica wszedł w struktury administracyjne Związku Radzieckiego.

</doc>
<doc id="1588878" url="https://pl.wikipedia.org/wiki?curid=1588878" title="Gmina Chojno">
Gmina Chojno

dawne gminy:

</doc>
<doc id="1588883" url="https://pl.wikipedia.org/wiki?curid=1588883" title="Chojno (gmina w województwie poleskim)">
Chojno (gmina w województwie poleskim)

Chojno – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy była Chojno.
W okresie międzywojennym gmina Chojno należała do powiatu pińskiego w woj. poleskim. Po wojnie obszar gminy Chojno wszedł w struktury administracyjne Związku Radzieckiego.

</doc>
<doc id="1588884" url="https://pl.wikipedia.org/wiki?curid=1588884" title="Kuchecka Wola (gmina)">
Kuchecka Wola (gmina)

Kuchecka Wola – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy była Kuchecka Wola (Кухітська Воля).
W okresie międzywojennym gmina Kuchecka Wola należała do powiatu pińskiego w woj. poleskim. Po wojnie obszar gminy Kuchecka Wola wszedł w struktury administracyjne Związku Radzieckiego.

</doc>
<doc id="1588888" url="https://pl.wikipedia.org/wiki?curid=1588888" title="Lemieszewicze (gmina)">
Lemieszewicze (gmina)

Lemieszewicze – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy były Lemieszewicze.
W okresie międzywojennym gmina Lemieszewicze należała do powiatu pińskiego w woj. poleskim. Po wojnie obszar gminy Lemieszewicze wszedł w struktury administracyjne Związku Radzieckiego.

</doc>
<doc id="1588890" url="https://pl.wikipedia.org/wiki?curid=1588890" title="Moroczna (gmina)">
Moroczna (gmina)

Moroczna – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy była Moroczna (Морочне).
W okresie międzywojennym gmina Moroczna należała do powiatu pińskiego w woj. poleskim. 18 kwietnia 1928 roku z gminy wyłączono Ostrów, który przyłączono do gminy Wiczówka. 
Po wojnie obszar gminy Moroczna wszedł w struktury administracyjne Związku Radzieckiego.

</doc>
<doc id="1588892" url="https://pl.wikipedia.org/wiki?curid=1588892" title="Pinkowicze (gmina)">
Pinkowicze (gmina)

Pinkowicze – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy były Pinkowicze.
W okresie międzywojennym gmina Pinkowicze należała do powiatu pińskiego w woj. poleskim. 18 kwietnia 1928 roku do gminy przyłączono część zniesionej gminy Stawek.
Po wojnie obszar gminy Pińkowicze wszedł w struktury administracyjne Związku Radzieckiego.

</doc>
<doc id="1588894" url="https://pl.wikipedia.org/wiki?curid=1588894" title="Porzecze (gmina w województwie poleskim)">
Porzecze (gmina w województwie poleskim)

Porzecze – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy było Porzecze.
W okresie międzywojennym gmina Porzecze należała do powiatu pińskiego w woj. poleskim. 12 kwietnia 1928 roku do gminy Porzecze przyłączono wieś Borowa ze zniesionej gminy Drużyłowicze. Po wojnie obszar gminy Porzecze wszedł w struktury administracyjne Związku Radzieckiego.

</doc>
<doc id="1588896" url="https://pl.wikipedia.org/wiki?curid=1588896" title="Pierre d’Aubusson">
Pierre d’Aubusson

Pierre d’Aubusson (ur. 1423, Le Monteil-au-Vicomte koło Limoges, zm. 3 lipca 1503, Rodos) – 40. wielki mistrz zakonu joannitów na Rodosie od 3 czerwca 1476. 
Życiorys.
Dowodził obroną wyspy podczas inwazji tureckiej w 1480 roku. Papież Innocenty VIII w marcu 1489 nadał mu tytuł kardynała diakona San Adriano. Ostatnie lata życia poświęcił na reformę zakonu oraz bezskuteczne starania o organizację nowej krucjaty, która odsunęłaby zagrożenie tureckie na stałe.

</doc>
<doc id="1588897" url="https://pl.wikipedia.org/wiki?curid=1588897" title="Wiczówka (gmina)">
Wiczówka (gmina)

Wiczówka – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą władz gminy była Wiczówka (Вичівка).
W okresie międzywojennym gmina Wiczówka należała do powiatu pińskiego w woj. poleskim. Do gminy zostały przyłączone pozbawione praw miejskich Serniki. 18 kwietnia 1928 roku do gminy przyłączono Ostrów z gminy Moroczna.
Po wojnie obszar gminy Wiczówka wszedł w struktury administracyjne Związku Radzieckiego.

</doc>
<doc id="1588899" url="https://pl.wikipedia.org/wiki?curid=1588899" title="Żabczyce (gmina)">
Żabczyce (gmina)

Żabczyce – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy były Żabczyce.
W okresie międzywojennym gmina Żabczyce należała do powiatu pińskiego w woj. poleskim. 18 kwietnia 1928 roku do gminy przyłączono część zniesionej gminy Stawek. 
Po wojnie obszar gminy Żabczyce wszedł w struktury administracyjne Związku Radzieckiego.

</doc>
<doc id="1588901" url="https://pl.wikipedia.org/wiki?curid=1588901" title="Þorsteinn Pálsson">
Þorsteinn Pálsson

Þorsteinn Pálsson (wym. ; ur. 29 października 1947 w Selfoss) – islandzki polityk, dziennikarz i dyplomata, parlamentarzysta i minister, lider Partii Niepodległości w latach 1983–1991, od 1987 do 1988 premier Islandii.
Życiorys.
Z wykształcenia prawnik, absolwent Uniwersytetu Islandzkiego. Od 1970 pracował jako dziennikarz w „Morgunblaðið”, w latach 1975–1979 był wydawcą gazety „Vísir”. Następnie do 1983 zarządzał federacją pracodawców.
Zaangażował się w działalność polityczną w ramach Partii Niepodległości. W 1983 po raz pierwszy został wybrany do Althingu, w islandzkim parlamencie zasiadał do 1999. Również w 1983 wygrał wybory na przewodniczącego swojego ugrupowania, zastąpił na tej funkcji Geira Hallgrímssona. Ugrupowaniem tym zarządzał do 1991, kiedy to przegrał ze swoim zastępcą, burmistrzem Reykjaviku Davíðem Oddssonem.
W latach 1985–1987 sprawował urząd ministra finansów, w 1987 krótko był ministrem przemysłu. Od 8 lipca 1987 do 28 września 1988 pełnił funkcję premiera Islandii, kierując koalicyjnym gabinetem z udziałem również Partii Postępu i Partii Socjaldemokratycznej. Do rządu powrócił w 1991, do 1999 u Davíða Oddssona kierował resortem rybołówstwa, sprawiedliwości i spraw kościelnych.
W 1999 został ambasadorem Islandii w Wielkiej Brytanii, następnie do 2005 pełnił tożsamą funkcję w Danii. W latach 2006–2009 był redaktorem naczelnym gazety „Fréttablaðið”, później został przewodniczącym rady dyrektorów jednego z banków. W 2016 wstąpił do nowo powołanej partii Viðreisn.

</doc>
<doc id="1588902" url="https://pl.wikipedia.org/wiki?curid=1588902" title="W naszych czasach">
W naszych czasach

W naszych czasach (ang. "In Our Time") – zbiór opowiadań Ernesta Hemingwaya, stanowiących zarazem debiut tego pisarza. Zostały wydane w niskim nakładzie (170 egzemplarzy) w Paryżu w 1924, a w następnym roku w Stanach Zjednoczonych.

</doc>
<doc id="1588905" url="https://pl.wikipedia.org/wiki?curid=1588905" title="Łohiszyn (gmina)">
Łohiszyn (gmina)

Łohiszyn – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy była Mokra Dąbrowa, a następnie Łohiszyn (stanowiący do 1934 odrębną gminę miejską).
W okresie międzywojennym gmina Łohiszyn należała do powiatu pińskiego w woj. poleskim. 18 kwietnia 1928 roku z gminy wyłączono część obszaru, który przyłączono do gminy Pohost-Zahorodzki. 1 kwietnia 1934 do gminy Łohiszyn włączono obszar pozbawionego praw miejskich Łohiszyna.
Po wojnie obszar gminy Łohiszyn wszedł w struktury administracyjne Związku Radzieckiego.

</doc>
<doc id="1588906" url="https://pl.wikipedia.org/wiki?curid=1588906" title="Rainier Magnus">
Rainier Magnus

Rainier zwany "Magnus" (zm. 1182) – kardynał-diakon S. Adriano od września 1178 roku. Uczestniczył w papieskiej elekcji 1181 i podpisywał bulle papieskie między 2 listopada 1178 a 15 lipca 1182. W marcu 1182 był obecny przy uroczystej absolucji króla Szkocji Wilhelma. Poza tym nic więcej o nim nie wiadomo.
W nekrologu bolońskiej kongregacji S. Maria di Reno znajduje się zapis "Obiit Rainerius Cardinalis de Orbiueto" pod datą 20 lipca (bez daty rocznej), który być może odnosi się właśnie do tego kardynała.

</doc>
<doc id="1588909" url="https://pl.wikipedia.org/wiki?curid=1588909" title="Giovanni Battista Orsini">
Giovanni Battista Orsini



</doc>
<doc id="1588910" url="https://pl.wikipedia.org/wiki?curid=1588910" title="Słońce też wschodzi">
Słońce też wschodzi

Słońce też wschodzi (ang. "The Sun Also Rises") – powieść Ernesta Hemingwaya wydana w Stanach Zjednoczonych w październiku 1926 i rok później w Anglii pod tytułem "Fiesta". Opowiada o grupie amerykańskich oraz brytyjskich ekspatriantów, którzy wyruszają z Paryża do Pampeluny na święto Sanfermines, chcąc zobaczyć encierro i walki byków. Pierwsze wydanie powieści spotkało się ze zróżnicowanymi opiniami krytyków.
Inspiracją do napisania tej książki była dla Hemingwaya wycieczka do Hiszpanii w roku 1925. Pracę rozpoczął w swoje urodziny 21 lipca tego samego roku. Wstępny szkic skończył dwa miesiące później. Po krótkiej przerwie, zimą 1926 roku, zaczął wprowadzać do tekstu poprawki. Książka ukazuje życie w Paryżu i ekscytację tłumu podczas hiszpańskiej fiesty. Styl Hemingwaya krytycy porównali do techniki behawioralnej, podkreślając powściągliwą, niemal telegraficzną narrację, prostotę realistycznego obrazowania i maksymalną oszczędność wypowiedzi protagonistów.
"Słońce też wschodzi" to powieść z kluczem. Pierwowzorami bohaterów byli przyjaciele Hemingwaya, a fabuła odpowiadała prawdziwym wydarzeniom. Pisarz przedstawił w niej swój pogląd na temat straconego pokolenia, które powszechnie uważano za upadłe, rozwiązłe i bezpowrotnie zniszczone przez pierwszą wojnę światową. Hemingway opisał je jako wytrzymałe i silne. Zajmował się także tematyką miłości, śmierci, ukojenia w przyrodzie i naturą męskości.
Okoliczności powstania utworu.
W latach 20. XX wieku Hemingway mieszkał w Paryżu, gdzie był zagranicznym korespondentem gazety „Toronto Star”. W tym okresie podróżował między innymi do Smyrny, żeby pisać reportaże o wojnie grecko-tureckiej. Zamierzał wykorzystać swoje dziennikarskie doświadczenia, poświęcając się literaturze pięknej. Wierzył przy tym, że pisarz powinien czerpać z własnych przetworzonych przeżyć, a fabuła może nawiązywać do prawdziwych wydarzeń. Według biografa Jeffreya Meyersa „to, co stworzył, było prawdziwsze od tego, co pamiętał”.
W roku 1923 Hemingway, wraz ze swoją żoną Hadley Richardson, po raz pierwszy zobaczył w Pampelunie obchody święta Sanfermines. Zafascynowały go walki byków. Powrócili tam w roku 1924. Towarzyszyli im Eric Dorman-Smith, John Dos Passos i Donald Ogden Stewart z żoną. Z kolei w roku 1925 pojechali tam z Billem Smithem, Haroldem Loebem, lady Duff Twysden i jej partnerem Patem Guthrie. Na miejscu grupa szybko się rozdzieliła. Hemingway zauroczony lady Duff był zazdrosny o Harolda, który wcześniej spędził z nią krótkie wakacje. Loeb zdecydowanie wygrał tę rywalizację, pokonując Hemingwaya także w walce na pięści. W tym konflikcie istotną rolę odegrał także matador Cayetano Ordóñez, którego mistrzostwo przyciągnęło uwagę widzów. Uhonorował on żonę Hemingwaya, ofiarowując jej na oczach publiczności swoje trofeum – ucho zabitego byka.
Hemingway miał zamiar napisać książkę o walkach byków, którą można by zaliczyć do literatury faktu, ale uznał, że tygodnie doświadczeń dały mu wystarczająco dużo materiału do stworzenia powieści. Kilka dni po zakończeniu święta, w dniu swoich urodzin (21 lipca), zaczął pisać "Słońce też wschodzi". 17 sierpnia, mając gotowych 14 rozdziałów i roboczy tytuł "Fiesta", wrócił do Paryża. Ukończył szkic powieści w dniu 21 września 1925, a w kolejny weekend napisał przedmowę i zmienił tytuł na "The Lost Generation" ("Stracone pokolenie"). Książkę poprzedziły dwa motta. Pierwsze – „Wy wszyscy jesteście straconym pokoleniem” – było zdaniem wypowiedzianym przez Gertrude Stein w czasie prywatnej rozmowy, drugie cytatem z Eklezjastesa o przemijaniu pokoleń i niezmiennym porządku rzeczy.
Kilka miesięcy później, w grudniu, Hemingway i jego żona wybrali się do Schruns w Austrii, gdzie spędzili zimę. Tam pisarz zaczął intensywnie poprawiać rękopis. Paulina Pfeiffer dołączyła do nich w styczniu i namawiała go, by – wbrew temu, co radziła mu żona – podpisał umowę z Charles Scribner’s Sons. Hemingway na krótko opuścił Austrię, żeby w Nowym Jorku spotkać się z wydawcami, a po powrocie, podczas postoju w Paryżu, zaczął romans z Pauliną. Wrócił do Schruns i ukończył korektę w marcu. W czerwcu był w Pampelunie zarówno z żoną, jak i z kochanką. Po powrocie do Paryża Hadley wniosła o separację i udała się do południowej Francji. W sierpniu, będąc sam w Paryżu, Hemingway zakończył pisanie, dedykując powieść żonie i synowi. Po publikacji książki w październiku Hadley poprosiła o rozwód. Hemingway scedował na nią tantiemy z powieści.
Pierwsze wydanie.
Hemingway uciekł się do podstępu, żeby zakończyć współpracę z wydawnictwem Boni &amp; Liveright i opublikować "Słońce też wschodzi" w Charles Scribner’s Sons. W grudniu 1925 szybko napisał opowiadanie "Wiosenne potoki" ("The Torrents of Spring"), w którym sparodiował styl Sherwooda Andersona, i wysłał je do swoich wydawców. Kontrakt z Boni &amp; Liveright na trzy książki zawierał klauzulę wypowiedzenia, w wypadku gdy firma odrzuci któreś ze zgłoszonych dzieł. Wydawnictwo, nie chcąc publikować satyry na jednego ze swoich najbardziej poczytnych autorów, zrezygnowało z opowiadania i rozwiązało umowę z Hemingwayem. Kilka tygodni później pisarz podpisał kontrakt ze Scribner’s, które zgodziło się opublikować zarówno "Wiosenne potoki", jak i wszystkie jego późniejsze prace.
Scribner’s wydało powieść 22 października 1926 roku. Pierwszy nakład liczył 5090 egzemplarzy po 2 dolary. Cleonike Damianakes zaprojektowała obwolutę. Na ilustracji ukazała siedzącą kobietę w stylu hellenistycznym. Ubrana w chiton, z głową przechyloną na ramię i z zamkniętymi oczami, w jednej ręce trzymała jabłko, odsłaniając ramiona i uda. Redaktor Maxwell Perkins chciał, żeby przyzwoity, ale jednocześnie zmysłowy projekt Damianakes przyciągnął „czytelniczki, od których zależy los wielu powieści”. Dwa miesiące później sprzedano kolejnych 7000 egzemplarzy wznowienia, zamówiono też następne dodruki. Do roku 1928, już po opublikowaniu zbioru opowiadań "Mężczyźni bez kobiet" ("Men Without Women"), powieść wznawiano jeszcze 8 razy. W roku 1927 opublikowano ją w Wielkiej Brytanii przez firmę Jonathan Cape pod tytułem "Fiesta" i z opuszczonymi mottami.
Fabuła.
Dziennikarz Jake Barnes jest amerykańskim ekspatriantem mieszkającym w Paryżu. Zakochał się w lady Brett Ashley, dwukrotnie rozwiedzionej Angielce. Jake gra w tenisa z przyjacielem z uczelni Robertem Cohnem. Później spotyka Brett i hrabiego Mippipopolousa w nocnym klubie. Brett wyznaje Jake’owi miłość, ale oboje wiedzą, że nie mają szans w stałym związku. Nad ich życiem zaciążyła wojna. Jake boryka się z konsekwencjami wstrząsu emocjonalnego, Brett natomiast usiłuje zapomnieć o śmierci narzeczonego, który poległ na froncie.
Do Jake’a dołącza niedawno przybyły z Nowego Jorku Bill Gorton i narzeczony Brett, Mike Campbell, który przyjechał ze Szkocji. Jake i Bill jadą na południe, żeby łowić ryby niedaleko Pampeluny. Po drodze spotykają w Bajonnie Roberta Cohna, który pozostaje w Pampelunie, czekając na spóźniających się Brett i Mike’a. Cohn miał romans z Brett kilka tygodni wcześniej i nadal jest o nią zazdrosny, chociaż wie, że zaręczyła się z Mikiem. Jake i Bill spędzają pięć dni na łowieniu ryb w pobliżu Burguete, a później dołączają do towarzyszy w Pampelunie.
Wszyscy nadużywają alkoholu. Cohn zostaje odrzucony przez resztę grupy, która wyśmiewa go i rzuca antysemickie uwagi. Podczas fiesty bohaterowie piją, oglądają gonitwę byków, uczestniczą w corridzie i kłócą się ze sobą. Jake poznaje Brett z 19-letnim matadorem Romero. Kobieta jest nim zauroczona i zaczyna go uwodzić, co sprawia, że między mężczyznami narasta napięcie. Cohn, który w szkole trenował boks, walczy na pięści z Jakiem, Mikiem i Romero. Mimo odniesionych obrażeń Romero wraca na arenę.
Po zakończeniu fiesty bohaterowie opuszczają Pampelunę. Bill wyjeżdża do Paryża, Mike zostaje w Bajonnie, a Jake trafia do San Sebastián w północno-wschodniej Hiszpanii. Gdy chce wracać do Paryża, dostaje telegram od Brett, która pojechała do Madrytu z Romero. Odnajduje ją w tanim hotelu, bez pieniędzy i porzuconą przez kochanka. Kobieta oświadcza, że postanowiła wrócić do Mike’a. Powieść kończy się, gdy Jake i Brett jadą taksówką i rozmawiają o tym, co mogłoby się wydarzyć.
Motywy.
Miłość i kobiety.
Dwukrotnie rozwiedziona Brett Ashley uosabia wyzwoloną emancypantkę. Zdaniem Jamesa Nigela jest jedną z najbardziej fascynujących kobiet amerykańskiej literatury XX wieku. W Paryżu uczestniczy w nocnym życiu, uprawiając seks z wieloma mężczyznami. W Pampelunie natomiast jest źródłem konfliktów: w jej obecności bohaterowie za dużo piją i wszczynają bójki. Brett uwodzi młodego toreadora Romero i podczas fiesty zostaje uznana za Kirke. Krytycy opisywali ją jako złożoną, nieuchwytną i enigmatyczną. Według Donalda Daikera Hemingway zrównoważył cechy pozytywne i negatywne tej postaci. Niektóre z jej zalet (wrażliwość, łatwość przebaczania czy niezależność) pisarz zestawił z wadami innych kobiet, zazwyczaj prostytutek lub arogantek.
Nagel uznał, że ta powieść ma wymowę tragiczną. Jake i Brett są w związku, który stał się toksyczny, ponieważ ich miłość nie może zostać skonsumowana. Walka o Brett niszczy męską przyjaźń, a jej zachowanie w Pampelunie negatywnie wpływa na reputację Jake’a wśród Hiszpanów. Meyers postrzegał Brett jako kobietę, która pragnie seksu bez miłości, a która dostaje miłość bez seksu. Chociaż Brett sypia z wieloma mężczyznami, ciągle kocha tylko Jake’a. Dana Fore stwierdziła, że Brett jest w stanie być z Jakiem pomimo jego słabości i wytrwać w nietradycyjnym związku erotycznym. Inni krytycy, tacy jak Leslie Fielder i Nina Baym, opisywali ją jako „wzorcową dziwkę”.
Związek Brett i Jake’a odbierano w różny sposób. Daiker uważał, że zachowanie kobiety w Madrycie po tym, jak odchodzi Romero i przybywa Jake, ukazuje jej stałość w uczuciach. Według Scotta Donaldsona autor opisał ten związek sugerując, że Jake, mając Brett za przyjaciela, dostaje coś za nic i po pewnym czasie będzie tego żałował. We fragmencie, który został ostatecznie usunięty z końcowej wersji, Jake stwierdza, że wiele można się dowiedzieć o kobiecie, z którą się nie sypia. Pod koniec powieści Jake przechodzi przemianę i dystansuje się od Brett. Reynolds uważał, że Jake jest typem „everymana” i w trakcie opisanych zdarzeń traci honor, wiarę i nadzieję. Krytyk uznał powieść za moralitet, a Jake’a za osobę, która przegrywa najwięcej.
Męskość.
Krytycy uznali, że Jake jest mężczyzną o nieokreślonej seksualności. Ira Elliot sugerował, że dla Hemingwaya homoseksualizm oznaczał nieautentyczny styl życia, a Jake’a porównał do homoseksualistów, ponieważ podobnie jak oni nie uprawiał on seksu z kobietami. Jake zaczął nienawidzić samego siebie, gdyż czuł się mało wiarygodny i nie widział w sobie cech męskich. Elliot rozważał, czy Jake stracił je z biegiem czasu, czy też zawsze był utajonym homoseksualistą.
Przeciwieństwem Jake’a jest Romero reprezentujący cechy typowo męskie: pewność siebie, odwagę, odpowiedzialność i praworządność. Cathy i Arnold Davidson zauważyli, że te właśnie cechy przyciągnęły Brett do toreadora i zastanawiali się, czy Jake nie próbował podczas spotkania zakwestionować jego męskości.
Antysemityzm.
Hemingway został nazwany antysemitą, przede wszystkim ze względu na sposób opisania Roberta Cohna. Pozostali bohaterowie często podkreślają, że Cohn jest Żydem. Odrzucony przez członków grupy, Cohn uchodzi za odmieńca, który nie może lub nie chce przyłączyć się do fiesty. Zdaniem Susan Beegel Hemingway nigdy nie pozwala czytelnikowi zapomnieć o żydowskim wyznaniu Cohna, który nie integruje się z grupą. Według niej nie jest to osoba odpychająca, która okazuje się Żydem, ale osoba odpychająca, ponieważ jest Żydem.
Pierwowzorem Cohna był Harold Loeb, pisarz, który rywalizował z Hemingwayem o uczucia lady Duff, będącej inspiracją dla postaci Brett. Biograf Michael Reynolds uważał, że w 1925 roku Loeb powinien był odrzucić zaproszenie na przyjazd do Pampeluny. Przed podróżą był kochankiem lady Duff i przyjacielem Hemingwaya, po fieście stracił uczucie kobiety i przyjaźń pisarza. Hemingway wykorzystał Loeba, żeby stworzyć osobowość, którą da się określić stereotypowym zwrotem „bogaty Żyd”.
Opinie krytyków.
Powieść "Słońce też wschodzi" zaraz po wydaniu była różnie oceniana przez krytyków literackich i dziennikarzy, jednak obecnie uznawana jest za jedno z najważniejszych dzieł Hemingwaya. Conrad Aiken z „New York Herald Tribune” stwierdził, że nie widział jeszcze tak dobrze napisanych dialogów. Bruce Barton z „The Atlantic” uznał, że Hemingway pisze tak, jakby nigdy wcześniej nie przeczytał żadnej książki, a swój styl narracyjny stworzył sam. Dobrze ocenił też bohaterów, uważając ich za prawdziwych i wyrazistych.
Część recenzentów oceniła powieść negatywnie. Dziennikarz z „Chicago Daily Tribune” napisał, że "Słońce też wschodzi" jest jedną z tych książek, które wzbudzają irytację. Krytyk z magazynu „The Dial” określił postacie jako płytkie i nieinteresujące. Podobnego zdania był redaktor z „The Nation and Atheneum”, który uważał bohaterów za nudnych, a powieść za nieistotną. Według redakcji magazynu „The Cincinnati Enquirer” powieść „niczym się nie zaczyna i nigdzie nie kończy”.
Według krytyka Michaela Reynoldsa powieść "Słońce też wschodzi" mogła zostać napisana tylko w 1925 roku, ponieważ wiernie oddaje klimat okresu pomiędzy I wojną światową a wielkim kryzysem. Przez wiele lat po publikacji powieść krytykowano za wątki antysemickie związane z postacią Roberta Cohna.
Adaptacje i wpływ na popkulturę.
Popularność powieści została zauważona na Broadwayu i w Hollywood. W 1927 dwóch producentów z Broadwayu chciało przenieść ją na scenę, jednak nie złożyli żadnych propozycji. Hemingway rozważał nawiązanie kontaktu bezpośrednio z Hollywood i poprosił swojego wydawcę Maksa Perkinsa, żeby nie przyjmował ofert poniżej 30 tysięcy dolarów, gdyż kwotę chciał w całości przekazać Hadley Richardson. Pierwsza ekranizacja powieści weszła na ekrany kin w 1956 roku. Brett zagrała Ava Gardner, a Jake’a Tyrone Power. Druga adaptacja pojawiła się w roku 1984 w amerykańskiej telewizji NBC. W głównych rolach wystąpili Hart Bochner, Jane Seymour i Robert Carradine. Tantiemy z obu produkcji trafiły do Richardson.
"Słońce też wschodzi" szybko stało się kultową powieścią młodzieży akademickiej. Książka wprowadziła modę na Paryż, narzuciła określony styl rozmów i skłaniała do rozwijania romantycznej wrażliwości. Młode kobiety w Ameryce, stylizując się na główną bohaterkę, ścinały włosy na krótko i nosiły pulowery. Próbowały też zachowywać się tak jak ona i naśladować jej cechy charakteru. Tekst powieści stał się wzorem dla amerykańskich pisarzy XX wieku.

</doc>
<doc id="1588911" url="https://pl.wikipedia.org/wiki?curid=1588911" title="Termometr Galileusza">
Termometr Galileusza

Termometr Galileusza (nazywany też termoskopem) – przyrząd służący do oceny temperatury otoczenia; odpowiednio wykalibrowany może pełnić funkcję termometru. Obecnie używany głównie w charakterze gadżetu, zabawki lub elementu sztuki użytkowej.
Wykorzystuje zależność gęstości cieczy od temperatury (związaną z rozszerzalnością cieplną cieczy) oraz prawo Archimedesa. Niemal wszystkie powszechnie dostępne ciecze w zakresie temperatur zbliżonych do pokojowej (od kilku do kilkudziesięciu stopni Celsjusza) wykazują spadek gęstości wraz ze wzrostem temperatury. Zanurzone w takiej cieczy ciało o stałej objętości i odpowiednio dobranej masie może – zależnie od temperatury (a bezpośrednio – gęstości cieczy) – pływać lub tonąć. Zjawisko to jest podstawą działania termometru (termoskopu) Galileusza.
Budowa.
Najważniejszą częścią termoskopu jest przezroczysty zbiornik (najczęściej szklany) wypełniony przezroczystą cieczą. W zbiorniku znajduje się pewna liczba szczelnie zamkniętych pływaków, których masa i objętość są tak dobrane, by każdy pływak przy innej temperaturze pozostawał w równowadze hydrostatycznej – tonąc dla temperatur wyższych i wypływając na wierzch naczynia dla niższych. Dla ułatwienia odczytu pływaki mogą być wyposażone w etykietki z zapisanymi temperaturami wypływania lub różnić się kolorami, często pochodzącymi od wypełniającej pływak zabarwionej cieczy. Zbiornik zazwyczaj jest zamknięty, co zapobiega wylewaniu się płynu podczas przenoszenia, a przede wszystkim, pozwala uniknąć zanieczyszczenia płynu, które mogłoby zniekształcić wskazania termoskopu.
Historia.
W 1593 roku Galileusz zbudował pierwszy nowożytny termoskop. Była to modyfikacja opracowanego około roku 210 p.n.e. wskaźnika temperatury, którego wynalezienie przypisuje się Filonowi z Bizancjum. Przyrząd ten wykorzystywał rozszerzalność cieplną powietrza zamkniętego w rurce częściowo wypełnionej winem. Galileusz zmodyfikował to urządzenie, stosując zamiast rurki rozszerzającą się ku górze – bańkę. Poprawił w ten sposób czułość wskaźnika, choć nie uniknął jego podstawowej wady – istotny wpływ na wskazania przyrządu miało ciśnienie atmosferyczne. Termoskop w wersji z zanurzonymi w nim pływakami tej wady nie ma. Galileusz odkrył zasadę działania ulepszonego termoskopu, jednak pierwsze praktyczne konstrukcje powstały później, a ich twórcy pozostają nieznani.
Zastosowania.
Wskazania termoskopu Galileusza są niedokładne i zazwyczaj ograniczone do stosunkowo wąskiego przedziału temperatur. Aby wskazywać temperatury od 18 do 26 °C z dokładnością 2 °C, przyrząd ten musi zawierać co najmniej pięć pływaków (zob. fotografia obok). Oprócz niewielkiej dokładności, wadami termoskopu są również duże rozmiary i masa – związana z nią wysoka pojemność cieplna uniemożliwia obserwację szybkich zmian temperatury, na przykład po przeniesieniu przyrządu do innego pomieszczenia.
Do wypełnienia zbiornika można użyć cieczy o współczynniku rozszerzalności termicznej istotnie większym od wody (np. etanol, izopropanol czy czterochlorek węgla); takie rozwiązanie ułatwia kalibrację przyrządu, zwiększając jednak koszt wykonania i powodując zagrożenie zatruciem lub pożarem w przypadku rozlania.
Ze względu na niską dokładność pomiaru współczesne zastosowania termometrów Galileusza ograniczają się do pokazów fizycznych, zabawek, ozdób i gadżetów.

</doc>
<doc id="1588915" url="https://pl.wikipedia.org/wiki?curid=1588915" title="Lubieszów (gmina)">
Lubieszów (gmina)

Lubieszów – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy był Lubieszów (Любешів).
Na początku okresu międzywojennego gmina Lubieszów należała do powiatu pińskiego w woj. poleskim. 15 grudnia 1926 roku gmina została przyłączona do powiatu koszyrskiego w tymże województwie. Po wojnie obszar gminy Lubieszów wszedł w struktury administracyjne Związku Radzieckiego.

</doc>
<doc id="1588917" url="https://pl.wikipedia.org/wiki?curid=1588917" title="Saïd Taghmaoui">
Saïd Taghmaoui

Saïd Taghmaoui (ur. 19 lipca 1973 w Villepinte) – francuski aktor i scenarzysta filmowy.
Życiorys.
Urodził się na paryskim przedmieściu Villepinte, w regionie Île-de-France, w departamencie Sekwana-Saint-Denis w wielodzietnej rodzinie marokańskich Berberów. Ma czterech braci i trzy siostry. Po ukończeniu szkoły zajął się boksem i ostatecznie w mistrzostwach Francji w boksie zajął drugie miejsce. Później spotkał się z Mathieu Kassovitzem; we współpracy z nim napisał scenariusz do nagradzanego filmu o wyścigu i przemocy w podmiejskich gett Paryża "Nienawiść" ("La Haine", 1995), gdzie zagrał jedną z głównych postaci w filmie i był nominowany do Cezara w 1996 jako najbardziej obiecujący aktor. Od tamtego czasu występował w wielu filmach.
Najbardziej stał się znany z roli kapitana Saïda w komedii sensacyjno-wojennej "Złoto pustyni" ("Three Kings", 1999). W dramacie kryminalnym "8 części prawdy" ("Vantage Point", 2008) zagrał postać lidera grupy terrorystycznej wytypowanej do porwania prezydenta USA.

</doc>
<doc id="1588919" url="https://pl.wikipedia.org/wiki?curid=1588919" title="Stefán Jóhann Stefánsson">
Stefán Jóhann Stefánsson

Stefán Jóhann Stefánsson (ur. 20 lipca 1894, zm. 20 października 1980) – islandzki prawnik i polityk, premier Islandii w okresie od 4 lutego 1947 do 6 grudnia 1949.
Po raz pierwszy do parlamentu został wybrany w 1934 roku, jednak w 1937 nie udało się ponownie dostać. W latach 1938–1952 sprawował funkcję szefa Partii Socjaldemokratycznej. W roku 1939 na dwa lata został ministrem opieki społecznej, od 18 listopada 1941 do 17 stycznia 1942 był natomiast ministrem spraw zagranicznych. Wrócił do Althingu na okres 1942–1953. W latach 1957–1965 był ambasadorem w Danii.

</doc>
<doc id="1588920" url="https://pl.wikipedia.org/wiki?curid=1588920" title="Uhrynicze (gmina)">
Uhrynicze (gmina)

Uhrynicze (od 1929 "Pniewno") – dawna gmina wiejska istniejąca do 1929 roku w woj. poleskim II Rzeczypospolitej (obecnie na Ukrainie). Siedzibą gminy były Uhrynicze (Угриничі).
Na początku okresu międzywojennego gmina Uhrynicze należała do powiatu pińskiego w woj. poleskim. 15 grudnia 1926 roku gmina została przyłączona do powiatu koszyrskiego w tymże województwie. 5 sierpnia 1929 roku gminę Uhrynicze przemianowano na "gminę Pniewno".

</doc>
<doc id="1588925" url="https://pl.wikipedia.org/wiki?curid=1588925" title="Ulica Starowiejska w Gdyni">
Ulica Starowiejska w Gdyni

Ulica Starowiejska w Gdyni – najstarsza ulica miasta. Znajduje się w dzielnicy Śródmieście, równolegle z ul. 10 Lutego. Rozpoczyna się na Placu Gdynian Wysiedlonych, krzyżuje z ul. 3 Maja, ul. Mściwoja, ul. Władysława IV, ul. Zygmunta Augusta i ul. Antoniego Abrahama. Kończy się przy ul. Świętojańskiej.
Historia.
Kolejne nazwy - Panieńska, która ówcześnie wiodła do klasztoru Panien Zakonnych, "Altdorf Strasse", "Dorfstrasse". Podczas okupacji Niemcy zmienili nazwę na "Goten Straße".
Na początku lat 20. pod nr 1 powstała gospoda należąca do Augusta Skwiercza. Wielokrotnie modernizowana, przed 1939 funkcjonowała jako restauracja "Picadilly" i była jedyną restauracją w przedwojennej Gdyni, serwującą koszerne jedzenie. Obiekt ten jeszcze przed kilkunastoma laty funkcjonował jako restauracja "Centralna". Innym popularnym wśród przedwojennych letników miejscem była restauracja i hotel Franciszka Grzegorzewskiego (nr 31).
Zabudowa.
Większość budynków powstało w pierwszych latach istnienia Gdyni, a niektóre wcześniej jeszcze za wsi Gdina, protoplasty miasta. Do najstarszych należy Domek Antoniego Abrahama (dziś filia Muzeum Miasta Gdyni) i Klasztor Zgromadzenia SS. Miłosierdzia św. Wincentego a Paulo. Przy większości nieruchomości są sklepy, jadłodajnie i banki. Charakterystyczna dla ulicy jest nawierzchnia z kostki brukowej.

</doc>
<doc id="1588926" url="https://pl.wikipedia.org/wiki?curid=1588926" title="Stawek (gmina)">
Stawek (gmina)

Stawek – dawna gmina wiejska istniejąca do 1928 roku w woj. poleskim II Rzeczypospolitej (obecnie na Białorusi). Siedzibą władz gminy był Stawek.
W okresie międzywojennym gmina Stawek należała do powiatu pińskiego w woj. poleskim.
Gminę zniesiono 18 kwietnia 1928 roku a jej obszar wszedł w skład gmin Pinkowicze i Żabczyce.

</doc>
<doc id="1588928" url="https://pl.wikipedia.org/wiki?curid=1588928" title="Henryk I z Ortenburga">
Henryk I z Ortenburga

Henryk I z Ortenburga (ur. ok. 1170, zm. 15 lutego 1241) – hrabia Ortenburga.
Życiorys.
Henryk I był najmłodszym dzieckiem hrabiego Rapoto I z dynastii Ortenburgów. Wraz z bratem Rapoto II został razem z dziećmi Fryderyka Barbarossy podczas sejmu Rzeszy w Ratyzbonie w 1184 pasowany na rycerza.
Po śmierci ojca w wyniku podziału dóbr z bratem otrzymał posiadłości w Nordgau wraz z Murach, hrabstwem Ortenburg i niektórymi dobrami w Rottal. Posiadłości w okręgu Rottach wraz z hrabstwem Krainburg, Rattal i Chiemgau przypadły jego bratu. Ten podział jest ważny gdyż po wygaśnięciu linii hrabiowskiej w 1248 ród je utracił.
W 1206 Henryk I wraz z biskupem pasawskim założył miasto Vilshofen an der Donau.
W 1217 prawdopodobnie wyruszył do Palestyny. Brak jest na ten temat dokładnych informacji.
W 1229 cesarz Fryderyk II wystawił dokument, w którym nadał Henrykowi regale górnicze. W tym akcie hrabstwo Ortenburg jest po raz pierwszy wymienione jako lenno Rzeszy.
Dobra Henryka powiększyły się w 1223 i 1232, gdy hrabia Dypold von Leuchtenberg, panowie von Höhnberg i Henryk von Altendorf (z rodu hrabiów Leonberg) zastawili mu swoje bogate posiadłości, m.in. zamek Leuchtenberg, dobra w Höchstadt an der Aisch, zamek Pfaffenhofen w Nordgau, dobra w okolicach Mühlbach, Neustadt i Neumarkt in der Oberpfalz. Dobra Henryka rozciągały się od Rottal do Tirschenreuth wzdłuż czeskiej granicy.
W 1230 Henryk I wraz z bratem Rapoto II wyruszył w orszaku cesarza Fryderyka II do Italii na rozmowy w sprawie pokoju z papieżem Grzegorzem IX.
W 1238 Henryk I podarował swoje dobra wokół Niedermurach swoim trzem młodszym synom i drugiej żonie Rychgardzie.
Henryk wraz z bratem Rapoto II i bratankiem Rapoto III mieli wiele zatargów z sąsiadami, m.in. z hrabiami Bogen (1192, 1199, 1212, 1216) i biskupami pasawskimi Wolfgarem (1199) i Mangoldem (1222). Często także wraz z bratem gościł na sejmach Rzeszy i cesarskich Hoftagach.
Rodzina.
Henryk I był dwukrotnie żonaty. Jego pierwszą żoną była Bożysława, córka króla Czech Przemysła Ottokara I i jego pierwszej żony Adelajdy Miśnieńskiej Z tego małżeństwa pochodziło czworo dzieci:
Drugą żoną Henryka I była Rychgarda, córka margrabiego Dypolda von Hohenburg. Z tego małżeństwa pochodziło troje dzieci:

</doc>
<doc id="1588929" url="https://pl.wikipedia.org/wiki?curid=1588929" title="Richard Montague">
Richard Montague

Richard Merett Montague (ur. 20 września 1930 w Stockton, w stanie Kalifornia; zm. 7 marca 1971 w Los Angeles) – amerykański matematyk i filozof.
Kariera.
Na Uniwersytecie Kalifornijskim Berkeley Montague uzyskał tytuł licencjata z filozofii w roku 1950, a następnie tytuł magistra matematyki w roku 1953. Pracę doktorancką z filozofii, pod kierownictwem matematyka i filozofa Alfreda Tarskiego, obronił w roku 1957. Montague, który był jednym z najbardziej utalentowanych amerykańskich studentów Tarskiego, spędził całą swoją karierę naukową, wykładając na Wydziale Filozofii Uniwersytetu Kalifornijskiego.
Montague przyczynił się do rozwoju podstaw logiki oraz teorii mnogości, czego można było się spodziewać po studencie Alfreda Tarskiego. Jego praca doktorancka nosiła tytuł "Contributions to the Axiomatic Foundations of Set Theory".
Był jednym z prekursorów stosowania logiki w badaniach nad semantyką języka naturalnego, od czego swoją nazwę wzięła gramatyka Montague. Takie podejście do języka zyskało szczególne uznanie wśród językoznawców zajmujących się komputerową analizą języka – być może większe nawet od badaczy języka preferujących tradycyjne środki badawcze.
Życie osobiste.
Montague był ponadto utalentowanym organistą i z powodzeniem inwestował pieniądze w nieruchomości. Zginął przedwcześnie, zamordowany przez nieznanego do dzisiaj sprawcę w swoim mieszkaniu. Był homoseksualistą i czasami zachowywał się w sposób ryzykowny, zapraszając do swojego mieszkania przygodnie poznane osoby, które spotykał w trakcie „wypadów do baru”. W dniu, w którym zginął, także odwiedziło go kilka osób, a po jakimś czasie nieżywego Montague'a, uduszonego w łazience, znalazł jego przyjaciel.
Jego życie osobiste i zawodowe stało się inspiracją do napisania opowiadania "Semantics of Murder".

</doc>
<doc id="1588933" url="https://pl.wikipedia.org/wiki?curid=1588933" title="Edward Dahlberg">
Edward Dahlberg

Edward Dahlberg (ur. 1900 w Bostonie, zm. 1977 w Santa Barbara) – amerykański powieściopisarz i eseista.
Wczesne dzieciństwo spędził wędrując z matką po południowych i zachodnich stanach Stanów Zjednoczonych. W 1905 rodzina osiedliła się w Kansas City. W kwietniu 1912 trafił do żydowskiego sierocińca w Cleveland, gdzie przebywał w 1917. Studiował na University of California, Berkeley i Columbia University. W latach 20. XX w. mieszkał w Paryżu i Londynie. Debiutował w 1929 powieścią "Bottom Dogs". Po odwiedzeniu Niemiec w 1933 wstąpił do partii komunistycznej, z której wystąpił w 1936. Od lat 40. XX w. był nauczycielem akademickim; wykładał m.in. w Black Mountain College.

</doc>
<doc id="1588934" url="https://pl.wikipedia.org/wiki?curid=1588934" title="Europejska Tożsamość Bezpieczeństwa i Obrony">
Europejska Tożsamość Bezpieczeństwa i Obrony

Europejska Tożsamość Bezpieczeństwa i Obrony (ang. "European Security and Defence Identity", ESDI) - powstała w latach 80. w ramach UZE koncepcja polityki bezpieczeństwa. W 1991 podczas szczytu NATO w Rzymie przedstawiono propozycję włączenia przyszłej ESDI w struktury Sojuszu, jako jego "europejski filar".

</doc>
<doc id="1588935" url="https://pl.wikipedia.org/wiki?curid=1588935" title="Ravelstein">
Ravelstein

Ravelstein – ostatnia powieść Saula Bellowa wydana w 2000, będąca jego literackim testamentem, napisanym w stylu powieści z kluczem. Opowiada o przyjaźni dwóch profesorów uniwersyteckich. Akcja powieści rozgrywa się w Chicago.

</doc>
<doc id="1588936" url="https://pl.wikipedia.org/wiki?curid=1588936" title="ESDI">
ESDI



</doc>
<doc id="1588939" url="https://pl.wikipedia.org/wiki?curid=1588939" title="Bitwa pod Ar-Rajdanijją">
Bitwa pod Ar-Rajdanijją

Bitwa pod Ar-Rajdanijją – starcie zbrojne, które miało miejsce 22 lub 23 stycznia 1517 pomiędzy Imperium Osmańskim a państwem mameluków. Zakończyła się ona klęską wojsk egipskich, zajęciem Kairu przez Osmanów (30 stycznia) i włączeniem ziem mameluków w skład ich państwa.
Wojna.
Sułtan Selim I po zwycięstwie nad safawidzkim państwem Isma’ila I w 1514 roku podporządkował sobie plemiona kurdyjskie. Licząc na osłabienie Osmanów po wojnie z Persją oraz konflikcie sułtana z braćmi, mameluckie wojska pod dowództwem sułtana Kansuha al-Ghauriego ruszyły do Syrii. Ten pokaz siły miał skłonić Selima I do oddania zajętego niedawno przez Turków miasta Elbistan. Selim I odmówił i ruszył z armią na mamelucką Syrię. Mamelucy poprosili o pomoc Isma’ila I. Selim mimo to zaryzykował wojnę na dwa fronty i wtargnął na tereny mameluków. Wojska egipskie rozpoczęły błyskawiczny odwrót spod Aleppo, nie uniknęły jednak decydującej bitwy pod Mardż Dabik 24 sierpnia 1516 roku. Na skutek zdrady i złego dowodzenia mamelucy zostali rozgromieni, a Kansuh al-Ghauri zginął w trakcie bitwy lub tuż po niej. Syria poddała się Turkom bez walki. 16 października nowym sułtanem mameluckim został Al-Aszraf Tumanbaj, a Selim I wysłał mu (wbrew radom części dowódców pragnących kontynuować wojnę) propozycję pokoju – Egipt miał zostać państwem wasalnym Osmanów. Poseł turecki został zabity, a Selim ruszył na południe. W międzyczasie doszło do sporu o Gazę – 21 grudnia wezyr turecki Sinan Pasza pokonał w bitwie pod miastem emira mameluckiego Dżanberdiego Al-Ghazaliego.
Bitwa.
Połączone armie Selima i Sinana Paszy stanęły na egipskiej ziemi 17 stycznia 1517 roku, mimo licznych ataków ze strony arabskich plemion. Na skutek zdrady al-Ghazaliego Turcy wiedzieli, iż Tumanbaj z całą armią znajduje się w warownym obozie pod Ar-Rajdanijją. Obóz był dobrze przygotowany do obrony – otoczony był okopami i umocnieniami ziemnymi, a żołnierze mameluccy byli dość dobrze uzbrojeni w broń palną.
Selim nakazał przygotować atak z dwóch stron – część oddziałów przeszła przez wzgórza Mukattam i uderzyła na najsłabiej umocnioną część obozu, część zaatakowała od tyłu. Ogień artyleryjski Turków zniszczył większość istniejących umocnień, a obrońcy nie mogli się skutecznie bronić ze względu na to, iż ich działa nie posiadały kół i były w większości nieruchome. Unicestwiono również ogniem artyleryjskim większość mameluckiej kawalerii. Mamelucy pod dowództwem Tumanbaja zorganizowali desperacki wypad z obozu, w trakcie którego zginął wezyr osmański, a namiot sułtana był niemal w „zasięgu ich ręki”. Turkom udało się jednak zatrzymać kontratak i zmusić wojska mameluckie do ucieczki 3 km na północ (wzdłuż Nilu).
Walki w Kairze.
Wojska osmańskie wkroczyły 26 stycznia na przedmieścia Kairu. Zdobyto cytadelę i wymordowano garnizon czerkieski. Selim I wraz z częścią armii zatrzymał się na wyspie w pobliżu dzielnicy Bulaq. Jego nowy wezyr Yunus Pasza wkroczył do centrum miasta 27 stycznia, aby powstrzymać grabież i gwałty. Kalif Al-Mutawakkil III rozpoczął modły w mieście w imieniu Selima. Wieczorem 27 stycznia Tumanbaj wraz z 7000 żołnierzy (w tym Beduinów) zaskoczył i pokonał oddział turecki stacjonujący w stolicy. Sytuacja zmieniła się jednak diametralnie, gdy o północy Selim ściągnął do miasta artylerię, by zburzyć mameluckie umocnienia. Mamelucy wycofali się na poprzednie pozycje. Walki trwały do 30 stycznia, kiedy to Tumanbaj wraz z resztkami swej armii opuścił ostatni szaniec obrony w pobliżu kairskiej cytadeli i po przekroczeniu Nilu udał się do Gizy, a później do górnego Egiptu. Selim powrócił do swego obozu na wyspie i nad swym namiotem wywiesił biało-czerwoną flagę na znak amnestii. Mimo to zabito ok. 800 jeńców. Amnestię rozszerzono później na wszystkich emirów Egiptu. Dzięki prośbom kalifa skończyły się rzezie i grabież w mieście. Syn zmarłego sułtana Kansuha al-Ghauriego otrzymał od Selima kolegium (wybudowane przez ojca) jako swoją rezydencję. Ostateczną liczbę ofiar wśród mieszkańców Kairu szacuje się na 50 000.
Skutki.
Sułtan mamelucki kontynuował walkę dzięki wsparciu lokalnych plemion arabskich, jednak po raz kolejny przegrał w bitwie nad Nilem w marcu 1517. Krótko po niej został pochwycony przez Turków i zabity 13 kwietnia. Mimo to wielu historyków (w tym również tureckich) chwaliło jego odwagę w trakcie bitew.
Państwo mameluckie upadło, a jego tereny stały się częścią Imperium Osmańskiego. Egiptem rządzić zaczęli paszowie powoływani z rozkazu sułtana. Lokalni emirowie arabscy w Syrii uzyskali autonomię w ramach państwa Selima. Podobnie stało się z Druzami i maronitami. Patriarchaty w Aleksandrii, Jerozolimie i Antiochii zostały podporządkowane patriarsze Konstantynopola. Osmanowie stali się potęgą i zabezpieczyli się przed Safawidami, którzy w tej wojnie pozostali bierni. Dzięki temu zwycięstwu władzy tureckiej podporządkował się również szarif Mekki. Lokalny opór na dawnych terenach mameluckich trwał jeszcze do śmierci Selima I, ale z czasem tracił na sile.

</doc>
<doc id="1588940" url="https://pl.wikipedia.org/wiki?curid=1588940" title="Parque San Martín">
Parque San Martín

Parque San Martín – miasto w Merlo w prowincji Buenos Aires w Argentynie. Miasto jest częścią aglomeracji Buenos Aires (Wielki Buenos Aires). Zostało założone w 1948 roku. Według spisu z roku 1991 miasto liczyło 89 073 mieszkańców.
Miasto zostało nazwane na cześć José de San Martín.
Demografia.
Główna polska wspólnota żyje w Parque San Martín.

</doc>
<doc id="1588941" url="https://pl.wikipedia.org/wiki?curid=1588941" title="Pisarstwo naukowe">
Pisarstwo naukowe

Pisarstwo naukowe obejmuje całokształt zagadnień związanych z tworzeniem publikacji naukowych.
Badania naukowe i pisanie pracy naukowej to różne i dające się łatwo oddzielić elementy pracy naukowej. Zdarza się, że badania naukowe i pisanie pracy naukowej odbywają się równolegle. Czasem także dopiero w trakcie pisania pracy pojawiają się właściwe interpretacje niektórych faktów, istotne konsekwencje odkryć, powiązania problemu badań z innymi zagadnieniami. Pisanie pracy staje się wtedy procesem twórczym, zmierzającym do definitywnego opracowania wyników badania.
Cele pisarstwa naukowego.
Niezwykle ważne jest, by wyniki badań naukowych zostały wyrażone pisemnie, przekazane innym do oceny, do dalszych badań, a czasem także i do zastosowań praktycznych. 
Chodzi przede wszystkim o to, by specjaliści w danej dziedzinie wiedzy mieli możliwość korzystania z prac naukowych do dalszych badań; do nich przede wszystkim są skierowane publikacje naukowe, napisane z zastosowaniem terminologii naukowej, nie zawsze zrozumiałe dla szerokiego kręgu odbiorców. Nauka jest budowana na twórczym rozwinięciu dotychczasowych osiągnięć.
Drugim celem pisarstwa naukowego jest upowszechnienie wiedzy, przez kierowanie prac naukowych także do szerszego kręgu odbiorców i tym samym popularyzację odkryć i teorii naukowych.
Styl pisarstwa naukowego.
Styl pisarstwa naukowego albo styl naukowy ma służyć łatwemu przyswojeniu sobie treści tekstu naukowego. Cechuje się zdaniami względnie krótkimi i o prostej składni, stosowaniem konkretnych przykładów na poparcie abstrakcyjnych twierdzeń, objaśnianiem nowych wyrażeń.
Zasady pisarstwa naukowego.
Praca naukowa powinna być pisana poprawnie metodologicznie i z użyciem odpowiedniego nazewnictwa, ale też poprawnie z punktu widzenia logiki, gramatyki i stylistyki. Wyłaniają się następujące zasady pisarstwa naukowego: ważne są ścisłość i dostateczne uzasadnienie twierdzeń, jasność wywodów, oszczędność w szafowaniu słowem; praca ma być odpowiednio ułożona; a przede wszystkim – ma być rzetelna.
Rodzaje pisarstwa naukowego.
Czasopisma naukowe to publikacje naukowe wydawane okresowo, w jednakowym układzie wewnętrznym i formacie. Odgrywają istotną rolę w rozwoju nauki. Na treść artykułów naukowych ukazujących się w nich składają się przede wszystkim aktualne wyniki badań naukowych. 
Do czasopism podobne są zeszyty naukowe, roczniki, pamiętniki ze zjazdów naukowych. Są podobne pod względem redakcyjnym, ale różnią się nieperiodycznością lub jednorazowością wydania.
Podręczniki akademickie są możliwie aktualnymi syntezami wiedzy z danej dziedziny nauki, potrzebnymi i użytecznymi zarówno ze względu na pracę naukową, jak i na nauczanie. Służą do nauczania w szkołach wyższych. 
Skrypty naukowe są tymczasowymi syntezami czy uzupełnieniami wykładów, nieco bardziej aktualnymi od podręczników. Stopniowo mogą przekształcić się w podręczniki.
Proces przekazywania zdobywanej na bieżąco lub względnie nowej wiedzy naukowej obejmuje także przygotowywanie książek naukowych. Są to publikacje stanowiące podsumowanie – częściowe lub syntetyczne – pewnych prac naukowo-badawczych danego autora. Są niejako ukoronowaniem procesu przekazywania wyników badań: 

</doc>
<doc id="1588945" url="https://pl.wikipedia.org/wiki?curid=1588945" title="Seksafera w Urzędzie Miasta w Olsztynie">
Seksafera w Urzędzie Miasta w Olsztynie

Seksafera w Urzędzie Miasta w Olsztynie – afera zapoczątkowana 21 stycznia 2008 roku opublikowaniem w dzienniku "Rzeczpospolita" artykułu pt. "Skandal w magistracie" autorstwa Mariusza Kowalewskiego.
Autor artykułu oskarżył w nim prezydenta Olsztyna Czesława Małkowskiego o molestowanie seksualne urzędniczek w Urzędzie Miasta w Olsztynie, a także gwałt na jednej z nich.

</doc>
<doc id="1588948" url="https://pl.wikipedia.org/wiki?curid=1588948" title="Arnaud Binard">
Arnaud Binard

Arnaud Binard (ur. 18 stycznia 1971 roku w Bordeaux) – francuski aktor.
Życiorys.
Studiował dramat pod kierunkiem Jeana Darnela w Paryżu. W 1985 roku debiutował na scenie. Zagrał w serialu "Saint-Tropez" ("Sous le soleil", 1997–1998). Za rolę doktora Antoine Mosera w filmie telewizyjnym TF1 "Śmierć preferencji" ("Mortes de préférence", 2002) otrzymał nagrodę na festiwalu w Saint-Tropez. Wystąpił także w przedstawieniu "Zielona myszka" ("Une souris Verte") w teatrze Tristana Bernarda w Paryżu.

</doc>
<doc id="1588950" url="https://pl.wikipedia.org/wiki?curid=1588950" title="St. Anton am Arlberg (stacja kolejowa)">
St. Anton am Arlberg (stacja kolejowa)

St. Anton am Arlberg – stacja kolejowa w St. Anton am Arlberg, w kraju związkowym Tyrol, w Austrii. Znajdują się tu 4 perony.

</doc>
<doc id="1588952" url="https://pl.wikipedia.org/wiki?curid=1588952" title="Imst-Pitztal">
Imst-Pitztal

Imst-Pitztal – stacja kolejowa w Imst, w kraju związkowym Tyrol, w Austrii. Znajdują się tu 3 perony.

</doc>
<doc id="1588953" url="https://pl.wikipedia.org/wiki?curid=1588953" title="Ötztal (stacja kolejowa)">
Ötztal (stacja kolejowa)

Ötztal – stacja kolejowa w Ötztal, w kraju związkowym Tyrol, w Austrii. Znajdują się tu 4 perony.

</doc>
<doc id="1588959" url="https://pl.wikipedia.org/wiki?curid=1588959" title="Delfini Francji">
Delfini Francji



</doc>
<doc id="1588962" url="https://pl.wikipedia.org/wiki?curid=1588962" title="Ad usum Delphini">
Ad usum Delphini



</doc>
<doc id="1588965" url="https://pl.wikipedia.org/wiki?curid=1588965" title="John Hillcoat">
John Hillcoat

John Hillcoat (ur. 14 sierpnia 1961 w Queenslandzie) – australijski reżyser filmowy.
Karierę zaczynał jako twórca teledysków i dokumentalnych filmów muzycznych, współpracował m.in. z INXS. Pierwszy film fabularny nakręcił w 1988, drugi "To Have and to Hold" w 1996. Równolegle nadal pracował z muzykami, ma na swym koncie filmy do utworów Depeche Mode, Manic Street Preachers, Bush, Placebo czy Nick Cave and the Bad Seeds.
Sam Nick Cave jest autorem scenariusza (i muzyki) kolejnego jego obrazu, nakręconej w 2005 "Propozycji". Akcja stylizowanego na western filmu rozgrywa się w 1880 w australijskich pustkowiach.

</doc>
<doc id="1588967" url="https://pl.wikipedia.org/wiki?curid=1588967" title="Max Ritter von Muller">
Max Ritter von Muller



</doc>
<doc id="1588968" url="https://pl.wikipedia.org/wiki?curid=1588968" title="Returning to Gehenna">
Returning to Gehenna

Returning to Gehenna – minialbum Fields of the Nephilim, który ukazał się wyłącznie we Włoszech, w wersji winylowej 12". Pierwotnie został wydany w roku 1986 przez Supporti Fonografici, wznowiony w 1990 przez Contempo Records. 
Utwory z tej EPki znalazły się także na składankach "Laura" i "From Gehenna to Here".
Zawartość:

</doc>
<doc id="1588971" url="https://pl.wikipedia.org/wiki?curid=1588971" title="Max Ritter von Mueller">
Max Ritter von Mueller



</doc>
<doc id="1588972" url="https://pl.wikipedia.org/wiki?curid=1588972" title="Jewgraf Kruten">
Jewgraf Kruten



</doc>
<doc id="1588973" url="https://pl.wikipedia.org/wiki?curid=1588973" title="Scudo">
Scudo



</doc>
<doc id="1588980" url="https://pl.wikipedia.org/wiki?curid=1588980" title="Delfiny Francji">
Delfiny Francji



</doc>
<doc id="1588982" url="https://pl.wikipedia.org/wiki?curid=1588982" title="Khotan Fernández">
Khotan Fernández

Khotan Fernández Tapajos, znany także jako Khotan (ur. 27 kwietnia 1980 w Meksyku) - meksykański aktor i model brazylijskiego pochodzenia.
Życiorys.
Urodził się w Meksyku jako syn brazylijskiej aktorki i piosenkarki Rozany Tapajos. Wychowywał się w Brazylii. 
Swoją pracę rozpoczął jako model w Meksyku. Wystąpił w licznych reklamach i pojawił się w czasopismach takich jak „Vogue L´ Umo” (Włochy), „Vogue” (USA), „Circo” (Meksyk), „Atrevida” (Meksyk), „Sears Roebuck”, „Palacio de Hierro” i „Michael Domit”. 
Pojawił się gościnnie w reality show "Bohaterowie chwały VIP" ("Protagonistas de la fama VIP", 2004). 
W telenoweli "Miłość jak czekolada" ("Dame Chocolate", 2007) wystąpił jako pozornie uprzejmy, agresywny i ambitny Ángel Pérez, dziedzic prowincjonalnej miasteczkowej fabryki. 
Spróbował swoich sił jako piosenkarz. Nagrał w Los Angeles płytę "Horizonte de Sucesos" ("Horyzont zdarzeń"), z której pochodzi piosenka „Olvidalo”.
Płynnie mówi w języku hiszpańskim, portugalskim i angielskim.

</doc>
<doc id="1588983" url="https://pl.wikipedia.org/wiki?curid=1588983" title="General Aircraft Hotspur">
General Aircraft Hotspur

General Aircraft Hotspur – lekki szybowiec transportowy General Aircraft Hotspur, którego prototyp opracowała w 1940 brytyjska firma General Aircraft Limited. Szybowiec otrzymał oznaczenie G.A.L.48 i nazwę Hotspur. 
Geneza.
Pierwotnie wymagania wobec szybowców transportowych zakładały ich dużą doskonałość aerodynamiczną (około 24), miały one być wyczepiane w odległości wielu kilometrów od celu i skrycie nadlatywać nad rejon operacji, tam z kolei żołnierze transportowani na pokładzie szybowca mieli go opuszczać na spadochronie. Zakładano, że szybowce będą holowane jeden za drugim na kształt pociągu powietrznego. Szybowiec Hotspur został zaopatrzony w zaczepy do holowania z przodu i z tyłu. 5 listopada 1940 roku oblatano wersję Hotspur Mk. I, wyprodukowano zaledwie 18 szybowców tej wersji a wiązało się to ze zmianą taktyki użycia szybowców transportowych na polu walki. Nowe wymagania zakładały holowanie szybowca aż do miejsca desantowania i po wyczepieniu możliwie szybkie lądowanie. Taka taktyka nie wymagała już od szybowców dużej doskonałości (około 10). Na podstawie nowych wymagań opracowano wersję Hotspur Mk. II. Szybowiec ten przystosowano do lądowania na przygodnych lądowiskach a jego użycie w odróżnieniu od poprzedniej wersji miało być wielorazowe. Dodano niewielkie drzwi w tylnej części kadłuba. Wyprodukowano 997 sztuk tej wersji szybowca. 
Wersje.
Obok wersji Mk. I. i Mk. II. wybudowano jeszcze wersje Mk. III., która różniła się od swojej poprzedniczki odmiennie zamocowanym zaczepem liny holowniczej, gdyż w wersji Mk. III. została przeniesiona na sam koniec nosowej części kadłuba. W tej wersji statecznik poziomy podparto zastrzałami. Ogółem przerobiono 50 szybowców Hotspur Mk. II. na wersję Mk. III. Ostatnią wersją szybowca był Twin Hotspur. W wersji tej zwiększono udźwig szybowca do 1600 kg. Wersja ta zbudowana była z dwóch skrzydeł zewnętrznych, dwóch usterzeń pionowych i dwóch kadłubów Hotspura połączonych środkowym skrzydłem i usterzeniem poziomym. Rozpiętość szybowca wzrosła do 17,5 m. Szybowiec transportował 14 żołnierzy i dwóch pilotów.
Zastosowanie bojowe.
Żadna z wersji szybowca nigdy nie została użyta w działaniach bojowych, stosowano je natomiast do treningu pilotów i załóg. Dzięki swoim małym rozmiarom mógł być holowany również przez samoloty jednosilnikowe.

</doc>
<doc id="1588990" url="https://pl.wikipedia.org/wiki?curid=1588990" title="Raperzy z Malibu">
Raperzy z Malibu

Raperzy z Malibu (tytuł oryginału: "Malibu's Most Wanted") – amerykański film komediowy z 2003 roku.
W głównej roli występuje komik Jamie Kennedy, który jest również współtwórcą scenariusza do filmu.

</doc>
<doc id="1588991" url="https://pl.wikipedia.org/wiki?curid=1588991" title="Płatne w całości">
Płatne w całości

Płatne w całości (tytuł oryg. "Paid in Full") – amerykański film fabularny z 2002 roku, reżyserowany przez Charlesa Stone’a III. Film nominowano w 2003 roku do nagrody Independent Spirit Award jako "najlepszy film debiutancki".

</doc>
<doc id="1588993" url="https://pl.wikipedia.org/wiki?curid=1588993" title="Upiorne urodziny">
Upiorne urodziny

Upiorne urodziny (tytuł oryg. "Happy Birthday to Me") – kanadyjski horror filmowy z 1981 roku, wpisujący się w nurt podgatunku slasher; zdobywca dwóch nominacji do nagrody Genie. Aktorka obsadzona w głównej roli – Melissa Sue Anderson ("Domek na prerii"), w roku 1982 zdobyła za swoją rolę nominację do Young Artist Award jako "najlepsza młoda artystka w filmie fabularnym".
Od momentu swojej premiery projekt uchodzi za kultowy wśród miłośników filmowych slasherów, przede wszystkim przez wzgląd na dziwaczne sceny eksterminacji młodzieżowych bohaterów oraz niespodziewane, mocno szokujące zakończenie.
Zarys fabuły.
Film opowiada historię zbrodni dokonywanych po zaginięciu uczennicy ekskluzywnej szkoły. Zaczynają być wysnuwane podejrzenia, kto jest ich sprawcą, lecz morderca zostaje zdemaskowany dopiero podczas tytułowego przyjęcia urodzinowego.
Pełna fabuła.
Pewnej nocy, w drodze do pubu „The Silent Woman”, uczennica prywatnej szkoły średniej Bernadette O’Hara zostaje zaatakowana przez zamaskowanego zabójcę. Zaczaja się on najpierw na tylnym siedzeniu jej samochodu, następnie próbuje ją udusić, a gdy jego ofierze udaje się uciec − rusza za nią w pogoń. Ucieczka Bernadette przed napastnikiem przynosi nieprzewidziane skutki; dziewczyna spotyka na swojej drodze rówieśnika, którego prosi o pomoc (widz nie widzi jego twarzy − jedynie kontur sylwetki). Ten wyciąga w jej kierunku nóż i podrzyna jej gardło, okazując się mordercą.
Przyjaciele zamordowanej opuszczają lokal „The Silent Woman”, gdy pewnym jest, że Bernadette nie zjawi się już w barze. W drodze powrotnej do domów decydują się zainicjować tzw. grę w cykora: wszystkie samochody, którymi poruszają się bohaterowie, muszą przejechać przez ruchomy most, na krótką chwilę nim zostanie on całkowicie podniesiony i uniemożliwi przejazd przez rzekę. Tytułowym „cykorem” zostaje ten z prowadzących, który stchórzy i wyhamuje przed mostem. Choć gra przebiega bezproblemowo i nikomu nic się nie staje, jedna z dziewcząt, główna bohaterka Virginia „Ginny” Wainwright, panikuje. Tuż po wylądowaniu po drugiej stronie mostu, w akcie histerii wybiega z samochodu i biegnie w kierunku pobliskiego lasu.
Przemierzywszy ciemny las, Ginny dociera do swojego domu. Tam też natrafia na ojca, Harolda, który robi jej wyrzuty z powodu powrotu po godzinie policyjnej. Tymczasem, bez wiedzy bohaterki i jej taty, do pokoju Ginny (znajdującego się na piętrze) wkrada się przez okno jej szkolny kolega. Następuje długa scena suspensu, podczas której włamywacz podgląda przebierającą się do kąpieli Ginny. Następnie chłopak kradnie pozostawioną przez nią na podłodze bieliznę i wymyka się ponownie przez okno. Szmery towarzyszące tym czynnościom przerażają Virginię.
Następnego dnia Ginny dzieli się ze swoim zaufanym psychiatrą, doktorem Davidem Faradayem, kilkoma wspomnieniami z przeszłości. Bohaterka została niegdyś poddana eksperymentowi medycznemu, który spowodował u niej tymczasową utratę pamięci; teraz wspomnienia stopniowo do niej powracają.
Gdy Virginia stara się wrócić do normalnego życia, jej przyjaciele ze szkoły padają ofiarami brutalnych morderstw. W przeciągu zaledwie kilku dni giną Etienne − uczeń z wymiany studenckiej, oraz Greg. Pierwszy z chłopców zostaje uduszony, gdy jego własny szalik wplątuje się w koło motocyklu (także poturbowany przez owo koło), drugi zaś − kończy ze zgniecioną szyją, po tym, jak upada na nią sztanga. Wkrótce, w dżdżystą noc, zamordowany zostaje także zdziwaczały Alfred − ginie, dźgnięty nożycami ogrodowymi w brzuch przez... samą Ginny.
Widz z niepokojem śledzi dalsze wydarzenia i dowiaduje się, że Virginia obchodzi niebawem osiemnaste urodziny. Pan Wainwright pozostawia córkę samą w domu i z wyrusza w podróż służbową. Tego dnia, po szkolnej potańcówce, Ginny zaprasza do swojej posiadłości kolegę, imieniem Steve. Przygotowuje dla niego przekąskę, podczas gdy on bez umiaru narkotyzuje się i pije. Niczego nie podejrzewając, Steve pozwala się nakarmić. Gdy otwiera usta, Ginny gwałtownie wpycha mu do nich patyczek do szaszłyków. Przebija gardło chłopaka.
Rankiem Virginia − nieświadoma zdarzeń mających miejsce poprzedniego wieczoru − bierze długi prysznic. Usilnie próbuje spamiętać wszystko, co wydarzyło się do tej pory. Retrospekcje, której doświadcza, dostarczają widzowi kilka przydatnych informacji.
Rzecz ma miejsce cztery lata wstecz. Matka bohaterki, Estelle, z kobiety lekkich obyczajów stała się żoną wpływowego biznesmena. Niestety, nawet jako bogaczka uchodziła za osobę promiskuityczną. Gdy zorganizowała swojej córce wystawną imprezę urodzinową, nie przybył na nią żaden z zaproszonych gości (wśród których mieli się znaleźć Bernadette, Alfred, Greg, Etienne, Ann i Steve). Dowiedziawszy się, że zamiast na przyjęcie Ginny, rówieśnicy córki woleli pójść na imprezę u Ann, Estelle decyduje się przejąć sprawę w swoje ręce. Wraz z Virginią zjawia się przed domem Thomersonów (rodziców Ann), żądając, by jej dziecko zostało wpuszczone na przyjęcie. Na miejscu dowiaduje się jednak, że ma reputację „lokalnej zdziry” oraz że jej córka nie jest mile widziana na prywatce. Następnie zdruzgotana Estelle próbuje przejechać przez most, który akurat znajduje się w stanie zamykania. Samochód pani Wainwright wpada do wody. Estelle tonie, a Ginny udaje się uratować.
Po tej sugestywnej refleksji, Virginia zdaje sobie sprawę, że może być odpowiedzialna za morderstwa popełnione na przyjaciołach. Kontaktuje się z doktorem Faradayem, licząc na to, że uzyska od niego odpowiedzi na nurtujące ją pytania. Gdy tak się nie staje, zabija go pogrzebaczem kominkowym.
Do domu powraca Harold, gotowy na świętowanie osiemnastych urodzin córki. Gdy w jej pokoju zastaje pokrwawioną podłogę, obawia się najgorszego. Wszczyna poszukiwania Ginny i wybiera się na położony w okolicznym lesie grób żony. Z przerażeniem stwierdza, że ciało Estelle zostało wykopane spod ziemi, a przy miejscu pochówku napotyka Amelię − koleżankę córki, tkwiącą w ciężkim szoku. Znajduje też zwłoki Faradaya, a ostatecznie trafia do zlokalizowanego nieopodal domku gościnnego swojej posiadłości. Tam dokonuje mrożącego krew w żyłach odkrycia...
Zwłoki Estelle oraz wszystkich pomordowanych przyjaciół Virginii siedzą przy uroczystym stole, który został ustawiony w taki sposób, by zainscenizować sytuację sprzed czterech lat (impreza urodzinowa Ginny przed 4. laty odbywała się w tym samym miejscu − w domku gościnnym Wainwrightów). W pomieszczeniu pojawia się Ginny, która niosąc wielki tort śpiewa „"Happy Birthday to Me"”. Zrozpaczony Harold wybucha płaczem, obwiniając się za uczynienie z własnej córki psychopatki poprzez poddanie jej eksperymentowi medycznemu (wierzy, że ów eksperyment wprowadził nieodwracalne zmiany w jej osobowości). Ginny bez skruchy przyznaje się do popełnienia wszystkich okropnych zbrodni, a następnie − nożem do ciasta − podrzyna gardło i ojcu. Pan Wainwright nie dowiaduje się prawdy o rzeczywistym mordercy...
Prawdziwą zabójczynią okazuje się być Ann Thomerson, Ginny tymczasem, nieprzytomna, siedzi przy stole, z głową opartą o blat. Virginia budzi się po chwili i ze strachem odkrywa, że zasiada wśród trupów swoich przyjaciół. Okazuje się, że Ann podszywała się przez ostatnie tygodnie pod Ginny − poruszała się, jak ona, mówiła, jak ona, za sprawą drobnej pomocy Alfreda − mistrza plastycznego − nawet wyglądała, jak ona. Także Ann była sprawczynią zbrodni na wszystkich nastolatkach, psychiatrze i ojcu Ginny. Wszystko to stało się z powodu obsesyjnej żądzy zemsty, która kiełkowała w Ann od dawna.
Ann była rozgoryczona, gdy dowiedziała się o romansie swojego kochanego ojca z matką Virginii. W następstwie tego związku, jest przyszywaną siostrą Ginny. Psychopatka wymordowała piątkę uczniów, którzy cztery lata temu nie zjawili się na urodzinach Wainwright − mianowicie, Bernadette, Etienne'a, Steve'a, Alfreda i Grega − wyraźnie w celu obarczenia winą za całe to zamieszanie Virginię, wierząc, iż to ona − niedoszła ofiara medycznego eksperymentu, pół-sierota i odtrącona nastolatka − stanie się jedyną podejrzaną.
W akcie samoobrony, Ginny dźga Ann nożem. Gdy Ann umiera, do gościnnego domku wpada funkcjonariusz policyjny. Jego retoryczne pytanie „"Coś ty zrobiła?!"” zostaje przerwana cichutkim nuceniem przez Ginny tekstu „"Happy Birthday to Me"”.
Produkcja.
Film kręcono od 3 lipca do 18 września 1980 roku w Montréalu w Kanadzie. By uzyskać od stowarzyszenia MPAA restrykcję „R”, twórcy musieli wyciąć z gotowego projektu kilka brutalnych scen; w tej sposób uniknęli przyznania przez klasyfikatorów najcięższej kategorii „X”.

</doc>
<doc id="1588999" url="https://pl.wikipedia.org/wiki?curid=1588999" title="Chatillon-sur-Marne">
Chatillon-sur-Marne



</doc>
<doc id="1589001" url="https://pl.wikipedia.org/wiki?curid=1589001" title="Góry Ibuki">
Góry Ibuki

 – łańcuch górski na japońskiej wyspie Honsiu na granicy prefektur: Gifu i Shiga. 
Na zachodzie góry obniżają się w stronę jeziora Biwa, a na południu po drugiej stronie doliny przechodzą w góry Suzuka. W zimie zachodnie, chłodne wiatry ze szczytów gór powodują obfite opady śniegu na nizinie Nōbi.

</doc>
<doc id="1589002" url="https://pl.wikipedia.org/wiki?curid=1589002" title="Lindy Remigino">
Lindy Remigino

Lindy John Remigino (ur. 3 czerwca 1931 w Nowym Jorku, zm. 11 lipca 2018 w Newington) – amerykański lekkoatleta, sprinter, dwukrotny mistrz olimpijski.
Niespodziewanie zakwalifikował się do reprezentacji Stanów Zjednoczonych na igrzyska olimpijskie w 1952 w Helsinkach. W finale biegu na 100 metrów stoczył bardzo zaciętą walkę z Jamajczykiem Herbem McKenleyem minimalnie wygrywając i zdobywając złoty medal. Cała szóstka finalistów tego biegu uzyskała czasy między 10,4 s a 10,5 s. Drugi złoty medal wywalczył w sztafecie 4 × 100 metrów (w składzie: Dean Smith, Harrison Dillard, Remigino i Andy Stanfield).
Po zakończeniu kariery zawodniczej Remigino pracował jako trener w szkole średniej w Hartford w Connecticut.
Rekord życiowy na 100 m – 10,4 s. (1952).

</doc>
<doc id="1589005" url="https://pl.wikipedia.org/wiki?curid=1589005" title="Słomka">
Słomka



</doc>
<doc id="1589008" url="https://pl.wikipedia.org/wiki?curid=1589008" title="Tyrteusz">
Tyrteusz



</doc>
<doc id="1589009" url="https://pl.wikipedia.org/wiki?curid=1589009" title="Menippea">
Menippea



</doc>
<doc id="1589014" url="https://pl.wikipedia.org/wiki?curid=1589014" title="Sopocka Szkoła Zarządzania">
Sopocka Szkoła Zarządzania

Sopocka Szkoła Zarządzania – formacja intelektualna ekonomistów pomorskich, której wyróżnikami są od lat 60’: koncentracja na praktycznych aspektach zarządzania organizacjami (firmami i instytucjami) i unikanie odniesień ideologicznych i politycznych. Przedstawiciele Szkoły harmonijnie łączą psychospołeczne aspekty funkcjonowania organizacji z elementami strukturalnymi, a od lat 80’ również strategii zarządzania. Połączenie w całość różnych nurtów wiedzy jest uwzględnione w sformalizowanej klasyfikacji dziedzin naukowych w Polsce, w tym nauk o zarządzaniu.
Pierwsza generacja.
Początki Szkoły można datować na koniec lat 60' XX wieku i łączyć z osobą prof. Alfreda Czermińskiego, który był wówczas dyrektorem Instytutu Organizacji i Zarządzania Uniwersytetu Gdańskiego i mentorem młodych pracowników nauki. Istotną postacią w gronie Szkoły była też prof. Aurelia Polańska. Środowisko to nabrało pełnej dojrzałości w połowie lat 80' XX w., kiedy znaczna część jego uczestników ugruntowała swoją pozycję naukową lub uzyskała sukces w dziedzinie szkoleń menedżerskich i doradztwa organizacyjnego. W skład środowiska wchodzili m.in. obecni profesorowie: Bogdan Nogalski, Ryszard Rutka, Zbigniew Kreft, Jerzy Apanowicz.
Druga generacja.
Nowa generacja Szkoły formowała się od ok. połowy lat 80' XX wieku. Funkcję lidera przejął po prof. Alfred Czermińskim, prof. Bogdan Nogalski. Przedstawiciele drugiej generacji weszli w fazę dojrzałości intelektualnej w latach 90', "na fali" uwolnionej gospodarki. Środowisko to – w miejsce tradycyjnej kariery akademickiej – wybrało na ogół ścieżkę sukcesów biznesowych i karier menedżerskich. Przedstawiciele to: prof. Jacek M. Rybicki, doktorzy Tomasz Białas, Mirosław Czapiewski, Piotr Dwojacki.
Dorobek.
Materialny dorobek Szkoły obejmuje szereg publikacji książkowych, programów badawczych i cykli artykułów z dziedzin: zarządzanie strategiczne, organizacji i zarządzania, jak również metodologii nauki. Od 1995 wyróżniającą osią specjalizacyjną Szkoły jest tematyka zarządzania holdingami, grupami kapitałowymi, strukturami kooperacji gospodarczej i metody scenariuszowe i portfelowe.
Organizacja.
Środowisko nie jest zinstytucjonalizowane, zaś jego przedstawiciele grupują się głównie w Instytucie Organizacji i Zarządzania Uniwersytetu Gdańskiego oraz Wyższej Szkole Administracji i Biznesu im. E.Kwiatkowskiego w Gdyni.
Inne środowiska ekonomistów trójmiejskich.
Inną formacją ekonomistów trójmiejskich, operującą głównie w sferze makroekonomii, jest grupa zwana potocznie „Kongresem Liberałów”. Środowisko to grupowało się wokół Jana Majewskiego. Reprezentantami tej grupy są m.in. profesorowie Dariusz Filar, Leszek Pawłowicz i Edmund Pietrzak oraz doktorzy Janusz Lewandowski, Jan Szomburg, Maciej H. Grabowski i Bohdan Wyżnikiewicz. Jako naukowa reprezentacja tej formacji postrzegany jest Instytut Badań nad Gospodarką Rynkową.

</doc>
<doc id="1589015" url="https://pl.wikipedia.org/wiki?curid=1589015" title="Antyczny DNA">
Antyczny DNA

Antyczny DNA (aDNA) – DNA wyizolowany z materiału biologicznego pochodzącego od martwych od dawna organizmów.
Amplifikowalny DNA prawdopodobnie nie jest w stanie przetrwać ponad 1 milion lat, choć związanie cząsteczki DNA z otaczającymi ją cząsteczkami takimi jak hydroksyapatyt lub krzemionka może przedłużyć okres jej istnienia, choć również utrudnia jej wyekstrahowanie i zsekwencjonowanie. Do czynników zwiększających zdolność przetrwania DNA należą również niskie temperatury, wysuszenie i wysokie zasolenie.

</doc>
<doc id="1589016" url="https://pl.wikipedia.org/wiki?curid=1589016" title="Glutaraldehyd">
Glutaraldehyd



</doc>
<doc id="1589019" url="https://pl.wikipedia.org/wiki?curid=1589019" title="Dezercja części Ukraińskiej Policji Pomocniczej na Wołyniu w 1943 roku">
Dezercja części Ukraińskiej Policji Pomocniczej na Wołyniu w 1943 roku



</doc>
<doc id="1589021" url="https://pl.wikipedia.org/wiki?curid=1589021" title="Zlatko Zahovic">
Zlatko Zahovic



</doc>
<doc id="1589027" url="https://pl.wikipedia.org/wiki?curid=1589027" title="Mała Góra (Wzniesienia Szczecińskie)">
Mała Góra (Wzniesienia Szczecińskie)

Mała Góra (do 1945 niem. "Hell Berg") – kulminacyjne wzgórze Wału Stobniańskiego (Wzniesienia Szczecińskie) w pobliżu wsi Warnik o wysokości bezwzględnej 87,7 m n.p.m.. Nazwę "Mała Góra" wprowadzono urzędowo rozporządzeniem w 1949 roku.

</doc>
<doc id="1589030" url="https://pl.wikipedia.org/wiki?curid=1589030" title="Oleg Lisogor">
Oleg Lisogor



</doc>
<doc id="1589031" url="https://pl.wikipedia.org/wiki?curid=1589031" title="Johannes Heinrich Quistorp">
Johannes Heinrich Quistorp



</doc>
<doc id="1589035" url="https://pl.wikipedia.org/wiki?curid=1589035" title="Ogniwa fotowoltaiczne">
Ogniwa fotowoltaiczne



</doc>
<doc id="1589036" url="https://pl.wikipedia.org/wiki?curid=1589036" title="Babe (film)">
Babe (film)

Babe – amerykański film biograficzny z 1992 roku.
Fabuła.
George Herman "Babe" Ruth był gwiazdą baseballa lat 40. Jego fascynacja tym sportem zaczęła się w 1902 roku w sierocińcu, gdzie zaczepił tym jeden z zakonników. Kiedy zaczął odnosić sukcesy, w życiu prywatnym zaczęły się kłopoty. Pierwsza żona, Helen, zginęła w dramatycznych okolicznościach, druga Claire chciała go zmienić i odciągnąć od alkoholu.

</doc>
<doc id="1589039" url="https://pl.wikipedia.org/wiki?curid=1589039" title="Henryk III Dostojny">
Henryk III Dostojny

Henryk III Dostojny (ur. ok. 1215; zm. 15 lutego 1288 w Dreźnie) – od 1221 jako Henryk III margrabia Marchii Miśnieńskiej i jako Henryk IV margrabia Marchii Łużyckiej, landgraf Turyngii i palatyn Saksonii.
Życiorys.
Henryk był młodszym synem margrabiego Dytryka I i Juty z Turyngii. Po śmierci ojca znalazł się pod opieką wuja landgrafa Turyngii Ludwika IV, a po jego śmierci w 1227 księcia saskiego Albrechta I.
Już w 1230 został uznany za pełnoletniego i w 1234 ożenił się z Konstancją, córką księcia austriackiego Leopolda VI Sławnego. Z tego małżeństwa pochodziło dwóch synów: Albrecht i Dytryk.
W 1237 wziął udział w krucjacie przeciw Prusom. Wkrótce popadł w konflikt z margrabiami brandenburskimi Janem I i Ottonem III o tereny na wschód od Berlina. W 1245 po sześcioletniej wojnie musiał z nich zrezygnować. Udało mu się jedynie zyskać teren wokół Szydłowa, na którym założył miasto Fürstenberg.
W czasie walk między cesarstwem a papiestwem stanął po stronie władcy Niemiec. W zamian za poparcie cesarz Fryderyk II w 1242 przyznał mu prawo do Turyngii i Saksonii, a w 1243 zaręczył swoją córkę Małgorzatę z synem Henryka Albrechtem Zwyrodniałym.
Dopiero po wycofaniu się króla Konrada IV z Niemiec uznał władzę Wilhelma z Holandii. Po śmierci antykróla Henryka Raspe w 1247 Henryk Dostojny walczył o Turyngię z Zofią Brabancką, córką Ludwika IV Świętego i małżonką Henryka II brabanckiego oraz z hrabią Zygfrydem anhalckim. W wyniku wojny Henryk Dostojny musiał oddać Hesję synowi Zofii Henrykowi I. Zdołał natomiast zatrzymać Turyngię i palatynat saski, które otrzymał jego syn Albrecht II Wyrodny.
Po śmierci Konstancji Henryk Dostojny ożenił się w 1244 z Agnieszką, córką króla Czech Wacława I i Kunegundy Hohenstauf. Małżeństwo było bezdzietne. Jego trzecią żoną była córka ministeriała Elżbieta Maltitz. Z tego związku pochodzili synowie: Fryderyk Mały i Herman Długi.

</doc>
<doc id="1589043" url="https://pl.wikipedia.org/wiki?curid=1589043" title="Schutzmannschaft">
Schutzmannschaft

Schutzmannschaft (Schuma, pol. Bataliony Ochrony albo Bataliony Policyjne) znana też jako policja czarna – ochotnicze oddziały policji pomocniczej, działające po ataku III Rzeszy na ZSRR na okupowanych przez III Rzeszę terenach ZSRR w jego granicach z 21 czerwca 1941. 
Były one złożone głównie z ochotników cudzoziemskich lub jeńców, i podporządkowane niemieckiej policji porządkowej (Ordnungspolizei). Zostały utworzone na podstawie rozkazów Reichsführera-SS z 25 lipca i 31 sierpnia 1941. Kurt Daluege w swoim okólniku z 6 listopada 1941 wyjaśnił, że całość miejscowej policji na obszarach sowieckich to Schutzmannschaften.
Historia.
Powstanie formacji ogłosił Reichsführer-SS Heinrich Himmler 25 lipca 1941, a podstawę prawną i status w formacjach policyjnych III Rzeszy zapewnił minister spraw wewnętrznych III Rzeszy dnia 4 listopada 1941. Służba w Schutzmannschaft dzieliła się na indywidualną ("Einzeldienst"), gdzie policjanci obsadzali posterunki zarówno w miastach jak i na wsi; posterunki miejskie podlegały Policji Ochronnej (Schutzpolizei) a wiejskie żandarmerii (Gendarmerie), oraz na służbę w skoszarowanych batalionach policyjnych.
Pod koniec 1942 roku liczebność Schutzmannschaft na okupowanym terytorium ZSRR wyniosła 290 976 policjantów, w tym 29 217 pełniących indywidualną służbę w miastach, 223 787 służących w posterunkach wiejskich oraz 47 972 członków batalionów policyjnych.
W sierpniu 1942 Hermann Göring zażądał tworzenia batalionów policyjnych w okupowanych: Holandii, Norwegii, Belgii i Francji. Uważał on, że po wysłaniu na wschód będą one musiały walczyć z partyzantami, ponieważ porozumienie czy zbratanie będzie niemożliwe. Mimo poparcia Heinricha Himmlera i Gottloba Bergera, sceptycznie do tej idei odniósł się Hans Rauter. Również w większości innych krajów nie doszło do utworzenia takich oddziałów. Jednak z części krajów okupowanych przez III Rzeszę niemieckie władze okupacyjne wysyłały lokalne bataliony policji poza granice administracyjne zarządzanych krajów. Dotyczyło to m.in. Protektoratu Czech i Moraw, okupowanej Łotwy, Luksemburga i Generalnego Gubernatorstwa. 
Służba w batalionach opierała się na rocznych kontraktach podpisywanych przez ochotników. Funkcjonariusze Schutzmannschaften na ogół oprócz wyżywienia, umundurowania i wynagrodzenia, mieli także udział w zdobyczach. Jednostki te były używane do akcji przeciwpartyzanckich oraz pacyfikacji ludności cywilnej, w czasie których popełniono wiele zbrodni.
Wyposażenie i umundurowanie.
Każdy batalion składał się z dowództwa oraz 3-4 kompanii po 124 policjantów. Kompania składała się z plutonu karabinów maszynowych oraz 3 plutonów piechoty, uzbrojonych głównie w broń radziecką (np. karabiny Mosin). 
Umundurowanie: bluzy mundurowe, koszule i spodnie czarne, emblemat narodowy batalionu na prawym rękawie. Część batalionów używała jednak innego umundurowania (głównie dawniej należącego do Armii Czerwonej).
Stopnie.
Od najwyższego:
Bataliony Schutzmannschaft według narodowości.
Polski.
Bataliony: 107, 202, 104, 102 (od 1943 roku).

</doc>
<doc id="1589044" url="https://pl.wikipedia.org/wiki?curid=1589044" title="Madigan">
Madigan

Madigan - amerykański kryminał z 1968 roku na podstawie powieści "The Commissioner" Richarda Dougherty'ego.
Fabuła.
Daniel Madigan jest policyjnym detektywem. Pracuje w Nowym Jorku, jest twardy i zawsze chodzi własną drogą. Podczas aresztowania Barneya Benescha popełnia błąd, wskutek którego traci broń, a Barney ucieka. Komisarz Russell, przełożony Madigana jest wściekły i daje mu trzy dni na znalezienie przestępcy i odzyskanie broni. Inaczej Madigan zostanie wyrzucony z policji. Madigan razem z detektywem Bonaro podejmują wszystkie możliwe sposoby, także niedozwolone...

</doc>
<doc id="1589045" url="https://pl.wikipedia.org/wiki?curid=1589045" title="Tenterden">
Tenterden

Tenterden – miasto w południowo-wschodniej Anglii, w hrabstwie Kent, w dystrykcie ("borough") Ashford.
Miasteczko posiada własną rozgłośnię radiową, która swym zasięgiem obejmuje cały dystrykt Ashford. Wydawana jest tu lokalna gazeta - tygodnik "Kentish Express" oraz dwie darmowe gazetki.
Historia.
Miasto zaczęło się rozrastać od XIV wieku wokół przemysłu odzieżowego, jak również dzięki bliskości morza. Drzewa z pobliskich lasów wykorzystywane były do produkcji statków, dzięki tym dwóm czynnikom Tenterden w 1449 r. dołączył do konfederacji Cinque Ports.
W 1521 roku w miasteczku założono szkołę.

</doc>
<doc id="1589048" url="https://pl.wikipedia.org/wiki?curid=1589048" title="Andreas Bjelke Nygird">
Andreas Bjelke Nygird



</doc>
<doc id="1589049" url="https://pl.wikipedia.org/wiki?curid=1589049" title="Barwy prawdy">
Barwy prawdy

Barwy prawdy (ang. "True Colors" lub "True Colours") – amerykański film obyczajowy z 1991 roku.
Opis fabuły.
Teret i Tim, dwaj przyjaciele studiujący prawo, pragną się wybić i działać na arenie politycznej Waszyngtonu. Obaj mają inne podejście do życia. Tim chce zbudować sukces na sprawiedliwości, Peter – za wszelką cenę. Ale ich kariery idą w przeciwną stronę od planowanej i znajdują się po przeciwnych stronach barykady...
Obsada.
i inni

</doc>
<doc id="1589050" url="https://pl.wikipedia.org/wiki?curid=1589050" title="Wolna kultura (ruch)">
Wolna kultura (ruch)



</doc>
<doc id="1589053" url="https://pl.wikipedia.org/wiki?curid=1589053" title="Redukcja fenomenologiczna">
Redukcja fenomenologiczna



</doc>
<doc id="1589054" url="https://pl.wikipedia.org/wiki?curid=1589054" title="Bo Spellerberg">
Bo Spellerberg

Bo Spellerberg (ur. 24 lipca 1979 w Gladsaxe) – duński piłkarz ręczny, reprezentant kraju. Gra na pozycji rozgrywającego. Obecnie występuje w duńskim KIF Kolding. W 2008 roku zdobył złoty medal na Mistrzostwach Europy, rozgrywanych w Norwegii.

</doc>
<doc id="1589055" url="https://pl.wikipedia.org/wiki?curid=1589055" title="Etnies Girl">
Etnies Girl

Etnies – amerykańska firma obuwnicza z siedzibą w Lake Forest, Kalifornia wchodząca w skład Sole Technology, Inc. głęboko zakorzenioną w jeździe na deskorolce. Etnies jest głównie twórcą i projektantem butów przeznaczonych do jazdy na deskorolce, ale z czasem firma zaczęła tworzyć również ubrania i buty dla snowboarderów, BMX i motocrossowców oraz surferów.
Założona została we Francji w 1986. Pierwotnie marka ta nosiła nazwę "Etnics", nazwa została zaczerpnięta ze słowa "etniczny", co wskazywało na subkulturę skate. Później zmieniono nazwę na "etnies". W roku 1989 Pierre André wymagał opłaty za stworzenie pierwszych butów przeznaczonych do profesjonalnego skateboardingu.
Etnies GIRL – to projekt ETNIES stworzony dla niezależnych dziewczyn szukających własnego stylu. Dziewczyny mają do dyspozycji kolekcję wspomaganą przez współpracę z artystami z Kalifornii - Casey O'Connell, Club Tattoo i Nowego Jorku - Quenn Andrea oraz z projektami z całego świata - Koralie Project. 
Trzeba również pamiętać o damskim teamie Etnies Girl – Leanne Pelosi, Marie-France Roy, Tarah Geiger, Leilani Gryde.

</doc>
<doc id="1589059" url="https://pl.wikipedia.org/wiki?curid=1589059" title="Paschazyn z Marsala">
Paschazyn z Marsala

Paschazyn z Marsala (V wiek) – pisarz łaciński, biskup Lilybaetum (obecnie Marsala na Sycylii). Delegat papieża Leona I Wielkiego na Sobór Chalcedoński. Zachował się jeden list Paschazyna do Leona Wielkiego.

</doc>
<doc id="1589061" url="https://pl.wikipedia.org/wiki?curid=1589061" title="KIF Kolding København">
KIF Kolding København

KIF Kolding, (pełna nazwa: "KIF Håndbold Elite A/S"), klub piłki ręcznej z Danii, powstały w 1941 roku z bazą w Koldingu.
Klub dzieli się na sekcję: kobiet i mężczyzn.
Sekcja kobiet występuje pod nazwą KIF Vejen w GuldBageren Ligaen.

</doc>
<doc id="1589063" url="https://pl.wikipedia.org/wiki?curid=1589063" title="Mansarda (film)">
Mansarda (film)

Mansarda − polski film biograficzny z 1963 roku w reżyserii Konrada Nałęckiego.
Fabuła.
Warszawa, druga połowa XIX wieku. Po wieloletnim pobycie w Monachium i Rzymie do Polski wraca Aleksander Gierymski, brat malarza Maksymiliana. Pierwszy wernisaż, który przedstawia obrazy impresjonistyczne, zostaje przyjęty z aprobatą. Na wystawie spotyka Marię, którą poznał we Włoszech i Hilarego, wykolejonego malarza z przytułku, który załamał się w walce z presją mieszczaństwa i arystokracji. Dla Gierymskiego zaczyna się czas niepowodzeń. Jego bezkompromisowa postawa w sztuce (obrazy przedmieść) i w życiu (skandal wywołany pojedynkiem) przyczyniają się do odosobnienia artysty.

</doc>
<doc id="1589064" url="https://pl.wikipedia.org/wiki?curid=1589064" title="Leopold IV Szczodry">
Leopold IV Szczodry

Leopold IV Szczodry (ur. ok. 1108; zm. 18 października 1141 w Niederalteich) – od 1136 margrabia Austrii, od 1139 książę Bawarii.
Życiorys.
Leopold był młodszym synem margrabiego Leopolda III Świętego i Agnieszki von Waiblingen. Z nieznanych przyczyn objął władzę po śmierci ojca z pominięciem starszych braci Adalberta II Pobożnego i Henryka II Jasomirgotta.
Spokrewniony przez matkę ze Staufami wspierał króla Konrada III przeciw Welfom. Za okazane poparcie został wynagrodzony Bawarią, która wcześniej należała do Welfów, a jego brat Otto został biskupem Freising.
W 1137 dokonał wymiany z biskupem pasawskim Reginmarem. Biskup otrzymał kościół św. Piotra w Wiedniu, a margrabia obszary wokół miasta z wyjątkiem terenu, na którym miał być wzniesiony nowy kościół parafialny, późniejsza katedra św. Szczepana.
28 września 1138 Leopold IV ożenił się z Marią, córką księcia czeskiego Sobiesława I. Małżeństwo było bezdzietne. Leopold został pochowany w opactwie Heiligenkreuz.

</doc>
<doc id="1589065" url="https://pl.wikipedia.org/wiki?curid=1589065" title="Science Commons">
Science Commons

Science Commons (SC) – projekt Creative Commons mający na celu przyspieszenie i ułatwienie badań naukowych. Jego celem jest identyfikacja i usunięcie przeszkód prawnych oraz organizacyjnych utrudniających wymianę informacji i wprowadzenie danych do obiegu naukowego.
Siedziba Science Commons mieści się na "MIT Computer Science and Artificial Intelligence Laboratory" w Massachusetts Institute of Technology w Cambridge, Massachusetts.

</doc>
<doc id="1589068" url="https://pl.wikipedia.org/wiki?curid=1589068" title="Torsten Laen">
Torsten Laen

Torsten Laen (ur. 26 listopada 1979 w Odense) – duński piłkarz ręczny, reprezentant kraju. Gra na pozycji obrotowego. Obecnie występuje w Bundeslidze, w drużynie Füchse Berlin.

</doc>
<doc id="1589070" url="https://pl.wikipedia.org/wiki?curid=1589070" title="Posterunek odstępowy">
Posterunek odstępowy

Posterunek odstępowy – w kolejnictwie jest to posterunek ruchu następczy służący do regulacji następstwa pociągów w celu zachowania bezpiecznych odległości między nimi. Posterunki odstępowe dzielą szlak kolejowy na fragmenty zwane odstępami. Na danym odstępie może znajdować się tylko jeden pociąg – wpuszczenie kolejnego pociągu jest możliwe dopiero po zwolnieniu go przez poprzedni. Dzięki zastosowaniu posterunków odstępowych zwiększa się przepustowość szlaku.
Posterunki odstępowe są obsługiwane, ruchem kolejowym zawiaduje dyżurny ruchu.
Na liniach z samoczynną blokadą liniową funkcje posterunków odstępowych spełniają samoczynne semafory blokady.
Posterunek odstępowy może być urządzony również z innymi punktami na szlaku, takimi jak:
Tak urządzony posterunek stanowi całość. Nie stosuje się oddzielnych nazw czy pozycji w wewnętrznych rozkładach jazdy.

</doc>
<doc id="1589072" url="https://pl.wikipedia.org/wiki?curid=1589072" title="Pięć i pół bladego Józka">
Pięć i pół bladego Józka

Pięć i pół bladego Józka – polski film obyczajowy z 1971 roku.
Fabuła.
Do małego miasteczka Kamienica przybywa Tadeusz Rusin, dziennikarz "Trybuny Młodych". W miasteczku działa banda młodych ludzi pod nazwą Pięć i pół Bladego Józka. Jeżdżą harleyami, mają potężne skórzane hełmy. Tadeusz nie znajdując miejsca wolnego w hotelu, natyka się na nich. Staje w obronie bitego przez nich chłopca i sam od nich obrywa. Z opresji ratuje go Katarzyna, siostrzenica proboszcza. Zorganizowane spotkanie z mieszkańcami zmienia się w kłótnię między starymi i młodymi. Dziennikarz chce do nich dotrzeć. W tym celu pobiera od Katarzyny lekcje judo i razem włamują się do miejscowego domu towarowego. Zyskuje szacunek wśród harleyowców. Jedynie "Basior" jest nieufny. W czasie pożaru hangaru, w którym banda przechowywała i reperowała swoje motocykle, Tadeusz ratuje "Harcerzyka", jednego z członków grupy.

</doc>
<doc id="1589076" url="https://pl.wikipedia.org/wiki?curid=1589076" title="Berta Hohenstauf">
Berta Hohenstauf

Berta Hohenstauf (ur. 1116 † po 1148) – margrabina badeńska, tytularna margrabina Werony.
Berta była jedynym dzieckiem króla Konrada III i jego pierwszej żony Gertrudy von Comburg. Przed 1134 poślubiła margrabiego Hermana III Badeńskiego. Miała z nim syna Hermana IV. Została pochowana w klasztorze w Backnang.

</doc>
<doc id="1589080" url="https://pl.wikipedia.org/wiki?curid=1589080" title="W szklanej matni">
W szklanej matni

W szklanej matni – amerykański thriller z 1953 roku na podstawie powieści Maxa Ehrlicha.

</doc>
<doc id="1589081" url="https://pl.wikipedia.org/wiki?curid=1589081" title="Paulin z Mediolanu">
Paulin z Mediolanu

Paulin z Mediolanu (ur. ok. 370, zm. 428/429) – łaciński pisarz i sekretarz św. Ambrożego z Mediolanu. 
Na prośbę św. Augustyna z Hippony napisał w 412 lub 422 roku "Żywot Ambrożego". 
Prawdopodobnie brał udział w synodzie kartagińskim na którym zajmowano się sprawą pelagianizmu i napisał, za zgodą papieża Zozyma w 417 roku, "Księgę przeciw Celestiuszowi (Libellus adversus Caelestium Zosimo episcopo datus)". Pierwsza redakcja tego utworu zaginęła, a jej ślady obecne są w cytatach Augustyna i Mariusza Merkatora.

</doc>
<doc id="1589084" url="https://pl.wikipedia.org/wiki?curid=1589084" title="Nippon Keidanren">
Nippon Keidanren

 skrót od – japońska organizacja gospodarcza, istniejąca od maja 2002 roku (pełna nazwa: "Ippan Shadan Hōjin Nippon Keizai Dantai Rengōkai", nazwa oficjalna w języku angielskim: Keidanren lub Japan Business Federation).
Opis.
Keidanren jest federacją organizacji gospodarczych, zrzeszającą 1412 firm w Japonii, 109 ogólnokrajowych stowarzyszeń przemysłowych i 47 regionalnych organizacji gospodarczych (stan na dzień 1 kwietnia 2019 r.). Misją Federacji jest czerpanie z żywotności korporacji, osób prywatnych i społeczności lokalnych w celu wspierania działań korporacyjnych, które przyczyniają się do zrównoważonego rozwoju japońskiej gospodarki i poprawy jakości życia Japończyków.
W tym celu ustanawia konsensus w środowisku biznesowym w ważnych kwestiach krajowych i międzynarodowych, w celu ich stałego i szybkiego rozwiązywania. Komunikuje się z zainteresowanymi stronami, w tym z liderami: politycznymi, administratorami, związkami zawodowymi i obywatelami. Zachęca swoich członków do przestrzegania Karty Zachowania Korporacyjnego (Charter of Corporate Behavior) w celu stanowienia i utrzymania zaufania publicznego do społeczności biznesowej. Dąży również do rozwiązywania problemów międzynarodowych i rozwoju stosunków gospodarczych z różnymi krajami poprzez dialog polityczny z rządami i stowarzyszeniami gospodarczymi każdego kraju oraz z organizacjami międzynarodowymi.
Historia.
Federacja została założona w sierpniu 1946 roku w celu odbudowy i ożywienia japońskiej gospodarki. W kwietniu 1948 roku powstała Japońska Federacja Stowarzyszeń Pracodawców (Nikkeiren), której celem było ustanowienie odpowiednich relacji pomiędzy pracownikami a kadrą kierowniczą.
Obie organizacje przyczyniły się do rozwoju japońskiej i globalnej gospodarki poprzez utrzymanie i stymulowanie wolnego i otwartego modelu gospodarczego oraz podejmowanie wewnętrznych i zewnętrznych wyzwań, przed którymi stanęła społeczność biznesowa, takich jak: liberalizacja handlu, promocja wolnej konkurencji, promowanie środków służących rozwiązywaniu problemów energetycznych i środowiskowych, promowanie dyplomacji gospodarczej sektora prywatnego, negocjacje płacowe oraz ustanowienie stabilnych stosunków w zakresie zarządzania pracą.
W obliczu zmian społecznych (spadkowej tendencji liczby urodzeń, starzenia się społeczeństwa) oraz konieczności wprowadzenia reform systemu zabezpieczenia społecznego, rynku pracy i systemu edukacji, konieczne stało się zwiększenie konkurencyjności przedsiębiorstw. W związku z tym w 2002 roku Keidanren i Nikkeiren połączyły się, tworząc Japońską Federację Biznesu.

</doc>
<doc id="1589085" url="https://pl.wikipedia.org/wiki?curid=1589085" title="László Nagy (piłkarz ręczny)">
László Nagy (piłkarz ręczny)

László Nagy (ur. 3 marca 1981 w Székesfehérvár) – węgierski piłkarz ręczny, wielokrotny reprezentant kraju. Gra na pozycji rozgrywającego. Od sezonu 2012/13 występuje w .

</doc>
<doc id="1589086" url="https://pl.wikipedia.org/wiki?curid=1589086" title="Linia kolejowa nr 92">
Linia kolejowa nr 92

Linia kolejowa nr 92 Przemyśl Główny – Medyka – jednotorowa, zelektryfikowana, szerokotorowa linia kolejowa o długości 14,329 km.
Przed elektryfikacją na linii międzynarodowe pociągi pasażerskie z Ukrainy do Przemyśla obsługiwały SM48. W 1995 roku linię kolejową zelektryfikowano, co umożliwiło dojazd elektrowozów kolei ukraińskich z międzynarodowymi pociągami pasażerskimi do Przemyśla i rezygnacji z użycia SM48 do obsługi pociągów pasażerskich na tej linii.

</doc>
<doc id="1589087" url="https://pl.wikipedia.org/wiki?curid=1589087" title="Mariusz Merkator">
Mariusz Merkator

Mariusz Merkator (IV/V wiek) – łaciński pisarz, teolog, przyjaciel Augustyna z Hippony. Urodził się w Italii. Od 429 roku żył w klasztorze w Tracji, gdzie oddawał się twórczości pisarskiej.
Zwalczał Pelagianizm i Nestorianizm. Wykazywał powiązanie Pelagianizmu ze Szkołą Antiocheńską. Twierdził, że poglądy przedstawione przez Pelagiusza w "Komentarzu do listu do Rzymian" zostały zasugerowane mu przez pewnego, nieznanego dziś Rufina Syryjczyka, który z kolei zaczerpnął je od Teodora z Mopsuestii i jego bezpośredniego otoczenia. To ów Rufin pierwszy zasiał ziarno pelagianizmu w Rzymie za papieża Anastazego (399-402). To od niego przejął i rozpowszechnił tę naukę sam Pelagiusz.
Swoje główne traktaty anty-pelagiańskie napisał przebywając w Rzymie w latach 417-418, a następnie posłał je Augustynowi.

</doc>
<doc id="1589089" url="https://pl.wikipedia.org/wiki?curid=1589089" title="JAIDO">
JAIDO

JAIDO (Japońska Organizacja Wspierania Międzynarodowego Rozwoju, Japan International Development Organisation) - japońska organizacja gospodarcza powołana przez japoński rząd i federację Keidanren (obecnie Nippon Keidanren) w celu rozwoju japońskich inwestycji w krajach trzecich, głównie w formie spółek joint venture.

</doc>
<doc id="1589093" url="https://pl.wikipedia.org/wiki?curid=1589093" title="Blason">
Blason

Blason - gatunek literacki rozpowszechny w literaturze francuskiej XVI i XVII wieku. Zapoczątkował go francuski poeta Clément Marot w roku 1536.
Był to krótki utwór wierszowany pisany w sarkastycznym lub pochwalnym tonie, przedstawiający szczegółowy wykaz atrybutów lub błędów. Zakończeniem wiersza był konkretny wniosek skierowany bezpośrednio do danej osoby, danego przedmiotu, miejscowości czy też jej mieszkańców.

</doc>
<doc id="1589094" url="https://pl.wikipedia.org/wiki?curid=1589094" title="Mistrzostwa Świata Juniorów w Biathlonie 2009">
Mistrzostwa Świata Juniorów w Biathlonie 2009

Mistrzostwa Świata Juniorów w Biathlonie 2009 odbyły się w dniach 27 stycznia - 3 lutego 2009 w kanadyjskim Canmore. Podczas mistrzostw rozegrano osiem konkurencji wśród juniorów (po cztery u kobiet i mężczyzn) oraz osiem wśród juniorów młodszych.

</doc>
<doc id="1589096" url="https://pl.wikipedia.org/wiki?curid=1589096" title="Emancypunx">
Emancypunx



</doc>
<doc id="1589098" url="https://pl.wikipedia.org/wiki?curid=1589098" title="Mariusz Wiktoryn">
Mariusz Wiktoryn

Gajusz Mariusz Wiktoryn (łac. "Gaius Marius Victorinus" ur. 281-291 w Afryce, zm. w 363) przydomek: "Afer" (Afrykańczyk) – gramatyk, łaciński pisarz i tłumacz z greki, rzymski filozof neoplatoński, teolog wczesnochrześcijański.
Życie i twórczość.
W połowie IV w., za panowania Konstancjusza II przybył do Rzymu i zasłynął jako gramatyk, tłumacz dzieł Arystotelesa i Porfiriusza, komentator Cycerona i Wergiliusza, nauczyciel retoryki i filozofii. 
Około 355 nawrócił się na chrześcijaństwo pod wpływem kapłana Symplicjana i w trakcie katechumenatu, w ramach "reditio symboli", w katedrze mediolańskiej publicznie wyznał wiarę w Chrystusa. Wydarzenie to odbiło się dużym echem nie tylko w samym Mediolanie, opisał je św. Augustyn w Wyznaniach. W konsekwencji po wydaniu w 362 roku przez cesarza Juliana edyktu zakazującego chrześcijanom nauczania utracił katedrę retoryki i kontynuował pracę pisarską jako teolog.
Według świętego Hieronima postawiono mu pomnik na Forum Trajana.
Dzieła.
Filozoficzne.
Był autorem komentarzy do dzieł Cycerona. Przełożył na łacinę pisma logiczne Arystotelesa, niektórych neoplatoników i być może Plotyna.
Teologiczne.
Cała jego twórczość teologiczna powstała po nawróceniu w latach 358-363.
Wydania krytyczne dzieł Mariusza Wiktoryna:
1. W ramach Corpus Scriptorum Ecclesiasticorum Latinorum t. 83/1-83/2, w Wiedniu:
T. 1. rozprawy teologiczne, wyd. P. Henry, P. Hadot /1971 r./:
T. 2. komentarze egzegetyczne, wyd. F. Gori /1986 r./:
2. Sources chrétiennes 68 i 69 traktaty teologiczne. Była to pierwsza edycja w 1960 r., drugiego wydania w 1971 r. dokonano w ramach CSEL.
3. Patrologia Latina 64, 891nn: "Definicje" ("De definitionibus"); CPL 94.

</doc>
<doc id="1589099" url="https://pl.wikipedia.org/wiki?curid=1589099" title="Ostatnia audycja">
Ostatnia audycja

Ostatnia audycja - amerykańska tragikomedia z 2006 roku oparta na słuchowisku radiowym "A Prairie Home Companion" Garrisona Keillora. Ostatni film Roberta Altmana, nie był sam w stanie go skończyć i poprosił o dokończenie Paula Thomasa Andersona.
Opis fabuły.
Wytwórnia radiowa WLT zostaje sprzedana firmie z Teksasu. Z tego powodu zakończy nadawanie najpopularniejsza audycja radiowa "A Prairie Home Companion", grająca od 32 lat. W deszczowy wieczór w St. Paul odbywa się ostatni odcinek show, tym razem na żywo z udziałem fanów, którzy nie wiedzą, że po raz ostatni usłyszą swoich ulubieńców, m.in. siostry Johnson, Yolandę i Rhondę, śpiewających kowbojów Dusty'ego i Lefty'ego. Wszyscy aktorzy dają z siebie wszystko.
Obsada.
i inni

</doc>
<doc id="1589103" url="https://pl.wikipedia.org/wiki?curid=1589103" title="Nicola Roxon">
Nicola Roxon

Nicola Roxon (ur. 1 kwietnia 1967 w Sydney) – australijska polityk, członkini Australijskiej Partii Pracy (ALP), w latach 2007-2013 członkini gabinetu federalnego Australii, początkowo jako minister zdrowia i osób starszych (2007-2011), a następnie jako prokurator generalny Australii (2011-2013).
Życiorys.
Jej dziadkowie od strony ojca byli polskimi Żydami, którzy przybyli do Australii w 1937 i zmienili nazwisko z "Ropszyc" na "Roxon". Nicola ukończyła studia prawnicze na University of Melbourne i w latach 1992-1994 była asystentką sędziego Sądu Najwyższego. Następnie została etatową pracownicą związków zawodowych, a w latach 1996-1998 była starszym prawnikiem w prywatnej kancelarii, gdzie specjalizowała się w prawie pracy.
W 1998 została wybrana do Izby Reprezentantów, w której reprezentuje okręg wyborczy Gellibrand, obejmujący kilka dzielnic Melbourne. W latach 2001–2007 zasiadała w labourzystowskich gabinetach cieni. Po wygranych przez ALP wyborach z 2007 roku, objęła urząd ministra zdrowia i osób starszych w gabinecie Kevina Rudda. Zachowała go w pierwszym gabinecie Julii Gillard, a także w początkowym okresie działania drugiego gabinetu Gillard. Następnie została przeniesiona na stanowisko federalnego prokuratora generalnego. 2 lutego 2013 zrezygnowała z tej funkcji ze względów osobistych, zapowiedziała też, iż nie będzie ubiegać się o kolejną kadencję parlamentarną.

</doc>
<doc id="1589104" url="https://pl.wikipedia.org/wiki?curid=1589104" title="Market Weighton">
Market Weighton

Market Weighton - miasto w Wielkiej Brytanii, w Anglii, w regionie Yorkshire and the Humber, w hrabstwie East Riding of Yorkshire. W 2001 r. miasto to zamieszkiwało 5 212 osób.

</doc>
<doc id="1589105" url="https://pl.wikipedia.org/wiki?curid=1589105" title="Jonasz z Bobbio">
Jonasz z Bobbio

Jonasz z Bobbio (VII wiek) – hagiograf. Zachowały się trzy życiorysy jego autorstwa:

</doc>
<doc id="1589106" url="https://pl.wikipedia.org/wiki?curid=1589106" title="Ödenburg">
Ödenburg



</doc>
<doc id="1589108" url="https://pl.wikipedia.org/wiki?curid=1589108" title="Prymazjusz z Hadrumetum">
Prymazjusz z Hadrumetum

Prymazjusz z Hadrumetum (VI wiek) – wczesnochrześcijański pisarz, biskup Hadrumetum w latach 550–560. Dołączył do grupy biskupów potępiających Trzy Dzieła. Autor "Komentarza do Apokalipsy (Commentarius in Apocalipsin)", dzieła zawierającego liczne cytaty z pisma Tykoniusza o identycznym tytule. Napisał również "O herezjach (De haeresibus)", ale dzieło to zaginęło, zachował się jedynie fragment u Kasjodora.

</doc>
<doc id="1589112" url="https://pl.wikipedia.org/wiki?curid=1589112" title="Białe myszy">
Białe myszy

Białe myszy, białe myszki – omamy wzrokowe występujące w powiedzeniu „widzieć białe myszy” (myszki), których ujrzenie ma świadczyć o osiągnięciu stanu upojenia alkoholowego czy majaczenia.
Białe myszy nie są jedynymi zwierzętami, które można „ujrzeć” w czasie delirium alkoholowego, według badań przeprowadzonych nad halucynacjami spowodowanymi przez alkohol, najczęściej widzianymi zwierzętami były kolejno: koty, psy i węże, myszy były dopiero czwarte pod względem częstości.
W innych językach.
Wyrażenie o "białych myszach" nie jest unikatowe dla języka polskiego, podobne powiedzenia spotykane są w innych językach (np. w angielskim "to see white mice"), ale istnieją także podobne powiedzenia o innych zwierzętach – na przykład w angielskim istnieje powiedzenie "to see pink elephants" (widzieć różowe słonie), identyczne wyrażenie istnieje też w języku szwedzkim – "se skära elefanter", czy francuskim "Éléphant rose".
W literaturze.
O białych myszach pisał między innymi Karol Olgierd Borchardt w książce "Znaczy Kapitan", opisując anegdotę o kapitanie Zdenku Knötgenie, który przekręcił to wyrażenie na „białe mszy”. Scena z różowym słoniem, którego widzi osoba będąca pod wpływem alkoholu, pojawiła się też w powieści Joanny Chmielewskiej "Lesio". 
Myszy pojawiały się wśród delirycznych wizji bohatera filmu "Stracony weekend" Dona Birnama. Występujący w tej roli Ray Milland został uhonorowany Oscarem.

</doc>
<doc id="1589113" url="https://pl.wikipedia.org/wiki?curid=1589113" title="Apollonios Dyskolos">
Apollonios Dyskolos

Apollonios Dyskolos – żyjący w II wieku n.e. grecki filolog, znany jako jeden z pierwszych badaczy gramatyki języka naturalnego. Urodził się w Aleksandrii. Jego przydomek brzmiał ὁ δύσκολος, co oznacza „trudny do zadowolenia” bądź też „gburowaty”, a wiązało się to z jego wysokim zdolnościami analitycznymi i wybuchowym charakterem. Żył pod rządami cesarza Hadriana i Antoniusza Piusa. Większą część życia spędził w swojej rodzinnej Aleksandrii, tam też umarł. Jest autorem wielu tekstów na temat części mowy, m.in. na temat składni; jeden z nich nosi tytuł "Perí syntáxeos" i składa się z 4 ksiąg. Oryginał zachował się do dzisiaj. Wraz z synem Aeliuszem miał znaczący wpływ na badania późniejszych gramatyków. Od jego nazwiska nazwę bierze współczesny Instytut Języka i Językoznawstwa im. Apolloniusa.

</doc>
<doc id="1589115" url="https://pl.wikipedia.org/wiki?curid=1589115" title="Liliana Allen">
Liliana Allen

Liliana Allen Doll (ur. 24 marca 1970 w Holguín) – kubańska lekkoatletka, sprinterka, w drugiej części kariery sportowej reprezentująca Meksyk.
Sukcesy.
Oprócz dwóch złotych medali Igrzysk Państw Ameryki Środkowej i Karaibów z 2002 wszystkie inne sukcesy Allen odniosła jako Kubanka.

</doc>
<doc id="1589118" url="https://pl.wikipedia.org/wiki?curid=1589118" title="John Paul Calderon">
John Paul Calderon



</doc>
<doc id="1589128" url="https://pl.wikipedia.org/wiki?curid=1589128" title="Niceats z Remezjany">
Niceats z Remezjany



</doc>
<doc id="1589129" url="https://pl.wikipedia.org/wiki?curid=1589129" title="Dennis O’Neil">
Dennis O’Neil

Dennis O’Neil (ur. 3 maja 1939 w Saint Louis, zm. 11 czerwca 2020) – amerykański autor bestsellerowych komiksów, opowiadań i powieści.
Pracował m.in. dla takich wydawnictw jak Marvel Comics, Charlton, a od ponad dwudziestu lat nadzoruje wszystkie wydawane przez DC Comics tytuły o przygodach Batmana. Jest szczególnie znany z pracy nad tą postacią z rysownikiem Nealem Adamsem, wraz z którym w latach 70. przywrócił jej pierwotny mroczny charakter.
O’Neil jest autorem m.in. nowelizacji filmów i Mroczny rycerz, a także autorem "DC Comics Guide to Writing for Comics". W latach 90. uczył pisania komiksów w Manhattan’s School of Visual Arts.
Laureat nagrody ACBA (Academy of Comic Book Arts) za wkład w budowę wizerunku Zielonej Latarni, a także dwukrotnie Shazam Awards za najlepsze opowiadanie komiksowe (wraz z Nealem Adamsem) oraz Shazam Awards dla najlepszego scenarzysty.

</doc>
<doc id="1589132" url="https://pl.wikipedia.org/wiki?curid=1589132" title="Głowa Cukru (Rio de Janeiro)">
Głowa Cukru (Rio de Janeiro)

Głowa Cukru (port. "Pão de Açúcar") – góra usytuowana w Rio de Janeiro w Brazylii nad Zatoką Guanabara nad Oceanem Atlantyckim. Wznosi się na wysokość 396 m n.p.m. Nazwę nadali przybyli tu koloniści z Portugalii.
Góra jest jednym granitowo-kwarcowym monolitem wyrastającym prosto z Oceanu Atlantyckiego. Znajduje się na terenie utworzonego w 2006 roku Parku Narodowego Góry Cukrowej i Wzgórza Urca. Od 2012 roku park znajduje się na Liście Światowego Dziedzictwa UNESCO.
Na górę można wjechać kolejką linową, która może pomieścić 65 pasażerów. Kursuje co 20 minut. Została wybudowana w 1912 roku, a odbudowana i wyremontowana na przełomie lat 1972 i 1973.
Na górze znajduje się ponad 270 dróg wspinaczkowych.

</doc>
<doc id="1589137" url="https://pl.wikipedia.org/wiki?curid=1589137" title="Andreas Ogris">
Andreas Ogris

Andreas Ogris (ur. 7 października 1964 w Wiedniu) – austriacki piłkarz. Występował na pozycji napastnika. Obecnie trener piłkarski. Jest starszym bratem Ernsta Ogrisa, byłego gracza Herthy Berlin.
Kariera klubowa.
Ogris profesjonalną karierę rozpoczynał w Austrii Wiedeń. Debiut w Bundeslidze zaliczył 11 września 1983, w bezbramkowo zremisowanym spotkaniu z LASK Linz. Łącznie w tamtym sezonie rozegrał tam dwa ligowe spotkania. Zdobył także mistrzostwo Austrii. W kolejnym sezonie ponownie sięgnął po ten tytuł. W 1985 na rok wypożyczono go do Admiry Wacker Mödling. Po powrocie do klubu zaczął częściej grywać w pierwszym zespole. Łącznie rozegrał tam 82 spotkania i zdobył 36 bramek.
W 1990 roku przeszedł do hiszpańskiego Espanyolu. Szybko przebił się tam do wyjściowej jedenastki. Był tam podstawowym zawodnikiem, ale pod koniec debiutanckiego sezonu powrócił do Austrii Wiedeń. Zdążył rozegrać w niej siedem meczów i strzelić siedem goli. Udało mu się również zająć z zespołem pierwsze miejsce w lidze i po raz trzeci w karierze sięgnąć po trofeum mistrza Austrii. Pierwszą połowę sezonu 1992/93 spędził na wypożyczeniu w LASK Linz. Po powrocie do macierzystego klubu, wraz z nim jeszcze dwukrotnie został zwycięzcą rozgrywek ligowych, a także Pucharu Austrii.
W 1997 odszedł do Admiry Wacker Mödling, podobnie jak jego dotychczasowy klub, grającej w Bundeslidze. Po spędzeniu tam roku zakończył karierę.
Po zakończeniu kariery został trenerem. Był jednak szkoleniowcem amatorskich drużyn.
Kariera reprezentacyjna.
Ogris był uczestnikiem młodzieżowych Mistrzostw Świata w 1983 roku. Debiut w reprezentacji seniorskiej zaliczył 15 października 1986, w wygranym 3-0 pojedynku z Albanią. Grał na Mistrzostwach Świata w 1990 roku, na których zdobył bramkę w meczu fazy grupowej przeciwko Stanom Zjednoczonym, wygranym 2-1. Było to jednak jedyne spotkanie na tym mundialu, w którym zdobyli punkty. W pozostałych dwóch pojedynkach zostali pokonani i po zajęciu trzeciej pozycji w grupie, pożegnali się z turniejem. Ostatni mecz w reprezentacji zagrał w 1997, w pojedynku ze Szkocją. Łącznie w drużynie narodowej rozegrał 63 spotkania i zdobył 11 bramek.

</doc>
<doc id="1589138" url="https://pl.wikipedia.org/wiki?curid=1589138" title="Arik Braun">
Arik Braun

Arik Braun (ur. 8 lutego 1988 w Aresingu) – niemiecki szachista, arcymistrz od 2008 roku.
Kariera szachowa.
W szachy gra od 5. roku życia. Był wielokrotnym medalistą indywidualnych mistrzostw Niemiec juniorów, m.in. złotym w latach 1997 (w kategorii do 11 lat), 2000 (do 12 lat) oraz 2003 (do 18 lat). Poza tym wielokrotnie reprezentował swój kraj na mistrzostwach świata i Europy juniorów, zdobywając trzy medale: złoty (Batumi 2006, MŚ do 18 lat), srebrny (Kallithea 2000, ME do 12 lat) oraz brązowy (Gaziantep 2008, MŚ do 20 lat). W 2008 r. wystąpił w drugiej drużynie Niemiec na rozegranej w Dreźnie szachowej olimpiadzie, natomiast w 2009 r. zdobył w Saarbrücken tytuł indywidualnego mistrza kraju.
Normy na tytuł arcymistrza wypełnił podczas drużynowych mistrzostw Niemiec (w sezonach 2005/06 i 2007/08) oraz na mistrzostwach świata juniorów, na których zdobył medale (2006, 2008). Do innych jego indywidualnych sukcesów należą:
Najwyższy ranking w dotychczasowej karierze osiągnął 1 lutego 2020 r., z wynikiem 2609 punktów.

</doc>
<doc id="1589145" url="https://pl.wikipedia.org/wiki?curid=1589145" title="Fundacja Nowe Media">
Fundacja Nowe Media

Fundacja Nowe Media – fundacja powstała w kwietniu 2008, której celem jest rozwijanie zainteresowań dziennikarskich oraz propagowanie ideałów rzetelnego dziennikarstwa wśród młodzieży w Polsce i za granicą. Siedziba Fundacji znajduje się w Warszawie, a zasięgiem działań obejmuje Polskę, Ukrainę i Białoruś. Fundacja prowadzi projekt tworzenia wirtualnych gazetek szkolnych w ramach Młodzieżowej Akcji Multimedialnej.
Prezesem Fundacji jest Robert Bogdański, w skład zarządu wchodzą również Małgorzata Wójcik (Wiceprezes) i Olga Hardziejczyk-Maziarska.

</doc>
<doc id="1589146" url="https://pl.wikipedia.org/wiki?curid=1589146" title="Sekretne życie pszczół (film)">
Sekretne życie pszczół (film)

Sekretne życie pszczół – amerykański dramat przygodowy z 2008 roku zrealizowany na motywach powieści Sue Monk Kidd pod tym samym tytułem. Scenariusz i reżyseria Gina Prince-Bythewood.

</doc>
<doc id="1589147" url="https://pl.wikipedia.org/wiki?curid=1589147" title="PKO Bank Polski S.A.">
PKO Bank Polski S.A.



</doc>
<doc id="1589160" url="https://pl.wikipedia.org/wiki?curid=1589160" title="John Agar">
John Agar

John G. Agar (ur. 31 stycznia 1921 w Chicago, zm. 7 kwietnia 2002 w Burbank) – amerykański aktor filmowy i telewizyjny, znany m.in. z filmów "Fort Apache", "Piaski Iwo Jima", "King Kong".
Życiorys.
Był dwukrotnie żonaty. Jego pierwszą żoną była amerykańska aktorka filmowa Shirley Temple. Pobrali się 19 września 1945, a w 1948 z tego małżeństwa narodziła się córka Linda Susan. Para aktorska rozwiodła się w roku 1949. Rok później John Agar zawarł drugi związek małżeński z Lorettą Combs. Miał z nią dwoje dzieci, a małżeństwo to przerwała śmierć żony w roku 2000.

</doc>
<doc id="1589162" url="https://pl.wikipedia.org/wiki?curid=1589162" title="Sophia Getzova">
Sophia Getzova

Sophia Getzova "Sophia Getzowa" (ur. 1872 w Homlu, zm. 12 lipca 1946) – szwajcarsko-izraelska lekarka, patolog. Przez wiele lat pracowała w szpitalu Hadassa w Jerozolimie. Przez cztery lata była narzeczoną Chaim Weizmana, w 1901 roku Weizmann odszedł do Very Khatzman. W Palestynie od 1925 roku, w 1927 roku została profesorem anatomii patologicznej na Uniwersytecie Hebrajskim.
Tzw. wole Getzowy to synonim dla raka tarczycy z komórek Hürthle’a.

</doc>
<doc id="1589164" url="https://pl.wikipedia.org/wiki?curid=1589164" title="Zbigniew Skiełczyński">
Zbigniew Skiełczyński

Zbigniew Skiełczyński (ur. 23 lutego 1942 w Łowiczu, zm. 20 lipca 2004) – polski duchowny katolicki, autor licznych publikacji traktujących o regionie łowickim oraz jego historii.
Życiorys.
Od 1959 był klerykiem w warszawskim seminarium metropolitalnym. Święcenia kapłańskie otrzymał 27 maja 1965 z rąk kardynała Stefana Wyszyńskiego. Był proboszczem w Górkach Kampinoskich oraz w Kocierzewie.
Pełnił obowiązki kustosza Archiwum i Biblioteki Kapitulnej w Łowiczu, prezesa Oddziału Wojewódzkiego (skierniewickiego) Polskiego Towarzystwa Historycznego oraz kapelana więziennego. W okresie stanu wojennego był także kapelanem dla przetrzymywanych działaczy Solidarności.
Był wykładowcą w Łowickim Seminarium Duchownym oraz Mazowieckiej Wyższej Szkole Humanistyczno-Pedagogicznej w Łowiczu.
W 2004 otrzymał tytuł honorowego obywatela Łowicza.

</doc>
<doc id="1589168" url="https://pl.wikipedia.org/wiki?curid=1589168" title="Ralf Appel">
Ralf Appel

Ralf Appel (ur. 18 lipca 1971 w Pirmasens) – niemiecki szachista, arcymistrz od 2008 roku.
Kariera szachowa.
Pierwsze znaczące sukcesy zaczął odnosić w drugiej połowie lat 80. XX wieku. W 1988 r. zwyciężył w mistrzostwach Niemiec w szachach błyskawicznych, a następnym roku zdobył tytuł mistrza kraju juniorów do 20 lat. W latach 1992, 1993 i 1995 zwyciężał w turniejach "Gusenburger Schnellschachopen", natomiast w 1997 i 1998 – w "Dr. Wagner Gedächtnisturnier". W 2001 r. podzielił I m. (wspólnie z Danielem Fridmanem) w turnieju "Julian Borowski"-B w Essen, zdobywając pierwszą normę na tytuł arcymistrza. W kolejnych kilku latach ograniczył starty w turniejach klasyfikowanych przez FIDE, uczestnicząc praktycznie tylko w rozgrywkach niemieckiej "Bundesligi" (w których to dwukrotnie, w sezonach 2005/06 i 2007/08, wypełnił normy na tytuł arcymistrzowski). W 2007 r. odniósł kolejny indywidualny sukces, dzieląc I m. (wspólnie z m.in. Siergiejem Tiwiakowem i Fabiano Caruaną) w Vlissingen.
Najwyższy ranking w dotychczasowej karierze osiągnął 1 lipca 2009 r., z wynikiem 2552 punktów zajmował wówczas 22. miejsce wśród niemieckich szachistów.

</doc>
<doc id="1589170" url="https://pl.wikipedia.org/wiki?curid=1589170" title="Ray Jackendoff">
Ray Jackendoff

Ray Jackendoff (ur. 23 stycznia 1945) – amerykański językoznawca. Posiada tytuł doktora nauk humanistycznych.
W swoich badaniach zajmuje się lingwistyką generatywną oraz kognitywną, poświęcając wiele uwagi istnieniu wrodzonej gramatyki uniwersalnej oraz zagadnieniom języka z perspektywy współczesnej wiedzy o ludzkim umyśle. Prowadził badania w zakresie relacji pomiędzy komputacyjną teorią umysłu, składnią i świadomym postrzeganiem, a także analizą muzyczną. Jego teoria semantyki pojęciowej posłużyła jako podstawa do obszernej teorii językowej, której założenia opisane zostały w monografii z 2002 r., zatytułowanej "Foundations of Language. Brain, Meaning, Grammar, Evolution". Jackendoff studiował m.in. pod kierownictwem Noama Chomsky’ego i Morrisa Halle’a na uczelni Massachusetts Institute of Technology, gdzie doktoryzował się w 1969 r.
W roku 2003 Ray Jackendoff otrzymał wyróżnienie Jean Nicod Prize w Paryżu.
Obecnie (2009) jest wykładowcą na prywatnej uczelni Tufts University w Stanach Zjednoczonych.

</doc>
<doc id="1589175" url="https://pl.wikipedia.org/wiki?curid=1589175" title="Sclerodermia">
Sclerodermia



</doc>
<doc id="1589176" url="https://pl.wikipedia.org/wiki?curid=1589176" title="Ghost World">
Ghost World



</doc>
<doc id="1589178" url="https://pl.wikipedia.org/wiki?curid=1589178" title="Agatarchos">
Agatarchos

Agatarchos z Samos (gr. Agátharchos; ur. 490 p.n.e., zm. 415 p.n.e.) - grecki malarz, działał w Atenach ok. 460-420 p.n.e. Zwany był także Skenografosem ze względu na to, że był inicjatorem i twórcą scenografii do sztuk teatralnych Ajschylosa.
Jest uważany za pierwszego twórcę, który stosował iluzję przestrzenną i perspektywę linearną (w dekoracjach teatralnych). Napisał też dzieło (traktat) o malarstwie dekoracyjnym w teatrze i przedstawianiu rzeczywistości w sztuce, które nie zachowało się do naszych czasów, ale cieszyło się dużą popularnością wśród współczesnych - w starożytności korzystało z niego wielu artystów (np. Apollodoros z Aten), teoretyków sztuki i filozofów (np. Anaksagoras i Demokryt). Twórczość Agatarchosa znalazła swoje odbicie w dziełach greckich malarzy wazowych, szczególnie południowoitalskich.

</doc>
<doc id="1589186" url="https://pl.wikipedia.org/wiki?curid=1589186" title="Jak-36">
Jak-36

Jak-36 (ros. Як-36) – radziecki odrzutowy samolot myśliwsko-szturmowy pełniący rolę demonstratora technologii pionowego startu i lądowania (VTOL).
Samolot został skonstruowany w biurze OKB Jakowlewa jako odpowiedź na brytyjski projekt Kestrel. W kodzie NATO Jak-36 oznaczony był jako "Freehand". Zbudowano ogółem 12 egzemplarzy tego typu. Jego następca Jak-36M był już zupełnie nową konstrukcją, która weszła do produkcji pod oznaczeniem Jak-38 (bywa mylony z Jak-36).
Samolot wyposażony był w dwa silniki startowo-marszowe o zmiennym wektorze ciągu. Konstrukcja samolotu: metalowa półskorupowa z podwoziem trójkołowym chowanym w locie. Jak-36 nie posiadał stałego uzbrojenia.

</doc>
<doc id="1589190" url="https://pl.wikipedia.org/wiki?curid=1589190" title="Ahsoka Tano">
Ahsoka Tano

Ahsoka Tano – postać ze świata Gwiezdnych wojen, togrutańska Jedi.
Życiorys.
Urodzona w 36 BBY na Shili, rodzinnej planecie Togrutan. Została odkryta przez mistrza Jedi, Plo Koona. W młodym wieku została zabrana do Świątyni Jedi, a gdy rozgorzały Wojny klonów, w wieku czternastu lat, została przydzielona do Anakina Skywalkera. Częściowo było to spowodowane trwającymi wokół Wojnami klonów, a częściowo dlatego, że Yoda pragnął, by „nauczyła” swojego mistrza – Anakina Skywalkera – większego poczucia odpowiedzialności. Ponieważ przeszła rygorystyczne szkolenie, starała się rozwiązywać sytuacje bardziej podręcznikowo, niż robił to jej nowy nauczyciel.
Zadanie Ahsoki i Anakina podczas bitwy o Christophsis polegało na zniszczeniu generatorów. Podczas misji Ahsoka następuje na pułapkę uruchamiającą droidy, przez co jej mistrz znalazł się w tarapatach. Po podłożeniu ładunku używa Mocy, by zrzucić ścianę na droidy i ratuje tym sposobem mistrza. Po tym zdarzeniu Anakin zmienia nastawienie do bohaterki, która zostaje jego uczennicą.
Wykonanie zadania przyczyniło się do wygrania bitwy przez Republikę. Po tych wydarzeniach razem z Anakinem podejmuje się misji odnalezienia syna Jabby Hutta. Jej żywiołowy charakter zaskakuje Mistrza, który pod koniec filmu Anakin ujawnia sympatię dla swojej nowej praktykantki, rezygnując z pojedynku z Dooku, kiedy uważa, że jej życie jest w niebezpieczeństwie. 
Około roku 22 BBY, w świątyni Jedi doszło do ataku terrorystycznego. Po śledztwie Ahsoka i jej mistrz dotarli do zamachowca, który działał na zlecenie jednego z Jedi. Po jakimś czasie zatrzymana poprosiła o spotkanie z Ahsoką. Gdy chciała jej wyjawić, który Jedi zlecił jej podłożenie bomby, nagle ktoś zaczął ją dusić Mocą. Na nagraniu wyglądało to tak, jakby młoda padawanka zabiła więźnia. Po wyjaśnieniu sprawy i uniewinnieniu Ahsoki, Rada zaproponowała jej powrót. Ahsoka odrzuciła propozycję i ostatecznie odeszła z Zakonu.
Nienależąca już do Zakonu Tano uniknęła śmierci w wyniku rozkazu 66. Około roku 4 BBY wraz z senatorem Bailem Organą pełniła rolę koordynatora działań stawiających opór Imperium komórek rebeliantów, w tym również załogantów statku "Duch". Ukrywała swoją prawdziwą tożsamość, posługując się pseudonimem Fulcrum.

</doc>
<doc id="1589192" url="https://pl.wikipedia.org/wiki?curid=1589192" title="Shooting Dogs">
Shooting Dogs



</doc>
<doc id="1589193" url="https://pl.wikipedia.org/wiki?curid=1589193" title="Agdistis">
Agdistis

Agdistis – w mitologii greckiej istota obupłciowa, którą w czasie snu spłodził Zeus.
Z powodu agresywności tego stworzenia inni bogowie pozbawili je męskich narządów płciowych, z których powstało drzewo migdałowe lub granatowe. Owoce tego drzewa spożyła Nana i z tej przyczyny urodziła Attisa.
Imię Agdistis jest też przydomkiem Kybele, bogini płodności.

</doc>
<doc id="1589202" url="https://pl.wikipedia.org/wiki?curid=1589202" title="Martin Ferguson (polityk)">
Martin Ferguson (polityk)

Martin Ferguson (ur. 12 grudnia 1953 w Sydney) – australijski polityk, członek Australijskiej Partii Pracy (ALP), w gabinecie Julii Gillard pełni funkcje ministra zasobów naturalnych i energii oraz ministra turystyki.
Życiorys.
Pochodzi z rodziny o dużych tradycjach politycznych. Jego ojciec Jack Ferguson był przez 8 lat wicepremierem stanu Nowa Południowa Walia, a brat Laurie Ferguson również zasiada w parlamencie z ramienia ALP. Martin ukończył studia ekonomiczne na University of Sydney, a następnie został etatowym działaczem związków zawodowych. W roku 1984 wszedł do zarządu Australijskiej Rady Związków Zawodowych (ACTU), największej centrali związkowej w kraju. W latach 1990–1996 był przewodniczącym ACTU i zarazem członkiem władz Międzynarodowej Organizacji Pracy.
W 1996 został wybrany do Izby Reprezentantów jako przedstawiciel okręgu wyborczego Batman, obejmującego kilka spośród północnych dzielnic Melbourne. W tym samym roku został odznaczony Orderem Australii. W latach 1996–2007 zasiadał w kolejnych labourzystowskich gabinetach cieni. Po wyborczym zwycięstwie lewicy w 2007 roku, objął obecne stanowiska. Jako minister zasobów naturalnych i energii kilkakrotnie wchodził w konflikty z organizacjami pozarządowymi. Sprzeciwiał się proponowanemu zakazowi eksportu wydobywanego w Australii uranu do Chin. Jednocześnie entuzjastycznie wypowiadał się na temat pomysłu utworzenia w Australii głównego światowego składowiska odpadów z elektrowni atomowych, choć zastrzegł, iż z powodów politycznych uważa te plany za nierealne.

</doc>
<doc id="1589203" url="https://pl.wikipedia.org/wiki?curid=1589203" title="Dawnrazor (album)">
Dawnrazor (album)

Dawnrazor – pierwszy pełny album Fields Of The Nephilim wydany 1987 roku. Płyta, w porównaniu do następnych wydawnictw, zawierała materiał bardziej rockowy, ale podlany już mrocznym brzmieniem (np. utwór tytułowy). Poszczególne wersje albumu - winylowa brytyjska, winylowa amerykańska i kompaktowa - różniły się nieznacznie między sobą.
Utwór pierwszy jest coverem kompozycji Ennio Morricone z filmu "Pewnego razu na Dzikim Zachodzie". Fascynacja zespołu spaghetti westernami uwidoczniła się również w strojach, stylizowanych na wzór bohaterów filmów tego gatunku.
Zawartość:
"wersja winylowa brytyjska:"
"wersja winylowa amerykańska:"
"wersja kompaktowa:"

</doc>
<doc id="1589205" url="https://pl.wikipedia.org/wiki?curid=1589205" title="Cecha (psychologia)">
Cecha (psychologia)



</doc>
<doc id="1589209" url="https://pl.wikipedia.org/wiki?curid=1589209" title="VWF">
VWF



</doc>
<doc id="1589212" url="https://pl.wikipedia.org/wiki?curid=1589212" title="Ulica Chlebnicka">
Ulica Chlebnicka



</doc>
<doc id="1589213" url="https://pl.wikipedia.org/wiki?curid=1589213" title="Ulica Elbląska">
Ulica Elbląska



</doc>
<doc id="1589216" url="https://pl.wikipedia.org/wiki?curid=1589216" title="Leroy Cooper">
Leroy Cooper

Leroy Cooper (ur. 1929 – zm. 26 stycznia 2009 w Orlando na Florydzie) – amerykański muzyk, saksofonista.
Współpracował m.in. Joe Cockerem i Rayem Charlsem, z tym ostatnim nagrał m.in. "In the Heat of the Night" oraz "America, The Beautiful".

</doc>
<doc id="1589217" url="https://pl.wikipedia.org/wiki?curid=1589217" title="The Nephilim">
The Nephilim

The Nephilim – drugi studyjny album grupy Fields Of The Nephilim, który ukazał się w 1988 roku. Płyta muzycznie dzieli się na 2 części: utwory 1-5 są ostre, rockowe w charakterze, nawiązują do stylistyki "Dawnrazor", pozostała część (bardziej wyciszona, klimatyczna) jest zapowiedzią "Elizium".
Na początku albumu, a także pomiędzy utworami "Celebrate/Love under will/Last exit for the lost", umieszczono cytaty z filmu "Imię róży".
Zawartość:
"wersja kompaktowa:"

</doc>
<doc id="1589225" url="https://pl.wikipedia.org/wiki?curid=1589225" title="Carlo Agostini">
Carlo Agostini



</doc>
<doc id="1589232" url="https://pl.wikipedia.org/wiki?curid=1589232" title="Gospodarka Andrychowa">
Gospodarka Andrychowa

Andrychów jest rozwijającym się ośrodkiem gospodarczym położonym w zachodniej Małopolsce. Rozwija się tu głównie przemysł: maszynowy, włókienniczy i bawełniany oraz ze względu na korzystne położenie turystyka i agroturystyka.
Ma długie tradycje gospodarcze. Od XVI wieku rozwijało się tkactwo oparte na uprawianym w okolicy lnie, a później na importowanej bawełnie. W XVIII i XIX wieku rozkwitła działalność produkcyjna i handlowa chłopów andrychowskich zorganizowanych w kolegacje. W 1908 roku powstała bardzo nowoczesna (jak na tamte czasy) Pierwsza Galicyjska Tkalnia Mechaniczna należąca do braci Czeczowiczków.
W okresie międzywojennym starano się stworzyć w Andrychowie warunki do rozwoju ruchu wypoczynkowego. W tym okresie powstały duże inwestycje o charakterze rekreacyjnym: stadion sportowy oraz basen.
Struktura gospodarcza.
Dane statystyczne.
Charakterystycznymi niekorzystnymi cechami andrychowskiej gospodarki są:
Przemysł.
W Andrychowie od początku XX wieku były obecne duże zakłady przemysłowe. Transformacja ustrojowa przyniosła im wiele nowych wyzwań i problemów – w latach 90. możliwości dalszego funkcjonowania wielu z nich stała pod znakiem zapytania. Duże andrychowskie zakłady przeszły restrukturyzacje i obecnie odzyskują rynki. Na terenie gminy powstają nowe inwestycje. Aktywność władz samorządowych (m.in. działania związane z utworzeniem strefy ekonomicznej) pozwala przypuszczać, że przemysł w Andrychowie będzie przyciągać nowych inwestorów. Andrychów jest jednym z głównych ośrodków Bielskiego Okręgu Przemysłowego.
Turystyka.
Ważną gałęzią gospodarki andrychowskiej jest turystyka i agroturystyka. Ze względu na położenie w Beskidzie Małym oraz inwestycje w infrastrukturę turystyczną Andrychów jest jednym z najważniejszych ośrodków turystycznych w regionie.
Na terenie gminy można wypoczywać przez cały rok. Różnorodność oferty pozwala na uprawianie pieszej turystyki górskiej, rowerowej górskiej i nizinnej, konnej, sportów zimowych, wspinaczki skałkowej, wędkowania, lotniarstwa, myślistwa, turystyki kulturowej i religijnej.
Bazę noclegową w gminie tworzą: ponad 4 hotele (m.in. Park Hotel Łysoń, Hotel „Beskid”, Hotel „Leskowiec”, Centrum Konferencyjno-Wypoczynkowego „Kocierz”), ponad 20 gospodarstw agro- i ekoturystycznych i ok. 3 schronisk górskich: na Trzonce, na Jaworzynie (schronisko „Leskowiec”) i w okolicach Łamanej Skały.
Infrastrukturę turystyczną, rekreacyjną i sportową tworzą również: wyciągi, liczne szlaki turystyczne, parki rozrywki, centra konferencyjno-wypoczynkowe, baseny, korty tenisowe, lodowiska, stadniny koni, hale i stadiony sportowe.
Handel.
W Andrychowie mocno rozbudowany jest sektor handlowy (szczególnie handel detaliczny). Działają tutaj m.in.:
Rolnictwo.
W gminie Andrychów użytki rolne zajmują 49,4%, a lasy – 40,3% powierzchni. W gminie praktycznie nie ma ludności, której głównym źródłem utrzymania jest rolnictwo. Pomimo tego, w gminie od lat utrzymuje się dwuzawodowość. Intensywnie rozwija się pszczelarstwo.
Ze względu na ukształtowanie terenu i słabą jakość gleb przeważa uprawa zboża i ziemniaków, zaś hodowla zwierząt skupia się na trzodzie chlewnej, bydle i drobiu.
Na terenie Roczyn rozwija się sadownictwo i gospodarstwa szklarniowe. Ich łączna powierzchnia wynosi około 36 tys. m².
Andrychów jest siedzibą Nadleśnictwa Andrychów.
Specjalna strefa ekonomiczna.
Od 2007 roku działa podstrefa specjalnej strefy ekonomicznej zarządzana przez Krakowski Park Technologiczny, o łącznej powierzchni blisko 140 ha. Podzielona została na pięć kompleksów dostosowanych do różnorodnych potrzeb inwestorów.
Wsparcie biznesu, Instytucje otoczenia biznesu.
Działalność bankową w Andrychowie prowadzą:
Inne instytucje:
Rynek pracy.
W ciągu 2009 roku w powiecie wadowickim gwałtownie wzrosło bezrobocie. Bezpośredni wpływ na jego wzrost miało pogorszenie się sytuacji gospodarczej. Tendencja ta nie ominęła Andrychowa. W porównaniu do roku 2008 przybyło 728 osób bezrobotnych:
Inwestycje w latach 2007–2008.
Wybrane inwestycje współfinansowane przez gminę:
Wybrane inwestycje prywatne:
Duże firmy.
Na terenie miasta znajdują się przedsiębiorstwa takie jak:

</doc>
<doc id="1589235" url="https://pl.wikipedia.org/wiki?curid=1589235" title="Carlo Agostini (szermierz)">
Carlo Agostini (szermierz)



</doc>
<doc id="1589245" url="https://pl.wikipedia.org/wiki?curid=1589245" title="Polska Kapela Ludowa Feliksa Dzierżanowskiego">
Polska Kapela Ludowa Feliksa Dzierżanowskiego

Polska Kapela Ludowa Feliksa Dzierżanowskiego – orkiestra wykonującą muzykę ludową i wystylizowaną na ludową, założona przez kompozytora i dyrygenta Feliksa Dzierżanowskiego w 1933 r. podróżująca na tournée po kraju i regularnie występująca w Polskim Radiu. W 1937 r. wystąpiła z koncertem "Płynie Wisła płynie, po polskiej krainie" w Wolnym Mieście Gdańsku ("Koncert był wielką manifestacją polskości wśród szalejącego już wówczas terroru faszystów hitlerowskich." według słów Feliksa Dzierżanowskiego).
Popularna w Polskim Radiu i koncertach po 1945 posiadała liczne nagrania. W 1970 odbyła długie tournée po ośrodkach polonijnych w Ameryce Północnej odbywając m.in. 29 koncertów w ciągu miesiąca. Po śmierci Feliksa Dzierżanowskiego w 1975 r. przemianowana na Polską Kapelę Ludową im. Feliksa Dzierżanowskiego, w końcu lat 70. XX w. zaprzestała działalności.
Utwory wykonywane przez Polską Kapelę Ludową Feliksa Dzierżanowskiego były często rejestrowane i wydawane na płytach gramofonowych. Muzyka była wykorzystywana w filmach, m.in. w początkowej scenie filmu Rejs reż. Marka Piwowskiego wykorzystano "Oblekoński oberek" w wykonaniu Polskiej Kapeli Ludowej Feliksa Dzierżanowskiego.
Wybrana dyskografia.
strona B
Archiwalne nagrania Polskiej Kapeli Ludowej Feliksa Dzierżanowskiego dostępne są na płytach CD Polskich Nagrań – składankach muzyki ludowej m.in.:

</doc>
<doc id="1589246" url="https://pl.wikipedia.org/wiki?curid=1589246" title="Keisuke Itō">
Keisuke Itō

 – japoński lekarz i biolog. 
W latach 20. XIX w. uczył się zachodniej medycyny u Philippa Franza von Siebolda.
Opracował szczepionkę przeciw ospie prawdziwej. Razem z Sieboldem, autorem "Fauna Japonica and Flora Japonica", badał japońską florę. Na jego cześć nazwano gatunek "Rhododendron keiskei". W 1829 r. ukazało się jego dzieło "Taisei-honzō-meiso". W 1881 r. został profesorem na Uniwersytecie Tokijskim.

</doc>
<doc id="1589249" url="https://pl.wikipedia.org/wiki?curid=1589249" title="Austro-Węgierska Marynarka Wojenna">
Austro-Węgierska Marynarka Wojenna



</doc>
<doc id="1589253" url="https://pl.wikipedia.org/wiki?curid=1589253" title="Zdenko Knötgen">
Zdenko Knötgen

Zdenko Knötgen (ur. 2 lutego 1892 w Wiedniu, zm. 7 lutego 1959 w Grazu) – oficer cesarskiej i królewskiej Marynarki Wojennej, kapitan żeglugi wielkiej, w latach 20. XX wieku kapitan polskich transatlantyków. Ostatnim, jakim dowodził tuż przed wojną i w jej trakcie, był MS „Sobieski”.
Życiorys.
15 czerwca 1911, po ukończeniu w Rijece, został mianowany na stopień ze starszeństwem z 1 lipca tego roku, wcielony do c. i k. Marynarki Wojennej oraz przydzielony do załogi pancernika SMS Radetzky.
Walczył w czasie I wojny światowej. 1 maja 1918 został mianowany na stopień .
W okresie międzywojennym uzyskał polskie obywatelstwo i był kapitanem polskich transatlantyków. Pierwszym statkiem, jakim dowodził w Polsce w latach 1922–1926, był masowiec „Wisła” (który został wyrzucony na mieliznę podczas sztormu 10 października 1926), później SS Pułaski. Był bohaterem kilku opowiadań Karola Borchardta m.in. ("Klejnoty i pretorianie"). Jako syn Austriaka i Słowaczki słabo mówił po polsku, znany był jako „Kapitan Białe Mszy” co wzięło się z przekręconego przez niego powiedzenia o białych myszach. W trakcie II wojny światowej nieprzerwanie dowodził transatlantykiem "Sobieski".
Kolekcjonował własnoręcznie schwytane i spreparowane motyle. Posiadał też oswojoną przez siebie samicę pająka ptasznika o imieniu Czikita. Jego dewizą było "Szczęśliwy, kto niepostrzeżenie przejdzie przez życie".
Po zakończeniu wojny kapitan Knötgen osiadł w Nowej Zelandii, by następnie przenieść się do Australii.

</doc>
<doc id="1589254" url="https://pl.wikipedia.org/wiki?curid=1589254" title="Parmenian z Kartaginy">
Parmenian z Kartaginy

Parmenian z Kartaginy (IV wiek) – łaciński pisarz, donatysta, biskup Kartaginy, pierwszy następca Donata. Znany jest jedynie z pism Augustyna i Optata z Milewe.
Odegrał dużą rolę w organizacji Kościoła donatystów. Autor apologii Kościoła donatystów (5 ksiąg) i polemiki z Tykoniuszem. Wszystkie pisma Parmeniana z Kartaginy zaginęły. Zmarł przed 393.

</doc>
<doc id="1589256" url="https://pl.wikipedia.org/wiki?curid=1589256" title="Radio Fon">
Radio Fon

Radio Fon – zlikwidowana polska lokalna rozgłośnia radiowa nadająca na częstotliwości 102,6 FM. Nadawanie rozpoczęła 26 sierpnia 1995 roku. Stacja emitowała relacje sportowe na żywo. Radio Fon korzystał z serwisów sieci Radio Super FM.
3 lutego 2006 roku RMF MAXXX Częstochowa zastąpiło Radio Fon. Obecnie rozgłośnia prowadzi audycje internetowe poprzez witrynę radiofon.fm.

</doc>
<doc id="1589257" url="https://pl.wikipedia.org/wiki?curid=1589257" title="Geografia Ameryki Południowej">
Geografia Ameryki Południowej

Ameryka Południowa – czwarty pod względem zajmowanej powierzchni kontynent na Ziemi (17,8 mln km², co stanowi 3,5% całej powierzchni Ziemi oraz 11,9% jej obszarów lądowych). Mieszka tam około 382 mln mieszkańców (5,8% globalnego zaludnienia świata).
Położenie.
Kontynent południowoamerykański leży na półkuli zachodniej i w dużej części na półkuli południowej. Od wschodu oblewa ją Ocean Atlantycki, a od zachodu Ocean Spokojny. Od Ameryki Północnej oddziela ją Przesmyk Darien, a od Antarktydy Cieśnina Drake’a. Ameryka Południowa ma bardzo słabo rozwinięta linię brzegową o długości około 28,7 tys. km. Największe wyspy i archipelagi – Ziemia Ognista, Marajó, Chiloé, Wyspy Galapagos, Falklandy, Wellington. Największe półwyspy – Guajira i Brunswick.
Ukształtowanie powierzchni.
Układ rzeźby w Ameryce Południowej jest południkowy. Od zachodu znajdują się góry Andy (fałdowanie alpejskie) i Rów Atakamski. Środkową część kontynentu zajmują niziny: Nizina Orinoko, Nizina Amazonki i Nizina La Platy, natomiast we wschodniej części kontynentu przeważają wyżyny: Wyżyna Gujańska, Wyżyna Brazylijska i Wyżyna Patagońska. Najwyższym szczytem Ameryki Południowej jest Aconcagua (6960 m n.p.m.), a najniżej położonym punktem tafla jeziora Laguna del Carbón (105 m p.p.m.). Najdalej wysunięte punkty na stałym lądzie to: na północ Przylądek Gallinas (12°25'N) na półwyspie Guajira w Wenezueli, na południe Przylądek Froward (53°54'S) na półwyspie Brunswick w Chile, na zachód Przylądek Pariñas (81°22'W) w Peru, a na wschód Przylądek Branco (34°47'W) w Brazylii.
Wody.
Rzeki Ameryki Południowej należą do zlewisk dwóch oceanów: Atlantyckiego (85%) i Spokojnego (7%), 8% stanowią obszary bezodpływowe.
Najdłuższą rzeką kontynentu jest Amazonka (6400 km), następnie Parana, Juruá, Madeira, Purus, São Francisco, Tocantins, Japurá, Orinoko i wiele innych, krótszych rzek.
W Ameryce Południowej znajduje się wiele wodospadów a największe z nich to: Salto del Angel i Wodospady Iguaçu.
Największym jeziorem jest Jezioro Maracaibo w Wenezueli, potem Patos, Titicaca, Poopó, Mirim.
W Patagonii jest dużo lodowców, a najbardziej znany to lodowiec Moreno.
Klimat.
W Ameryce Południowej występują wszystkie strefy klimatyczne. Od klimatu równikowego i podrównikowego na Nizinie Amazonki i jej okolicach przez zwrotnikowy i podzwrotnikowy na chilijskiej Pustyni Atakama i w części Argentyny po klimat umiarkowany w Patagonii i subpolarny na południowych krańcach.
Trzęsienia ziemi.
Regionem sejsmicznym są Andy i zachodnia część kontynentu (pacyficzny pierścień ognia) oraz jego północne krańce u styku płyt południowoamerykańskiej i karaibskiej.

</doc>
<doc id="1589259" url="https://pl.wikipedia.org/wiki?curid=1589259" title="Echo Powiatu">
Echo Powiatu

Echo Powiatu - bezpłatny informator powiatu lublinieckiego - to największa pod względem nakładu gazeta ukazująca się w powiecie lublinieckim.
Echo Powiatu jest bezpłatnym miesięcznikiem, kolportowanym na terenie całego powiatu lublinieckiego. "Echo Powiatu" można bezpłatnie pobrać z witryny internetowej gazety.
Gazeta ma charakter informacyjno-publicystyczny, a zamieszczane materiały - reportaże, relacje, wywiady, felietony, informacje - dotyczą bezpośrednio powiatu lublinieckiego.

</doc>
<doc id="1589264" url="https://pl.wikipedia.org/wiki?curid=1589264" title="Joachim Boldsen">
Joachim Boldsen

Joachim Boldsen (ur. 30 kwietnia 1978 w Helsingør) – duński piłkarz ręczny, reprezentant kraju. Gra na pozycji środkowego rozgrywającego. Obecnie występuje w duńskim AG Kopenhaga. W 2008 roku zdobył złoty medal na Mistrzostwach Europy.

</doc>
<doc id="1589265" url="https://pl.wikipedia.org/wiki?curid=1589265" title="O pochodzeniu gatunków">
O pochodzeniu gatunków



</doc>
<doc id="1589268" url="https://pl.wikipedia.org/wiki?curid=1589268" title="Mathilda May">
Mathilda May

Mathilda May właśc. Karima Mathilda Haïm (ur. 8 lutego 1965 w Paryżu) – francuska aktorka filmowa i telewizyjna, laureatka Cezara.
Życiorys.
Wczesne lata.
Urodziła się w Paryżu jako córka Margaret Hanson, nauczycielki baletu szwedzkiego i choreografki, i Victora Haïma, pisarza i dramaturga (m.in. "To cholerne Rio"), który wywodzi się z greckiej i tureckiej rodziny żydowskiej.
Kariera.
Zawodowo poszła w ślady swojej matki, nauczycielki tańca. Od ósmego roku życia uczyła się tańca, aż w 1983 roku, w wieku 16 lat wygrała pierwszą nagrodę Paryskiego Konserwatorium Tańca (Premier prix du Conservatoire de Danse de Paris). Niedługo potem została dostrzeżona przez agenta aktorki Myriam Bru i zagrała swoją pierwszą rolę jako księżniczka Alice we francusko-brytyjskiej ekranizacji komiksu Winsora McCaya "Był sobie sen" ("Nemo", 1984) u boku Jasona Connery, Harveya Keitela i Carole Bouquet.
Pojawiła się na kinowym ekranie wkrótce po Valérie Kaprisky i krótko przed Béatrice Dalle, szybko stając się jednym z największych francuskich symboli seksu lat 80. Po występie w komedii Claude’a Zidi "Królowie gagów" ("Les Rois du gag", 1985) jako Alexandra u boku Michela Serraulta i Thierry’ego Lhermitte, za kreację Juliette we francusko-włoskim thrillerze Claude’a Chabrola "Krzyk sowy" ("Le cri du hibou", 1987) z Christophe Malavoyem otrzymała nagrodę Cezara dla najbardziej obiecującej aktorki. W 1988 roku została laureatką Prix Romy Schneider.
Życie prywatne.
Była trzykrotnie zamężna. 2 grudnia 1991 poślubiła Paula Powella, z którym się rozwiodła w 1993 roku. W latach 1994-99 jej mężem był aktor i piosenkarz Gérard Darmon, z którym ma dwójkę dzieci - córkę Sarah (ur. 17 sierpnia 1994) i syna Jules’a (ur. 4 marca 1997). W latach 2000–2006 była żoną kompozytora Philippe’a Kelly, z którym ma syna.

</doc>
<doc id="1589270" url="https://pl.wikipedia.org/wiki?curid=1589270" title="Awit z Bragi">
Awit z Bragi

Awit z Bragi – kapłan z Bragi. Od ok. 410 r. przebywał w Jerozolimie. Brał udział w toczących się wówczas dysputach na temat pelagianizmu. Przyczynił się do szerzenia kultu świętego Szczepana, tłumacząc z greki na łacinę tekst opowiadający o odkryciu jego relikwii (co miało miejsce nieopodal Jerozolimy, w 415 r.) i wysyłając go wraz z relikwiami świętego, za pośrednictwem Pawła Orozjusza, na zachód Europy.

</doc>
<doc id="1589272" url="https://pl.wikipedia.org/wiki?curid=1589272" title="Stefan Ustorf">
Stefan Ustorf

Stefan Ustorf (ur. 3 stycznia 1974 w Kaufbeuren) – niemiecki hokeista, reprezentant Niemiec, czterokrotny olimpijczyk, trener.
Hokeistami zostali także jego ojciec Peter (ur. 1951, także trener) i syn Jake (ur. 1997 w USA).
Kariera.
Wychowanek klubu ESV Kaufbeuren. Uczestniczył w turniejach mistrzostw świata w 1992, 1993, 2004, 2004, 2006, 2008, Zimowych Igrzysk Olimpijskich 1994, 1998, 2002, 2006 oraz Pucharu Świata 1996, 2004.
W marcu 2013 zakończył karierę zawodniczą uwagi na skutki wstrząśnienia mózgu.
Po zakończeniu kariery zawodniczej podjął pracę w klubie Eisbären Berlin, od 2014 do 2017 będąc menedżerem sportowym, a od 2017 trenerem rozwojowym.

</doc>
<doc id="1589274" url="https://pl.wikipedia.org/wiki?curid=1589274" title="Benjamin Thompson">
Benjamin Thompson

Benjamin Thompson hrabia Rumford (ur. 26 marca 1753 w Woburn, zm. 21 sierpnia 1814 w Paryżu) – amerykańsko-brytyjski fizyk, wynalazca i badacz zagadnień z dziedziny termodynamiki. Laureat Medalu Copleya.
Życiorys.
Kariera.
Wykształcenie odebrał na poziomie szkoły wiejskiej, ale wraz ze swoim starszym kolegą i sąsiadem z Woburn, Loammi Baldwinem, przychodził czasem do nieodległego Cambridge, gdzie w Harvard College słuchał wykładów prof. Johna Winthropa. W wieku lat 19 ożenił się z dobrze sytuowaną i mającą doskonałe koneksje Sarah Rolf; po wybuchu rewolucji amerykańskiej wziął w niej udział i dzięki powiązaniom rodzinnym żony z gubernatorem New Hampshire został majorem milicji amerykańskiej. Wkrótce jednak przeszedł (porzucając żonę) na stronę brytyjskich lojalistów, udzielając im ważnych informacji wojskowych na temat oddziałów rebeliantów, dzięki czemu stał się doradcą brytyjskiego generała T. Gage i lorda George Germain wicehrabiego Sackville. Służąc po stronie brytyjskiej kontynuował swoje rozpoczęte przed rewolucją doświadczenia fizyczne, w tym m.in. z prochem strzelniczym. Wyniki tych doświadczeń, opublikowane w 1781 w „Philosophical Transactions of the Royal Society”, pozwoliły mu (po przeprowadzce w wyniku zwycięstwa rewolucji amerykańskiej do Londynu) uzyskać reputację naukowca. W 1784 otrzymał tytuł szlachecki.
W 1785 wyjechał do Bawarii, gdzie został asystentem-sekretarzem ("aide-de-camp") księcia Karola Wittelsbacha. Zajął się reorganizacją armii księstwa, a także stworzył domy pracy ("Arbeitshaus") dla ubogich. W tym czasie opracował recepturę taniej i pożywnej potrawy dla ubogich, którą nazwano „zupą Rumforda”. Przebywając przez 11 lat w Bawarii kontynuował swe doświadczenia fizyczne z prochem, które poszerzyły jego zainteresowania o zagadnienia związane z ciepłem i właściwościami cieplnymi różnych materiałów.
Był też wynalazcą i racjonalizatorem. Opracował m.in. bardziej wydajne rozwiązania konstrukcji palenisk w kominkach i w piecach kuchennych, a także czajnik do parzenia kawy. Zarówno tanie i pożywne receptury potraw, wydajne paleniska, czajnik do kawy, jak i prace nad izolacyjnością materiałów (które posłużyły do opracowania wzorów ciepłej bielizny) znalazły zastosowanie m.in. w zaopatrzeniu i wyposażeniu wojskowym armii bawarskiej. Rezultatem jego obserwacji prowadzonych m.in. w arsenale w Monachium była opublikowana w „Philosophical Transactions of the Royal Society” praca pt. "An Experimental Enquiry Concerning the Source of the Heat which is Excited by Friction" (1798), w której opisał swoje spostrzeżenia dotyczące rozgrzewania się ciał wskutek tarcia. Praca ta przyczyniła się później do zakwestionowania ówczesnej teorii fluidu ciepła, z czego sam eksperymentator nie zdawał sobie sprawy. Był też pionierem fotometrii: jego zasługą było zunifikowanie zwykłej świecy tak, że później posłużyła ona do przyjęcia kandeli jako jednostki światłości.
Po wyjeździe z Bawarii kontynuował swe badania w Anglii i we Francji. W 1799 wspólnie z sir Josephem Banksem utworzyli w Londynie "Royal Institution of Great Britain" – organizację naukową, której pierwszym prezesem został Humphry Davy.
Życie prywatne.
W 1804 poślubił (jego poprzednia żona zmarła w Stanach Zjednoczonych) Marie-Anne Lavoisier, wdowę po francuskim chemiku, Antoine Lavoisierze i osiedlił się w Paryżu; wkrótce rozstał się z żoną, ale pozostał we Francji aż do śmierci w 1814.
Nagrody.
Za swoją pracę dla księcia Bawarii otrzymał w 1791 tytuł hrabiego ("Reichsgraf") Świętego Cesarstwa Rzymskiego. W 1792 Royal Society w Londynie wyróżniło go przyznawanym raz do roku od 1731 Medalem Copleya. Thompson był odznaczony Orderem Orła Białego.

</doc>
<doc id="1589275" url="https://pl.wikipedia.org/wiki?curid=1589275" title="Masanobu Kanō">
Masanobu Kanō

 – japoński malarz, uczeń Shūbuna i Sōtana. Założyciel szkoły Kanō. Przez wiele pokoleń reprezentowała ona oficjalny styl świątyń zen, przywódców wojskowych i kolejnych siogunów. Masanobu łączył w swoich pracach tematykę japońską i chińską. Wykorzystując wzorce chińskie, tworzył pejzaże, obrazy o tematyce buddyjskiej, portrety.
Pozostawał w służbie u sioguna Yoshimasy Ashikagi (1436-1490), któremu zdobił rezydencję na wzgórzu Higashiyama (Gingaku-ji).
Masanobu był ojcem Motonobu Kanō.

</doc>
<doc id="1589280" url="https://pl.wikipedia.org/wiki?curid=1589280" title="Roman Norbert">
Roman Norbert

Roman Norbert (ur. 12 marca 1939 w Smordwie, zm. 14 września 2012 w Pszennie) – polski inżynier, poseł na Sejm X kadencji.
Życiorys.
Syn Franciszka i Janiny. Ukończył w 1961 studia z zakresu inżynierii rolnictwa w Wyższej Szkole Rolnictwa we Wrocławiu. Pracował w Stacji Hodowli Roślin w Kobierzycach oraz w Wydziale Rolnictwa i Leśnictwa Wojewódzkiej Rady Narodowej we Wrocławiu. Następnie został dyrektorem w Państwowym Gospodarstwie Rolnym w Grabiszycach Górnych. Piastował stanowiska kierownika Wydziału Rolnictwa i Leśnictwa Powiatowej Rady Narodowej w Lubaniu i dyrektora Państwowego Technikum Rolniczego w Krzyżowicach. W 1982 został prezesem zarządu Rolniczej Spółdzielni Produkcyjno-Usługowej w Zebrzydowie.
W 1972 wstąpił do Polskiej Zjednoczonej Partii Robotniczej, w latach 1972–1975 był sekretarzem ds. rolnictwa komitetu powiatowego w Świdnicy, po czym do 1982 był sekretarzem ds. rolnictwa komitetu wojewódzkiego w Wałbrzychu. Z ramienia partii w 1989 uzyskał mandat posła na Sejm kontraktowy z okręgu świdnickiego. Na koniec kadencji należał do Parlamentarnego Klubu Lewicy Demokratycznej, był członkiem Komisji Łączności z Polakami za Granicą oraz Komisji Rolnictwa i Gospodarki Żywnościowej. W grudniu 1989 jako jedyny poseł głosował przeciw tzw. noweli grudniowej.
Pochowany w Świdnicy na cmentarzu przy ulicy Łukasińskiego.

</doc>
<doc id="1589284" url="https://pl.wikipedia.org/wiki?curid=1589284" title="Polska Kapela Ludowa">
Polska Kapela Ludowa

Polska Kapela Ludowa – chór założony przez dyrygenta i kompozytora Stanisława Kazurę w 1922.
Chór złożony ze studentów warszawskiego Konserwatorium Muzycznego koncertował i dokonał wielu nagrań płytowych. W programach zespołu znalazły się opracowania pieśni ludowych z różnych regionów Polski na 4 głosowy chór autorstwa Kazuro, Szymanowskiego, Wiechowicza i innych kompozytorów okresu międzywojennego.

</doc>
<doc id="1589285" url="https://pl.wikipedia.org/wiki?curid=1589285" title="Bataliony Schutzmannschaft">
Bataliony Schutzmannschaft



</doc>
<doc id="1589289" url="https://pl.wikipedia.org/wiki?curid=1589289" title="Seweryn Ostapiuk">
Seweryn Ostapiuk

Seweryn Ostapiuk (ur. 9 sierpnia 1945 w Czeberakach) – polski nauczyciel, działacz partyjny i spółdzielczy, polityk, poseł na Sejm X kadencji.
Życiorys.
Ukończył w 1976 ekonomię na Uniwersytecie Marii Curie-Skłodowskiej w Lublinie. W latach 1966–1969 był nauczycielem w szkole podstawowej w Starym Uścimowie. W 1960 wstąpił do Polskiej Zjednoczonej Partii Robotniczej. Od 1969 do 1970 był etatowym pracownikiem komitetu powiatowego partii, a następnie do 1973 Prezydium Powiatowej Rady Narodowej w Parczewie. W 1973 podjął pracę na stanowisku prezesa Powiatowego Związku Gminnych Spółdzielni „Samopomoc Chłopska”, a następnie był dyrektorem wydziału handlu Wojewódzkiego Związku. W 1981 został prezesem „SCh” w Parczewie, później był członkiem Centralnego Związku Spółdzielni Rolniczych „SCh” oraz prezesem zarządu polsko-włoskiego Przedsiębiorstwa Produkcyjno-Handlowego „Compar”.
Wchodził w skład Komitetu Wojewódzkiego PZPR w Białej Podlaskiej, należał też do prezydium Rady Gminnej Patriotycznego Ruchu Odrodzenia Narodowego. W 1989 uzyskał mandat posła na Sejm kontraktowy z okręgu bialskopodlaskiego. Na koniec kadencji należał do Parlamentarnego Klubu Lewicy Demokratycznej, zasiadał w Komisji Stosunków Gospodarczych z Zagranicą i Gospodarki Morskiej. Nie ubiegał się o reelekcję. Związany później z Sojuszem Lewicy Demokratycznej, kandydował z jego list w 2002 do rady powiatu parczewskiego.
W 1984 otrzymał Złoty Krzyż Zasługi.

</doc>
<doc id="1589290" url="https://pl.wikipedia.org/wiki?curid=1589290" title="Schutzmannschaft-Bataillone">
Schutzmannschaft-Bataillone



</doc>
<doc id="1589293" url="https://pl.wikipedia.org/wiki?curid=1589293" title="Dubiele">
Dubiele

Dubiele – część wsi Strzebiń w Polsce, położona w województwie śląskim, w powiecie lublinieckim, w gminie Koszęcin. 
W latach 1975–1998 Dubiele położone były w województwie częstochowskim.
Dubiele należą do sołectwa Strzebiń.
Obejmuje tereny przyłączone do Bagna oraz Kolonii Strzebińskiej w 1951 r. Nazwa pochodzi od nazwiska mieszkańca Dubiel. Teren Dubieli jest przede wszystkim terenem rekreacyjno-wypoczynkowym, znaczną jej część stanowią tereny zielone. Przez niego przebiega trasa rowerowa Strzebiń-Kalety. W jego skład wchodzi leśnictwo Dubiele.

</doc>
<doc id="1589296" url="https://pl.wikipedia.org/wiki?curid=1589296" title="Metoda intuicyjna">
Metoda intuicyjna

Metodę intuicyjną rozumie się jako pracę naukową czysto umysłową; polega ona wtedy na rozważeniu pojęć, przypuszczeń, problemów, projektów lub innych elementów szeroko pojętej pracy naukowo-badawczej. Jest składnikiem zawsze i koniecznie obecnym w każdej metodzie badań naukowych. Staje się potrzebna do uzasadnienia problemu, wyboru metody roboczej, wskazania założeń, ustalenia hipotez. Byłaby wtedy tożsama z myśleniem. 
Intuicja etymologicznie to przypatrywanie się umysłowe pewnemu przedmiotowi. Może być rozumiana jako pierwotna forma poznawania umysłowego; poznawania wstępnego, tymczasowego, niedoskonałego. Pozwala na pewne zarysowe, niedokładne zrozumienie związku pojęć lub zjawisk. W takim rozumieniu stale towarzyszy pracy naukowej. Przeważa wtedy, gdy badacz poprzestaje na domysłach i przypuszczeniach, nie siląc się na ich sprawdzenie czy udowodnienie – w pracach koncepcyjnych, szczególnie tych przedstawiających jedynie pogląd hipotetyczny na daną sprawę. Zazwyczaj pogląd ten jest oparty na osobistym doświadczeniu autora. Idąc tym tropem, metoda intuicyjna to sposób pracy naukowej, w którym argumenty do twierdzeń ogólnych są czerpane z doświadczenia osobistego.
Sprawdzianem ostatecznym dla prac naukowych opartych na tej metodzie są wyniki badań późniejszych; częściowo można już się przekonać o wartości takiej pracy według stopnia zgodności zawartych w niej twierdzeń z ustaloną już wiedzą naukową i z bieżącym stanem problematyki naukowej.

</doc>
<doc id="1589297" url="https://pl.wikipedia.org/wiki?curid=1589297" title="Sydney Olympic Park Sports Centre">
Sydney Olympic Park Sports Centre

Sydney Olympic Park Sports Centre – wielofunkcyjna hala sportowa w Sydney, w Australii. Powstała w roku 1984. Jej pojemność wynosi 5000 widzów. Była gospodarzem turnieju tenisistów stołowych oraz taekwondo podczas Igrzysk Olimpijskich Sydney 2000. W 2004 oraz 2006 roku gościła Puchar Narodów Oceanii w piłce ręcznej.

</doc>
<doc id="1589307" url="https://pl.wikipedia.org/wiki?curid=1589307" title="Uesugi Kenshin">
Uesugi Kenshin



</doc>
<doc id="1589308" url="https://pl.wikipedia.org/wiki?curid=1589308" title="State Sports Centre">
State Sports Centre



</doc>
<doc id="1589309" url="https://pl.wikipedia.org/wiki?curid=1589309" title="Kenshin">
Kenshin



</doc>
<doc id="1589311" url="https://pl.wikipedia.org/wiki?curid=1589311" title="Unreal Tournament 3">
Unreal Tournament 3



</doc>
<doc id="1589314" url="https://pl.wikipedia.org/wiki?curid=1589314" title="Szkoła Kanō">
Szkoła Kanō

 – japońska szkoła malarska, główna obok szkoły Tosa, szkoła japońskiego malarstwa pomiędzy XV a XVII wiekiem.
Szkoła powstała w XV wieku, a nazwa wywodzi się od miejsca pochodzenia jej twórców: wsi Kanō w prowincji Izu. Za protoplastę szkoły uchodzi Kagenobu Kanō (daty życia nieznane), urzędnik dworski wywodzący się z warstwy samurajskiej, amatorsko zajmujący się malarstwem. Styl szkoły ukształtowali syn i wnuk Kagenobu, Masanobu Kanō (1434–1504) i Motonobu Kanō (1476–1559), zaś formułę artystyczną skodyfikował ostatecznie Tan’yū Kanō (1602–1674). 
Przez wiele pokoleń twórcy ci reprezentowali oficjalny styl świątyń zen, przywódców militarnych i kolejnych siogunów, a ich twórczość definiowała oficjalny kanon malarstwa japońskiego. W XVII wieku, wraz z przeniesieniem się dworu do Edo, szkoła rozpadła się na kilka odłamów. Jej ostateczny upadek nastąpił w połowie XIX wieku. W okresie Meiji tradycje szkoły Kanō kontynuowali Hōgai Kanō (1828–1888) i Gahō Hashimoto (1835–1908).
Styl szkoły Kanō cechował się ekspresyjnością, z ostrymi, wyrazistymi pociągnięciami pędzla. Głębia obrazu, u pierwszych jej przedstawicieli sprowadzona do dwóch planów, z czasem została ograniczona do jednego. Początkowo prosta i surowa twórczość szkoły Kanō z czasem zaczęła ewoluować w kierunku bardziej dekoracyjnym, Eitoku Kanō (1543–1590) wprowadził do obrazów charakterystyczne złote tła.
Artyści szkoły Kanō tworzyli w rozmaitych stylach: "yamato-e", "suiboku-ga" i "kanga". Ich twórczość jest różnorodna, obejmuje zarówno dekoracje na panelach fusuma i wachlarzach, obrazy typu emakimono i kakemono, jak i tabliczki wotywne ema. W XVI wieku malarze ze szkoły Kanō jako pierwsi w Japonii tworzyli obrazy rodzajowe.

</doc>
<doc id="1589319" url="https://pl.wikipedia.org/wiki?curid=1589319" title="Paweł Rogiński">
Paweł Rogiński

Paweł Rogiński (ur. 4 marca 1940 w Dworzyszczach) – polski inżynier i polityk, poseł na Sejm X kadencji.
Życiorys.
Ukończył w 1962 studia w Wyższej Szkole Rolniczej w Olsztynie, uzyskując tytuł zawodowy magistra inżyniera rolnika. Pełnił funkcję dyrektora PGR Kreki. W latach 1973–1998 był dyrektorem Kombinatu Rolnego w Garbnie w okolicach Kętrzyna. Należał w tym czasie do ZSL
W 1989 uzyskał mandat posła na Sejm kontraktowy. Został wybrany w okręgu biskupieckim z puli Polskiej Zjednoczonej Partii Robotniczej. Na koniec kadencji należał do Parlamentarnego Klubu Lewicy Demokratycznej, zasiadał w Komisji Rolnictwa i Gospodarki Żywnościowej. Nie ubiegał się o reelekcję, później związał się z Sojuszem Lewicy Demokratycznej. Z jego ramienia sprawował mandat radnego sejmiku warmińsko-mazurskiego I kadencji (w latach 1998–2002, nie uzyskał reelekcji), w wyborach w 2006 i 2010 bez powodzenia kandydował do rady powiatu kętrzyńskiego, a w 2014 na radnego w Korszach.
Pełni funkcję wiceprezesa zarządu lokalnego oddziału Krajowego Stowarzyszenia Brasławian. Jest prezesem kętrzyńskiego oddziału Stowarzyszenia „Wspólnota Polska”.

</doc>
<doc id="1589320" url="https://pl.wikipedia.org/wiki?curid=1589320" title="Sokół rdzawobrewy">
Sokół rdzawobrewy

Sokół rdzawobrewy ("Falco femoralis") – gatunek średniej wielkości ptaka z rodziny sokołowatych (Falconidae), zamieszkujący Amerykę Północną i Południową. Nie jest zagrożony wyginięciem.

</doc>
<doc id="1589330" url="https://pl.wikipedia.org/wiki?curid=1589330" title="Klaudian Klaudiusz">
Klaudian Klaudiusz

Klaudian Klaudiusz (zm. 404) – rzymski poeta. Urodził się w Aleksandrii. Do Rzymu przybył w 394 roku. Był dworskim poetą cesarza Honoriusza, pisał panegiryki na cześć dowódcy Stylichona.
Religia poety.
Jego przekonania religijne budzą kontrowersje wśród badaczy, część z nich zaprzecza, iż był chrześcijaninem. Wskazuje na to m.in. fakt, że Klaudian pisał hymny do pogańskich bogów. Również Augustyn wykluczał go z kręgu wyznawców Chrystusa.
Obok utworów świeckich, napisał po grecku 20-wersowy poemat "Pieśń o Zbawcy", będący zwięźle ujętą chrystologią. Jego autorstwa jest również "Hymn o Chrystusie", natomiast utwory "Pochwała Chrystusa" oraz "Cuda Chrystusa" są przez badaczy uważane za nieautentyczne.
Dokonania literackie.
Prócz wspomnianych wierszy okolicznościowych, licznych polemik obejmujących tak wymienione powyżej poezje pochwalne (panegiryki), jak i wiersze obraźliwe kierowane ku wrogom swoich patronów (inwektywy), pamiętany jest jako autor przetrwałych trzech ksiąg (954 wiersze) "De raptu Proserpinae" (O porwaniu Prozerpiny), przetłumaczonych na polski przez m.in. Jędrzeja Wincentego z Uniechowa Ustrzyckiego. Tenże przetłumaczył i kilka drobnych utworów poety.
Kariera i uznanie.
Był wybitnym poetą, uchodził w swych czasach za drugiego Homera. Pomimo iż językiem ojczystym Klaudiana był grecki, zachwycał współczesnych swoją łaciną, do dziś uważany jest za jednego z najlepszych późnych autorów łacińskich. Jako poeta dworski wspierający błyskotliwą karierę zdolnego generała Stylichona, znalazł w nim protektora i dobrodzieja, a żona generała Serena zatroszczyła się o ożenienie go z bogatą dziedziczką w roku 400. Wcześniej otrzymawszy wyróżnienie i tytuł "vir illustris" („wielmożny”), został przez obu braci cesarzy, Honoriusza i Arkadiusza uczczony brązowym posągiem na forum Trajana, również w 400 roku. Umierając w cztery lata później, nie dożył klęski militarnej, utraty łaski, upadku, i stracenia swego protektora dowódcy Stylichon, a w 408 roku i pierwszego od 800 lat zdobycia Rzymu przez wrogów.

</doc>
<doc id="1589333" url="https://pl.wikipedia.org/wiki?curid=1589333" title="Dwuchwytnik">
Dwuchwytnik

Dwuchwytnik (amboceptor) – przeciwciało obecne w surowicy, powstające pod wpływem immunizacji obcogatunkowym białkiem, składające się z dwóch grup receptorowych: rozpoznającej antygen oraz składniki dopełniacza.

</doc>
<doc id="1589336" url="https://pl.wikipedia.org/wiki?curid=1589336" title="Raikiri">
Raikiri

 – legendarne japońskie miecze, które według podań posłużyły do zabicia Raijin.
Raikiri Dōsetsu Tachibany.
Pewnego razu, gdy Dōsetsu Tachibana skrył się pod drzewem w celu przeczekania deszczu, w miejsce, w którym stał, uderzył Raijin w postaci błyskawicy. W tym samym momencie Dōsetsu zamachnął się swym mieczem, zwanym , w kierunku nadchodzącego niebezpieczeństwa. Nikt nie był w stanie stwierdzić, czy cięcie doszło celu, lecz z racji tego, że przeżył i doznał jedynie porażenia połowy ciała po świecie rozeszła się pogłoska, że zabił on bóstwo Raijin.
Od tamtego wydarzenia Dōsetsu przemianował swój miecz na .
Yoshitsuna Takemata.
Katana wykuta przez . Jej ostrze dwa razy przecięło bóstwo Raijin, przez co nadano jej nazwę . Yoshitsuna Takemata podarował ją Kenshinowi Uesugi, który to przeciął nim beczkę prochu. Po tym wydarzeniu katana została nazwana .

</doc>
<doc id="1589341" url="https://pl.wikipedia.org/wiki?curid=1589341" title="Proton Satria">
Proton Satria

Proton Satria – samochód osobowy typu hatchback produkowany w latach 1992 - 2006 przez malezyjski koncern Proton.
Historia modelu.
Model "Proton Satria" powstał na podstawie umowy licencyjnej z japońskim koncernem Mitsubishi. Dokładniej Satria powstała na licencji Mitsubishi Colt IV generacji. Sprzedaż prowadzona była w Malezji, dalekim wschodzie i w europejskich krajach: w Wielkiej Brytanii, Irlandii, na Cyprze, a także w "krajach prawostronnych" - w Niemczech, we Francji, we Włoszech oraz sprzedawana przez prywatnego importera w Polsce. Model przechodził jeden lifting, polegający na zmianie wyglądu tyłu i przodu. Satria oferowana była również w usportowionej wersji GTI.
W 2006 roku zaprezentowano następcę, tym razem własnej konstrukcji - model Satria Neo.

</doc>
<doc id="1589342" url="https://pl.wikipedia.org/wiki?curid=1589342" title="Immunostymulator">
Immunostymulator

Immunostymulator - preparat naturalny, głównie pochodzenia roślinnego, pobudzający system odpornościowy organizmu.
Przykładem takiego stymulatora jest czynnik stymulujący tworzenie kolonii granulocytów i makrofagów, będący substancją aktywną preparatu "Leukine".
Immunostymulatory dzielimy na specyficzne i niespecyficzne.

</doc>
<doc id="1589343" url="https://pl.wikipedia.org/wiki?curid=1589343" title="Igor Borysik">
Igor Borysik



</doc>
<doc id="1589348" url="https://pl.wikipedia.org/wiki?curid=1589348" title="Américo Tesoriere">
Américo Tesoriere

Américo Miguel Tesoriere (ur. 18 marca 1899 w Buenos Aires, zm. 30 grudnia 1977) – argentyński piłkarz noszący przydomek "Merico", bramkarz. Także trener.
Życiorys.
Urodzony w Buenos Aires Tesoriere karierę piłkarską w klubie Boca Juniors rozpoczął już w wieku 14 lat – w 1913 roku udanie zadebiutował w barwach Boca przeciwko drużynie Gimnasia y Esgrima de Palermo, nie tracąc bramki.
Tesoriere w pierwszym zespole Boca Juniors zadebiutował w 1916 roku, mając tylko 17 lat. Zastąpił w bramce poważnie kontuzjowanego Nicolása Fabianiego. W reprezentacji Argentyny Tesoriere zadebiutował w 1919 roku w meczu przeciwko Paragwajowi, zastępując między słupkami dotychczasowego bramkarza reprezentacyjnego Carlosa Isolę. W tym samym roku sięgnął wraz ze swym klubem po pierwszy tytuł mistrza Argentyny, który powtórzył w 1920 roku.
Jako piłkarz klubu Boca Juniors wziął udział w turnieju Copa América 1920, gdzie Argentyna została wicemistrzem Ameryki Południowej. Tesoriere zagrał we wszystkich trzech meczach – z Urugwajem (stracił bramkę), Chile (stracił bramkę) i Brazylią.
Rok później wziął udział w turnieju Copa América 1921, gdzie Argentyna pierwszy raz w swych dziejach zdobyła mistrzostwo Ameryki Południowej. Tesoriere zagrał we wszystkich trzech meczach - z Brazylią, Paragwajem i Urugwajem. W całym turnieju nie dał sobie strzelić żadnej bramki.
Następnie wziął udział w fatalnym turnieju Copa América 1922, gdzie Argentyna zajęła przedostatnie, czwarte miejsce. Tesoriere zagrał we wszystkich czterech meczach – z Chile, Urugwajem (stracił bramkę), Brazylią (stracił 2 bramki) i Paragwajem.
Wciąż jako gracz Boca Juniors wziął udział w turnieju Copa América 1923, gdzie Argentyna została wicemistrzem Ameryki Południowej. Tesoriere bronił w dwóch meczach – z Paragwajem (stracił 3 bramki) i Urugwajem (stracił 2 bramki). W meczu z Brazylią zastąpił go Federico Cancino.
W turnieju Copa América 1924 Argentyna ponownie została wicemistrzem Ameryki Południowej, a Tesoriere wystąpił we wszystkich trzech meczach – z Paragwajem, Chile i Urugwajem. Drugi raz w historii nie stracił bramki w całym turnieju. Szczególnie pamiętny był jego występ przeciwko Urugwajowi, gdzie dzięki jego świetnej postawie Argentyna zdołała zachować bezbramkowy remis.
Podczas turnieju Copa América 1925 Tesoriere był nie tylko bramkarzem, ale również trenerem zespołu. Kierowana przez niego drużyna zdobyła mistrzostwo Ameryki Południowej, a on sam wystąpił we wszystkich czterech meczach – z Paragwajem, Brazylią (stracił bramkę), w rewanżu z Paragwajem (stracił bramkę) i w rewanżu z Brazylią (stracił 2 bramki).
Karierę piłkarską Tesoriere zakończył w 1927 roku, do końca będąc piłkarzem Boca Juniors. Jedynie w 1921 roku na krótko przeniósł się do klubu Sportivo del Norte. W Boca Juniors Tesoriere rozegrał łącznie 184 mecze i pięciokrotnie zdobył mistrzostwo Argentyny – w 1919, 1920, 1923, 1924 i 1926.
W latach 1919–1925 Tesoriere rozegrał w reprezentacji Argentyny 38 meczów.
Tesoriere wrócił do Boca Juniors w 1937 roku, gdzie do 1953 roku pracował w administracji klubu jako osoba odpowiedzialna za utrzymanie stadionu.

</doc>
<doc id="1589349" url="https://pl.wikipedia.org/wiki?curid=1589349" title="Vocaloid">
Vocaloid

 – syntezator śpiewu stworzony przez firmę Yamaha. Pozwala użytkownikowi na tworzenie przebiegów śpiewu przez wpisywanie tekstu, który ma zostać zaśpiewany, oraz melodii.
Opis.
Vocaloid to program przeznaczony na komputery osobiste. W nowatorski sposób zostały w nim połączone technologie syntezy mowy oraz syntezy dźwięku. Oferowany jest w wielu wersjach, różniących się barwą głosu oraz językiem. Doczekał się sześciu generacji, nazwanych kolejno „VOCALOID”, „VOCALOID 2”, „VOCALOID 3”, „VOCALOID 4”, „VOCALOID 5” oraz „VOCALOID 6”.
UTAUloid.
Oprócz komercyjnego Vocaloida istnieje także jego darmowy odpowiednik o nazwie UTAUloid (powszechnie nazywany UTAU). Posiada on inne banki brzmień oraz umożliwia tworzenie nowych brzmień przez użytkowników. Nie jest to produkt firmy Yamaha i nie jest z nią powiązany.
Utau może być nieskończenie wiele, ponieważ tworzą je zwykli użytkownicy.
Macne Ke.
Oprogramowanie bazowane na Vocaloidzie przeznaczone na komputery Apple. Rozszerzenie dźwiękowe VoiceBanku jest w formacie AIFF. Głosy są utworzone na podstawie znanych piosenkarzy i seiyū. Ceny VoiceBanków są w granicach 980¥ do 2,980¥. Wykupuje się je na ACT2. Dwie pierwsze wersje oprogramowania nie obsługują Apple Loops, natomiast pozostałe tak. VoiceBanki można odtworzyć też w UTAU (jeśli do folderu z VB dodamy specjalnie utworzone pliki.FRQ).
Character Vocal Series.
Jest to seria programów Vocaloid 2, składająca się z trzech pozycji – Miku Hatsune, Rin/Len Kagamine oraz Luka Megurine. Każdemu z tych głosów dana została reprezentująca go postać w stylu anime, a także specyfikacje takie jak wiek, wzrost, waga i styl muzyki, który jakoby „preferują”, a do którego najbardziej się nadają. Barwy głosu tej serii Vocaloidów zostały zaprogramowane przez firmę Crypton Future Media, współpracującą z Yamahą.
Miku Hatsune.
 to pierwsza wersja drugiej generacji programu Vocaloid, a zarazem pierwsza postać z serii Character Vocal Series. Swobodne tłumaczenie jej imienia i nazwiska brzmi „pierwszy dźwięk przyszłości”. Oprogramowanie to jest przystosowanie głównie do tworzenia muzyki J-pop, jednak nic nie stoi na przeszkodzie, by użyć go do tworzenia innych gatunków muzycznych. Japoński serwis Nico Nico Douga, w ramach reklamy tej wersji Vocaloida, spopularyzował postać Miku poprzez filmiki z jej udziałem (głównie w formie animacji 2D oraz 3D), w których tle rozbrzmiewał głos Vocaloida Miku do melodii znanych piosenek. Sporą popularność zdobył filmik przedstawiający Miku trzymającą w ręku dymkę – rodzaj cebuli, często błędnie uznawanej za por – śpiewając przy tym utwór Ievan Polkka. Postać Miku zdobyła popularność na tyle dużą, że powstała manga (Hatsune Mix), a także gry z nią w roli głównej (13-sai no Hello Work DS oraz ).
Miku wystąpiła 22 sierpnia 2009 na koncercie Animelo Summer Live 2009 ReBridge w Japonii. Została przedstawiona na wielkim ekranie na scenie, znajdującym się za muzykami grającymi akompaniament. Dostępne jest rozszerzenie o nazwie Miku Append, które dodaje sześć nowych barw głosu, co pozwala na większą ekspresję.
Rin/Len Kagamine.
 – druga wersja programu Vocaloid 2, zawierająca głosy dwóch postaci – Rin (dziewczyna) oraz Len (chłopak). Wbrew popularnej opinii nie są oni rodzeństwem, lecz lustrzanymi odbiciami. Ich nazwisko, Kagamine, oznacza po japońsku „lustrzany dźwięk”, zaś ich imiona to gra słów i oznacza kierunki – lewy i prawy. Odwołując się do oficjalnego blogu, paczka zawiera dwa zestawy głosów: jeden dla Rin, a drugi dla Lena, obydwa zapewnione przez aktorkę głosową Asami Shimodę. Pomimo że oprogramowanie zawiera głosy dwóch postaci, kosztuje tyle samo co Miku Hatsune. Odegrali jedynie małe role w anime (Zoku) Sayonara Zetsubou Sensei, gdzie ich dwoje, Miku, Kaito i Meiko (oraz różni inni ludzie i postacie) próbują stać się głosem Meru Otonashi. 12 czerwca 2008 roku Crypton ogłosił, że ulepszona edycja, nazwana „act2”, pojawi się w lipcu 2008. Użytkownicy, którzy zakupili starą wersję otrzymają dysk rozszerzający bez opłaty. 18 lipca 2008 na oficjalnym blogu firmy pojawiły się beta demonstracyjne utwory z użyciem nowej wersji. Dysk rozszerzający to zupełnie inne oprogramowanie i nie ma wpływu na oryginalną instalację Kagamine Rin/Lena, dając użytkownikowi opcję wybrania, czy chce używać starej czy nowej wersji oddzielnie, czy też ich kombinacji. Dostępne jest rozszerzenie o nazwie Append, które pozwala na większą kompresje głosu.
Luka Megurine.
 to trzeci Vocaloid z serii Character Vocal Series. Jej nazwisko to kombinacja Meguri (巡 – jap. krążyć) oraz Ne (音 – jap. dźwięk). Oprogramowanie pojawiło się w sprzedaży 30 stycznia 2009. Głos w nim zawarty przypomina głos 20-letniej dziewczyny, pozwala tworzyć piosenki zarówno w języku japońskim, jak i angielskim. Jej wygląd został zaprojektowany przez artystę mangowego Kei Garou, tego samego, który zrobiłł projekty Miku, Rin i Lena. Postać, która ją ilustruje, w przeciwieństwie do pozostałych maskotek serii, nie jest ubrana w szkolny strój. Jest strojem jest nieco bardziej współczesny Cheongsam.
Gackpoid i Megpoid.
Oprócz serii Character Vocal Series istnieją również dwie osobne edycje Vocaloid ilustrowane postaciami w stylu anime. Różnią się one jednak tym, że ich głosy są wzorowane na słynnych japońskich artystach. Przeniesienia głosu artystów do oprogramowania Vocaloid podjęła się firma Internet Co.
AH Software.
Firma ta stworzyła trzy wersje Vocaloida zilustrowane postaciami w stylu anime, podobnie jak seria Character Vocal Series oraz postacie firmy Internet Co.

</doc>
<doc id="1589350" url="https://pl.wikipedia.org/wiki?curid=1589350" title="Americo Tesoriere">
Americo Tesoriere



</doc>
<doc id="1589352" url="https://pl.wikipedia.org/wiki?curid=1589352" title="Américo Miguel Tesoriere">
Américo Miguel Tesoriere



</doc>
<doc id="1589354" url="https://pl.wikipedia.org/wiki?curid=1589354" title="Amirowicz">
Amirowicz

Amirowicz – polski herb szlachecki, nadany w zaborze austriackim.
Opis herbu.
W polu czerwonym kotwica o trzech łapach srebrna z wieńcem wokół pierścienia zielonym. Nad nią trzy gwiazdy złote jedna nad dwoma. Herb posiada dwa hełmy. Klejnot na prawym: Postać Hermesa w tunice srebrnej, z rospostartymi, ramionami, uskrzydlonymi przedramionami, trzymającego wieniec jak w godle w prawicy i kaduceusz w lewicy. Klejnot na hełmie lewym: Trzy pióra strusie - jedno czerwone między złotym z prawej i srebrnym z lewej. Labry na prawym hełmie czerwone, podbite złotem, na lewym czerwone, podbite srebrem.
Najwcześniejsze wzmianki.
Nadany Grzegorzowi Amirowiczowi, mieszczaninowi i kupcowi ze Stanisławowa, razem z drugim stopniem szlachectwa ("Ritter von") i przydomkiem "von Kłodacz" ("von Klodatsch") 22 września 1807 roku. Związek nobilitowanego z handlem symbolizuje postać Merkurego w klejnocie.
Herbowni.
Amirowicz.

</doc>
<doc id="1589359" url="https://pl.wikipedia.org/wiki?curid=1589359" title="Proton Satria Neo">
Proton Satria Neo

Proton Satria Neo – samochód osobowy typu hatchback produkowany przez malezyjski koncern Proton
Historia modelu.
Model "Satria Neo" powstał podobnie jak model Savvy i Gen-2 we współpracy z Lotusem. Jest to tym razem własna konstrukcja nie mając nic wspólnego z Mitsubishi. Proton Satria Neo to właściwie druga generacja modelu Satria. Satria Neo oferowana jest wyłącznie jako 3-drzwiowy hatchback. Model jest stosunkowo odważnie stylizowany. Sprzedaż prowadzona jest w Malezji, na dalekim wschodzie, w Irlandii, Wielkiej Brytanii oraz na Cyprze.

</doc>
<doc id="1589361" url="https://pl.wikipedia.org/wiki?curid=1589361" title="Logistics Information System">
Logistics Information System

Logistic Information System (w skrócie LIS) – nazwa systemu wykorzystywanego w systemach SAP AG (ERP) do analizy informacji z zakresu logistyki. Dane przechowywane są w tabelach płaskich i agregowane według wybranych kryteriów.
Historia.
Technologia LIS dla SAP R/3 rozwinęła się w momencie, w którym systemy BI (Business Intelligence, znane wcześniej jako SAP BW) nie były jeszcze tak popularne.
Zastosowanie.
LIS zapewniał podstawową analizę danych dostarczając takie informacje jak na przykład wolumen sprzedaży dla danego klienta.
W chwili obecnej wykorzystanie LIS należy do rzadkości, dlatego że wymagania względem systemów raportowania przekraczają jego możliwości. Zbieraniem i analizą danych systemów SAP ERP zajmuje się system SAP BI (lub inne systemy potrafiące zbierać informacje z systemu ERP).

</doc>
<doc id="1589368" url="https://pl.wikipedia.org/wiki?curid=1589368" title="47. Turniej Czterech Skoczni">
47. Turniej Czterech Skoczni

47. Turniej Czterech Skoczni był częścią Pucharu Świata w skokach narciarskich w sezonie 1998/1999. Rozgrywany był od 30 grudnia 1998 do 6 stycznia 1999.
Cały turniej wygrał Fin Janne Ahonen.
Oberstdorf.
Data: 30 grudnia 1998
Państwo: Niemcy
Skocznia: Schattenbergschanze
Punkt konstrukcyjny: 115 m
Garmisch-Partenkirchen.
Data: 1 stycznia 1999
Państwo: Niemcy
Skocznia: Große Olympiaschanze
Punkt konstrukcyjny: 115 m
Innsbruck.
Data: 3 stycznia 1999
Państwo: Austria
Skocznia: Bergisel
Punkt konstrukcyjny: 110 m
Bischofshofen.
Data: 6 stycznia 1999
Państwo: Austria
Skocznia: Paul-Ausserleitner-Schanze
Punkt konstrukcyjny: 120 m

</doc>
<doc id="1589369" url="https://pl.wikipedia.org/wiki?curid=1589369" title="USS Philippine Sea (CV-47)">
USS Philippine Sea (CV-47)

USS Philippine Sea (CV-47) – amerykański lotniskowiec typu "Essex", pierwszy okręt należący do United States Navy noszący nazwę "Philippine Sea" (z ang. Morze Filipińskie).
Okręt, zbudowany w 1945 roku, służył w latach 1946–1958 i brał udział w wojnie koreańskiej.

</doc>
<doc id="1589372" url="https://pl.wikipedia.org/wiki?curid=1589372" title="Fahad Al-Mehallel">
Fahad Al-Mehallel

Fahad Al-Mehallel (ur. 11 listopada 1970) – saudyjski piłkarz grający na pozycji napastnika. Uczestnik finałów MŚ 1994 i 1998.
Kariera.
Al-Mehallel przez 9 lat bronił barw Asz-Szabab Rijad. W 1999 roku odszedł do Al-Nasr. W klubie z Rijadu występował do końca kariery w 2002 roku.
W reprezentacji Arabii Saudyjskiej grał przez 8 lat - od debiutu w 1991 roku do 1999. Przez ten czas był w kadrze na m.in. dwa mundiale, trzy Puchary Konfederacji (1992, 1995 i 1997) i dwa Puchary Azji (1992 i 1996).
Sukcesy.
Drużynowo
Reprezentacja:
Klub:
Indywidualnie

</doc>
<doc id="1589373" url="https://pl.wikipedia.org/wiki?curid=1589373" title="Patricia Heaton">
Patricia Heaton

Patricia Helen Heaton (ur. 4 marca 1958 w Bay Village, USA) – amerykańska aktorka i producentka filmowa. Laureatka dwóch nagród Emmy w 2000 i 2001 r. za serial "Wszyscy kochają Raymonda". Jest żoną aktora Davida Hunta, z którym ma czterech synów. 

</doc>
<doc id="1589378" url="https://pl.wikipedia.org/wiki?curid=1589378" title="Proton 300">
Proton 300



</doc>
<doc id="1589379" url="https://pl.wikipedia.org/wiki?curid=1589379" title="Aetos">
Aetos

Aetos (gr. Αετός) – grecki niszczyciel typu "Aetos", służący w Greckiej Marynarce Wojennej w latach 1912-1945.
Budowa.
Okręt wraz z pozostałymi trzema okrętami typu "Aetos" został początkowo zamówiony w angielskiej stoczni Cammell Laird w Birkenhead przez Argentynę, która jednak nie odebrała okrętów, po czym zostały one zakupione 12 września 1912 przez Grecję. Koszt zakupu okrętu wynosił 148 000 funtów. Stępkę pod budowę „Aetos”, który miał początkowo nosić nazwę „San Luis”, położono w 1910. Kadłub wodowano 2 lutego 1911 roku. Okręt wcielono do służby w greckiej flocie 2 października 1912 (albo 19 września 1912) pod nazwą „Aetos” (orzeł) i czym prędzej skierowano do kraju. Do Pireusu okręty przybyły 22 października 1912.
Wczesna służba.
„Aetos” osiągnął gotowość bojową w grudniu 1912. Podczas wojny bałkańskiej jego wykorzystanie w walkach było niewielkie. Głównym powodem był początkowo brak torped do wyrzutni torpedowych. Błąd ten powielił się we wszystkich okrętach tego typu. „Aetos” wziął udział m.in. w potyczce z tureckimi niszczycielami 16 grudnia 1912, po bitwie koło przylądka Elli oraz w bitwie koło Lemnos 18 stycznia 1913. Oprócz tego pełnił głównie zadania patrolowe na Morzu Egejskim.
Podczas I wojny światowej Grecja była neutralna, lecz we wrześniu 1916 nastąpiła w niej interwencja państw ententy. Okręt wraz z całą flotą grecką został zajęty przez siły sprzymierzone. W grudniu 1916 „Aetos” został włączony w skład francuskiej marynarki wojennej, gdzie służył do roku 1918, patrolując i eskortując konwoje na Morzu Śródziemnym. Po zakończeniu działań, został zwrócony stronie greckiej.
Podczas wojny grecko-tureckiej 1919-22 wpłynął z innymi okrętami 8 lipca 1921 na Morze Czarne, gdzie uczestniczył w działaniach morskich i bombardowaniu pozycji tureckich. Po klęsce wojsk lądowych, we wrześniu 1922 brał udział z flotą grecką w ewakuacji greckich uchodźców ze Smyrny i półwyspu Artaki.
Rekonstrukcja 1924-25.
W latach 1924-1925 roku okręt, jak inne jednostki tego typu, przeszedł dużą modernizację, połączoną z przebudową, w stoczni Samuel White w Cowes. Stare 5 kotłów opalanych głównie węglem zamieniono na 4 nowsze, opalane ropą, co doprowadziło do zmiany sylwetki okrętów. Zamiast charakterystycznych tylko dla tego typu niszczycieli pięciu kominów, otrzymały dwa kominy. Wydłużono pokład dziobowy i zamontowano nową nadbudówkę dziobową, z wydłużonym dolnym piętrem dla postawienia drugiej armaty 102 mm (poprzednio stała ona za kominami). Znacznie wzmocniono uzbrojenie torpedowe, zastępując 4 wyrzutnie torped na burtach okrętu przez 6 w jego osi symetrii. Ulepszono następnie na początku lat 30. uzbrojenie przeciwlotnicze, zastępując armatę 57 mm przez dwie automatyczne 40 mm.
II wojna światowa.
„Aetos” brał udział bojowy w II wojnie światowej, począwszy od ataku Włoch na Grecję 28 października 1940. Przed zajęciem Grecji przez Niemcy „Aetos” wraz z innymi okrętami dotarł do Egiptu, gdzie kontynuował służbę na wschodnim Morzu Śródziemnym u boku marynarki brytyjskiej. Między 5 grudnia 1941 a 5 marca 1942 roku przeszedł modernizację w stoczni w Madrasie, gdzie kosztem zdjęcia dwóch rufowych dział artylerii głównej i połowy wyrzutni torpedowych, wzmocniono mu artylerię przeciwlotniczą i dodano miotacze i zrzutnie bomb głębinowych do walki z okrętami podwodnymi. Otrzymał również hydrolokator (asdic) Typ 123A. Służył na krótko do celów eskortowych na Oceanie Indyjskim, a 4 kwietnia 1942 powrócił do Egiptu, gdzie dalej służył do celów eskortowych. Z uwagi na zużycie i małe możliwości bojowe, pod koniec 1943 został wycofany do rezerwy w Port Saidzie.
Po wojnie, w 1945 roku, okręt został wycofany i sprzedany stoczni złomowej.
Uzbrojenie.
Uzbrojenie (1912):
Uzbrojenie (1925):
Uzbrojenie (1942):

</doc>
<doc id="1589381" url="https://pl.wikipedia.org/wiki?curid=1589381" title="Profiterolka">
Profiterolka

Profiterolki (fr. "Profiteroles") – francuskie, niewielkie ciastka z ciasta ptysiowego, wypiekane na blasze. Opcjonalnie wypełnione bitą śmietaną, lodami lub innym kremem. Z wierzchu oblewane są sosem czekoladowym.

</doc>
<doc id="1589382" url="https://pl.wikipedia.org/wiki?curid=1589382" title="Sven Felski">
Sven Felski

Sven Günther Felski (ur. 18 listopada 1974 w Berlinie) – niemiecki hokeista, reprezentant Niemiec, olimpijczyk.
Kariera.
Wychowanek Dynamo Berlin i wieloletni zawodnik Eisbären Berlin. W sezonie DEL (2012/2013) nie wystąpił już z powodu kontuzji. W październiku 2012 roku zakończył karierę sportową, a jego numer 11 został zastrzeżony na przyszłość przez ten klub.
Uczestniczył w turniejach mistrzostw świata w 1998, 1999, 2001, 2003, 2005, 2006, 2007, 2008, 2009, 2010 oraz na Zimowych Igrzyskach Olimpijskich 2006 i 2010.

</doc>
<doc id="1589389" url="https://pl.wikipedia.org/wiki?curid=1589389" title="46. Turniej Czterech Skoczni">
46. Turniej Czterech Skoczni

46. Turniej Czterech Skoczni był częścią Pucharu Świata w skokach narciarskich w sezonie 1997/1998. Rozgrywany był od 29 grudnia 1997 do 6 stycznia 1998.
Cały turniej wygrał Japończyk Kazuyoshi Funaki.
Oberstdorf.
Data: 29 grudnia 1997
Państwo: Niemcy
Skocznia: Schattenbergschanze
Garmisch-Partenkirchen.
Data: 1 stycznia 1998
Państwo: Niemcy
Skocznia: Große Olympiaschanze
Innsbruck.
Data: 4 stycznia 1998
Państwo: Austria
Skocznia: Bergisel
Bischofshofen.
Data: 6 stycznia 1998
Państwo: Austria
Skocznia: Paul-Ausserleitner-Schanze
Punkt konstrukcyjny: 120 m

</doc>
<doc id="1589391" url="https://pl.wikipedia.org/wiki?curid=1589391" title="James Dean Smith">
James Dean Smith

James Dean "Jimmy" Smith (ur. 7 stycznia 1987 w Newham) – angielski piłkarz grający na pozycji pomocnika w Leyton Orient.
Kariera.
Smith swoją piłkarską karierę rozpoczynał grając w juniorach Chelsea. Zawodnik zadebiutował w "The Blues" i zarówno w Premier League 7 maja 2006 roku, kiedy to w 81. minucie meczu z Newcastle United zastąpił Ricardo Carvalho. W następnym sezonie został wypożyczony do grającego w Football League Championship Queens Park Rangers. W "The Hoops" zadebiutował 30 września w wygranym 2:1 spotkaniu przeciwko Southamptonowi. Pierwszego gola strzelił już w następnym meczu, pokonując bramkarza Norwich City. W drużynie prowadzonej przez Johna Gregory`ego był podstawowym zawodnikiem i wystąpił łącznie w 31 meczach w których strzelił sześć goli. Do "The Blues" powrócił 5 maja 2007 roku. Nie mając szans na grę w podstawowym składzie Chelsea, Smith 19 lipca został wypożyczony do końca roku do Norwich City. W przedsezonowym meczu z FC Zwolle doznał kontuzji która wykluczyła go z gry na trzy miesiące, co spowodowało, że piłkarz oficjalnie zadebiutował w "Kanarkach" 23 października, grając w meczu z Burnley. Po dobrych występach w swojej drużynie, ówczesny manager Norwich Glenn Roeder, podjął rozmowy z dyrektorem sportowym Chelsea Frankiem Arnesenem w sprawie przedłużenia wypożyczenia do końca sezonu. Ostatecznie Duńczyk nie zgodził się na warunki postawione przez Roedera, przez co Smith 4 stycznia 2008 roku powrócił do londyńskiej drużyny. Do końca rozgrywek 2007/08 piłkarz trenował w rezerwach "The Blues". 1 sierpnia Smith został wypożyczony do Sheffield Wednesday i już tydzień później rozegrał swój pierwszy mecz w "Sowach". Do Chelsea powrócił na początku stycznia, jednak w lutym został ponownie wypożyczony, tym razem do Leyton Orient. Swojemu zespołowi pomógł w zajęciu 14. miejsca w rozgrywkach League One. Jedynego gola dla "The O's" strzelił na 11 kwietnia w meczu z Colchester United, czym zapewnił zwycięstwo swojej drużynie. Po zakończeniu sezonu powrócił do "The Blues". Jego umowa z Chelsea wygasła pod koniec czerwca, przez co 10 lipca podpisał dwuletni kontrakt z Leyton Orient.

</doc>
<doc id="1589392" url="https://pl.wikipedia.org/wiki?curid=1589392" title="Dotyk - Złota Kolekcja">
Dotyk - Złota Kolekcja



</doc>
<doc id="1589397" url="https://pl.wikipedia.org/wiki?curid=1589397" title="Pompy protonowe">
Pompy protonowe



</doc>
<doc id="1589398" url="https://pl.wikipedia.org/wiki?curid=1589398" title="Szczoteczniczka">
Szczoteczniczka

Szczoteczniczka ("Lophuromys") – rodzaj ssaka z podrodziny sztywniaków (Deomyinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 89–180 mm, długość ogona 24–133 mm, długość ucha 10–26 mm, długość tylnej stopy 13–27,5 mm; masa ciała 17–142 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1589401" url="https://pl.wikipedia.org/wiki?curid=1589401" title="45. Turniej Czterech Skoczni">
45. Turniej Czterech Skoczni

45. Turniej Czterech Skoczni był częścią Pucharu Świata w skokach narciarskich w sezonie 1996/1997. Rozgrywany był od 29 grudnia 1996 do 6 stycznia 1997.
Turniej wygrał Słoweniec Primož Peterka.
Oberstdorf.
Data: 29 grudnia 1996
Państwo: Niemcy
Skocznia: Schattenbergschanze
Garmisch-Partenkirchen.
Data: 1 stycznia 1997
Państwo: Niemcy
Skocznia: Große Olympiaschanze
Innsbruck.
Data: 4 stycznia 1997
Państwo: Austria
Skocznia: Bergisel
Bischofshofen.
Data: 6 stycznia 1997
Państwo: Austria
Skocznia: Paul-Ausserleitner-Schanze

</doc>
<doc id="1589412" url="https://pl.wikipedia.org/wiki?curid=1589412" title="44. Turniej Czterech Skoczni">
44. Turniej Czterech Skoczni

44. Turniej Czterech Skoczni był częścią Pucharu Świata w skokach narciarskich w sezonie 1995/1996. Rozgrywany był od 30 grudnia 1995 do 6 stycznia 1996.
Turniej wygrał Niemiec Jens Weißflog.
Oberstdorf.
Data: 30 grudnia 1995
Państwo: Niemcy
Skocznia: Schattenbergschanze
Garmisch-Partenkirchen.
Data: 1 stycznia 1996
Państwo: Niemcy
Skocznia: Große Olympiaschanze
Innsbruck.
Data: 4 stycznia 1996
Państwo: Austria
Skocznia: Bergisel
Bischofshofen.
Data: 6 stycznia 1996
Państwo: Austria
Skocznia: Paul-Ausserleitner-Schanze

</doc>
<doc id="1589416" url="https://pl.wikipedia.org/wiki?curid=1589416" title="Gruczoł Bartholina">
Gruczoł Bartholina



</doc>
<doc id="1589417" url="https://pl.wikipedia.org/wiki?curid=1589417" title="Linda Harrison">
Linda Harrison

Linda Harrison (ur. 24 lipca 1945 r. w Berlinie, USA) – amerykańska fotomodelka i aktorka.

</doc>
<doc id="1589420" url="https://pl.wikipedia.org/wiki?curid=1589420" title="Manuel Blanc">
Manuel Blanc

Manuel Blanc (ur. 12 czerwca 1968 roku w Boulogne-Billancourt, w regionie Île-de-France, w departamencie Hauts-de-Seine) – francuski aktor i reżyser teatralny. Jego debiutancką rolę kinową naiwnego dwudziestolatka z Pirenejów marzącego o karierze aktorskiej, wciągniętego przez geja (Philippe Noiret) do męskiej prostytucji i zakochanego w prostytutce (Emmanuelle Béart) w dramacie "Nie całuję" ("J'embrasse pas", 1991) uhonorowano nagrodą Cezara. W 1994 roku odebrał nagrodę im. Jeana Gabin.
Występuje głównie w teatrze. Zagrał w sztuce Agoty Kristof "Zeszyt" ("Le Grand Cahier", 1990), a następnie w spektaklach: "Burza na ziemi egipskiej" ("Tempête sur le pays d'Égypte", 1994), "Też zły dla dziwki" ("Dommage qu'elle soit une putain", 1997) w Théâtre National de Chaillot, "Panie nocy" ("Ladies Night", 2000), "Przerwa w obłokach" ("Trouée dans les nuages", 2005) i Aleksandra Puszkina "Dziennik tajny" ("Journal secret", 2006) w Théâtre du Marais.

</doc>
<doc id="1589426" url="https://pl.wikipedia.org/wiki?curid=1589426" title="I koncert fortepianowy (KV 37)">
I koncert fortepianowy (KV 37)

I Koncert fortepianowy F-dur (KV 37) - I koncert na fortepian i orkiestrę, jaki napisał Wolfgang Amadeus Mozart. Skomponowany w kwietniu 1767 roku, w Salzburgu. Jest aranżacją utworów innych kompozytorów.
Zobacz też.
KV (muzyka)

</doc>
<doc id="1589428" url="https://pl.wikipedia.org/wiki?curid=1589428" title="Nurt (zespół muzyczny)">
Nurt (zespół muzyczny)

Nurt – polski zespół grający rock awangardowy założony w listopadzie 1970 roku we Wrocławiu.
Historia.
Nurt z inicjatywy muzyków tworzących pierwszy skład, a więc: gitarzysty Romualda Freya, basisty i wokalisty Kazimierza Cwynara, perkusisty Ryszarda Sroki i saksofonisty Ryszarda „Gwalberta” Miśka. W początkach działalności zespół działał w tzw. "nowym" Pałacyku, mieszczącym się przy ul. Ofiar Oświęcimskich. Po kilku miesiącach zespół opuścił Romuald Frey, a jego miejsce zajął Aleksander Mrożek. W roku 1971 wokalistą zespołu był Waldemar Domagała, na niezobowiązujące próby przychodził także Aleksander Nowacki. Obydwaj po pewnym czasie opuścili grupę i przeprowadzili się do Warszawy, gdzie założyli Homo Homini.
W marcu 1971 podporą Nurtu został Roman Runowicz (eks-Romuald i Roman; śpiew, gitara), zaś R. Misiek nadal luźno współpracował z zespołem – tak jak muzycy zespołu biorący udział w różnorakich projektach muzycznych saksofonisty, najczęściej mających w nazwie składu "Freedom". W tym okresie wykrystalizował się indywidualny styl zespołu będący konglomeratem hard rocka, jazz rocka, rocka awangardowego, free jazzu z elementami rhythm and bluesa. Runowicz był inicjatorem muzycznych pomysłów, zwłaszcza aranżacyjnych. Kierownikiem artystycznym i autorem tekstów był Andrzej Kuryło, zaś menedżerem Wojciech Olejnik, zastąpiony później przez Michała Frejtaka. Nurt w składzie poszerzonym o Juliana Kurzawę (trąbka) i Włodzimierza Plaskotę (kontrabas) zaprezentował się szerszej publiczności w styczniu 1972 na Festiwalu Młodzieżowej Muzyki Współczesnej (wcześniejszy Ogólnopolski Festiwal Awangardy Beatowej) w Kaliszu, gdzie zdobył równorzędną I nagrodę (m.in. obok Hallu i Laboratorium), zostając uhonorowanym "Pucharem Miasta Kalisza", zaś Aleksander Mrożek otrzymał wyróżnienie za półgodzinną kompozycję "Syn Strachu", którą zespół wykonał. Laury zdobyte w Kaliszu otworzyły przed muzykami zespołu drzwi warszawskiego Studia M-1. W lutym 1972 odbyła się sesja nagraniowa podczas której zarejestrowano 7 utworów: "Kto ma dziś czas", "Piszę kredą na asfalcie", "Parter na klaustrofobię", "Syn strachu", "Morze ognia", "Holograficzne widmo" oraz instrumentalną "Impresja w „E"". W marcu Nurt z towarzyszeniem J. Kurzawy wystąpił na IX Festiwalu Jazz nad Odrą i otrzymał wyróżnienie. We wrześniu muzycy udali się na koncerty do NRD, zaś w październiku 1972 roku z gościnnym udziałem (niewymienionych na okładce) Tomasza Stańki (trąbka) i Włodzimierza Krakusa (flet prosty; od 1973 pełnoprawny członek zespołu) przystąpili do nagrania materiału na pierwszy album. Płyta zatytułowana "Nurt" ukazała się w roku następnym. Po jej nagraniu Runowicz wyemigrował do NRD, a jego miejsce zajął wokalista Jacek Baran (eks-Romuald i Roman). Dołączyli także: W. Krakus (flet, śpiew), Krzysztof Orłowski (flet, instrumenty perkusyjne). W nowym składzie zespół od razu rzucił się w wir koncertowania po kraju. Wystąpił m.in. na koncercie plenerowym w Gliwicach, na kolejnym festiwalu kaliskim, czy podczas "Musicoramy", imprezy towarzyszącej IX KFPP w Opolu (1973). 25 marca 1974 roku muzycy Nurtu oraz perkusiści Eugeniusz Mańko i Zbigniew Lewandowski weszli w skład zespołu Ryszard Gwalbert Misiek – Freedom Jazz Group i wzięli udział w X Jazzie nad Odrą we Wrocławiu i na Jazz Jamboree w Warszawie, gdzie Misiek otrzymał stypendium im. Krzysztofa Komedy. W maju 1974 roku w tym samym składzie (Baran na instr. perkusyjnych, Mrożek, Misiek Orłowski, Cwynar, Sroka), Nurt nagrał w Dużym Studiu Polskiego Radia Wrocław 5 utworów: "Gato", "Różaniec czasu", "Akrobata", "Na odległość rąk", "Rock bez tytułu". Wszystkie partie wokalne wykonał Cwynar, zaś rozpiętość muzyczna utworów oscylowała między jazz-rockiem, klasycznym rockiem oraz hard rockiem. Po pewnym czasie odszedł Sroka, przysyłając na swoje miejsce Waldemara Janickiego, dołączył także wokalista Włodzimierz Grzesik. Zespół przez trzy tygodnie występował w sopockim "Non Stopie" i we wrześniu 1974 r. zakończył działalność. Mrożek i Cwynar udali się w ślad za Runowiczem do NRD by wejść w skład zespołu Katja und Roman. W maju 1975 roku nastąpiło odrodzenie Nurtu w składzie: Mrożek, Sroka, Grzesik, Piotr Iskrowicz (gitara) i Mieczysław Jurecki (gitara basowa). Po kilkunastu koncertach zespół ponownie przestał istnieć, zaś Mrożek i Cwynar kontynuowali swoją muzyczną przygodę m.in. w zespołach Test i Porter Band.
Kolejna reaktywacja miała miejsce na początku lat 90., gdy Mrożek reaktywował zespół pod nazwą Nurt '94. W nowym składzie znaleźli się także: Jacek Baran, gitarzysta Jacek Krzaklewski, basista Bogdan Tymoszuk i perkusista Kazimierz Marut. W 1995 roku ukazał się album "Motyle i kloszardzi" nagrany z udziałem wokalistki Sylwii Damasiewicz, a także z gościnnym udziałem Marka "Georgii" Pieczary (wokal wspierający), lecz już już bez Barana i Krzaklewskiego, który dołączył do grupy Perfect. Wkrótce zespół po raz kolejny zawiesił działalność, by w 1997 pojawić się znów na krótko w składzie: J. Baran (śpiew, gitara), Robert Foks (śpiew), A. Mrożek (gitara), W. Krakus (gitara basowa) i K. Marut (perkusja). Nie była to ostatnia reinkarnacja Nurtu, który okazjonalnie odradzał się także w latach 2000 i 2006. Wówczas skład zespołu tworzyli: Baran, Mrożek, Cwynar i Marut. W 2016 roku Mrożek po raz kolejny reaktywował zespół.

</doc>
<doc id="1589429" url="https://pl.wikipedia.org/wiki?curid=1589429" title="Amboceptor">
Amboceptor



</doc>
<doc id="1589431" url="https://pl.wikipedia.org/wiki?curid=1589431" title="Androny">
Androny

Androny (z grec. "andronitis" – dom, mieszkanie mężczyzn i łac. "andron) " – brednie, głupstwa, w szczególności w zwrotach: pleść androny – opowiadać głupstwa.
W starożytnej Grecji "andronitis" (także "ksenon", "ksenones" lub "oikos") było pomieszczeniem dla mężczyzn, bogato udekorowanym i umeblowanym, gdzie spożywano posiłki i przyjmowano gości. Wchodziło się do niego z dziedzińca, lecz położone było zwykle w izolowanej części domu blisko drzwi wychodzących na ulicę. Pomieszczenie to było przeciwieństwem pokoi przeznaczonych dla kobiet – "gynaikonitis", "gynaikon". Antystenes w IV wieku p.n.e. twierdził żartobliwie, iż podróż z Aten do Sparty to jak przejście z "gynaikonitis" do "andronitis".
Po raz pierwszy wyraz pojawił się u pisarzy polskich w XVII wieku. Według Karłowicza, znaczenie zaułków, zakrętów, ciasnych korytarzy przeniesione zostało na prawienie bredni, bajanie. Biskup Krasiński w "Słowniku synonimów polskich" wyraził przypuszczenie, iż androny wzięły początek od nazwiska Andronika, którego dziełko "Ad optimates polonos admonitio", wydane w XVI wieku, zaczęto nazywać andronami.
Słowo "androny" stanowi tytuł jednego z tomików wierszy Jana Brzechwy. Według pisarza "andron" był przedmiotem podobnym do koszyka, tak jak on wykonanym z łyka. Prawdopodobnie jest to nawiązanie do wyrażeń "koszałki-opałki" i "koszyczki-opałeczki", które mają to samo znaczenie, co androny – bzdury, brednie. Andron u Brzechwy odznaczał się niezwykłymi właściwościami i zdolnością do psot: potrafił nastraszyć psa, wrzucić stary gwóźdź do kaszy, wysmarować stryja miodem i wywołać opad śniegu w lecie. W wierszu Brzechwa pomieszał elementy realne z nieprawdopodobnymi.
We fragmencie:
wspomniany Marcin to przyjaciel Brzechwy, ilustrator bajek dla dzieci Jan Marcin Szancer.

</doc>
<doc id="1589432" url="https://pl.wikipedia.org/wiki?curid=1589432" title="II koncert fortepianowy (KV 39)">
II koncert fortepianowy (KV 39)

II Koncert fortepianowy B-dur (KV 39) − II koncert na fortepian, jaki stworzył Wolfgang Amadeus Mozart. Skomponowany w czerwcu 1767 roku w Salzburgu.
Jego części:
Zobacz też.
KV (muzyka)

</doc>
<doc id="1589433" url="https://pl.wikipedia.org/wiki?curid=1589433" title="Australian Open 2009 (gra podwójna chłopców)">
Australian Open 2009 (gra podwójna chłopców)



</doc>
<doc id="1589434" url="https://pl.wikipedia.org/wiki?curid=1589434" title="Bitwa pod Rabath Moab">
Bitwa pod Rabath Moab



</doc>
<doc id="1589436" url="https://pl.wikipedia.org/wiki?curid=1589436" title="12 Pułk KBW Ziemi Szczecińskiej">
12 Pułk KBW Ziemi Szczecińskiej

12 Pułk KBW Ziemi Szczecińskiej – jeden z oddziałów w strukturze organizacyjnej Korpusu Bezpieczeństwa Wewnętrznego.
Jednostka stacjonowała w Szczecinie u zbiegu al. Piastów i ul. Sowińskiego.
Formowanie i zmiany organizacyjne.
W czerwcu 1945 na bazie 11 pułku piechoty 4 DP w Stargardzie sformowano 13 specjalny pułk bezpieczeństwa (krótko potem przeniesiony do Szczecina). Jesienią 1945 rozformowano pułk, a na jego bazie powstały: batalion operacyjny, batalion ochrony, kompania konwojowa i pluton łączności bezpośrednio podległy dowództwu Wojsk Bezpieczeństwa Wewnętrznego województwa pomorskiego. W 1948 odtworzono pułk KBW nadając mu numer 12. W takiej formie pułk przetrwał do 1961. Po podporządkowaniu jednostek KBW ministrowi ON pułk przemianowano na 12 pułk Wojsk Obrony Wewnętrznej. W 1968 całkowicie rozformowano jednostkę. Na jego bazie i 12 batalionu pontonowo-mostowego Wojsk Obrony Wewnętrznej został sformowany 12 pułk pontonowy Wojsk Obrony Wewnętrznej. Jego zadaniem było organizowanie przepraw na dolnej Odrze.
Przekształcenia.
11 Pułk Piechoty → 13 Specjalny Pułk Bezpieczeństwa → [...] → 12 Pułk KBW Ziemi Szczecińskiej → 12 pułk Wojsk Obrony Wewnętrznej → 1968 rozformowany

</doc>
<doc id="1589438" url="https://pl.wikipedia.org/wiki?curid=1589438" title="Zwycięzca Rasy">
Zwycięzca Rasy

Zwycięzca Rasy (ang. Best of Breed) – tytuł uzyskiwany na wystawach psów rasowych w wyniku porównania Najlepszego Dorosłego Psa w Rasie, Najlepszej Dorosłej Suki w Rasie, Najlepszego Juniora (czasem Zwycięzców Młodzieży obu płci) i Najlepszego Weterana, nadawany na poszczególnych ringach. W dokumentach - w szczególności w rezultatach wystaw, a także w mowie potocznej, często zamiennie używa się skrótu od angielskiej nazwy - "BOB"
Źródła:

</doc>
<doc id="1589439" url="https://pl.wikipedia.org/wiki?curid=1589439" title="Serniki (obwód rówieński)">
Serniki (obwód rówieński)

Serniki (ukr. Серники) – wieś (dawniej miasteczko) na północno-wschodniej Ukrainie w obwodzie rówieńskim (rejon zarzeczniański), przy granicy z Białorusią. W 2001 liczyła 2699 mieszkańców.
Założone w 1449. Józef Ignacy Kraszewski opisał je w swojej książce Wspomnienia Wołynia, Polesia i Litwy.
Za II RP w województwie poleskim, w powiecie pińskim; początkowo była to gmina miejska, następnie zdegradowana do rzędu wsi i włączona do gminy Wiczówka.

</doc>
<doc id="1589442" url="https://pl.wikipedia.org/wiki?curid=1589442" title="12 Pułk Wojsk Obrony Wewnętrznej">
12 Pułk Wojsk Obrony Wewnętrznej



</doc>
<doc id="1589447" url="https://pl.wikipedia.org/wiki?curid=1589447" title="O początku świata">
O początku świata

O początku świata – gnostycki utwór z Nag Hammadi (NHC II,5). Sam tekst nie ma tytułu, dlatego też jest niekiedy nazywany "Pismem bez tytułu". Treścią jest opis początku świata i ludzkości ukazany z pozycji gnostyckich. Układ jest analogiczny do pierwszych rozdziałów Księgi Rodzaju. W tekście dają się zauważyć zbieżności z "Adversus haereses" I,3 św. Ireneusza.

</doc>
<doc id="1589448" url="https://pl.wikipedia.org/wiki?curid=1589448" title="Jawniuny (gmina)">
Jawniuny (gmina)

Gmina Jawniuny (lit. "Jauniūnų seniūnija") – gmina w rejonie szyrwinckim okręgu wileńskiego na Litwie.
Skład etniczny

</doc>
<doc id="1589451" url="https://pl.wikipedia.org/wiki?curid=1589451" title="Apokalipsa Adama">
Apokalipsa Adama

Apokalipsa Adama – gnostycki utwór z Nag Hammadi (NHC V,5). Treścią jest objawienie Adama przekazane synowi Setowi, ukazujące stan ludzkości po utracie gnozy i zapowiedź nadejścia Oświeciciela, który przyniesie ją ponownie, by zbawić ludzkość.

</doc>
<doc id="1589452" url="https://pl.wikipedia.org/wiki?curid=1589452" title="Elisabeth Moss">
Elisabeth Moss

Elisabeth Moss (ur. 24 lipca 1982 w Los Angeles) – amerykańska aktorka telewizyjna i filmowa, która zdobyła m.in. dwa Złote Globy.
Życiorys.
W latach 2007–2015 występowała w jednej z głównych ról w serialu "Mad Men" – jako Peggy Olson (92 odcinki), w latach 2013–2017 wcielała się w postać detektyw Robin Griffin w "Top of the Lake" (13 odcinków, główna rola) a od 2017 pojawia się w tytułowej roli w serialu "Opowieść podręcznej". Za dwie ostatnie rola wyróżniona Złotymi Globami dla najlepszej aktorki w miniserialu lub filmie telewizyjnym (2013) oraz dla najlepszej aktorki w serialu dramatycznym. W 2019 r. wystąpiła w thrillerze "To my" reżyserowanym przez Jordana Peele. W 2020 zagrała główną rolę w horrorze "Niewidzialny człowiek".

</doc>
<doc id="1589455" url="https://pl.wikipedia.org/wiki?curid=1589455" title="Chocieszów (gmina)">
Chocieszów (gmina)

Chocieszów – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy był Chocieszów (Хотешів).
Początkowo gmina należała do powiatu kowelskiego. 12 grudnia 1920 r. została przyłączona do nowo utworzonego powiatu koszyrskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 
Po wojnie obszar gminy Chocieszów wszedł w struktury administracyjne Związku Radzieckiego.

</doc>
<doc id="1589458" url="https://pl.wikipedia.org/wiki?curid=1589458" title="Najlepszy na Wystawie">
Najlepszy na Wystawie

Najlepszy na Wystawie (ang. Best in Show) – tytuł dla psa – zwycięzcy konkurencji finałowej wystawy psów rasowych, jaką jest wybór jednego spośród 10 zwycięzców grup.
Pies, który otrzymuje taki tytuł, musi więc najpierw wygrać swoją klasę, płeć, rasę, grupę i na koniec musi rywalizować z psami z innych grup.
Logicznym byłoby nazwanie tego tytułu "Zwycięzca Wystawy", jednakże taki tytuł jest stosowany w odniesieniu do najlepszego dorosłego psa i najlepszej dorosłej suki w danej rasie.

</doc>
<doc id="1589460" url="https://pl.wikipedia.org/wiki?curid=1589460" title="Borowno (gmina w województwie poleskim)">
Borowno (gmina w województwie poleskim)

Borowno (od 1939 "Wielki Obzyr") – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy było Borowno (Боровне), a następnie Wielki Obzyr (Виликий Обзир).
Początkowo gmina należała do powiatu kowelskiego. 12 grudnia 1920 r. została przyłączona do nowo utworzonego powiatu koszyrskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 15 lipca 1939 roku gminę przemianowano na "gmina Wielki Obzyr".

</doc>
<doc id="1589470" url="https://pl.wikipedia.org/wiki?curid=1589470" title="Rejestr przesuwający z liniowym sprzężeniem zwrotnym">
Rejestr przesuwający z liniowym sprzężeniem zwrotnym

Rejestr przesuwający z liniowym sprzężeniem zwrotnym (, LFSR) – rejestr przesuwający, którego bit wejściowy jest funkcją liniową jego poprzedniego stanu.
Jedynymi funkcjami liniowymi w dziedzinie pojedynczych bitów są EX-OR oraz EX-NOR. Z tego powodu LFSR można zdefiniować jako rejestr przesuwający, którego wejście jest wysterowane funkcją XOR stanów kilku z komórek tworzących rejestr.
Najczęstsze zastosowania LFSR to generowanie liczb pseudolosowych i pseudoszumu.
Każdy LFSR jest związany z określonym wielomianem z pierścienia wielomianów formula_1 gdzie formula_2 jest ciałem skończonym formula_3
Okres rejestru jest ograniczony przez stopień stowarzyszonego z nim wielomianu i wynosi maksymalnie formula_4 gdzie formula_5 jest stopniem wielomianu (ciało formula_6 ma charakterystykę równą 2).
Okres danego LFSR jest maksymalny jeżeli stowarzyszony z nim wielomian jest wielomianem pierwotnym. Rejestr taki, nazywamy "rejestrem maksymalnej długości".
Liczba wielomianów pierwotnych stopnia formula_5 jest wyznaczona przez funkcję Eulera i wynosi formula_8
Tak więc, dla przykładu dla rejestrów długości 7 istnieje dokładnie formula_9 rejestrów maksymalnej długości.
Jeżeli znany jest stopień wielomianu wystarczy zaledwie formula_10 bitów wyjścia rejestru, by znaleźć ów wielomian. (Gdyż należy rozwiązać formula_5 równań, każde z formula_5 niewiadomymi, ale żeby otrzymać formula_5 równań wystarczy zaledwie formula_10 bitów wyjścia)
W celu stosowania rejestrów w kryptografii, np. w szyfrach strumieniowych wykorzystuje się różne metody "przełamywania" liniowości:

</doc>
<doc id="1589472" url="https://pl.wikipedia.org/wiki?curid=1589472" title="106 Dywizja Piechoty (III Rzesza)">
106 Dywizja Piechoty (III Rzesza)

106 Dywizja Piechoty – niemiecka dywizja z czasów II wojny światowej, sformowana na mocy rozkazu z 22 listopada 1940 roku, w 12. fali mobilizacyjnej na poligonie Wahn w VI Okręgu Wojskowym.
Szlak bojowy.
Dywizja była aktywna na froncie wschodnim w ramach Grupa Armii Środek. Walczyła o Wilno, Smoleńsk, Wiaźmę i Klin. Zimą 1941-1942 poniosła ciężkie straty pod Moskwą i została wycofana do Francji w celu odbudowy. Powróciła na front wiosną 1943 r., walczyła o Krzemieńczuk i Kirowohrad, jesienią z dywizji pozostała słaba gruba bojowa, którą w lutym 1944 r. wzmocniono pododdziałami Dywizji Szkieletowej Milowitz. Jednostka walczyła nadal w czasie operacji odwrotowej przez Dniepr i broniła linii rzeki Prut w Rumunii. Ostatecznie została rozbita pod Kiszyniowem latem 1944 r.
106 Dywizję Piechoty odbudowano pospieszne w Oberheim na terenie Niemiec 24 marca 1945 r., nie osiągnęła jednak pełnych stanów osobowych. Do końca wojny przebywała w Schwarzwaldzie, gdzie poddała się wojskom amerykańskim w maju 1945 r.
Struktura organizacyjna.
239., 240. i 241. pułki piechoty, 107. pułk artylerii, 106. batalion pionierów, 106. oddział rozpoznawczy, 106. oddział przeciwpancerny, 106. oddział łączności, 106. polowy batalion zapasowy;
39. grupa dywizyjna (113. i 114. grupa pułkowa), 239. i 240. pułk grenadierów, 107. pułk artylerii, 106. batalion pionierów, 106. dywizyjny batalion fizylierów, 106. oddział przeciwpancerny, 106. oddział łączności, 106. polowy batalion zapasowy;
113., 239. i 240. pułk grenadierów, 107. pułk artylerii, 106. batalion pionierów, 106. oddział przeciwpancerny, 106. oddział łączności, 106. polowy batalion zapasowy;
Dowódcy.
Generalmajor Ernst Dehner 28.12.1940 – 03.05.1942;
Generalleutnant Alfons Hitter 03.05.1942 – 01.12.1942;
Generalleutnant Arthur Kullmer 01.12.1942 – 01.01.1943;
Generalleutnant Werner Forst 01.01.1943 – 20.01.1944;
Generalleutnant Siegfried von Rekowski 20.01.1944 – VIII 1944;
Oberst Rintenberg III 1945 – 08.05.1945;

</doc>
<doc id="1589473" url="https://pl.wikipedia.org/wiki?curid=1589473" title="Kościół św. Mikołaja w Berlinie">
Kościół św. Mikołaja w Berlinie

Kościół Świętego Mikołaja (niem. "Nikolaikirche") – gotycki kościół położony w historycznej części Berlina – Cölln, obecnie w dzielnicy Berlin-Mitte, w pobliżu zbiegu ulic Mühlendamm i Spandauer Straße, w Nikolaiviertel – zaułku położonym przy brzegu rzeki Sprewy z gęstą zabudową, zniszczoną podczas II wojny światowej i częściowo odbudowaną. Kościół pod wezwaniem świętego Mikołaja jest cennym przykład gotyku ceglanego we wschodnich Niemczech. Obecnie wchodzi w skład Fundacji Berlińskiego Muzeum Miejskiego ("Stiftung Stadtmuseum Berlin") i pełni funkcję sali koncertowej.
Dzieje.
Kościół Świętego Mikołaja jest najstarszą świątynią obecnej stolicy Niemiec. Jego metryka sięga XIII wieku, kiedy ok. 1230 powstała późnoromańska bazylika z westwerkiem, do dziś zachowały się jego dolne partie w obecnym masywie zachodnim. Ok. 1300 kościół zasadniczo przebudowano, powstała wczesnogotycka trójnawowa hala. XIV i XV wiek to okres stopniowej przebudowy kościoła. Od 1379 do około 1450 powstała obecna ceglana trójnawowa hala z wieńcem kaplic. Od 1452 do schyłku XV stulecia prowadzono dalsze prace, powstały m.in. kaplica NMP, przybudówka przylegająca do kościoła od południowego zachodu oraz dwukondygnacyjny aneks mieszczący zakrystię i bibliotekę po północnej stronie kościoła. W latach 1876-1878 architekt Hermann Blankenstein dokonał gruntownej restauracji kościoła. W sposób zasadniczy zmieniła się sylweta świątyni, gruntownie przebudowano górną część westwerku, który otrzymał ceglaną kondygnację z dwoma złączonymi ze sobą wieżami nakrytymi ostrosłupowymi strzelistymi hełmami. Podczas walk o Berlin u schyłku II wojny światowej kościół uległ poważnym zniszczeniom. Przez długi czas kościół znajdował się w stanie ruiny – zachowały się mury lateralne filary międzynawowe oraz masyw zachodni (bez zwieńczenia). Świątynia wraz z okolicami weszły w skład Berlina Wschodniego – stolicy NRD. W latach 1982-1987 kościół odbudowano. Ze względu na dobrą akustykę wnętrza dokonano adaptacji świątyni na cele kulturalne, w kościele organizowane są koncerty.
Architektura kościoła.
Wznoszący się nad przybrzeżną zabudową kościół Świętego Mikołaja z charakterystycznym masywem zachodnim z bliźniaczymi strzelistymi hełmami jest trójnawową halą z wielobocznie zamkniętym prezbiterium z dwukondygnacyjnym obejściem. Zarówno jak korpus nawowy i część prezbiterialna posiadają jednolitą strukturę architektoniczną nakryte wspólnym dachem. Do naw bocznych i ambitu przylegają niskie kaplice nakryte jednospadowymi dachami, które w części wschodniej są oddzielone od siebie za pomocą masywnych przypór. Oprócz masywu zachodniego do kościoła przylegają dwa aneksy mieszczące wewnątrz kaplice, jeden od północnej strony na wysokości pomiędzy korpusem nawowym i prezbiterium, drugi od południa, obok masywu zachodniego. Każdy z nich nakryty jest własnym dachem. 
Wnętrze kościoła nakryte jest niemal w całości sklepieniem krzyżowo-żebrowym wspartym na filarach wiązkowych. Trzecie od wschodu przęsło nawy głównej jest nakryte sklepieniem gwiaździstym, ponadto ta część jest nieco dłuższa od pozostałych przęseł, w celu zasugerowania typowego dla średniowiecznego podziału świątyni na część kapłańską i część dla ludu. 
Znajomość architektury ceglanej poświadczają elewacje zewnętrzne – górne partie elewacji aneksów (szczyty), oraz masywu zachodniego ozdobione są charakterystycznymi ostrołukowymi blendami ze ślepymi maswerkami blendy są oddzielone za pomocą lizen. 
Wnętrze świątyni jest nader skromne. Część dawnego wyposażenia uległo zniszczeniom wojennym, ponadto niektóre epitafia zostały przeniesione do berlińskiego kościoła NMP. Zachowała się późnorenesansowa oraz kilka epitafiów z XVI-XVIII w.

</doc>
<doc id="1589474" url="https://pl.wikipedia.org/wiki?curid=1589474" title="S.E.B.">
S.E.B.



</doc>
<doc id="1589475" url="https://pl.wikipedia.org/wiki?curid=1589475" title="Kamień Koszyrski (gmina)">
Kamień Koszyrski (gmina)

Kamień Koszyrski – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy było miasteczko Kamień Koszyrski (Камінь-Каширський).
Początkowo gmina należała do powiatu kowelskiego. 12 grudnia 1920 r. została przyłączona do nowo utworzonego powiatu koszyrskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego.
Po wojnie obszar gminy Kamień Koszyrski wszedł w struktury administracyjne Związku Radzieckiego.
Zobacz też: gmina Kamień

</doc>
<doc id="1589478" url="https://pl.wikipedia.org/wiki?curid=1589478" title="Sawannik">
Sawannik

Sawannik ("Aethomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 120–200 mm, długość ogona 112–203 mm, długość ucha 15–32 mm, długość tylnej stopy 25–39 mm; masa ciała 56–158 g.
Systematyka.
Etymologia.
"Aethomys": "aithos" „ognisty, płomienny”; μυς "mus", μυος "muos" „mysz”.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1589480" url="https://pl.wikipedia.org/wiki?curid=1589480" title="Fritz Wilke">
Fritz Wilke

Fritz Wilke (ur. 7 lutego 1879 w Greifenberg in Pommern, zm. 2 grudnia 1957 w Wiedniu) – niemiecki teolog protestancki, wykładowca akademicki, członek NSDAP.
Działalność naukowa.
F. Wilke po zdaniu matury rozpoczął studia teologiczne. Następnie pisał pracę doktorską na temat Starego Testamentu, po czym uzyskał stopień doktora teologii. Poza Starym Testamentem jego specjalnością była archeologia biblijna. W 1910 r. pracował na Uniwersytecie Wiedeńskim, jako profesor z własną katedrą. W 1938 r. wstąpił do NSDAP. Rok później nawiązał współpracę z Instytutem do Badań i Likwidacji żydowskiego wpływu na niemieckie życie kościelne (niem.) "Institut zur Erforschung und Beseitigung des jüdischen Einflusses auf das deutsche kirchliche Leben". Po II wojnie światowej został na uczelni w Wiedniu jako profesor honorowy. Po śmierci, w uznaniu dla zasług pochowano go z honorami na cmentarzu "Neustifter Friedhof" w Neustift am Walde (przedmieście Wiednia).

</doc>
<doc id="1589481" url="https://pl.wikipedia.org/wiki?curid=1589481" title="Soszyczno (gmina)">
Soszyczno (gmina)

Soszyczno – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy było Soszyczno ("Сошичне").
Początkowo gmina należała do powiatu kowelskiego. 12 grudnia 1920 r. została przyłączona do nowo utworzonego powiatu koszyrskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. Była to najdalej na południe wysunięta gmina powiatu koszyrskiego a zarazem woj. poleskiego.
Po wojnie obszar gminy Soszyczno wszedł w struktury administracyjne Związku Radzieckiego.

</doc>
<doc id="1589482" url="https://pl.wikipedia.org/wiki?curid=1589482" title="Wiąd">
Wiąd



</doc>
<doc id="1589484" url="https://pl.wikipedia.org/wiki?curid=1589484" title="Plac Wolności w Rybniku">
Plac Wolności w Rybniku

Plac Wolności w Rybniku (do roku 1922 „Neuer Ring”) – plac znajdujący się w centrum Rybnika, położony jest na wschód od Rynku. Od placu rozchodzą się w przeciwnych kierunkach ulice Łony i 3 Maja. W otoczeniu placu znajduje się Teatr Ziemi Rybnickiej oraz galeria handlowa Focus Park.
Plac przez wiele lat pełnił funkcję śródmiejskiego dworca autobusów komunikacji miejskiej, jednak w związku z budową w sąsiedztwie galerii handlowej Focus Park, plac przeszedł gruntowną modernizację (w latach 2006-2007) i częściowo zmianę przeznaczenia na funkcję rekreacyjną (pojawiły się m.in. fontanny, ławki, zieleń). W północnej części pozostawiono zaledwie trzy stanowiska autobusowe. W centralnym punkcie placu odbudowano także wzorowany na przedwojennym kształcie budynek Informacji Miejskiej. Projekt modernizacji, zrealizowany przez pracownię toprojekt, wyróżniony został w konkursie na najlepszą przestrzeń publiczną województwa śląskiego w 2010 roku.
W okresie okupacji niemieckiej nosił nazwę "Adolf Hitler-Platz".

</doc>
<doc id="1589486" url="https://pl.wikipedia.org/wiki?curid=1589486" title="Karabin maszynowy L86">
Karabin maszynowy L86



</doc>
<doc id="1589491" url="https://pl.wikipedia.org/wiki?curid=1589491" title="Mercedes-Benz O520">
Mercedes-Benz O520

Mercedes-Benz Cito O520 – niskopodłogowy autobus miejski o napędzie hybrydowym (silnik wysokoprężny i elektryczny) produkowany przez firmę Mercedes-Benz w latach 1999-2003.

</doc>
<doc id="1589492" url="https://pl.wikipedia.org/wiki?curid=1589492" title="Wielka Głusza (gmina)">
Wielka Głusza (gmina)

Wielka Głusza (początkowo gmina "Wielka Hłusza") – dawna gmina wiejska istniejąca do 1939 roku w woj. poleskim (obecnie na Ukrainie). Siedzibą gminy była Wielka Głusza (Велика Глуша).
Początkowo gmina należała do powiatu kowelskiego. 12 grudnia 1920 r. została przyłączona do nowo utworzonego powiatu koszyrskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 12 kwietnia 1928 roku do gminy Wielka Hłusza przyłączono część obszaru gminy Lelików. 
Po wojnie obszar gminy Wielka Głusza wszedł w struktury administracyjne Związku Radzieckiego.

</doc>
<doc id="1589493" url="https://pl.wikipedia.org/wiki?curid=1589493" title="Gmina Wielka Hłusza">
Gmina Wielka Hłusza



</doc>
<doc id="1589494" url="https://pl.wikipedia.org/wiki?curid=1589494" title="Zabit Samiedow">
Zabit Samiedow

Zabit Səmədov (, "Zabit Samiedow"; , "Zabit Samiedau"; ur. 21 czerwca 1984 w Gardabani) – kick-boxer wagi ciężkiej pochodzenia azerskiego.
Kariera sportowa.
Boks tajski.
Səmədov urodził się na terenie obecnej Gruzji (a ówcześnie Gruzińskiej SRR) w rodzinie wywodzącej się z azerskiej mniejszości narodowej. W wieku 10 lat wraz z rodzicami wyemigrował na Białoruś i zamieszkał w Mińsku. Tam zapisał się na treningi muay thai do renomowanego klubu Chinuk Gym, którego barwy reprezentuje do dziś. Był tam sparingpartnerem m.in. Aleksieja Ignaszowa. W 1998 roku otrzymał obywatelstwo Białorusi i został włączony do białoruskiej kadry narodowej w boksie tajskim. W tym samym roku został amatorskim mistrzem Europy juniorów. W następnych latach wygrał wiele turniejów w muay thai i kick-boxingu. W 2004 roku zdobył Mistrzostwo Świata Muay Thai organizacji WAKO.
K-1.
Od 2006 roku walczy w pojedynkach na zasadach K-1. Zwycięstwa w regionalnych turniejach w Debreczynie i Rydze sprawiły, że rok później zadebiutował w prestiżowym cyklu K-1 World Grand Prix. W 2007 roku został finalistą Grand Prix USA w Las Vegas. Wkrótce potem ogłoszono, że w pobranych przed turniejem próbkach moczu Samiedaua wykryto ślady sterydu anabolicznego stanazonalu. Mimo to, władze organizacji K-1 nie zdecydowały się zawiesić Białorusina.
W kwietniu 2008 roku Samiedau zajął drugie miejsce w Grand Prix Europy w Amsterdamie. W finale został pokonany przez Errola Zimmermana. W listopadzie zmierzył się z Tyrone'em Spongiem o mistrzostwo organizacji It’s Showtime w kategorii do 95 kg (walka na zasadach K-1). Przegrał przez jednogłośną decyzję po 5 rundach.
Swoje pierwsze zwycięstwo w turnieju rangi World GP odniósł w maju 2009 roku. Wygrał K-1 World GP w Łodzi, zdobywając przepustkę do jesiennego eliminatora K-1 World Grand Prix 2009 Final 16. Tam w walce o awans do Finału K-1 WGP został znokautowany ciosem w korpus przez Badra Hari.
15 marca 2013, pierwszy raz w swojej karierze zakwalifikował się do finału K-1 WGP, lecz w ćwierćfinale przegrał w rewanżu z Badrem Harim na punkty.
Przez następne lata walczył na mniejszych europejskich galach, notując w tym czasie cenne zwycięstwa nad Melvinem Manhoefem, Stefanem Leko oraz Harim, którego ciężko znokautował lewym sierpowym w ich trzecim starciu. Od 2015, walczy na czeczeńskich galach Akhmat Fight Show gdzie 26 grudnia 2015, zrewanżował się za porażkę z 2007 Pawłowi Słowińskiemu, pokonując go jednogłośnie na punkty, zaś 23 sierpnia 2016, znokautował Rumuna Cătălina Moroșanu zostając mistrzem świata WBC Muay Thai w wadze ciężkiej.
Mieszane sztuki walki.
W 2011 roku, po wielu latach startów w boksie tajskim i kick-boxingu, postanowił przejść do mieszanych sztuk walki (MMA). W marcu w swoim debiucie wygrał w Mińsku przed czasem z Ukraińcem Horbenką. Swoją drugą walkę na zasadach MMA stoczył 1 czerwca 2012 roku. Na Otwartych Mistrzostwach Rosji w MMA znokautował obrotowym kopnięciem Ukraińca Witalija Oparina w 1. rundzie.

</doc>
<doc id="1589495" url="https://pl.wikipedia.org/wiki?curid=1589495" title="Ukraińskie bataliony Schutzmannschaft">
Ukraińskie bataliony Schutzmannschaft

Ukraińskie bataliony Schutzmannschaft (niem. "Ukrainische Schutzmannschaft") – kolaboracyjne Bataliony Policyjne utworzone przez okupacyjne władze niemieckie na terenie Komisariatu Rzeszy Ukraina i Generalnego Gubernatorstwa z ochotników narodowości ukraińskiej.
Utworzenie.
Pierwsze ukraińskie bataliony policyjne powstały po rozwiązaniu batalionów „Nachtigall” i „Roland”. Następne powstały w lutym 1942 roku w Kijowie na bazie Kurenia Bukowińskiego oraz Kurenia Kijowskiego (formacji utworzonej z jeńców Armii Czerwonej).
Z formacji tych sformowało ukraińskie bataliony policyjne o numerach: 105, 106, 108-111, 113-126, 129-131, 134-140, 143-146, 157-161.
Na pagonach Ukraińcy mieli wyszytą swastykę, a od 1943 roku mogli nosić na lewym rękawie munduru swastykę w wieńcu laurowym i napisem „Treu Tapfer Gehorsam” (niem. "Wierny Waleczny Posłuszny").
W Generalnym Gubernatorstwie utworzono 12 batalionów Schuma: jeden polski (202), siedem ukraińskich (201, 203, 204, 205, 206, 207, 208), i cztery kozackie (209, 210, 211, 212).
Historia.
Jednostki te przeznaczone były głównie w operacjach do zwalczania partyzantki. Już w lecie 1942 roku, skierowano do walk z partyzantami na Białorusi bataliony 101, 102 i 109. W końcem sierpnia dołączył do walk na odcinku białoruskim bataliony 115 i 118. W 1943 roku część batalionów ukraińskich została organizacyjnie włączona do niemieckich pułków strzeleckich o numerach od 31 do 38.
Policjanci ukraińscy dopuścili się wielu zbrodni przeciwko ludności cywilnej, w szczególności żydowskiej (także przy okazji likwidacji gett).
Latem 1944 roku, ukraińskie jednostki policyjne poniosły dotkliwe straty w walkach z partyzantką radziecką, czego efektem było rozformowanie 109 batalionu, natomiast bataliony 57, 61 i 62 weszły w skład 29 Dywizji Grenadierów SS (1 rosyjskiej).
Pacyfikacje wsi i prześladowania Polaków.
We wrześniu 1942 w odpowiedzi na pomoc udzielaną partyzantce, Niemcy z pomocą ukraińskiej policji pomocniczej spacyfikowali ukraińskie wsie Borky, Zabłocie, Borysówkę i Kortelisy, gdzie zginęło aż 2892 mieszkańców. Policjanci w tego rodzaju akcjach przeciwko pobratymcom brali udział niechętnie i szerzyły się wśród nich nastroje buntu i niechęci do okupanta, natomiast często ukraińscy policjanci zabijali Polaków, nierzadko całe rodziny.
13 listopada 1942 roku w polskiej kolonii Obórki na Wołyniu policjanci rozstrzelali 37 Polaków, jedną Ukrainkę i jedną Żydówkę oraz zrabowali dobytek zabitych.

</doc>
<doc id="1589497" url="https://pl.wikipedia.org/wiki?curid=1589497" title="Jaguar S-type">
Jaguar S-type



</doc>
<doc id="1589499" url="https://pl.wikipedia.org/wiki?curid=1589499" title="Filipinomysz">
Filipinomysz

Filipinomysz ("Apomys") – rodzaj ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Rodzaj obejmuje gatunki występujące na Filipinach.
Morfologia.
Długość ciała (bez ogona) 71–179 mm, długość ogona 97–185 mm, długość ucha 14–27 mm, długość tylnej stopy 20–45 mm; masa ciała 16–140 g.
Systematyka.
Podział systematyczny.
Do rodzaju należą gatunki zgrupowane w dwóch podrodzajach:

</doc>
<doc id="1589501" url="https://pl.wikipedia.org/wiki?curid=1589501" title="Zarządzanie flotą">
Zarządzanie flotą



</doc>
<doc id="1589502" url="https://pl.wikipedia.org/wiki?curid=1589502" title="Lelików (gmina)">
Lelików (gmina)

Lelików – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Lelików.
Początkowo gmina należała do powiatu kowelskiego. 12 grudnia 1920 r. została przyłączona do nowo utworzonego powiatu koszyrskiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa poleskiego. 15 grudnia 1926 roku gmina została przyłączona do powiatu kobryńskiego w tymże województwie. 12 kwietnia 1928 roku część obszaru gminy Lelików przyłączono do gminy Wielka Hłusza. 
Po wojnie obszar gminy Lelików wszedł w struktury administracyjne Związku Radzieckiego.

</doc>
<doc id="1589506" url="https://pl.wikipedia.org/wiki?curid=1589506" title="4 Pułk Armat Polowych (austro-węgierski)">
4 Pułk Armat Polowych (austro-węgierski)

Pułk Armat Polowych Nr 4 (FKR. Nr. 4) – pułk artylerii polowej cesarskiej i królewskiej Armii.
Historia oddziału.
1 maja 1885, w następstwie przeprowadzonej reorganizacji artylerii, z dotychczasowego 11 Pułku Artylerii Polowej został wyodrębniony 4. Ciężki Dywizjon (). Dywizjon stacjonował w Wiedniu i wchodził w skład 2 Brygady Artylerii. Na stanowisko komendanta dywizjonu wyznaczony został major Adolf Schneider.
1 stycznia 1894 dotychczasowy 4. Dywizjon () w Wiedniu został przeformowany w 4. Pułk Artylerii Dywizyjnej (). Komendantem pułku został ppłk Ferdinand Beckerhinn, dotychczasowy komendant 4. Dywizjonu. Pułk wchodził w skład 2 Brygady Artylerii Polowej.
6 kwietnia 1908, w związku z wprowadzeniem nowej organizacji artylerii, oddział został przemianowany na 4 Pułk Armat Polowych. Pułk pod względem wyszkolenia nadal podlegał komendantowi 2 Brygady Artylerii Polowej, natomiast pod względem taktycznym został podporządkowany komendantowi 25 Dywizji Piechoty w Wiedniu.
W 1916 oddział został przeformowany w Pułk Haubic Polowych Nr 4. Równocześnie dotychczasowy Pułk Haubic Polowych Nr 4 został przemianowany na Pułk Haubic Polowych Nr 32, natomiast Pułk Armat Polowych Nr 5 otrzymał numer „4”.
W 1918 oddział został przemianowany na Pułk Artylerii Polowej Nr 104.

</doc>
<doc id="1589508" url="https://pl.wikipedia.org/wiki?curid=1589508" title="Martine McCutcheon">
Martine McCutcheon

Martine McCutcheon właśc. Martine Kimberley Sherri Ponting (ur. 14 maja 1976 w Londynie) – brytyjska aktorka i piosenkarka.
W 1999 roku jej singiel z piosenką pt.: "Perfect Moment" (w oryginale śpiewaną przez Edytę Górniak w 1997 r.) osiągnął statut platynowej płyty oraz zdobył pierwsze miejsca list przebojów w Wielkiej Brytanii, Włoszech.

</doc>
<doc id="1589511" url="https://pl.wikipedia.org/wiki?curid=1589511" title="Lublinianka">
Lublinianka

Zobacz też: Lubonianka

</doc>
<doc id="1589514" url="https://pl.wikipedia.org/wiki?curid=1589514" title="Kość mątwia">
Kość mątwia

Kość mątwia ("os sepiae") – występująca zawsze po stronie grzbietowej, zbudowana z węglanu wapnia struktura charakterystyczna dla mątew, muszla zredukowana do płytki ukrytej pod płaszczem. Kształt "os sepiae" jest cechą diagnostyczną. Wykorzystywana jest jako źródło wapnia oraz jako materiał szlifierski. Stosowana w tradycyjnej medycynie indyjskiej oraz jako suplement paszowy. 

</doc>
<doc id="1589515" url="https://pl.wikipedia.org/wiki?curid=1589515" title="Asłan Abaszydze">
Asłan Abaszydze

Asłan Abaszydze, gruz. ასლან აბაშიძე (ur. 20 lipca 1938 w Batumi) – gruziński polityk, członek rodziny Abaszydze, faktyczny przywódca separatystycznej prowincji Gruzji – Adżarii – w latach 1990–2004.
Rządy w Adżarii.
Abaszydze stanął na czele Adżarii w 1990 roku. Nie ogłosił niepodległości, ale "de facto" rządzona przez niego prowincja była niezależną od Tbilisi republiką. Abaszydze ustanowił w Adżarii wolną strefę ekonomiczną. Jego polityka była tolerowana przez Eduarda Szewardnadze oraz cieszyła się życzliwością Federacji Rosyjskiej.
Ucieczka.
Po wybuchu rewolucji róż Abaszydze zdecydował się na zamknięcie granicy z resztą Gruzji. W marcu 2004 uniemożliwił wjazd prezydenta Micheila Saakaszwilego na terytorium Adżarii, wysyłając wojska na jego spotkanie. W obliczu stanowczości nowego prezydenta i postawienia gruzińskiej armii w stan gotowości bojowej, co było typowym przejawem demonstracji siły, 6 maja 2004 wraz z sekretarzem Rady Bezpieczeństwa Narodowego Rosji Igorem Iwanowem opuścił Batumi, odlatując samolotem do Moskwy.

</doc>
<doc id="1589516" url="https://pl.wikipedia.org/wiki?curid=1589516" title="Aslan Abaszydze">
Aslan Abaszydze



</doc>
<doc id="1589517" url="https://pl.wikipedia.org/wiki?curid=1589517" title="Sebastian Preiss">
Sebastian Preiss



</doc>
<doc id="1589518" url="https://pl.wikipedia.org/wiki?curid=1589518" title="Pniewno (gmina)">
Pniewno (gmina)

Pniewno (do 1929 "Uhrynicze") – dawna gmina wiejska istniejąca w latach 1929-1939 w woj. poleskim II Rzeczypospolitej (obecnie na Ukrainie). Siedzibą gminy było Pniewno (Пнівне).
Gmina Pniewno powstała 5 sierpnia 1929 roku w powiecie koszyrskim w woj. poleskim, w związku z przemianowaniem gminy Uhrynicze na "Pniewno ". Po wojnie obszar gminy Pniewno wszedł w struktury administracyjne Związku Radzieckiego.

</doc>
<doc id="1589520" url="https://pl.wikipedia.org/wiki?curid=1589520" title="Unai Emery">
Unai Emery

Unai Emery Etxegoien (ur. 3 listopada 1971 w Fuenterrabía) – hiszpański piłkarz i trener. Obecnie pełni funkcję trenera klubu Aston Villa.
Życiorys.
Unai Emery Etxegoien urodził się 3 listopada 1971 roku w baskijskim mieście Hondarribia. Pochodzi z piłkarskiej rodziny – jego dziadek, Antonio Emery Arocena, w latach 20 i 30 XX wieku był bramkarzem Realu Unión, z którym w latach 1924 i 1927 zdobył Puchar Króla; jego ojciec, Juan Emery Alza, grał m.in. Deportivo La Coruña i Recreativo Huelva, także na pozycji bramkarza.
Kariera zawodnicza.
Kariera piłkarska Emerego była skromna. Grał przede wszystkim w drużynach Segunda División i Segunda División B. W Primera División rozegrał jedynie 5 spotkań. Jego pozycją na boisku była lewa pomoc.
Piłkarską karierę rozpoczął w juniorskich zespołach Realu Sociedad. W latach 1990–1996 występował w rezerwach tego zespołu w Segunda División B. W Primera División zadebiutował w sezonie 1995/96 jako gracz pierwszego zespołu Realu Sociedad. Rozegrał wtedy łącznie 5 spotkań, w każdym z nich wchodząc jako zmiennik, zdobył także 1 bramkę przeciwko drużynie Albacete Balompié.
Nie mając szans na regularne występy w pierwszym zespole Realu Sociedad, przeniósł się do grającego w Segunda División CD Toledo, a po spadku tej drużyny do Segunda División B został piłkarzem Racingu Ferrol. Rozegrał również jeden sezon w barwach CD Leganés. W 2003 roku został piłkarzem grającej w Segunda División B drużyny Lorca Deportiva CF. W 2004 roku w wieku 33 lat zakończył karierę piłkarską.
Kariera trenerska.
Unai Emery uprawnienia trenerskie zdobył jeszcze jako piłkarz Racingu Ferrol.
Sezon 2004/05 rozpoczął jako piłkarz. W grudniu 2004 roku, po porażce z drużyną AD Ceuta, zwolniony został trener Quique Yagüe. Emery niespodziewanie otrzymał propozycję jego zastąpienia, którą przyjął ze względu na ciężką kontuzję kolana. Prowadzona przez niego drużyna zajęła na koniec sezonu 4. miejsce, dające prawo gry w barażach o awans do Segunda División, które wygrała pokonując drużyny Alicante CF i Real Unión Irún. W kolejnym sezonie prowadzona przez Emerego Lorca Deportiva była rewelacją Segunda División, do końca walcząc o awans do Primera División. Ostatecznie straciła szansę na awans po bezbramkowym remisie z Levante UD.
W sezonie 2006/07 został trenerem grającej w Segunda División Almerii. Pod jego wodzą zespół uzyskiwał bardzo dobre wyniki, i na koniec sezonu z 80 punktami zajął 2. miejsce w tabeli, tym samym uzyskując awans do Primera División.
W sezonie 2007/08 Almería była rewelacją ligi, kończąc rozgrywki na 8. miejscu z dorobkiem 52 punktów. Po zakończeniu sezonu Emery otrzymał propozycję objęcia funkcji trenera Valencii, a 22 maja oficjalnie potwierdzono podpisanie dwuletniego kontraktu.
Po sezonie 2011/2012 odszedł z Valencii, zaś 8 maja 2012 podpisał dwuletni kontrakt ze Spartakiem Moskwa. Jak sam przyznał, była to jego pierwsza praca poza Hiszpanią. 25 listopada 2012 zrezygnował ze stanowiska szkoleniowca Spartaka po serii przegranych meczów, zakończonej przegraną 1:5 z Dynama.
14 stycznia 2013 roku Unai Emery podpisał półtoraroczny kontrakt z Sevillą. Na koniec sezonu Sevilla zajęła dopiero 9. miejsce w Primera División, ale dzięki wykluczeniu z europejskich rozgrywek Malagi oraz braku otrzymania licencji przez Rayo Vallecano, zastępczo awansowała do Ligi Europy.
14 maja 2014 roku Emery wygrał rozgrywki Ligi Europy. Jego Sevilla pokonała Benficę w karnych 4:2 – po regulaminowym czasie i dogrywce był bezbramkowy remis. Rozgrywki ligowe drużyna zakończyła na 5. miejscu w tabeli, ponownie zapewniając sobie grę w europejskich pucharach.
27 maja 2015 roku po raz drugi drużyna Emery’ego zwyciężyła w rozgrywkach Ligi Europy, tym razem po pokonaniu ukraińskiego Dnipro 3-2 na Stadionie Narodowym w Warszawie. Dzięki temu andaluzyjski zespół otrzymał prawo gry w Lidze Mistrzów. Rozgrywki ligowe Sevilla ukończyła bowiem ponownie na 5. miejscu w tabeli.
W Lidze Mistrzów Sevilla awansowała do jednej grupy wraz z Borussią Mönchengladbach, Juventusem oraz Manchesterem City. Jesienią z dwoma zwycięstwami i czterema porażkami zajęła trzecie miejsce w grupie, a tym samym wiosną mogła kontynuować europejskie boje w Lidze Europy.
18 maja 2016 roku po raz trzeci z rzędu Emery doprowadził Sevillę do zwycięstwa w Lidze Europy. Tym razem finał odbył się na St. Jakob-Park w Bazylei. Hiszpańska drużyna pokonała angielski Liverpool F.C., pod wodzą Jurgena Kloppa, 3-1, przechodząc do historii jako klub z największą ilością trofeów w rozgrywkach Ligi Europy (i wcześniejszego Pucharu UEFA). Tym samym pomimo odległego 7. miejsca w tabeli ligowej, zespół zakwalifikował się do Ligi Mistrzów.
Od połowy 2016 roku trener Paris Saint-Germain F.C.
23 maja 2018 roku Unai Emery został ogłoszony nowym szkoleniowcem Arsenalu, przejmując klub po trwającej 22 lata erze Arsene’a Wengera. Celem nowego szkoleniowca Kanonierów stał się awans do Ligi Mistrzów. Pomóc w tym mieli sprowadzeni zawodnicy: bramkarz Bayeru Leverkusen Bernd Leno, obrońca Borussii Dortmund Sokratis Papastatopulos oraz pomocnik Lucas Torreira z UC Sampdoria. Pierwszy mecz z Emerym w roli trenera Arsenal przegrał 0-2 z Manchesterem City. W pierwszej połowie sezonu drużyna zajmowała miejsca 4-5. W przerwie zimowej Unai Emery nie mógł liczyć na kolejne wzmocnienia, udało się jedynie wypożyczyć z Barcelony młodego Denisa Suáreza. W drugiej części sezonu Arsenalowi szło lepiej – zespół zajmował w tabeli ligowej pozycje 3-4. dające prawo gry w Lidze Mistrzów. Seria porażek odniesiona na finiszu rozgrywek m.in. z Evertonem i Brighton, ostatecznie zepchnęła londyńczyków na 5. miejsce w Premier League, niedające awansu do Ligi Mistrzów (do miejsca 4. zabrakło Kanonierom 1 punktu, a do 3. pozycji – 2 punktów). Swoje doświadczenie Emery wykorzystał w Lidze Europy, w której po raz czwarty w karierze udało mu się osiągnąć finał, po drodze pokonując Valencię CF, SSC Napoli, Stade Rennais. W finale Arsenal zmierzył się z inną drużyną z Londynu – Chelsea. Pierwsza połowa meczu zakończyła się wynikiem 0-0 a gra Kanonierów wyglądała obiecująco, w drugiej połowie jednak to rywale zdobyli pierwszą bramkę (Olivier Giroud na 1-0 z główki), a podwyższali kolejno Pedro Rodriguez na 2-0, Eden Hazard na 3-0 z rzutu karnego i ponownie Eden Hazard na 4-1. Mimo braku awansu do Ligi Mistrzów, Emery pozostał w Arsenalu na kolejny sezon (2019/2020). Jego początek był dobry – Kanonierzy wygrali pierwsze dwa mecze otwarcia i był to najlepszy wynik klubu od 10 lat. Po porażce z Liverpoolem w trzeciej kolejce 1:3 Arsenal spadł na 3. miejsce i utrzymywał je do meczu z Crystal Palace. Od remisu 2:2 w tym spotkaniu Arsenal nie odniósł żadnego zwycięstwa aż do końca kadencji Emery’ego (w sumie w 7 kolejnych spotkaniach). 29 listopada 2019 r. ze względu na słabe wyniki (ósme miejsce w Premier League) klub poinformował o zwolnieniu Unaia Emery’ego ze stanowiska trenera. Decyzja zapadła ostatecznie po poniesionej dzień wcześniej porażce w spotkaniu fazy grupowej Ligi Europy z Eintrachtem Frankfurt 1:2.
W lipcu 2020 został trenerem Villarrealu. W sezonie 2020/2021 jego drużyna zakończyła sezon 20/21 na 7. miejscu z wynikiem 58 punktów, a także po raz pierwszy w historii wygrała Ligę Europy (1:1 w regulaminowym czasie gry) po rzutach karnych zakończonych 11:10, dzięki czemu w sezonie 21/22 zagra w Lidze Mistrzów.
Statystyki trenera.
"Aktualne na 28 maja 2021."
Osiągnięcia trenerskie.
Indywidualne

</doc>
<doc id="1589524" url="https://pl.wikipedia.org/wiki?curid=1589524" title="5 Pułk Armat Polowych (austro-węgierski)">
5 Pułk Armat Polowych (austro-węgierski)

Pułk Armat Polowych Nr 5 (FKR. 5) - pułk artylerii polowej cesarskieji królewskiej Armii.
Historia pułku.
1 maja 1885 roku w Brnie () na bazie dotychczasowego 2. Pułku Artylerii Polowej został utworzony 19. Ciężki Dywizjon (niem. "19. Schwere Batterie-Division"). Dywizjon został podporządkowany komendantowi 10 Brygady Artylerii w Brnie. 
W 1914 roku pułk stacjonował w Brnie na terytorium 2 Korpusu i wchodził w skład 4 Dywizji Piechoty, a pod względem wyszkolenia podlegał komendantowi 2 Brygady Artylerii Polowej.

</doc>
<doc id="1589527" url="https://pl.wikipedia.org/wiki?curid=1589527" title="6 Pułk Armat Polowych (austro-węgierski)">
6 Pułk Armat Polowych (austro-węgierski)

Pułk Armat Polowych Nr 6 (niem. "Feldkanonenregiment Nr. 6") – pułk artylerii polowej cesarskiej i królewskiej Armii.
W 1914 roku pułk stacjonował w Wiener Neustadt na terytorium 2 Korpusu i wchodził w skład 2 Brygady Artylerii Polowej, a pod względem taktycznym był podporządkowany komendantowi 49 Dywizji Piechoty w Wiedniu.

</doc>
<doc id="1589529" url="https://pl.wikipedia.org/wiki?curid=1589529" title="Historia pewnego życia">
Historia pewnego życia

Historia pewnego życia (oryg. fr. "Une vie ou L’Humble Vérité") – powieść Guya de Maupassanta z 1883 roku.
Okoliczności powstania utworu.
Pomysł napisania powieści pojawił się u Maupassanta jesienią 1877, jednak po dwóch latach, zniechęcony trudnościami, zarzucił projekt. Swoje wątpliwości skonsultował z Gustawem Flaubertem, który zachwycił się literackim konceptem Maupassanta i zachęcał go do dalszej pracy. W maju 1882 pisarz ukończył pierwszy szkic powieści; od lutego 1883 zaczęła się ona pojawiać w czasopiśmie "Gil Blas". W tym samym roku ukazało się wydanie książkowe. Utwór został zadedykowany Flaubertowi.
Postać głównej bohaterki miała wyraźne korzenie flaubertowskie: Janina posiada wiele cech "Pani Bovary" i pani Aubain, bohaterki opowiadania "Proste serce". Z kolei inspiracją dla postaci ojca głównej bohaterki stał się dziadek autora. Głównym celem Maupassanta było jednak stworzenie postaci typowych, reprezentatywnych dla przedstawianej warstwy społecznej, nie zaś wyróżniających się indywidualnością.
Treść.
Jest rok 1819: siedemnastoletnia Janina opuszcza klasztor w Rouen, gdzie wychowywała się podobnie jak inne dziewczynki również pochodzące ze sfery arystokratycznej, i powraca do rodzinnego zamku w Peuples. Jest pełna nadziei i marzeń o księciu z bajki, z którym może stworzyć szczęśliwą rodzinę. Tymczasem rodzice planują jej ślub z wicehrabią Julianem de Lamare, będącym idealną partią z finansowego punktu widzenia. Po pierwszym spotkaniu z nim Janina jest zachwycona i pewna szczęśliwej przyszłości. Ślub dochodzi do skutku, jednak już noc poślubna przynosi młodej dziewczynie wstrząs: Julian brutalnie wymusza na niej stosunek płciowy, po czym zasypia. Dalsze lata małżeństwa są dla Janiny jednym pasmem rozczarowań: Julian okazuje się egoistą, skąpcem i domowym tyranem, poza tym zdradza żonę ze służącą. Spodziewanego szczęścia nie przynosi bohaterce nawet macierzyństwo; w dodatku dowiaduje się, że jej matka również była w małżeństwie skrajnie nieszczęśliwa i przez wiele lat zdradzała męża. Widząc brak perspektyw życiowych, Janina skupia się jedynie na miłości macierzyńskiej. Będąc po raz drugi w ciąży, dowiaduje się, że mąż znalazł sobie stałą kochankę – Gilbertę de Fourville. Gdy wiadomość ta dochodzi do jej męża, doprowadza on do śmierci obojga w wypadku. Wskutek szoku Janina wydaje na świat martwą córeczkę.
Nie umiejąc samodzielnie gospodarować pieniędzmi, Janina musi sprzedać posiadłość Peuples i skromnie zamieszkać w Batteville w towarzystwie jedynej przyjaciółki – byłej służącej Rozalii. Jej dorastający syn Paweł dostarcza jej kolejnych powodów do zmartwień; w końcu oznajmia, że ma zamiar ożenić się z kobietą, o której jego matka ma fatalne zdanie. Próby porozumienia i spotkania z nim nie przynoszą rezultatów. Kiedy jednak Janina dowiaduje się, że jego żona jest ciężko chora – bez wahania zgadza się wychowywać ich córeczkę, dzięki temu odzyskując znów radość życia.

</doc>
<doc id="1589530" url="https://pl.wikipedia.org/wiki?curid=1589530" title="Dlaczego mi to robisz, Mamo?">
Dlaczego mi to robisz, Mamo?

Dlaczego mi to robisz, Mamo? – trzecia część przygód nastolatków z Leehampton. Po raz pierwszy wydano ją 4 kwietnia 1996.
Treść.
Rodzice Chelsea nie chcą, aby ich córka urządzała imprezę urodzinową, bo nie ma na to pieniędzy. Chelsea myśli, że Warwick i Geneva są dla nich ważniejsi, bo dostali pieniądze od rodziców. Chelsea zaczyna przyjaźnić się z Bex. Ich przyjaźń zaczyna się w "Enklawie". Po paru tygodniach spotykają się w innym klubie, a Fee chce, aby Eddie zaciągnął Chelsea do łóżka. Chelsea kopie go i ucieka do kawiarenki. Bex znajduje ją i zostają prawdziwymi przyjaciółkami. Barry Gee kupuje własną restaurację, którą nazywa „Gee Zone”.
Jemma chce zostać aktorką, ale jej rodzice nie są z tego zadowoleni. Jemma zapomina o egzaminach. Dziewczyna chce dostać główną rolę w przedstawieniu, ale otrzymuje ją Alexa Browning. Jemma chodzi z Robem i z tego powodu Chelsea jest dla niej niemiła. Ale dziewczęta godzą się.
Jon chce chodzić z Sumithą, ale ona już go nie lubi. Jego ojciec sprawia problem, bo wciąż przekręca jej imię, a jego matka spędza czas na demonstracjach. Jednak, gdy Laura została ranna w trakcie jednej z nich, Jon widzi ją w telewizji i uświadamia sobie, że ją kocha. Po powrocie dziewczyny do domu, Jon proponuje jej randkę. Laura się zgadza i zostają parą.
Laura ma problem z ciężarną matką. Melvyn nie jest zadowolony z demonstracji, na które uczęszcza dziewczyna. Laura postanawia nie myśleć o Jonie, ale zmienia zdanie, gdy Jon proponuje jej zostanie jego dziewczyną. Matka Laury rodzi dziecko miesiąc przed terminem i otrzymuje ono imię Charlie.
Sumitha zakochuje się w nowym nauczycielu przedmiotów ścisłych, Paulu Sharpe. Zmienia się ona w kujona i przestaje chodzić na lekcje tańca. Pod koniec semestru, Sumitha wyznaje nauczycielowi miłość, a on twierdzi, że to tylko zauroczenie i zaręcza się z panią McConnell. Sandeep prosi siostrę, aby odprowadzała go do szkoły. Sumitha nie zgadza się, ale nie wie, że brat jest ofiarą przemocy ze strony Kevina i Matthew, którzy zabierają mu pieniądze. Tylko jego koleżanka, Victoria, wie o wszystkim. Kiedy Sumitha się o wszystkim dowiaduje, przeprasza brata za bycie niemiłą w stosunku do niego.

</doc>
<doc id="1589531" url="https://pl.wikipedia.org/wiki?curid=1589531" title="Charles Berling">
Charles Berling

Charles Berling (ur. 30 kwietnia 1958 w Saint-Mandé, w regionie Île-de-France, w departamencie Dolina Marny) – francuski aktor, scenarzysta i reżyser.
Życiorys.
w Saint-Mandé, w regionie Île-de-France, w departamencie Dolina Marny jako syn nauczycielki języka angielskiego i lekarza francuskiej marynarki wojskowej w Toulon. W wieku piętnastu lat zaczął wraz z bratem występować w szkolnym teatrze. Jego zainteresowania aktorstwem wzrosły dzięki jego miłości do literatury autorów takich jak Charles Baudelaire i Louis-Ferdinand Céline. Później studiował w Institut National Supérieur des Arts du Spectacle (INSAS) przy Uniwersytecie w Belgii w Brukseli. Grał w takich przedstawieniach jak "Szkoła kobiet" ("L’Ecole des femmes", 1985) Moliera i Botho Straussa "Park" ("Le Parc", 1986). Wkrótce potem otrzymał angaż od Jean-Louis Martinelli, dyrektora Teatru Narodowego w Strasburgu, w którym spędził kilka lat występując m.in. w sztuce Bernarda-Marie Koltès "Roberto Zucco" (1995). W 2004 zagrał tytułowego bohatera dramatu szekspirowskiego "Hamlet".
Debiutował na dużym ekranie rolą inspektora Focarda w filmie "Zbrodnie w domu" ("Meurtres à domicile", 1982). Był pięciokrotnie nominowany do nagrody Cezara; jako François w dramacie "Przybyć w terminie z martwym" ("Petits arrangements avec les morts", 1994), za rolę Markiza Grégoire Ponceludona de Malavoy w komediodramacie kostiumowym "Śmieszność" ("Ridicule", 1996) z Jeanem Rochefort, Bernardem Giraudeau i Fanny Ardant, jako Jean-Marie Kunstler w komediodramacie "Pranie na sucho" ("Nettoyage à sec", 1997), jako zakochany nauczyciel filozofii w melodramacie "Nuda" ("L’Ennui", 1998) oraz w roli protestanckiego pastora w melodramacie "Ścieżki uczuć" ("Les Destinées sentimentales", 2000) z Emmanuelle Béart i Isabelle Huppert. Za postać Jeana-Marie w dramacie "Ci, którzy mnie kochają wsiądą do pociągu" ("Ceux qui m’aiment prendront le train", 1998) u boku Jeana-Louisa Trintignant i Vincenta Perez otrzymał nagrodę Étoile d’Or w Paryżu.
Był żonaty z Sophie Hatier, z którą ma syna Émile (ur. 7 grudnia 1990). W 1999 ożenił się z Camille Japy. W 2002 wspierał kampanię prezydencką Lionela Jospina.

</doc>
<doc id="1589532" url="https://pl.wikipedia.org/wiki?curid=1589532" title="7 Pułk Armat Polowych (austro-węgierski)">
7 Pułk Armat Polowych (austro-węgierski)

Pułk Armat Polowych Nr 7 (niem. "Feldkanonenregiment Nr. 7", FKR. 7) – pułk artylerii polowej cesarskiej i królewskiej Armii.
Historia pułku.
1 maja 1885 roku na bazie 6. Pułku Artylerii Polowej w Grazu został sformowany samodzielny Dywizjon Ciężki Nr 5 (niem. "5. Schwere Batterie-Division") w Radkersburgu. W 1888 roku dywizjon został przeniesiony do Lublany (), a 1 stycznia 1894 roku przeformowany w 7. Pułk Artylerii Dywizyjnej (niem. "7. Divisions-Artillerie-Regiment"). W 1895 roku oddział został przeniesiony do Grazu z wyjątkiem kadry zapasowej, która pozostała w Lublanie. W 1898 roku powrócił do Lublany. 6 kwietnia 1908 roku oddział został przemianowany na Pułk Armat Polowych Nr 7.
Swoje święto pułk obchodził 3 lipca, w rocznicę bitwy pod Sadową, stoczonej w 1866 roku.
W 1914 roku stacjonował w Lublanie na terytorium 3 Korpusu i wchodził w skład 28 Dywizji Piechoty w Lublanie, a pod względem wyszkolenia był podporządkowany komendantowi 3 Brygady Artylerii Polowej w Grazu.
W sierpniu 1914, w czasie mobilizacji, pułk został włączony w skład 22 Brygady Artylerii Polowej należącej do 22 Dywizji Piechoty Obrony Krajowej.
W 1916 roku oddział został przemianowany na Pułk Haubic Polowych Nr 28. Numer „7” otrzymał dotychczasowy Pułk Armat Polowych Nr 38.
W 1918 roku oddział został przemianowany na Pułk Artylerii Polowej Nr 128.

</doc>
<doc id="1589533" url="https://pl.wikipedia.org/wiki?curid=1589533" title="Premia termomodernizacyjna">
Premia termomodernizacyjna

Premia termomodernizacyjna – forma pomocy państwa dla inwestora realizującego przedsięwzięcie termomodernizacyjne. Jest ona przyznawana przez BGK w wysokości 25% kwoty kredytu wykorzystanego na realizację przedsięwzięcia. Premia termomodernizacyjna jest spłatą części kredytu zaciągniętego przez inwestora. Oznacza to, że realizując przedsięwzięcie inwestor spłaca tylko 75% kwoty wykorzystanego kredytu.
Premia termomodernizacyjna przysługuje tylko inwestorom korzystającym z kredytu. Nie mogą z niej korzystać inwestorzy realizujący przedsięwzięcie z własnych środków.
Podstawa prawna – Rozporządzenie Ministra Infrastruktury z dn. 14 lutego 2008 r. (Dz.U. Nr 33, poz. 195)

</doc>
<doc id="1589535" url="https://pl.wikipedia.org/wiki?curid=1589535" title="Marijna Hwězda">
Marijna Hwězda



</doc>
<doc id="1589537" url="https://pl.wikipedia.org/wiki?curid=1589537" title="Niccolò Jommelli">
Niccolò Jommelli

Niccolò Jommelli (ur. 10 września 1714 w Aversa koło Neapolu, zm. 25 sierpnia 1774 w Neapolu) – włoski kompozytor epoki klasycyzmu.
Życiorys.
Urodził w Aversa koło Neapolu. Jego rodzicami byli Margarita Cristiano i Francesco Antonio Jommelli, zasobny kupiec bławatny. Miał trzy siostry i brata, który był dominikaninem. Ostatnie trzy lata życia spędził pod opieką brata, częściowo sparaliżowany po udarze mózgu. Aż do śmierci nie przestał jednak pracować.
Edukacja.
Pierwszym jego nauczycielem muzyki był kanonik Muzzillo, dyrygent chóru przy katedrze w Aversa. W wieku lat szesnastu Jommelli został przyjęty do Konserwatorium Świętego Onufrego przy Bramie Kapuańskiej (Conservatorio di Sant'Onofrio a Porta Capuana), gdzie studiował u słynnego mistrza szkoły neapolitańskiej Francesco Durante.
Po trzech latach przeniósł się do Konserwatorium Świętej Marii Litościwej na Turchini w Neapolu (Conservatorio di Santa Maria della Pietà dei Turchini). Tam studiował u Ignazia Prato (muzykę), Francesca Manciniego (śpiew), Francesca Feo (kompozycję) i Leonarda Leo (style muzyki religijnej i dramatycznej). Następnie Jommelli, prawdopodobnie sponsorowany przez markiza di Villarosa, studiował u kompozytora Nicoli Fago. Kontynuował także naukę śpiewu u Giacoma Sarcuniego i Andrei Basso.
Duży wpływ wywarł na twórczość Jommellego wywarł Johann Adolf Hasse, który przez dłuższy czas przebywał w Neapolu. Wpływ ten widać w zastosowaniu recytatywu obbligato z akompaniamentem całej orkiestry, a nie tylko klawesynu dla wzmocnienia wrażenia napięcia.
Za ostatniego nauczyciela Jommellego uchodzi Padre Martini, boloński muzykolog i wyznawca tradycyjnej rzymskiej szkoły kompozycji.
Kariera.
Jommelli zaczął od komponowania baletów, ale jego kantaty zainteresowały publiczność bardziej, kierując go ku komponowaniu oper. Po skończeniu studiów napisał najpierw dwie opery buffa, "L’errore amorosa" w 1737 i "Odoardo" w 1738.
Jego pierwsza opera seria, "Ricimero re di Goti", odniosła sukces Rzymie w Teatrze Argentyńskim (w 1740), a książę Yorku Henryk Benedykt Stuart zamówił u Jommellego nowe dzieło oraz postarał się o zatrudnienie Jommellego w Watykanie.
Dzięki sukcesowi opery "Merope" (Wenecja, 1741) od 1747 był dyrektorem Ospedaletto degli Incurabili w Wenecji. następnie działał w Wiedniu i Rzymie.
W 1753 został pierwszym kapelmistrzem dworskim w prywatnym teatrze księcia Wirtembergii Karola Eugeniusza w Ludwigsburgu koło Stuttgartu, gdzie przebywał przez 15 lat.
W 1769 wrócił do Neapolu. Jego późne opery nie cieszyły się już takim powodzeniem, gdyż włoska publiczność preferowała opery buffa. Dwie jego ostatnie opery wygwizdano. Zwłaszcza mierny sukces opery "Ifigenia in Tauride" (1771) zniechęcił go do dalszej twórczości operowej i Jommelli poświęcił się całkowicie muzyce kościelnej.
Dokonania.
Jommelli jest obok Tommasa Traetty najwybitniejszym przedstawicielem późnej szkoły neapolitańskiej. W jego operach zaznaczyła się tendencja do integracji formy, m.in. w wiązaniu uwertury z akcją dramaturgiczną, zastosowaniu recitativo obligato z akompaniamentem orkiestry w momentach napięcia dramatycznego, wstawianiu intermezzo baletowych w operach poważnych, a także rozbudowanie znaczenia partii orkiestrowych ze szczególną rolą instrumentów dętych oraz partii chóralnych. Przesunął punkt ciężkości przedstawienia operowego z popisów solistów na bardziej zintegrowany popis całego zespołu odnoszący się do dramatycznego posłania libretta. W niezwykle umiejętny sposób połączył niemiecką złożoność, francuską dekoracyjność i włoskie brio.
Dzieła.
Opery.
Chronologicznie według wystawień (zawiera zatem powtórzenia), na podst. materiałów źródłowych
Inne utwory.
oraz wiele innych utworów muzyki kościelnej, kameralnej i wokalnej

</doc>
<doc id="1589539" url="https://pl.wikipedia.org/wiki?curid=1589539" title="Nikt mnie nie rozumie!">
Nikt mnie nie rozumie!

Nikt mnie nie rozumie! – czwarta i ostatnia część przygód nastolatków z Leehampton.
Sumitha poznaje Seba – chłopaka z zespołu "Paper Turkey". Sumitha zakochała się w nim, a Seb zdaje się ją lubić, ale nie chodzą ze sobą. Sumitha tańczy do muzyki "Paper Turkey's" w "Enklawie", ale jej ojciec to widzi I zabrania jej tam chodzić. Nie chce on, aby spotykała się z Sebem. Sumitha zamierza zatańczyć na festiwalu muzyki lokalnej, a ojcu mówi, że idzie zagrać w tenisa stołowego. Sumitha tańczy na festiwalu, ale chłopcy byli pijani i nie dostali nagrody. Ojciec Sumithy chce zaaranżować jej małżeństwo. Do ich domu przyjeżdża Sajjed, który mieszka wraz z rodziną w Sheffield. Przywozi ze sobą Asima – swojego syna I żonę, Chhobi. Asim mówi rodzicom, że nie chce aranżowanego małżeństwa. Sumitha jest zaskoczona, a Asim zaczyna się jej podobać.
Laura nie wie jak powiedzieć Jonowi, że nie chce z nim chodzić. Chce tak zrobić, bo zakochała się w Simonie. W Sylwestra tańczy trochę z Jonem, ale wymyka się do restauracji, aby zaprosić do klubu Simona. Rani tym swojego chłopaka, ale on wciąż ją kocha. Na szczęście Simon jest gejem. Gdy Laura się o tym dowiaduje, krzyczy na Simona i ucieka. Chelsea znajduje ją płaczącą i jedzącą czekoladę. Potem Laura wraca do domu z Jonem, z którym się godzi.
Chelsea ma problemy z pracą o bezrobociu na socjologię. Ale, gdy jej matka traci pracę, Chelsea pisze genialną pracę i decyduje się zdawać socjologię na maturze. Bex wraca do Leehampton, bo jej brat ma problem w szkole. Okazuje się, że jest ofiarą przemocy i Chelsea mu pomaga.
Jemma jest wściekła, bo jej ojciec chce przeprowadzić się do Szkocji. Jemma nie zgadza się na to, bo chce zagrać w reklamie, na co nie zgadza się ojciec, bo córka ma egzaminy. Mimo to, idzie ona na casting, ale rezygnuje z zagrania w reklamie, bo pokazuje ona, że tylko ludzie szczupli są coś warci.
Tata Jona chce zamieszkać w Kornwalii, bo jest zmęczony swoją pracą. Jon się na to nie zgadza, a po kłótni ojciec dostaje zawału serca. Jon obwinia siebie, ale do zawału doszło w trakcie biegania. Związek Laury i Jona jest zagrożony, bo dziewczyna zakochuje się w Simonie. Ale wszystko dobrze się kończy i Laura z Jonem wciąż są parą.

</doc>
<doc id="1589541" url="https://pl.wikipedia.org/wiki?curid=1589541" title="Jan Gruber (piłkarz)">
Jan Gruber (piłkarz)

Jan Gruber (ur. 13 stycznia 1979) – czeski piłkarz grający na pozycji ofensywnego pomocnika. W Gambrinus lidze – w barwach zespołów z Czeskich Budziejowic oraz Przybramu – rozegrał 73 mecze i strzelił 5 goli.

</doc>
<doc id="1589542" url="https://pl.wikipedia.org/wiki?curid=1589542" title="8 Pułk Armat Polowych (austro-węgierski)">
8 Pułk Armat Polowych (austro-węgierski)

Pułk Armat Polowych Nr 8 - pułk artylerii polowej cesarsko-królewskiej Armii.
Historia pułku.
1 stycznia 1894 roku samodzielny Dywizjon Nr 6 w Radkersburgu, w ówczesnym Księstwie Styrii został przeformowany w Pułk Artylerii Dywizyjnej Nr 8 (). W 1897 roku pułk został dyslokowany do Gorycji (). W tym garnizonie, położonym na terytorium 3 Korpusu, pozostawał do 1914 roku.
6 kwietnia 1908 roku oddział został przemianowany na Pułk Armat Polowych Nr 8.
W 1914 roku pułk miał podwójną podległość. W czasie pokoju pod względem wyszkolenia był podporządkowany komendantowi 3 Brygady Artylerii Polowej w Grazu. Równocześnie był oddziałem artylerii organicznej 28 Dywizji Piechoty. W jego składzie znajdował się sztab pułku oraz sztaby 1. i 2. dywizjonu, a także kadra zapasowa. Każda z czterech baterii posiadała sześć armat 8 cm FK M.5.
Pułk obchodził swoje święto 3 lipca, w rocznicę bitwy pod Sadową stoczonej w 1866 roku, w czasie wojny prusko-austriackiej.

</doc>
<doc id="1589544" url="https://pl.wikipedia.org/wiki?curid=1589544" title="Mistrzostwa Świata w Biathlonie 1996">
Mistrzostwa Świata w Biathlonie 1996

31. Mistrzostwa Świata w Biathlonie odbywały się w dniach 3 - 11 lutego 1996 w niemieckim Ruhpolding.
Mężczyźni.
Sprint 10 km.
Data 9 lutego 1996
Bieg indywidualny 20 km.
Data 4 lutego 1996
Sztafeta 4 × 7,5 km.
Data 11 lutego 1996
Bieg drużynowy.
Data 6 lutego 1996
Kobiety.
Sprint 7,5 km.
Data 8 lutego 1996
Bieg indywidualny 15 km.
Data 3 lutego 1996
Sztafeta 4 × 7,5 km.
Data 10 lutego 1996
Bieg drużynowy.
Data 6 lutego 1996

</doc>
<doc id="1589547" url="https://pl.wikipedia.org/wiki?curid=1589547" title="9 Pułk Armat Polowych (austro-węgierski)">
9 Pułk Armat Polowych (austro-węgierski)

Pułk Armat Polowych Nr 9 (FKR. 9) – pułk artylerii polowej cesarskiej i królewskiej Armii.
Historia pułku.
W 1914 roku pułk stacjonował w Klagenfurcie na terytorium 3 Korpusu i wchodził w skład 3 Brygady Artylerii Polowej, a pod względem taktycznym był podporządkowany komendantowi 6 Dywizji Piechoty w Grazu.
Swoje święto pułk obchodził 3 lipca w rocznicę bitwy pod Sadową stoczonej w 1866 roku.

</doc>
<doc id="1589548" url="https://pl.wikipedia.org/wiki?curid=1589548" title="Czy to już miłość?">
Czy to już miłość?

Czy to już miłość? – pierwsza część cyklu powieściowego "Best Friends" autorstwa Rosie Rushton.
Treść.
Wprowadzenie.
Chloe Sanderson jest córką sławnej prezenterki telewizyjnej, Suzy Sanderson. Ojciec dziewczyny także pracuje w telewizji. Znęca się on nad matką Chloe, ale ta nie potrafi rozwieść się z Edwardem.
Rodzina Jasmin Johnson pochodzi z Karaibów. Mieszkali oni w Londynie ale przeprowadzili się do Leeds po napadzie na ojca dziewczyny. Matka Jasmin uważa, że jej córka powinna przyjaźnić się z czarnymi dziećmi, bo białe nie mają żadnego poszanowania zasad. Rodzice Jasmin są właścicielami kafejki “Nad Kanałem”.
Matka Sinead Flaherty otrzymała 500 000 funtów spadku. Ojciec dziewczyny decyduje o kupnie mieszkania w Wharfside. Rodzina Sinead spędza wakacje na Majorce, ale Kathleen nie jest z tego zadowolona, bo pieniądze spowodowały szaleństwo jej męża. 
Ojciec Nicka Bowena umarł i pozostawił długi. Dlatego on i jego matka musieli przeprowadzić się do małego domku, w którym mieszkają z babcią Nicka. Nick jest bardzo tajemniczy na temat swojego ojca i własnej przeszłości.
Sanjay Fraser interesuje się animacją komputerową, ale jego ojciec chce, aby został prawnikiem. Sanjay nie chce mu powiedzieć o swoich planach, bo boi się jego reakcji. 
Streszczenie.
Zaczyna się nowy rok szkolny. Koleżanka Chloe, Emma, odeszła ze szkoły I dziewczyna czuje się samotna. Na szczęście znajduje nową przyjaciółkę Jasmin, która pomaga jej w wysłaniu e-maila do Jacka Kemptona – chłopca, którego poznała w Grecji. W tym samym czasie, Sinead spotyka się z koleżankami z Burnthedge - Bianką i Abby. Dziewczyny dostają od niej cenne prezenty – perłę i złotą bransoletkę. Gdy zdają sobie sprawę z tego, ile pieniędzy ma rodzina Sinead, postanawiają ją wykorzystać, aby kupowała im ubrania I kosmetyki. Sinead nie widzi w tym nic złego, dopóki nie podsłuchuje ich rozmowy. Zrywa przyjaźń z dziewczynami I zostaje przyjaciółką Chloe, której przez jakiś czas nienawidziła.
Nick zaczyna nową szkołę, ale jest załamany. Poznaje Sanjaya Frasera, który jest niski I każdy uważa go za dziwaka. Nick rozmawia z nim, ale Sanjay is jest smutny, bo Nick jest wysoki i zawsze wie co powiedzieć. Na szczęście, Nick wcale nie jest tak pewny siebie na jakiego wygląda i zostają przyjaciółmi. Sanjay jest zadowolony z tego, że Nick jest miły dla jego siostry, Rani. 
Chloe organizuje imprezę urodzinową w kafejce rodziców Jasmin. Zaprasza Nicka, Sanjaya, Jasmin i Sinead. Sanjay rozmawia z Jasmin i zakochuje się w niej. Sinead chce zaimponować Nickowi, ale wie, że Chloe jest dla niego tą jedyną.

</doc>
<doc id="1589549" url="https://pl.wikipedia.org/wiki?curid=1589549" title="Andrzej Nieuważny">
Andrzej Nieuważny

Andrzej Nieuważny (ur. 24 lutego 1960 w Warszawie, zm. 5 czerwca 2015 w Toruniu) – polski historyk specjalizujący się w historii XIX wieku.
Życiorys.
Syn filologa Floriana Nieuważnego. Od dzieciństwa interesował się historią, a w szczególności epoką napoleońską. W 1985 roku ukończył studia historyczne na Uniwersytecie Warszawskim. Od 1986 roku pracował na Uniwersytecie Mikołaja Kopernika w Toruniu. Stopień doktora nauk humanistycznych w zakresie historii uzyskał w 1993 roku na Wydziale Humanistycznym UMK. Tematem jego rozprawy doktorskiej była "Kampania 1813 r. na północnym zachodzie Księstwa Warszawskiego i obrona Torunia (w świetle materiałów moskiewskich)", a promotorem Sławomir Kalembka. Opublikował kilka książek poświęconych historii Francji i epoki napoleońskiej.
W pierwszej połowie lat 90. prowadził wykłady na sesjach plenarnych Polskiego Uniwersytetu Ludowego w Mińsku. Był pracownikiem Université Nancy.
W 2009 roku został uhonorowany Orderem Palm Akademickich ("Ordre des Palmes académiques").

</doc>
<doc id="1589552" url="https://pl.wikipedia.org/wiki?curid=1589552" title="Kobiety pragną bardziej">
Kobiety pragną bardziej

Kobiety pragną bardziej (ang.: "He's Just Not That Into You") – amerykańska komedia romantyczna z 2009 roku w reżyserii Kena Kwapisa.
W weekend otwierający emisję w Stanach Zjednoczonych wpływy ze sprzedaży biletów wyniosły 27 785 487 dolarów amerykańskich.
Obsada.
i inni.

</doc>
<doc id="1589553" url="https://pl.wikipedia.org/wiki?curid=1589553" title="10 Pułk Armat Polowych (austro-węgierski)">
10 Pułk Armat Polowych (austro-węgierski)

Pułk Armat Polowych Nr 10 (FKR. Nr. 10) – pułk artylerii polowej cesarskiej i królewskiej Armii.
Historia pułku.
1 maja 1885 roku w Budapeszcie został sformowany 7. Ciężki Dywizjon (). Dywizjon został włączony w skład 4 Brygady Artylerii. Na stanowisko komendanta dywizjonu wyznaczony został ppłk Michael von Strommer. W 1887 roku ppłk Strommer został dowódcą artylerii 15 Korpusu w Sarajewie, a na stanowisku komendanta dywizjonu zastąpił go mjr Arthur von Arbter (awansowany 1 stycznia 1890 roku na stopień podpułkownika). W 1890 roku oddział został przemianowany na 7. Dywizjon ().
W 1914 roku pułk stacjonował w Budapeszcie. 
Pułk pod względem taktycznym został podporządkowany komendantowi 31 Dywizji Piechoty w Budapeszcie, a pod względem wyszkolenia komendantowi 4 Brygady Artylerii Polowej.
Swoje święto pułk obchodził 24 czerwca w rocznicę bitwy pod Custozą stoczonej w 1866 roku.

</doc>
<doc id="1589555" url="https://pl.wikipedia.org/wiki?curid=1589555" title="Wojna domowa w Algierii">
Wojna domowa w Algierii

Wojna domowa w Algierii (fr. "Guerre civile algérienne", arab. "حرب العشرية السوداء في الجزائر") – konflikt zbrojny w latach 1991–2002 na terytorium Algierii, pomiędzy islamskimi fundamentalistami a algierskim rządem.
Geneza.
Sytuacja niepodległej Algierii.
W chwili uzyskania niepodległości przez Algierię w roku 1962, władzę w kraju objął Front Wyzwolenia Narodowego (będący liderem w wojnie o niepodległość). Rządy Frontu Wyzwolenia Narodowego oparte były o tzw. „algierski socjalizm” zakładający rządy jednopartyjne, planową gospodarki i kolektywne rolnictwo. System ten zaczął załamywać się w latach 80. na skutek spadku cen ropy naftowej będącej głównym towarem eksportowym Algierii oraz eksplozji demograficznej. Od 1980 roku odnotowano działania opozycji, skupionej początkowo wokół ruchu socjaldemokratycznego. Na skutek protestów obywatelskich jakie odbyły się w kraju w październiku 1988 roku, Front Wyzwolenia Narodowego rozpoczął proces demokratyzacji.
Ruch islamistyczny.
Opozycję wobec Frontu Wyzwolenia Narodowego stanowił lewicujący Front Sił Socjalistycznych, skupiający głównie Berberów oraz Islamski Front Ocalenia. Druga z organizacji miała bardzo radykalny charakter i powoływała się w swoim programie na zasady islamizmu. Geneza ruchu islamistycznego w niepodległej Algierii zaczyna się w roku 1971 kiedy to rząd Egiptu Gamala Abdela Nasera zwolnił z więzień członków islamistycznego Bractwa Muzułmańskiego, wówczas wielu z nich opuściło Egipt i udało się do Algierii. W Algierii członkowie stowarzyszenia głosili radykalnie islamskie poglądy, które przybrały na popularności po irańskiej rewolucji islamskiej. Islamiści za główny cel postawili sobie budowę w Algierii republiki islamskiej (na wzór Iranu), w której to jedynym źródłem prawa miał być szariat a konstytucją Koran.
Działający początkowo nielegalnie Islamski Front Ocalenia, stał się najważniejszą grupą zwolenników państwa wyznaniowego. Z biegiem lat Islamski Front Ocalenia zliberalizował się co doprowadziło do powstania jeszcze bardziej radykalnych grup. W 1982 roku utworzona została niewielka paramilitarna grupa o nazwie Islamski Ruch Algierii. Radykałowie z tej organizacji przyjęli rewolucję jako jedyną drogę do osiągnięcia celu. Islamiści wywodzący się z Islamskiego Ruchu Algierii zorganizowali zamachy terrorystyczne przeciwko członkom rządu, obcokrajowcom, artystom, intelektualistom czy dziennikarzom. Wpływy islamistów wzrosły jeszcze bardziej po protestach z październikach 1988 roku.
Przebieg wojny.
Wybuch konfliktu.
W 1989 roku zmieniona została konstytucja kraju. Na skutek przemian konstytucyjnych Algieria zrezygnowała z socjalistycznych pryncypiów na rzecz wolnego rynku w zachodnim stylu i demokracji parlamentarnej. W 1990 roku odbyły się wybory terenowe, które okazały się zwycięstwem Islamskiego Frontu Ocalenia. Zwycięstwo islamistów zbudowało napięcie między nimi a jeszcze pozostającymi u władzy socjalistami z Frontu Narodowego. Zwolennicy obu opcji starli się ze sobą w trakcie zamieszek w Algierze będącym stolicą kraju. Konflikt doprowadził do dymisji rządu. W grudniu 1991 roku odbył się pierwsze wolne i powszechne wybory parlamentarne. Także te wybory wygrali islamiści. Dojście do władzy fundamentalistów zatrzymała armia, która już w styczniu 1992 roku przeprowadziła zamach stanu. Do dymisji poddał się prezydent Szadli Bendżedid a pełnię władzy objęła dyktatura wojskowa. Władzę w imieniu wojska sprawowała oficjalnie pięcioosobowa Rada Państwa z Mohammedem Budiafem (zginął on jeszcze w tym samym roku z rąk islamistyczne nastawionego ochroniarza) na czele. Armia nieutożsamiająca się z żadną z opcji politycznych oświadczyła, że nie zgadza się na rządy islamistów, a wybory nie odbędą się póki kraj nie zostanie ustabilizowany.
Junta ze względu na swój sprzeciw wobec islamizmu zyskała poparcie sąsiadów i wielu krajów Europy. Zachęceni tym poparciem wojskowi wprowadzili stan wyjątkowy. Decyzja junty sprowokowała wybuch wojny domowej.
Eskalacja walk.
W odpowiedzi na niedopuszczenie do rządów Islamskiego Frontu Ocalenia, najbardziej radykalni islamiści utworzyli Zbrojną Grupę Islamską. Grupa ta stosowała metody partyzanckie i nie uznawała zwierzchnictwa bardziej umiarkowanego Frontu Ocalenia. Powstanie Zbrojnej Grupy Islamskiej przyczyniło się do delegalizacji Front Ocalenia w marcu 1992. Zdelegalizowana partia przeszła do konspiracji, a jej liderzy, którzy nie zostali aresztowali, uciekli poza granicę Algierii. Partia jawnie nie nawoływała do wojny, niemniej jednak w 1993 roku z jej inicjatywy utworzono Islamską Armię Ocalenia. Tym samym wojnę z rządem wojskowym (a także między sobą) prowadziły już dwie odrębne od siebie grupy partyzanckie.
Grupy partyzanckie w ramach walki o budowę państwa islamskiego, prowadziła politykę terroru. Represyjne działania islamistów objęły głównie ludność cywilną i obejmowały masowe masakry prostej ludności. Działania te miały zastraszyć ludność i zmusić juntę do ustępstw. Szczególnym echem odbyły się masakry w Rais i Bentalha przeprowadzone przez islamistów we wrześniu 1997 roku. W ich trakcie islamiści zamordowali wszystkich mieszkańców wsi. Partyzanci nie oszczędzili nawet kobiet w ciąży. Innymi metodami walki stosowanej przez islamski ruch oporu były akcje terrorystyczne (porwania, pokazowe egzekucje czy zamachy bombowe), ich ofiarą padli głównie intelektualiści, obcokrajowcy dziennikarze i artyści ale także przypadkowi ludzie. W 1995 i 1996 roku przeprowadzili oni zamachy terrorystyczne w Paryżu, w których zginęło kilkanaście osób, a ponad 150 zostało rannych. Zamachy miały być zemstą za wsparcie Francji dla rządzącej junty.
Wojsko w starciach z islamistami wsparli zbrojeni masowo przez rząd cywile. W szczytowym okresie liczba uzbrojonych członków samoobrony antyislamistycznej wyniosła milion osób.
Wygaśnięcie konfliktu.
W trakcie trwania walk junta wielokrotnie podejmowała się nieudanych prób negocjacji z rebeliantami. Zakończenie konfliktu i rozwój rozmów niewątpliwie umożliwiła rządowa propozycja amnestii względem bojowników Islamskiej Armii Ocalenia. W odpowiedzi na propozycję, we wrześniu 1997 roku Islamska Armia Ocalenia ogłosiła jednostronne zawieszenie broni, które weszło w życie 1 października. Ogłoszenie zawieszenia broni przez Islamską Armię Ocalenia doprowadziło do wzajemnego zwalczania się tejże organizacji z konkurencyjną Zbrojną Grupą Islamską, która kontynuowała antyrządową kampanię. Proces pokojowy przyśpieszył gdy na skutek wyborczego sukcesu prezydentem kraju w 1999 na został Abd al-Aziz Buteflika z ramienia Frontu Wyzwolenia Narodowego. Niezwiązany z juntą polityk przeforsował amnestię dla wszystkich bojowników, którzy nie byli zaangażowani w masakry. Amnestia doprowadziła do rozłamu w toczącej jeszcze walkę z rządem Zbrojnej Grupie Islamskiej. Część partyzantów złożyła broń i przyjęła ofertę prezydenta, najbardziej radykalni islamiści zdecydowali się jednak kontynuować walkę. W styczniu 2000 roku całkowite rozwiązanie ogłosiła Islamska Armia Ocalenia. W górach pozostało jedynie od 300 do 1000 partyzantów. Po zakończeniu konfliktu funkcjonowanie partii fundamentalistycznych zostało zakazane w dalszym ciągu a wojsko pozostawiło w swoich rękach duży stopień władzy. W 2006 roku z inicjatywy prezydenta Buteflika doszło do powszechnej amnestii bojowników odsiadujących wyroki. Amnestia odbyła się w ramach programu Karta Pokoju i Narodowego Pojednania (uchwalonej w referendum w 2005 roku).
Wojna doprowadziła do marginalizacji środowisk islamistycznych, niemniej jednak po 2002 roku w Algierii działa lokalna sekcja Al-Ka’idy.
W konflikcie zginęło 200 tysięcy Algierczyków.

</doc>
<doc id="1589556" url="https://pl.wikipedia.org/wiki?curid=1589556" title="Wojna domowa w Algierii 1992-1999">
Wojna domowa w Algierii 1992-1999



</doc>
<doc id="1589558" url="https://pl.wikipedia.org/wiki?curid=1589558" title="Żółwiak czarny">
Żółwiak czarny

Żółwiak czarny ("Nilssonia nigricans") – gatunek gada z podrzędu żółwi skrytoszyjnych z rodziny żółwiaków.

</doc>
<doc id="1589559" url="https://pl.wikipedia.org/wiki?curid=1589559" title="Kotlarz">
Kotlarz

Kotlarz – rzemieślnik zajmujący się wyrabianiem z blachy kotłów, rondli i innych przedmiotów (np. wężownic, aparatów gorzelniczych). Kotlarze zajmowali się też pobielaniem naczyń i urządzeń miedzianych. Przez wiele lat kotlarstwo należało do intratnych zawodów, a Cyganie byli uważani za fachowców w tej branży.

</doc>
<doc id="1589561" url="https://pl.wikipedia.org/wiki?curid=1589561" title="Hassan Nader">
Hassan Nader

Hassan Nader (arab. حسن نادر, ur. 8 lipca 1965 w Casablance) – piłkarz marokański grający na pozycji napastnika.
Kariera klubowa.
Nader urodził się w Casablance i tam też rozpoczął karierę piłkarską w klubie Wydad Casablanca. W sezonie 1982/1983 zadebiutował w pierwszej lidze marokańskiej. Swoje pierwsze sukcesy w karierze osiągnął w sezonie 1985/1986, gdy wywalczył z Wydadem mistrzostwo Maroka, a z 13 golami został królem strzelców ligi. Rok później także był najlepszym strzelcem rozgrywek, tym razem zdobywając 12 bramek. W sezonie 1988/1989 strzelił 18 bramek, co dało mu trzecią koronę króla strzelców. Wraz z Wydadem wygrał zarówno Puchar Maroka, jak i Arabską Ligę Mistrzów. W 1990 roku zdobył to pierwsze trofeum, a także został mistrzem kraju.
Latem 1990 roku Nader trafił do Europy i został piłkarzem hiszpańskiego RCD Mallorca. W Primera Division zadebiutował 7 października w wygranym 1:0 domowym meczu z Realem Betis. W ataku Mallorki występował wraz z Hiszpanem Claudio Barragánem. W 1991 roku wystąpił z Mallorką w finale Pucharu Hiszpanii, przegranym 0:1 z Atlético Madryt.
W 1992 roku Marokańczyk zaczął występować w lidze portugalskiej w barwach drużyny SC Farense. Tam stał się gwiazdą i najlepszym strzelcem. W sezonie 1994/1995 zajął z Farense 5. miejsce w lidze, najwyższe w historii klubu, a zdobywając 21 goli został królem strzelców portugalskiej ligi.
Wysoka skuteczność Nadera zaowocowała transferem do stołecznej Benfiki. Tam na skutek kontuzji rozegrał tylko 17 spotkań przez dwa sezony, w których zaliczył 7 trafień. W 1996 roku został wicemistrzem Portugalii i dotarł do finału Pucharu Portugalii.
W 1997 roku Nader wrócił do Farense, w którym występował do 2004 roku, kiedy to zakończył piłkarską karierę. Swój ostatni sezon spędził grając w drugiej lidze Portugalii. W barwach Farense przez 10 sezonów zdobył 101 goli.
Kariera reprezentacyjna.
W reprezentacji Maroka Nader zadebiutował w 1987 roku. W 1992 roku wystąpił w Pucharze Narodów Afryki 1992, jednak Marokańczycy odpadli już po fazie grupowej. Z kolei w 1994 roku selekcjoner Abdellah Blinda powołał go do kadry na Mistrzostwa Świata w USA. Na tym turnieju zaliczył tylko jedno spotkanie, przegrane 1:2 z Holandią. W 46. minucie zdobył honorowego gola dla Maroka. W kadrze narodowej grał do 2001 roku.

</doc>
<doc id="1589562" url="https://pl.wikipedia.org/wiki?curid=1589562" title="Michael Cooper">
Michael Cooper

Michael Jerome Cooper (ur. 15 kwietnia 1956 w Los Angeles) – amerykański koszykarz, występujący na pozycjach rzucającego obrońcy lub niskiego skrzydłowego, pięciokrotny mistrz NBA. Od zakończenia kariery zawodniczej trener koszykarski, obecnie trener drużyny liceum Chadwick.
Mierzący 196 cm wzrostu koszykarz studiował na University of New Mexico. Do NBA został wybrany z 60. numerem w drafcie w 1978 przez Los Angeles Lakers. W Lakers grał do 1990. Był specjalistą od defensywy, w 1987 został nagrodzony NBA Defensive Player of the Year Award. W tej roli wywalczył pięć pierścieni mistrzowskich (1980, 1982, 1985, 1987, 1988). W NBA spędził 12 sezonów, zdobywając łącznie 7729 punktów. Karierę kończył w 1991 we włoskim Virtusie Rzym.
Pracuje jako trener. Największe sukcesy odnosił w koszykówce kobiet. Dwukrotnie prowadził występujący w lidze WNBA zespół Los Angeles Sparks (1999–2004, od 2007) i zdobył dwa tytuły mistrzowskie (2001, 2002). Krótko prowadził Denver Nuggets (2004–2005).

</doc>
<doc id="1589563" url="https://pl.wikipedia.org/wiki?curid=1589563" title="11 Pułk Armat Polowych (austro-węgierski)">
11 Pułk Armat Polowych (austro-węgierski)

Pułk Armat Polowych Nr 11 (FKR. Nr. 11) – pułk artylerii polowej cesarskiej i królewskiej Armii.
Historia pułku.
1 maja 1885 roku w Budapeszcie został sformowany 8. Ciężki Dywizjon (). Dywizjon został włączony w skład 4 Brygady Artylerii. Na stanowisko komendanta dywizjonu wyznaczony został ppłk Karl Nowotny von Lipptorf. W 1887 roku ppłk Nowotny został przeniesiony w stan spoczynku, a na stanowisku komendanta dywizjonu zastąpił go mjr Ernst Böllmann. W 1890 roku oddział został przemianowany na 8. Dywizjon (), a jego nowym komendantem został mjr Gustav Pokorny (1 maja 1891 awansowany na stopień podpułkownika). Gustav Pokorny zastąpił majora Böllmanna, który został spensjonowany.
1 stycznia 1894 roku 8. Dywizjon został przeformowany w 11. Pułk Artylerii Dywizyjnej (). Pułk nadal stacjonował w Budapeszcie i wchodził w skład 4 Węgierskiej Brygady Artylerii. Jeszcze w tym samym roku pułk razem z kadrą zapasową został przeniesiony do miejscowości Örkény położonej na południowy wschód od Budapesztu. W 1895 roku pułk razem z kadrą zapasową wrócił do Budapesztu.
Z dniem 6 kwietnia 1908 roku weszła w życie nowa organizacja artylerii, w ramach której oddział został przemianowany na 11. Pułk Armat Polowych. Pułk pod względem taktycznym został podporządkowany komendantowi 32 Dywizji Piechoty w Budapeszcie, a pod względem wyszkolenia komendantowi 4 Brygady Artylerii Polowej. Podporządkowanie pułku nie uległo zmianie do 1914 roku.
W 1913 roku pułk został przeniesiony do na terytorium 5 Korpusu, natomiast kadra zapasowa pozostała w Budapeszcie na terytorium 4 Korpusu.
Swoje święto pułk obchodził 24 czerwca w rocznicę bitwy pod Custozą stoczonej w 1866 roku.
W 1916 roku oddział został przemianowany na Pułk Armat Polowych Nr 32, a później na Pułk Artylerii Polowej Nr 32. Równocześnie dotychczasowy Pułk Armat Polowych Nr 32 został przemianowany na Pułk Haubic Polowych Nr 30, a później na Pułk Artylerii Polowej Nr 130.

</doc>
<doc id="1589565" url="https://pl.wikipedia.org/wiki?curid=1589565" title="Brzydula Betty (ścieżka dźwiękowa)">
Brzydula Betty (ścieżka dźwiękowa)

Artykuł przedstawia ścieżkę dźwiękową w kolejnych odcinkach amerykańskiego serialu telewizyjnego "Brzydula Betty".

</doc>
<doc id="1589566" url="https://pl.wikipedia.org/wiki?curid=1589566" title="12 Pułk Armat Polowych (austro-węgierski)">
12 Pułk Armat Polowych (austro-węgierski)

Pułk Armat Polowych Nr 12 (FKR. 12) – samodzielna jednostka cesarsko-królewskiej artylerii Armii Austro-Węgier.
Nazwa niemiecka: "Feldkanonenregiment 12".
Dowódca 1914.
OberstleutnantLudwig Braun.
Dyslokacja 1914.
Garnizon Budapeszt.
Podporządkowanie w 1914.
IV Korpus, 4 Brygada Artylerii Polowej.

</doc>
<doc id="1589577" url="https://pl.wikipedia.org/wiki?curid=1589577" title="Choroba wibracyjna">
Choroba wibracyjna



</doc>
<doc id="1589580" url="https://pl.wikipedia.org/wiki?curid=1589580" title="Zespół wibracyjny">
Zespół wibracyjny

Zespół wibracyjny (choroba wibracyjna) – choroba zawodowa pracowników narażonych na długotrwałe działanie drgań mechanicznych. 
Wibracje mogą pochodzić od maszyn i narzędzi pracy (pilarek, szlifierek, tokarek, młotów pneumatycznych, wiertarek, maszyn do szycia) i działać na człowieka miejscowo poprzez kończyny górne bądź też przenosić się przez podłoże, stanowisko pracy lub środki transportu, działając ogólnie na cały organizm.
Objawy.
Narażenie na wibracje może powodować:
Większość zmian jest trwała i może być przyczyną nieodwracalnego kalectwa.
Jednym z objawów choroby wibracyjnej u osób narażonych na wibracje kończyn górnych jest tzw. wtórny objaw Raynauda polegający na bladości palców, odrętwieniu rąk i nadmiernej wrażliwości na zimno (w języku angielskim nosi on nazwę "vibration white finger").
Zapobieganie.
Obecnie w związku z postępem techniki oraz rozwojem wiedzy na temat przyczyn zespołu wibracyjnego maszyny, narzędzia i środki transportu są budowane w taki sposób, by ograniczyć przenoszenie drgań na operatora. Duże maszyny i pojazdy mają amortyzowane siedziska, które ograniczają przenoszenie drgań do najniższych częstotliwości. W przypadku obrabiarek i narzędzi duże znaczenie ma przestrzeganie przepisów bezpieczeństwa i higieny pracy; przykładowo: w przypadku pracowników obsługujących pilarki ważne jest okresowe wykonywanie przeglądów i ostrzenie, ponadto, pracownicy są obowiązani do robienia częstych, kilkuminutowych przerw w pracy.
Pomimo tego udział choroby wibracyjnej w ogólnej liczbie chorób zawodowych wciąż rośnie.
Narażone grupy zawodowe.
Najwięcej przypadków choroby wibracyjnej stwierdza się w branży górniczej, przetwórstwie przemysłowym, rolnictwie, leśnictwie, geotechnice oraz budownictwie. Szczególnie duże narażenie obejmuje również lekarzy stomatologów.

</doc>
<doc id="1589581" url="https://pl.wikipedia.org/wiki?curid=1589581" title="Antopol (gmina)">
Antopol (gmina)

Antopol – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy był Antopol, który początkowo stanowił odrębną gminę miejską.
W okresie międzywojennym gmina Antopol należała do powiatu kobryńskiego w woj. poleskim. 18 kwietnia 1928 roku do gminy przyłączono części zniesionych gmin Ziołowo i Iłosk. 
Po wojnie obszar gminy Antopol wszedł w struktury administracyjne Związku Radzieckiego.

</doc>
<doc id="1589582" url="https://pl.wikipedia.org/wiki?curid=1589582" title="Dywin (gmina)">
Dywin (gmina)

Dywin – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy był Dywin, który początkowo stanowił odrębną gminę miejską.
W okresie międzywojennym gmina Dywin należała do powiatu kobryńskiego w woj. poleskim. 18 kwietnia 1928 roku do gminy przyłączono części zniesionej gminy Błoty.
Po wojnie obszar gminy Dywin wszedł w struktury administracyjne Związku Radzieckiego.

</doc>
<doc id="1589584" url="https://pl.wikipedia.org/wiki?curid=1589584" title="Barbara Czarnowieska">
Barbara Czarnowieska

Barbara "Miriam" Krzyżańska–Czarnowieska (ur. 15 kwietnia 1954 w Krakowie, zm. 22 listopada 2007 w Antioch) – polska filolog, poetka, tłumaczka oraz blogerka.
Życiorys.
Absolwentka V Liceum Ogólnokształcącego im. Augusta Witkowskiego w Krakowie oraz filologii polskiej na Uniwersytecie Jagiellońskim. W latach 1988–1992 odbyła studia doktoranckie na Narodowym Uniwersytecie im. Tarasa Szewczenki w Kijowie.
W 1992 na stałe wyemigrowała do Stanów Zjednoczonych, gdzie zadebiutowała w Polonii kalifornijskiej wierszem "Mówimy taniec". Była autorką zbioru poezji "Modlitwa na odjazd z Krakowa" (2002) oraz książki "Pokonać raka" (2008).
Krzyżańska-Czarnowieska była prapraprawnuczką polsko-białoruskiego pisarza Wincentego Dunina Marcinkiewicza (1808-1884), którego farsę z 1866 roku, zatytułowaną "Pińska szlachta", przełożyła na polski. Polska prapremiera dramatu w jej przekładzie miała miejsce na deskach warszawskiego Teatru Rampa na Targówku we wrześniu 2010 roku.
W 1999 zdiagnozowano u niej nowotwór. Przebieg choroby opisywała w internetowym pamiętniku. W 2005 otrzymała Nagrodę Internautów w konkursie Blog Roku portalu internetowego Onet.pl za blog "Pokonać raka". W 2007 podjęła decyzję o zaprzestaniu chemioterapii, planowała powrót do Polski.
Zmarła 22 listopada 2007 w Antioch w hrabstwie Lake, została pochowana na Cmentarzu Rakowickim w Krakowie.

</doc>
<doc id="1589586" url="https://pl.wikipedia.org/wiki?curid=1589586" title="Vesper martini">
Vesper martini

Vesper albo Vesper martini – drink spopularyzowany przez Jamesa Bonda, na który Ian Fleming podał dokładny przepis w powieści „Casino Royale”.
Sposób przyrządzenia.
Wstrząsnąć z lodem, nie mieszać, udekorować spiralką z cytrynowej skórki. Zaleca się podawać w głębokim pucharze (do wina), w dużych porcjach.
Ekranizacje powieści uprościły przepis Fleminga. 007 pije swojego drinka w kieliszku koktajlowym bez likieru. Dopiero w filmie „Casino Royale” grający Bonda, Daniel Craig podając przepis na drinka, wymienia likier lillet. Trudno jest przyrządzić drinka w oryginalnej postaci: gin był w latach 50. XX wieku mocniejszy, a producent likieru lillet w międzyczasie zmienił recepturę.

</doc>
<doc id="1589587" url="https://pl.wikipedia.org/wiki?curid=1589587" title="Horodec (gmina)">
Horodec (gmina)

Horodec – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy był Horodec.
W okresie międzywojennym gmina Horodec należała do powiatu kobryńskiego w woj. poleskim. 18 kwietnia 1928 roku do gminy przyłączono części zniesionych gmin Błoty i Iłosk.
Po wojnie obszar gminy Horodec wszedł w struktury administracyjne Związku Radzieckiego.
Nie mylić z gminą Horodziec.

</doc>
<doc id="1589589" url="https://pl.wikipedia.org/wiki?curid=1589589" title="Nowosiółki (gmina w powiecie kobryńskim)">
Nowosiółki (gmina w powiecie kobryńskim)

Nowosiółki – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy były Nowosiółki.
W okresie międzywojennym gmina Nowosiółki należała do powiatu kobryńskiego w woj. poleskim. 12 kwietnia 1928 roku do gminy Nowosiółki przyłączono część obszaru gminy Wielkoryta. 18 kwietnia 1928 roku do gminy przyłączono części zniesionej gminy Błoty; równocześnie część obszaru gminy Nowosiółki weszła w skład nowo utworzonej gminy Kobryń.
Po wojnie obszar gminy Nowosiółki wszedł w struktury administracyjne Związku Radzieckiego.
Zobacz też: gmina Nowosiółki Dydyńskie.

</doc>
<doc id="1589591" url="https://pl.wikipedia.org/wiki?curid=1589591" title="Oziaty (gmina)">
Oziaty (gmina)

Oziaty – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy były Oziaty.
W okresie międzywojennym gmina Oziaty należała do powiatu kobryńskiego w woj. poleskim. 18 kwietnia 1928 roku do gminy przyłączono części zniesionej gminy Rohoźna.
Po wojnie obszar gminy Oziaty wszedł w struktury administracyjne Związku Radzieckiego.

</doc>
<doc id="1589592" url="https://pl.wikipedia.org/wiki?curid=1589592" title="Rycerskość">
Rycerskość



</doc>
<doc id="1589593" url="https://pl.wikipedia.org/wiki?curid=1589593" title="Podolesie (gmina)">
Podolesie (gmina)

Podolesie – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy było Podolesie, a następnie Jeremicze.
W okresie międzywojennym gmina Podolesie należała do powiatu kobryńskiego w woj. poleskim. 18 kwietnia 1928 roku do gminy przyłączono części zniesionych gmin Stryhowo i Iłosk; równocześnie część obszaru gminy Podolesie weszła w skład nowo utworzonych gmin Kobryń i Tewle.
Po wojnie obszar gminy Podolesie wszedł w struktury administracyjne Związku Radzieckiego.
Nie mylić z gminą Jeremicze.

</doc>
<doc id="1589596" url="https://pl.wikipedia.org/wiki?curid=1589596" title="Wong Shun-leung">
Wong Shun-leung

Wong Shun-leung (() ur. w 1935, zm. w 1997). Studiował Ving Tsun pod okiem Yip Mana i uważa się, że był głównym nauczycielem Bruce Lee. Brał udział w wielu walkach ulicznych z reprezentantami różnych stylów.

</doc>
<doc id="1589605" url="https://pl.wikipedia.org/wiki?curid=1589605" title="Liu Xianying">
Liu Xianying

Liu Xianying (chiń. 刘显英, "Liú Xiǎnyīng"; ur. 8 lipca 1977 r. w Jilin) – chińska biathlonistka, srebrna medalistka mistrzostw świata.
Kariera.
Liu zaczęła trenować biathlon w 1991 roku. Pięć lat później dołączyła do chińskiej kadry. W Pucharze Świata zadebiutowała 8 marca 1997 roku w Nozawa Onsen, zajmując 48. miejsce w sprincie. Pierwsze punkty wywalczyła 15 stycznia 1998 roku w Anterselvie, gdzie zajęła 25. miejsce w biegu indywidualnym. Pierwszy raz na podium zawodów pucharowych stanęła 16 stycznia 2005 roku w Ruhpolding, gdzie rywalizację w biegu pościgowym zakończyła na drugiej pozycji. W zawodach tych rozdzieliła Rosjankę Olgę Pylową i Lindę Grubben z Norwegii. W kolejnych startach jeszcze trzy razy stawała na podium: 12 lutego 2005 r. w Anterselvie była trzecia w sprincie, 6 marca 2005 r. w Hochfilzen była druga w biegu pościgowym, a 15 marca 2008 r. w Oslo w tej samej konkurencji była trzecia. Najlepsze wyniki osiągnęła w sezonie 2004/2005, kiedy zajęła szóste miejsce w klasyfikacji generalnej.
Podczas mistrzostw świata w Hochfilzen w 2005 roku zdobyła srebrny medal w biegu pościgowym. Uplasowała się tam między Niemką Uschi Disl i Rosjanką Olgą Zajcewą. Był to pierwszy w historii medal dla Chin w tej konkurencji. Na tej samej imprezie była też czwarta w biegu masowym, przegrywając walkę o medal z Olgą Pylową o 4,3 sekundy. Ponadto wielokrotnie zdobywała medale igrzysk azjatyckich, w tym złote: w sztafecie na IA w Aomori (2003) oraz sprincie, biegu indywidualnym i sztafecie podczas IA w Changchun (2007).
W 1998 roku wystartowała na igrzyskach olimpijskich w Nagano, gdzie w swoim jedynym starcie była siódma w sztafecie. Podczas 
igrzysk w Salt Lake City w 2002 roku, zajęła 17. miejsce w biegu indywidualnym, 42. w sprincie i 13. w sztafecie. Na rozgrywanych cztery lata później igrzyskach olimpijskich w Turynie plasowała się między innymi na siódmej pozycji w biegu masowym oraz dziewiątej w sztafecie i biegu pościgowym. Brała też udział w igrzyskach w Vancouver w 2010 r., gdzie zajęła 20. miejsce w biegu indywidualnym, 51. w sprincie, 30. w biegu pościgowym i 9. w sztafecie.

</doc>
<doc id="1589609" url="https://pl.wikipedia.org/wiki?curid=1589609" title="Błoty (gmina)">
Błoty (gmina)

Błoty – dawna gmina wiejska istniejąca do 1928 roku w woj. poleskim (obecnie na Białorusi). Siedzibą władz gminy były Błoty.
W okresie międzywojennym gmina Błoty należała do powiatu kobryńskiego w woj. poleskim.
Gminę zniesiono 18 kwietnia 1928 roku, a jej obszar włączono do gmin Horodec, Dywin, Nowosiółki oraz do nowo utworzonej gminy Kobryń.

</doc>
<doc id="1589611" url="https://pl.wikipedia.org/wiki?curid=1589611" title="Fundacja „Żołnierzy Wyklętych”">
Fundacja „Żołnierzy Wyklętych”

Fundacja „Żołnierzy Wyklętych” – polska fundacja ustanowiona 12 czerwca 2007 aktem notarialnym 246 / 2007 przed notariuszem Ryszardem Domżałem. Fundacja ta z siedzibą w Warszawie ma osobowość prawną, a jej głównym statutowym celem jej upamiętnienie polskiego antykomunistycznego podziemia zbrojnego po 1944.
Jednym z honorowych fundatorów fundacji jest Andrzej Pilecki (syn rotmistrza Witolda), kapelanem zaś – ks. Józef Roman Maj.

</doc>
<doc id="1589612" url="https://pl.wikipedia.org/wiki?curid=1589612" title="Fundacja Żołnierzy Wyklętych">
Fundacja Żołnierzy Wyklętych



</doc>
<doc id="1589613" url="https://pl.wikipedia.org/wiki?curid=1589613" title="Iłosk (gmina)">
Iłosk (gmina)

Iłosk – dawna gmina wiejska istniejąca do 1928 roku w woj. poleskim (obecnie na Białorusi). Siedzibą władz gminy był Iłosk.
W okresie międzywojennym gmina Iłosk należała do powiatu kobryńskiego w woj. poleskim.
Gminę zniesiono 18 kwietnia 1928 roku, a jej obszar włączono do gmin Antopol, Horodec, Podolesie oraz do nowo utworzonej gminy Dziatkowicze.

</doc>
<doc id="1589615" url="https://pl.wikipedia.org/wiki?curid=1589615" title="Finaliści indywidualnych mistrzostw świata na żużlu w latach 1936–1994">
Finaliści indywidualnych mistrzostw świata na żużlu w latach 1936–1994

Lista zawiera wszystkich żużlowców, którzy wywalczyli awans do IMŚ w latach 1936–1994
Uwaga! – Skróty:rez. – rezerwowy, kont. – został wycofany przed turniejem z powodu kontuzji

</doc>
<doc id="1589617" url="https://pl.wikipedia.org/wiki?curid=1589617" title="Pruska (gmina w województwie poleskim)">
Pruska (gmina w województwie poleskim)

Pruska – dawna gmina wiejska istniejąca do 1928 roku w woj. poleskim (obecnie na Białorusi). Siedzibą władz gminy była Pruska.
W okresie międzywojennym gmina Pruska należała do powiatu kobryńskiego w woj. poleskim.
Gminę zniesiono 18 kwietnia 1928 roku a jej obszar wszedł w skład nowo utworzonych gmin Kobryń, Tewle i Żabinka.

</doc>
<doc id="1589619" url="https://pl.wikipedia.org/wiki?curid=1589619" title="Jerzy Kmieciński">
Jerzy Kmieciński



</doc>
<doc id="1589622" url="https://pl.wikipedia.org/wiki?curid=1589622" title="Autobusy w Łodzi">
Autobusy w Łodzi

Miejska komunikacja autobusowa w Łodzi – system autobusowego transportu zbiorowego na terenie aglomeracji łódzkiej działający od 1948 roku. Składa się z 80 linii autobusowych dziennych i 14 nocnych. Na łódzkich ulicach jeździ 8 rodzajów autobusów: Solaris Urbino 18, Solaris Urbino 12, Volvo 7700A, Mercedes-Benz O345 Conecto, Volvo 7700, Mercedes-Benz O530 Citaro oraz Isuzu Novociti Life.
Na obszarze aglomeracji łódzkiej kursują również autobusy przewoźników prywatnych, w tym przedsiębiorstw PKS, funkcjonujące na zasadach komercyjnych oraz linie finansowane przez samorządy poszczególnych miast i gmin. Nie wchodzą one w skład łódzkiej sieci komunikacji miejskiej (tzw. Lokalny Transport Zbiorowy w Łodzi).
Przystanki „na żądanie”.
Od 15 października 2018 roku, MPK w porozumieniu z Zarządem Dróg i Transportu wprowadziło na niektórych liniach autobusowych przystanki z oznaczeniem „NA ŻĄDANIE”. Aby wysiąść na takim przystanku, należy wcisnąć guzik STOP.
Przewoźnicy.
Prawie wszystkie linie autobusowe obsługiwanie są przez miejskiego przewoźnika MPK Łódź.
Wyjątek stanowią:
W Zgierzu, Pabianicach i Głownie (jedna linia) funkcjonują sieci komunikacji miejskiej przejęte przez samorządy lokalne od MPK Łódź w okresie transformacji ustrojowej. Komunikacja miejska lub gminna działa również w Łasku, gminie Stryków oraz gminie Brójce. Władze niektórych miast i gmin (np. Andrespol, Tuszyn, Brzeziny) dofinansowują linie łączące je z Łodzią, zawierając porozumienie międzygminne z władzami Łodzi (wtedy do danej gminy wydłużana jest jedna z łódzkich linii miejskich – np. 50B/C do Rzgowa, 53B i 90C do Brzezin czy 43A do Konstantynowa Łódzkiego) lub wyłaniając przewoźnika obsługującego daną linię w przetargu (np. Tuszyn, część gminy Andrespol).
Linie autobusowe.
Trasy autobusów przed reorganizacją MPK w 2017.
Od 2 kwietnia 2017 r. autobusy łódzkiej komunikacji miejskiej jeżdżą według nowych tras. Tabela przedstawia trasy na dzień sprzed jej wprowadzenia tj. 1 kwietnia 2017:
Zajezdnie autobusowe.
MPK Łódź.
Aktualnie MPK posiada 2 zajezdnie autobusowe.
Poniższa lista przedstawia zlikwidowane zajezdnie miejskie.
Ta lista przedstawia zajezdnie poza Łodzią, które dawniej należały do MPK.
MPK Łódź (zajezdnia Limanowskiego) obsługiwało również linię autobusową na obszarze Głowna. Obsługę linii przejął Miejski Zakład Komunalny w Głownie. Jednostka ta posiada bazę przy ul. Dworskiej w Głownie, ale jedyne 2 autobusy nie stanowią nawet połowy jej taboru (obsługa linii autobusowej nie jest jej głównym zadaniem).
Taryfa.
W aglomeracji łódzkiej obowiązują dwie strefy taryfowe – miejska „1” (przejazdy w granicach Łodzi) oraz podmiejska „2” (przejazdy poza granicami Łodzi). Istnieją też bilety strefowe „1+2”. Podział na strefy nie dotyczy biletów czasowych (20, 40, 60 min).
Łódzka taryfa biletowa dotyczy linii obsługiwanych przez MPK Łódź (autobusowych oraz tramwajowych) na całej ich trasie, z wyjątkiem linii autobusowych:

</doc>
<doc id="1589623" url="https://pl.wikipedia.org/wiki?curid=1589623" title="Rohoźna (gmina)">
Rohoźna (gmina)

Rohoźna (lub "Rohożna") – dawna gmina wiejska istniejąca do 1928 roku w woj. poleskim (obecnie na Białorusi). Siedzibą gminy była .
W okresie zaborów siedzibą zarządu gminy były Chwedkowicze. W okresie międzywojennym gmina Rohoźna należała do powiatu kobryńskiego w woj. poleskim.
Gminę zniesiono 18 kwietnia 1928 roku, a jej obszar włączono do gminy Oziaty oraz do nowo utworzonej gminy Żabinka.
Nie mylić z gminą Rohotna.

</doc>
<doc id="1589626" url="https://pl.wikipedia.org/wiki?curid=1589626" title="Agulhas Negras">
Agulhas Negras

Agulhas Negras (Itatiaia) — najwyższy szczyt w górach Serra da Mantiqueira (Wyżyna Brazylijska, południowo-wschodnia Brazylia); wznosi się na wysokość 2787 m n.p.m.
W roku 1937 powstał tam Park Narodowy Itatiaia.

</doc>
<doc id="1589627" url="https://pl.wikipedia.org/wiki?curid=1589627" title="Stryhowo (gmina)">
Stryhowo (gmina)

Stryhowo – dawna gmina wiejska istniejąca do 1928 roku w woj. poleskim (obecnie na Białorusi). Siedzibą gminy było Stryhowo.
W okresie międzywojennym gmina Stryhowo należała do powiatu kobryńskiego w woj. poleskim.
Gminę zniesiono 18 kwietnia 1928 roku, a jej obszar włączono do gminy Podolesie oraz do nowo utworzonych gmin Kobryń i Tewle.

</doc>
<doc id="1589628" url="https://pl.wikipedia.org/wiki?curid=1589628" title="Sven Nys">
Sven Nys

Sven Nys (ur. 17 czerwca 1976 w Bonheiden) – belgijski kolarz przełajowy, górski i szosowy, wielokrotny medalista mistrzostw świata i zdobywca Pucharu Świata w kolarstwie przełajowym oraz brązowy medalista mistrzostw Europy w kolarstwie górskim.
Jego syn, Thibau Nys, również jest kolarzem.
Kariera.
Pierwszy sukces w karierze Sven Nys osiągnął w 1997 roku, kiedy podczas przełajowych mistrzostw świata w Monachium zdobył złoty medal w kategorii U-23. Wynik ten powtórzył na rozgrywanych rok później mistrzostwach świata w Middelfart, a podczas mistrzostw świata w Sint-Michielsgestel w 2000 roku zdobył swój pierwszy medal w kategorii elite. W zawodach tych zajął trzecie miejsce, przegrywając tylko z Holendrem Richardem Groenendaalem i swym rodakiem Mario De Clercqiem. Następnie wywalczył srebro na mistrzostwach świata w Zolder w 2002 roku oraz złoto na mistrzostwach świata w Sankt Wendel w 2005 roku. W 2008 roku wystąpił w kolarstwie górskim na igrzyskach olimpijskich w Pekinie, kończąc rywalizację na dziewiątej pozycji. W tym samym roku był trzeci na przełajowych mistrzostwach świata w Treviso, gdzie lepsi byli tylko Holender Lars Boom i Czech Zdeněk Štybar. W trzech kolejnych latach zdobywał medale mistrzostw świata w kolarstwie przełajowym: brązowy na MŚ w Hoogerheide (2009) i MŚ w Taborze (2010) i srebrny na MŚ w Sankt Wendel (2011). W międzyczasie zajął trzecie miejsce w cross country na mistrzostwach Europy w kolarstwie górskim w Zoetermeer, ustępując Szwajcarowi Ralphowi Näfowi i Hiszpanowi José Antonio Hermidzie. Po raz drugi mistrzem świata został w 2013 roku, kiedy zwyciężył na przełajowych mistrzostwach świata w Louisville.
Ponadto siedmiokrotnie zwyciężał w klasyfikacji generalnej Pucharu Świataw kolarstwie przełajowym, dziewięciokrotnie zwyciężał w cyklu Super Prestige (1999-2009), a także wielokrotnie wygrywał mistrzostwa Belgii. Jest zawodnikiem grupy UCI Professional Continental Teams Crelan–Euphony.

</doc>
<doc id="1589630" url="https://pl.wikipedia.org/wiki?curid=1589630" title="Ziołowo (gmina)">
Ziołowo (gmina)

Ziołowo – dawna gmina wiejska istniejąca do 1928 roku w woj. poleskim (obecnie na Białorusi). Siedzibą władz gminy było Ziołowo.
W okresie międzywojennym gmina Ziołowo należała do powiatu kobryńskiego w woj. poleskim.
Gminę zniesiono 18 kwietnia 1928 roku, a jej obszar włączono do gminy Antopol oraz do nowo utworzonej gminy Dziatkowicze.

</doc>
<doc id="1589631" url="https://pl.wikipedia.org/wiki?curid=1589631" title="Podokręg Kowno ZWZ">
Podokręg Kowno ZWZ

Podokręg Kowno ZWZ – jeden z elementów struktury Związku Walki Zbrojnej.
Komenda Okręgu Wileńskiego, wysoko ceniąc patriotyzm kowieńskich Polaków, widziała we współpracy z nią liczne korzyści dla działalności konspiracyjnej ZWZ. Zdecydowała nadać współpracy formę bardziej zorganizowaną i skoordynowaną. Podokręg utworzono w sierpniu 1940 roku w miejsce funkcji delegata ZWZ na Kowno. Przekształcony w Inspektorat E Okręgu AK Wilno.
Działania konspiracyjne.
Działalność konspiracyjna skupiała się przede wszystkim na: 
Na skutek aresztowań wiosną 1941, działalność konspiracyjna uległa znacznemu ograniczeniu.
Podział organizacyjny i obsada personalna.
Dowództwo (w marcu 1941) 
Obwody

</doc>
<doc id="1589632" url="https://pl.wikipedia.org/wiki?curid=1589632" title="Zbirohi (gmina)">
Zbirohi (gmina)

Zbirohi (lub "Zbirogi") – dawna gmina wiejska istniejąca do 1928 roku w woj. poleskim (obecnie na Białorusi). Siedzibą gminy były Zbirogi.
W okresie międzywojennym gmina Zbirohi należała do powiatu kobryńskiego w woj. poleskim. 12 kwietnia 1928 roku część obszaru gminy Zbirohi przyłączono do gminy Kosicze, a 6 dni później – 18 kwietnia – gminę zniesiono, po czym jej obszar wszedł w skład nowo utworzonej gminy Żabinka.

</doc>
<doc id="1589634" url="https://pl.wikipedia.org/wiki?curid=1589634" title="Ustawa o języku polskim">
Ustawa o języku polskim

Ustawa o języku polskim – polska ustawa, uchwalona przez Sejm RP, regulująca kwestię prawną związaną z językiem polskim.
Ustawa była wielokrotnie nowelizowana, czasami nawet kilka razy w tym samym roku. Wszystkie nowelizacje są omówione poniżej.
Geneza.
Pomysłodawcą ustawy o języku polskim był Walery Pisarek, który na I Forum Kultury Słowa w 1995 roku we Wrocławiu uzasadniał jej potrzebę obawami, że język polski może wkrótce przestać istnieć.
Jak się okazało, obawy te podzielały również niektóre inne osoby, patrz np.
Jan Miodek pisał:
Z poglądami Walerego Pisarka polemizował na Forum Kultury Słowa Zygmunt Saloni, ale jego głos przeszedł praktycznie bez echa.
Niektórzy językoznawcy zauważają, że odczucie silnego zagrożenia języka polskiego wynika po części z samej działalności popularyzatorskiej prowadzonej przez polonistów-preskryptywistów. Zdaniem Janusza S. Bienia stwierdzenia o zagrożonej polszczyźnie były całkowicie pozbawione podstaw. Według Tadeusza Piotrowskiego wykreowane fikcyjne zagrożenie ma wynikać z tendencji podporządkowywania się tradycyjnym autorytetom polonistycznym i przekonania, że kształtem mowy „sterują” gremia normatywistyczne, a także z charakteru polskiej polityki językowej, nastawionej na nieprzejrzystą, preskryptywną regulację języka.
Projekty.
Pierwszy projekt został przedstawiony przez Walerego Pisarka na Forum Kultury Słowa i opublikowany w cytowanym wyżej artykule w materiałach pokonferencyjnych. Projekt ten stanowił punkt wyjścia do prac prowadzonych w Ministerstwie Kultury. Jak Walery Pisarek informował o tym w wywiadzie, ponieważ uzgodnienia międzyresortowe i dyskusje w Radzie Legislacyjnej przy premierze się przeciągały, minister Zdzisław Podkański spowodował złożenie w październiku 1997 r. nieco zmienionego projektu jako projektu poselskiego posłów PSL (druk sejmowy nr 10). W pierwszym czytaniu 8 stycznia 1998 r. projekt został odrzucony i skierowany do kilku komisji sejmowych. Projekt rządowy został złożony w lipcu 1998 r. (druk sejmowy nr 561). Oba projekty były następnie omawiane wspólnie.
Ustawa i jej nowelizacje.
Ustawa z 7 października 1999 r..
Ustawę przyjęto przy znaczącej liczbie głosów przeciwnych (w III czytaniu 200 głosów za, 179 przeciw, 15 wstrzymujących się).
Przyczyny jej wprowadzenia określono w preambule:
Ochrona prawna języka polskiego w życiu publicznym.
Za naruszenie tych zasad grozi kara grzywny (art. 15); ta wersja ustawy pozwalała dodatkowo zasądzić nawiązkę w wysokości do 100 000 zł.
Powyższe postanowienia nie dotyczą:
Rada Języka Polskiego.
Ustawa przewidziała także powołanie Rady Języka Polskiego, która ma mieć charakter instytucji opiniodawczo-doradczej w sprawach używania języka polskiego. Nie rzadziej niż co dwa lata Rada ma obowiązek przedstawiać Sejmowi i Senatowi sprawozdanie o stanie ochrony języka polskiego. Każdy organ może zasięgnąć opinii Rady w wypadku wystąpienia istotnych wątpliwości dotyczących użycia języka polskiego, opinia Rady może mieć formę uchwały. Producenci i importerzy mogą występować z wnioskami o pomoc w razie występowania wątpliwości co do użycia odpowiedniej formy językowej dla oznaczenia towarów lub usług o obcojęzycznych nazwach lub opisach.
Nowelizacja z 31 marca 2000 r..
Jeszcze przed wejściem ustawy w życie została ona znowelizowana przez ustawę z dnia 31 marca 2000 r. o zmianie ustawy o radiofonii i telewizji i ustawy o języku polskim. Nowelizacja miała charakter formalny. Ustawa o języku polskim zmieniała obowiązującą wówczas ustawę o radiofonii. Zmiany te zostały uwzględnione w nowej ustawie z 31 marca 2000 r., więc odpowiedni fragment (art. 17 pkt 1) ustawy o języku polskim stracił rację bytu. Chodziło o dodanie wymogu "Nadawcy dbają o poprawność języka swoich programów i przeciwdziałają jego wulgaryzacji."
Nowelizacja z 18 lipca 2002 r..
Ustawa z dnia 18 lipca 2002 r. o świadczeniu usług drogą elektroniczną zmodyfikowała art. 3 pkt 8 ustawy o języku polskim, który stwierdzał, że umowa sporządzona w języku obcym nie stanowi uprawdopodobnienia faktu dokonania czynności prawnej. W znowelizowanej wersji nie dotyczy to umów o świadczenie usług drogą elektroniczną zawartych z usługodawcą niebędącym podmiotem polskim.
Nowelizacja z 11 kwietnia 2003 r..
Ustawa z dnia 11 kwietnia 2003 r. o zmianie ustawy o języku polskim
dodała do ustawy obszerny rozdział "Urzędowe poświadczanie znajomości języka polskiego", usuwając jednocześnie art. 3 pkt. 3 stwierdzający,
że sprawy te drogą rozporządzenia reguluje minister właściwy do spraw oświaty i wychowania.
Nowelizacja z 2 kwietnia 2004 r..
Ustawa z dnia 2 kwietnia 2004 r. o zmianie ustawy o języku polskim dotyczyła kilku kwestii.
Art. 1.
Pierwotny przepis ("Przepisy ustawy dotyczą ochrony języka polskiego i używania go w działalności publicznej oraz w obrocie prawnym na terytorium Rzeczypospolitej Polskiej") został uściślony:
Art. 5.
Pierwotny przepis ("Podmioty wykonujące zadania publiczne na terytorium Rzeczypospolitej Polskiej dokonują wszelkich czynności urzędowych w języku polskim") został uzupełniony o oświadczenia woli.
Art. 7.
Budzące wątpliwości sformułowanie "języka polskiego używa się w obrocie prawnym" przeredagowano:
Dodany art. 7a.
Artykuł ten zastępuje i uściśla postanowienie, że używanie języka polskiego dotyczy "w szczególności nazewnictwa towarów i usług, ofert, reklamy, instrukcji obsługi, informacji o właściwościach towarów i usług, warunków gwarancji, faktur, rachunków i pokwitowań", które znajdowało się w art. 7. Na uwagę zasługuje zwłaszcza art. 7a pkt 3:
Dodany art. 7b.
Artykuł ten zastępuje i modyfikuje postanowienie ("Kontrolę wykonywania obowiązków, o których mowa w ust. 1, 3 i 4, sprawuje Inspekcja Handlowa oraz Urząd Ochrony Konkurencji i Konsumentów."), które stanowiło wcześniej pkt 5 art. 7:
Art. 8.
Artykuł ten został doprecyzowany przez jawne wymienienie prawa pracy, a jednocześnie osłabiony przez pkt. 2 i 3:
Punkty te zostały potem uznane za niezgodne z Konstytucją – patrz niżej.
Art. 11.
Wyliczenie okoliczności, do których nie stosuje się ustawy o języku polskim, zostało uzupełnione o punkt
Art. 13.
Do osób upoważnionych do występowania do Rady Języka Polskiego o sformułowanie opinii dodano m.in. Prezesa Urzędu Ochrony Konkurencji i Konsumentów oraz Głównego Inspektora Inspekcji Handlowej.
Art. 15.
Opis działań podlegających karze grzywny dostosowano do wprowadzonych w ustawie zmian. Zlikwidowano możliwość orzekania nawiązki w wysokości do 100 000 zł z przeznaczeniem na Fundusz Promocji Twórczości.
Nowelizacja z 6 stycznia 2005 r..
Ustawa z dnia 6 stycznia 2005 r. o mniejszościach narodowych i etnicznych oraz o języku regionalnym stwierdzenie zawarte w art. 2 pkt 2 ustawy o języku polskim, że ustawa nie narusza "praw mniejszości narodowych i grup etnicznych" uzupełnia o "społeczności posługującej się językiem regionalnym".
Nowelizacja z 27 lipca 2005 r..
Ustawa z dnia 27 lipca 2005 r. Prawo o szkolnictwie wyższym usunęła szkoły wyższe z art. 9 ustawy o języku polskim, który brzmiał pierwotnie: "Język polski jest językiem nauczania oraz językiem egzaminów i prac dyplomowych w szkołach publicznych i niepublicznych wszystkich typów, w państwowych i niepaństwowych szkołach wyższych oraz w placówkach oświatowych i innych instytucjach edukacyjnych, chyba że przepisy szczególne stanowią inaczej."
Wyrok Trybunału Konstytucyjnego z dnia 13 września 2005 r..
Wyrok Trybunału Konstytucyjnego z dnia 13 września 2005 r. sygn. akt K 38/04 stanowił, że cytowany wyżej art. 9 pkt 2 i 3 ustawy o języku polskim:
Punkty te utraciły moc obowiązującą 30 czerwca 2006.
Nowelizacja z 10 lipca 2008 r..
Ustawa z dnia 10 lipca 2008 r. o zniesieniu Głównego Inspektora Inspekcji Handlowej, o zmianie ustawy o Inspekcji Handlowej oraz niektórych innych ustaw usuwa odniesienia do Inspekcji Handlowej z ustawy o języku polskim.
Nowelizacja z 27 sierpnia 2009 r..
Ustawa z dnia 27 sierpnia 2009 r. o zmianie ustawy o języku polskim koryguje błędy wytknięte w wyroku Trybunału Konstytucyjnego.
Nowelizacja z 18 marca 2011 r..
Ustawa z dnia 18 marca 2011 r. o zmianie ustawy – Prawo o szkolnictwie wyższym, ustawy o stopniach naukowych i tytule naukowym oraz o stopniach i tytule w zakresie sztuki oraz o zmianie niektórych innych ustaw uzupełnia art. 11 pkt 3, mówiący o tym, że odpowiednie artykuły ustawy nie stosują się do "działalności dydaktycznej i naukowej szkół wyższych, szkół i klas z obcym językiem wykładowym lub dwujęzycznych, nauczycielskich kolegiów języków obcych, a także nauczania innych przedmiotów, jeżeli jest to zgodne z przepisami szczególnymi", o studia doktoranckie i działalność naukową.
Nowelizacja z 12 czerwca 2015 r..
Ustawa z dnia 12 czerwca 2015 r. o zmianie ustawy o języku polskim oraz ustawy o organizacji i funkcjonowaniu funduszy emerytalnych wprowadza nową wersją rozdziału 2a "Urzędowe poświadczanie znajomości języka polskiego". Dodatkowo do ustawy z dnia 28 sierpnia 1997 r. o organizacji i funkcjonowaniu funduszy emerytalnych dodaje wymóg
Nowelizacja z 14 grudnia 2016 r..
Ustawa z dnia 14 grudnia 2016 r. – Przepisy wprowadzające ustawę – Prawo oświatowe zmieniła art. 11a ust. 4, dotyczący osoby mogącej uzyskać urzędowe poświadczenie znajomości języka polskiego jako obcego przez nadanie przepisowi następującego brzmienia:
Nowelizacja z 20 lipca 2018 r..
Ustawa z dnia 3 lipca 2018 r. – Przepisy wprowadzające ustawę – Prawo o szkolnictwie wyższym i nauce wprowadziła zmiany w związku z wejściem w życie Prawa o szkolnictwie wyższym i nauce.
Nowelizacja z 23 stycznia 2020 r..
Ustawa z dnia 23 stycznia 2020 r. o zmianie ustawy o jakości handlowej artykułów rolno-spożywczych oraz niektórych innych ustaw wprowadziła kolejny organ kontroli używania języka polskiego w obrocie gospodarczym – Inspekcję Jakości Handlowej Artykułów Rolno-Spożywczych.
Przepisy szczegółowe.
Zgodnie z art. 5 ust. 1 ustawy o języku polskim
Przepis ten znalazł zastosowanie m.in. w następujących ustawach:
Opinie.
 

</doc>
<doc id="1589636" url="https://pl.wikipedia.org/wiki?curid=1589636" title="Plosa">
Plosa



</doc>
<doc id="1589637" url="https://pl.wikipedia.org/wiki?curid=1589637" title="Światowy Kongres Kresowian">
Światowy Kongres Kresowian

Światowy Kongres Kresowian – nadrzędna organizacja skupiająca związki i stowarzyszenia "kresowe". Przewodniczącym Kongresu jest Jan Skalski, zaś jego siedziba mieści się przy ul. Moniuszki 13 w Bytomiu.
Kongres przyznaje tytuł Honorowego Członkostwa Światowego Kongresu Kresowian (otrzymali go m.in. 2011 ks Tadeusz Isakowicz-Zaleski, Wojciech Kilar).

</doc>
<doc id="1589639" url="https://pl.wikipedia.org/wiki?curid=1589639" title="Bolesław Anc">
Bolesław Anc

Bolesław Anc (ur. w 1841 w Jędrzejowie, zm. 11 sierpnia 1909 we Lwowie) – polski inżynier kolejowy, naczelnik cywilny powiatu lubelskiego w powstaniu styczniowym.
Uczył się w Szkole Wyższej Realnej w Kielcach, Piotrkowie Trybunalskim oraz studiował w Petersburgu.
Od 1862 pracował jako nauczyciel matematyki w szkole powiatowej we Włocławku. Brał udział w powstaniu styczniowym 1863. Służył w oddziale Kazimierza Mielęckiego na Kujawach. Był komisarzem żandarmerii narodowej w województwie krakowskim i zastępcą komisarza województwa lubelskiego (od 6 lutego 1863 do 4 maja 1864). Brał udział w walkach pod Cieplinami oraz w Cisowie na ziemi sandomierskiej ("jako jeniec służący za puklerz Moskalom"). Pod Cieplinami odniósł rany. Dostał się do niewoli. Był więziony w Staszowie i w Kielcach. Skazany na śmierć uzyskał ułaskawienie. Przebywał w więzieniu austriackim.
W 1864 wyjechał do Belgii, gdzie ukończył studia inżynierskie w Gandawie. Pracował przy budowie kolei we Francji i Bułgarii. Przez kilkanaście lat był naczelnym inżynierem kolei bułgarskich. Mieszkając w Sofii działał w środowisku polonijnym. Z powodów zdrowotnych odszedł na emeryturę i od 1898 roku mieszkał we Lwowie.
W Belgii poślubił Józefę z Zagórowskich – pisarkę, tłumaczkę literatury francuskiej i bułgarskiej. Miał 2 córki: Jadwigę Skrzyńską i Bogumiłę (nauczycielkę). Pochowany na Cmentarzu łyczakowskim we Lwowie.

</doc>
<doc id="1589641" url="https://pl.wikipedia.org/wiki?curid=1589641" title="Proton Arena">
Proton Arena

Proton Arena – samochód użytkowy typu mini pickup produkowany w latach 2002-2010 roku przez malezyjski koncern Proton.
Historia modelu.
W 2002 roku Proton zaprezentował małego pickupa bazującego na modelu Wira. Był to pierwszy i ostatni jak na razie pickup tego malezyjskiego producenta. Model odniósł duży sukces na rynkach eksportowych. Pojazd oferowany w Australii, Wielkiej Brytanii oraz w Irlandii pod nazwą Jumbuck. Arena oferowana jest w trzech rodzajach nadwozia - Freestyle, Sportdeck oraz Fastback.

</doc>
<doc id="1589644" url="https://pl.wikipedia.org/wiki?curid=1589644" title="Matiasy (gmina)">
Matiasy (gmina)

Matiasy (lub "Matjasy") – dawna gmina wiejska istniejąca do 1928 roku w woj. poleskim (obecnie na Białorusi). Siedzibą gminy były Matiasy.
W okresie zaborów nosiła "gmina Murawiewska". Na początku okresu międzywojennego gmina Matjasy należała do powiatu prużańskiego w woj. poleskim. 1 stycznia 1926 roku gmina została przyłączona do powiatu kobryńskiego w tymże województwie.
Gminę zniesiono 18 kwietnia 1928 roku a jej obszar wszedł w skład nowo utworzonych gmin Tewle i Żabinka.

</doc>
<doc id="1589646" url="https://pl.wikipedia.org/wiki?curid=1589646" title="Gmina Matjasy">
Gmina Matjasy



</doc>
<doc id="1589648" url="https://pl.wikipedia.org/wiki?curid=1589648" title="Jóhanna Sigurðardóttir">
Jóhanna Sigurðardóttir

Jóhanna Sigurðardóttir (wym. []; ur. 4 października 1942 w Reykjavíku) – islandzka polityk, długoletnia parlamentarzystka, minister spraw społecznych w latach 1987–1994 oraz 2007–2009. Członkini Sojuszu ("Samfylkingin"), przewodnicząca partii od 28 marca 2009 do 2 lutego 2013. Od 1 lutego 2009 do 23 maja 2013 premier Islandii.
Życiorys.
Edukacja i praca zawodowa.
Jóhanna Sigurðardóttir urodziła się w 1942 w Reykjavíku jako córka Sigurðura Egilla Ingimundarsona (1913–1978) i Karítas Guðmundsdóttir (1917–1997). W 1960 ukończyła szkołę handlową Verzlunarskóli Íslands. W latach 1962–1971 pracowała jako stewardesa w liniach lotniczych Loftleiðir. Od 1971 do 1978 była pracownikiem biurowym w firmie produkującej opakowania.
Jednocześnie była aktywną działaczką ruchu związkowego. W latach 1966–1969 przewodniczyła zarządowi islandzkiego stowarzyszenia zrzeszającego pracowników załóg lotniczych, a w 1975 stowarzyszeniu skupiającego byłe stewardesy. W latach 1976–1983 wchodziła również w skład zarządu związku pracowników handlowych.
Działalność polityczna.
W 1978 została po raz pierwszy wybrana do Althingu z listy Partii Socjaldemokratycznej ("Alþýðuflokkurinn") z okręgu stołecznego. Z powodzeniem ubiegała się o reelekcję w kolejnych wyborach, zasiadając w islandzkim parlamencie do 2013. W 1979, w latach 1983–1984 i 2003–2007 wchodziła w skład prezydium Althingu.
Od 8 lipca 1987 do 24 czerwca 1994 zajmowała stanowisko ministra spraw społecznych w czterech kolejnych gabinetach. W 1994 wzięła udział w wyborach na przewodniczącego Partii Socjaldemokratycznej, które jednak przegrała. Po tej porażce odeszła z rządu i partii. Jej ówczesne stwierdzenie "Minn tími mun koma" (pol. "Mój czas nadejdzie") przeszło do kanonu islandzkiego języka politycznego.
Współtworzyła następnie nowe ugrupowanie pod nazwą Ruch Ludowy ("Þjóðvaki"), który zdobył cztery mandaty w wyborach parlamentarnych w wyborach w 1995. W maju 2000 Ruch Ludowy razem z trzema innymi partiami lewicowymi (w tym socjaldemokratami) utworzył nową partię – Sojusz.
W latach 1996–2003 była członkinią delegacji islandzkiej w Unii Międzyparlamentarnej. W latach 2003–2007 jako reprezentantka Islandii wchodziła w skład Zgromadzenia Parlamentarnego OBWE. 24 maja 2007, po zawiązaniu koalicji przez Sojusz i Partię Niepodległości, objęła funkcję ministra spraw społecznych i bezpieczeństwa socjalnego w rządzie premiera Geira Haardego.
Premier Islandii.
26 stycznia 2009 na tle kryzysu gospodarczego i poważnych protestów społecznych doszło do rozpadu koalicji rządzącej oraz upadku rządu. 27 stycznia prezydent Ólafur Ragnar Grímsson powierzył misję stworzenia nowego gabinetu Sojuszowi. Jego przewodnicząca, Ingibjörg Sólrún Gísladóttir, wyznaczyła Jóhannę Sigurðardóttir do objęcia stanowiska premiera. 1 lutego 2009 została mianowana na ten urząd. Gabinet pod przewodnictwem Sojuszu, w koalicji z Ruchem Zieloni-Lewica i z poparciem Partii Postępu, został powołany do czasu przedterminowych wyborów parlamentarnych zaplanowanych na 25 kwietnia 2009.
Głównymi zadaniami przejściowego gabinetu miała być wymiana rady nadzorczej banku centralnego, obwinianej o nieskuteczne radzenie sobie z kryzysem gospodarczym, a także powołanie specjalnej komisji parlamentarnej, której zadaniem było przygotowanie raportu na temat możliwości przystąpienia Islandii do Unii Europejskiej. 28 marca 2009 nowa premier w czasie kongresu Sojuszu została wybrana na nową przewodniczącą partii, zdobywając 98% głosów poparcia partyjnych delegatów.
25 kwietnia 2009 w Islandii odbyły się wybory parlamentarne, które wygrał Sojusz. Utrzymał on koalicję z Ruchem Zieloni-Lewica, a Jóhanna Sigurðardóttir zachowała stanowisko premiera. 10 maja 2009 nastąpiło oficjalne zaprzysiężenie jej drugiego gabinetu, którego skład w większości się nie zmienił. Głównym zadaniem rządu pozostało zrównoważenie państwowego budżetu do 2013 oraz wprowadzenie w życie planu tworzenia nowych miejsc pracy i przywrócenia konkurencyjności islandzkiej gospodarki do 2020. Premier zadeklarowała również rozpoczęcie działań rządu w sprawie przyjęcia Islandii do Unii Europejskiej, zapowiadając złożenie projektu ustawy upoważniającej rząd do rozpoczęcia i prowadzenia rozmów akcesyjnych, a po ich pomyślnej finalizacji przeprowadzenia w kraju referendum na temat akcesji.
We wrześniu 2012 zadeklarowała, że nie będzie ubiegała się o reelekcję. 2 lutego 2013 przestała być przewodniczącą Sojuszu; na jej następcę został wybrany Árni Páll Árnason. 23 maja 2013 zakończyła sprawowanie urzędu premiera.
Życie prywatne.
Jóhanna Sigurðardóttir jest jawną lesbijką, w 2002 zawarła związek partnerski z Jóníną Leósdóttir, z zawodu dramatopisarką. Ma dwóch synów (ur. 1972 i 1977) z pierwszego małżeństwa z Þorvaldurem Steinarem Jóhannessonem, z którym się rozwiodła. Jej partnerka ma jednego syna (ur. 1981). Stała się pierwszą w historii osobą kierującą rządem niezależnego państwa, publicznie deklarującą swoją orientację homoseksualną. 27 czerwca 2010, po zalegalizowaniu w Islandii małżeństw osób tej samej płci, Jóhanna Sigurðardóttir i Jónína Leósdóttir przekształciły swój związek partnerski w małżeństwo; było to jedno z pierwszych małżeństw osób tej samej płci w Islandii.

</doc>
<doc id="1589650" url="https://pl.wikipedia.org/wiki?curid=1589650" title="Aulohalaelurus">
Aulohalaelurus

Aulohalaelurus – rodzaj drapieżnych ryb chrzęstnoszkieletowych z rodziny rekinkowatych (Scyliorhinidae).
Klasyfikacja.
Gatunki zaliczane do tego rodzaju:

</doc>
<doc id="1589652" url="https://pl.wikipedia.org/wiki?curid=1589652" title="Sven Nijs">
Sven Nijs



</doc>
<doc id="1589653" url="https://pl.wikipedia.org/wiki?curid=1589653" title="Selma Sotiriadhi">
Selma Sotiriadhi

Selma Sotiriadhi – albańska aktorka filmowa.
Życiorys.
Zadebiutowała na dużym ekranie jako aktorka dziecięca w 1974 w filmie fabularnym "Qyteti me i ri ne bote". Przez ekipę produkcyjną była nazywana „Kuleczką”. Prawdziwy sukces i popularność przyniosła jej rola Jety w filmie "Shirat e vjeshtës". Za rolę w tym filmie otrzymała nagrodę państwową. Była to jedno z nielicznych tego typu wyróżnień w kinematografii albańskiej, przyznanej dziecku. Zagrała jeszcze w czterech filmach fabularnych. W 1988 po raz ostatni pojawiła się na ekranie. Jako osoba dorosła poświęciła się pracy tłumacza.

</doc>
<doc id="1589654" url="https://pl.wikipedia.org/wiki?curid=1589654" title="Zitterbewegung">
Zitterbewegung

Zitterbewegung (z niemieckiego, oznacza „ruch drżący”) – efekt pojawiający się w analizie rozwiązań równania Diraca, polegający na szybkiej oscylacji położenia cząstki wokół klasycznej trajektorii. Jeżeli skonstruować paczkę falową spełniającą równanie Diraca i zawierającą zarówno fale o dodatniej, jak i ujemnej energii, to zależna od czasu wartość średnia operatora położenia, która w granicy klasycznej jest torem cząstki, zawiera, oprócz wyrazu liniowo zależnego od czasu (opisującego ruch postępowy), także szybko oscylujący składnik, opisujący „drżenie” cząstki wokół jej klasycznej trajektorii.
Częstość kołowa tej oscylacji jest równa przerwie energetycznej pomiędzy stanami dodatniej a ujemnej energii podzielonej przez stałą Plancka, zaś amplituda jest rzędu komptonowskiej długości fali cząstki. Dla elektronu
Fakt, że oscylacja nie pojawia się dla paczek falowych złożonych tylko z fal o dodatniej lub tylko fal o ujemnej energii powoduje, że uważana jest za efekt interferencji pomiędzy nimi.
Jako pierwszy efekt ten zauważył Erwin Schrödinger w roku 1930.
W roku 2010 doniesiono o doświadczalnym zaobserwowaniu zjawiska zitterbewegung dla pojedynczego jonu schwytanego w pułapce jonowej i umieszczonego w takim potencjale, by symulował zachowanie swobodnej relatywistycznej cząstki opisywanej równaniem Diraca. Dla rzeczywistych relatywistycznych cząstek efekt nie został dotychczas zaobserwowany, jest to związane z bardzo wielką częstotliwością „drżenia”. W powyższym eksperymencie warunki ustalono tak, że różnica energii pomiędzy stanami symulującymi energie dodatnie i ujemne była bardzo mała, dzięki czemu oscylacje położenia były powolne.

</doc>
<doc id="1589656" url="https://pl.wikipedia.org/wiki?curid=1589656" title="Mokrany (gmina)">
Mokrany (gmina)

Mokrany – dawna gmina wiejska istniejąca do 1928 roku w woj. poleskim (obecnie na Białorusi). Siedzibą gminy były Mokrany.
W okresie międzywojennym gmina Mokrany należała do powiatu kobryńskiego w woj. poleskim. 12 kwietnia 1928 roku jednostka została zniesiona, a jej obszar włączono do gmin Wielkoryta i Małoryta w powiecie brzeskim.

</doc>
<doc id="1589658" url="https://pl.wikipedia.org/wiki?curid=1589658" title="Lance Deal">
Lance Deal

Lance Deal (ur. 21 sierpnia 1961) – amerykański lekkoatleta, młociarz.

</doc>
<doc id="1589659" url="https://pl.wikipedia.org/wiki?curid=1589659" title="Fundacja „Golgota Wschodu”">
Fundacja „Golgota Wschodu”

Fundacja „Golgota Wschodu” – polska fundacja z siedzibą przy ul. Dziekania 1 w Warszawie, ma osobowość prawną, a jej głównym statutowym celem jest upamiętnienie ofiar zbrodni katyńskiej.
Założycielem w kwietniu 1999 i wieloletnim prezesem Fundacji do swojej śmierci w 2007 był ks. Zdzisław Peszkowski.
Fundacja ustanowiła wyróżnienie Medal Golgoty Wschodu przyznawane za działania na rzecz dokumentowania i upamiętnienia zbrodni katyńskiej. Zostali nim uhonorowani m.in. papież Jan Paweł II, Jerzy Buzek, Marek Jurek, bp Jerzy Mazur, Filip Adwent (pośmiertnie), Andrzej Leszek Szcześniak (pośmiertnie).
W 2006 w uznaniu zasług dla Stolicy Rzeczypospolitej Polskiej fundacja uhonorowana została Nagrodą Miasta Stołecznego Warszawy.
Od 2007 do 2010 Fundacją kierowała na stanowisku wiceprezesa Teresa Walewska-Przyjałkowska, która zginęła 10 kwietnia 2010 w katastrofie polskiego samolotu Tu-154 w Smoleńsku w drodze na uroczystości 70. rocznicy zbrodni katyńskiej.
W przeszłości siedziba Fundacji mieściła się przy ulicy Dziekaniej 1, a obecnie przy ulicy Kanonia 8 lok. 1.

</doc>
<doc id="1589661" url="https://pl.wikipedia.org/wiki?curid=1589661" title="Sambégou Bangoura">
Sambégou Bangoura

Sambégou Bangoura (ur. 3 kwietnia 1982 w Konakry) – gwinejski piłkarz występujący na pozycji napastnika.
Kariera klubowa.
Bangoura profesjonalną karierę rozpoczynał w belgijskim KSC Lokeren. Debiut w Eerste Klasse zaliczył 12 sierpnia 2000, w bezbramkowo zremisowanym spotkaniu z R.A.A. Louviéroise. Łącznie w tamtym sezonie rozegrał 30 spotkań i strzelił trzynaście goli. Natomiast jego zespół zajął czwartą pozycję w lidze. W kolejnym sezonie zdobył 12 bramek w 25 występach. W ostatnim roku pobytu na Daknamstadion wywalczył z klubem trzecią pozycję w Jupiler League, a indywidualnie zajął szóste miejsce w klasyfikacji strzelców.
W 2003 roku przeszedł do Standardu Liège. W 2004, po zajęciu trzeciej pozycji w lidze, w ubiegłym sezonie, grali w Pucharze UEFA. Te rozgrywki zakończyli jednak już na fazie grupowej. W tym samym sezonie uplasowali się na czwartym miejscu w Jupiler League, a Bangoura na trzeciej wśród strzelców.
Latem 2005 za 1,25 miliona euro został sprzedany do angielskiego Stoke City F.C. W debiutanckim sezonie rozegrał tam 24 ligowe spotkania i zdobył 9 bramek. Jednak w następnej edycji rozgrywek stracił miejsce w składzie i zagrał zaledwie cztery razy w Football League Championship.
W styczniu 2006, na zasadzie wypożyczenia powrócił do Belgii, a konkretnie do FC Brukseli. Ten zespół nie postanowił go wykupić i Bangoura podpisał kontrakt z portugalską Boavistą Porto. Nie odzyskał tam dawnej formy strzeleckiej. W Superlidze zdążył strzelić jednego gola. Był stamtąd wypożyczony do hiszpańskiego Cádiz CF. W 2008 przeszedł do greckiego Panserraikosu. W 2010 roku wypożyczono go do libijskiego Al-Ahly Trypolis. W latach 2013-2014 grał w AS Kaloum Star, a następnie został piłkarzem RFC Tournai.
Kariera reprezentacyjna.
Bangoura jest reprezentantem Gwinei. Był uczestnikiem Pucharu Narodów Afryki w 2004 roku oraz Pucharu Narodów Afryki w 2006 roku. Oba turnieje Gwinea zakończyła na ćwierćfinale, po porażkach z Mali i Senegalem.

</doc>
<doc id="1589662" url="https://pl.wikipedia.org/wiki?curid=1589662" title="Dziatkowicze (gmina)">
Dziatkowicze (gmina)

Dziatkowicze – dawna gmina wiejska istniejąca w latach 1928–1939 w woj. poleskim II Rzeczypospolitej (obecnie na Białorusi). Siedzibą władz gminy była wieś Dziatkowicze.
Gmina Dziatkowicze powstała 18 kwietnia 1928 roku w powiecie kobryńskim w woj. poleskim z części zniesionych gmin Iłosk i Ziołowo.
Po wojnie obszar gminy Dziatkowicze wszedł w struktury administracyjne Związku Radzieckiego.
Nie mylić z gminą Dziatkiewicze (początkowo jako "gmina Dziatkowicze").

</doc>
<doc id="1589665" url="https://pl.wikipedia.org/wiki?curid=1589665" title="Kobryń (gmina)">
Kobryń (gmina)

Kobryń – dawna gmina wiejska istniejąca w latach 1928–1939 w woj. poleskim II Rzeczypospolitej (obecnie na Białorusi). Siedzibą władz gminy był Kobryń, który stanowił odrębną gminę miejską.
Gmina Kobryń powstała 18 kwietnia 1928 roku w powiecie kobryńskim w woj. poleskim z części zniesionych gmin Pruska, Stryhowo i Błoty oraz z części (nie zniesionych) gmin Podolesie i Nowosiółki.
1 października 1933 z gminy wyłączono części trzech majątków ziemskich i przyłączono je do gminy miejskiej Kobryń. 
Po wojnie obszar gminy Kobryń wszedł w struktury administracyjne Związku Radzieckiego.

</doc>
<doc id="1589667" url="https://pl.wikipedia.org/wiki?curid=1589667" title="Oppidum Novum">
Oppidum Novum

Oppidum Novum (łac. "Diocesis Oppidonovensis") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej. Współcześnie miasto Ajn ad-Dafla w północnej Algierii. Obecnie katolickie biskupstwo tytularne.

</doc>
<doc id="1589668" url="https://pl.wikipedia.org/wiki?curid=1589668" title="Ksar el-Kebir">
Ksar el-Kebir



</doc>
<doc id="1589669" url="https://pl.wikipedia.org/wiki?curid=1589669" title="Tewle (gmina)">
Tewle (gmina)

Tewle – dawna gmina wiejska istniejąca w latach 1928–1939 w woj. poleskim II Rzeczypospolitej (obecnie na Białorusi). Siedzibą władz gminy była wieś Tewle.
Gmina Tewle powstała 18 kwietnia 1928 roku w powiecie kobryńskim w woj. poleskim z części zniesionych gmin Pruska, Stryhowo i Matjasy oraz z części (nie zniesionej) gminy Podolesie.
Po wojnie obszar gminy Tewle wszedł w struktury administracyjne Związku Radzieckiego.

</doc>
<doc id="1589670" url="https://pl.wikipedia.org/wiki?curid=1589670" title="Motylina">
Motylina

Motylina – hormon tkankowy produkowany przez wyspecjalizowane komórki jelita cienkiego. Stymuluje skurcze mięśni gładkich jelita, bierze udział w regulacji motoryki przewodu pokarmowego przede wszystkim w okresie międzytrawiennym.
Forma aktywna biologicznie motyliny (zbudowana z 22 aminokwasów: Phe-Val-Pro-Ile-Phe-Thr-Tyr-Gly-Glu-Leu-Gln-Arg-Met-Gln-Glu-Lys-Glu-Arg-Asn-Lys-Gly-Gln) powstaje z nieaktywnej cząstki prohormonu i jest kodowana przez gen MLT. Ma częściowo podobną strukturę do innego hormonu peptydowego greliny i wspólne z nim pochodzenie. Syntetyzowana jest przez komórki M(Mo) z układu APUD w dwunastnicy i w mniejszym stopniu w jelicie czczym i krętym (biodrowym). Aktywność biologiczna motyliny związana jest z N-końcowym fragmentem jej cząsteczki.
Motylina reguluje trzecią fazę wędrującego kompleksu motorycznego (MMC), w której żołądek i jelito cienkie opróżniane są z resztek pokarmowych i złuszczonych komórek nabłonka. Nasila także opróżnianie pęcherzyka żółciowego w okresie międzytrawiennym. W okresie trawiennym motylina pobudza skurcze żołądka, przez co przyspiesza jego opróżnianie (w tym czasie jednak działanie motyliny jest słabsze niż w okresie międzytrawiennym).

</doc>
<doc id="1589671" url="https://pl.wikipedia.org/wiki?curid=1589671" title="Żabinka (gmina)">
Żabinka (gmina)

Żabinka – dawna gmina wiejska istniejąca w latach 1928–1939 w woj. poleskim II Rzeczypospolitej (obecnie na Białorusi). Siedzibą władz gminy było miasteczko Żabinka (obecnie miasto; "Жабінка").
Gmina Żabinka powstała 18 kwietnia 1928 roku w powiecie kobryńskim w woj. poleskim z części zniesionych gmin Zbirohi, Pruska, Rohoźna, Matjasy i całej Siechnowicze.
Po wojnie obszar gminy Żabinka wszedł w struktury administracyjne Związku Radzieckiego.

</doc>
<doc id="1589673" url="https://pl.wikipedia.org/wiki?curid=1589673" title="Siechnowicze (gmina)">
Siechnowicze (gmina)

Siechnowicze – dawna gmina wiejska istniejąca do 1928 roku w woj. poleskim (obecnie na Białorusi). Siedzibą władz gminy były .
W okresie zaborów siedzibą zarządu gminy były Stepańki. W okresie międzywojennym gmina Siechnowicze należała do powiatu kobryńskiego w woj. poleskim.
Gminę zniesiono 18 kwietnia 1928 roku a jej obszar wszedł w skład nowo utworzonej gminy Żabinka.
Nie mylić z gminą Siechniewicze.

</doc>
<doc id="1589675" url="https://pl.wikipedia.org/wiki?curid=1589675" title="Gmina Pohost Zahorodny">
Gmina Pohost Zahorodny



</doc>
<doc id="1589677" url="https://pl.wikipedia.org/wiki?curid=1589677" title="Proton Persona">
Proton Persona

Proton Persona – samochód osobowy typu sedan produkowany od 2007 roku przez malezyjski koncern Proton.
Historia modelu.
Pierwotnie w latach 1993 - 2008 nazwa "Persona" była nazwą eksportową modelu Wira. W 2007 roku na Serdang Motor Show Proton zaprezentował nowy model, który jest odmianą sedan modelu Gen-2. Persona zastąpiła bazujący na Mitsubishi Lancer model Proton Wira w wersji sedan. Sprzedaż prowadzona jest w Malezji, Indonezji, Australii oraz w Wielkiej Brytanii i Irlandii. W Europie i Indonezji Persona jest sprzedawana jako Gen-2 Persona. W sierpniu 2008 chiński producent Europestar wykupił licencję na ten model i produkuje go od 2009 roku pod nazwą Europestar Persona.

</doc>
<doc id="1589678" url="https://pl.wikipedia.org/wiki?curid=1589678" title="Erwin Vervecken">
Erwin Vervecken

Erwin Vervecken (ur. 23 marca 1972 w Herentals) – belgijski kolarz przełajowy, trzykrotny mistrz świata w konkurencji "elite" (2001, 2006, 2007).

</doc>
<doc id="1589680" url="https://pl.wikipedia.org/wiki?curid=1589680" title="Hemitriakis">
Hemitriakis

Hemitriakis – rodzaj drapieżnych ryb chrzęstnoszkieletowych z rodziny mustelowatych (Triakidae).
Klasyfikacja.
Gatunki zaliczane do tego rodzaju:

</doc>
<doc id="1589683" url="https://pl.wikipedia.org/wiki?curid=1589683" title="Gundaraj">
Gundaraj

Gundaraj – bollywoodzki film akcji z 1995. W rolach głównych Ajay Devgan, Amrish Puri i Kajol. Reżyseria – Guddu Dhanoa, autor "Hawa", "Bichhoo". To historia mężczyzny, który niewinnie skazany po wyjściu z więzienia przejmuje wymierzanie prawa w swoje ręce.
Fabuła.
Mumbaj. Ajay Chauvan (Ajay Devgan), duma swojego ojca, radość życia młodszej siostry troszczy się o starzejących się rodziców, głowi nad sposobem zebrania pieniędzy na posag dla siostry. Jednocześnie ma nadzieję, że wkrótce będzie go stać na poślubienie ukochanej Pooji. Na razie dorabia tańcząc w lokalu i bijąc się na ringu. Gdy wreszcie udaje mu się znaleźć pracę godną jego kwalifikacji, szczęśliwy dziękuje Bogu za pomoc. Chwilę później zostaje aresztowany i oskarżony o udział w gwałcie. Daremnie bity brutalnie przez policję krzyczy o swej niewinności. W czasie procesu zdumiony słucha zeznań świadczących przeciwko niemu. Zostaje skazany na 7 lat. Gdy wychodzi po 4 latach, obiecuje, że nigdy więcej tu nie wróci... niewinnie. Chcąc udowodnić swoją niewinność zaczyna szukać sprawców gwałtu. Pomaga mu w tym pisząca o jego sprawie artykuł dziennikarka Ritu (Kajol)...
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Ishq", "Hulchul", "Border", "China Gate", "Refugee", "Fiza", "Asoka Wielki", "Aks", "LOC Kargil", "Tamanna", "Kalyug", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", "Umrao Jaan", "Mission Istanbul" czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1589684" url="https://pl.wikipedia.org/wiki?curid=1589684" title="Park Narodowy Teodora Roosevelta">
Park Narodowy Teodora Roosevelta

Park Narodowy Teodora Roosevelta (ang. "Theodore Roosevelt National Park") – park narodowy położony w zachodniej części stanu Dakota Północna w Stanach Zjednoczonych. Park został utworzony w 1978 roku na powierzchni 285 km2. Nazwa parku pochodzi od prezydenta Theodora Roosevelta.

</doc>
<doc id="1589686" url="https://pl.wikipedia.org/wiki?curid=1589686" title="Iago">
Iago

Iago – rodzaj drapieżnych ryb chrzęstnoszkieletowych z rodziny mustelowatych (Triakidae).
Klasyfikacja.
Gatunki zaliczane do tego rodzaju:

</doc>
<doc id="1589689" url="https://pl.wikipedia.org/wiki?curid=1589689" title="Sambegou Bangoura">
Sambegou Bangoura



</doc>
<doc id="1589694" url="https://pl.wikipedia.org/wiki?curid=1589694" title="Proton Putra">
Proton Putra

Proton Putra – samochód osobowy typu coupe produkowany w latach 1995 - 2000 przez malezyjski koncern Proton.
Historia modelu.
W 1994 roku Proton zaprezentował małe Coupe na bazie trzech modeli - Mitsubishi Mirage, Proton Wira i Proton Satria. Model nie odniósł sukcesu z powodu wysokiej ceny. Z tego powodu nie zaprezentowano następcy. Sprzedaż prowadzona była w Malezji, Indonezji oraz na Wyspach Brytyjskich. Tam model konkurował przede wszystkim z Fordem Puma. Produkcję zakończono w 2000 roku.

</doc>
<doc id="1589695" url="https://pl.wikipedia.org/wiki?curid=1589695" title="Archidiecezja waszyngtońska">
Archidiecezja waszyngtońska

Archidiecezja waszyngtońska (łac. "Archidioecesis Vashingtonensis", ang. "Archdiocese of Washington") – rzymskokatolicka archidiecezja ze stolicą w Waszyngtonie, w Stanach Zjednoczonych. Obejmuje Waszyngton oraz hrabstwa Calvert, Charles, Montgomery, Prince George’s i Saint Mary’s w stanie Maryland. Wchodzi w skład metropolii Waszyngton. Oprócz niej w skład metropolii wchodzi diecezja Saint Thomas, która pokrywa się z terytorium Wysp Dziewiczych Stanów Zjednoczonych.
Na terenie archidiecezji znajduje się Bazylika Niepokalanego Poczęcia – największy kościół w Stanach Zjednoczonych (ósmy na świecie) oraz Katolicki Uniwersytet Ameryki.
Historia.
Tereny dzisiejszej archidiecezji waszyngtońskiej są kolebką katolicyzmu w Stanach Zjednoczonych. Po powstaniu Stanów Zjednoczonych, w 1784, Stolica Apostolska mianowała biskupa stojącego na czele Prefektury Apostolskiej Stanów Zjednoczonych Ameryki, która po pięciu latach przekształciła się w diecezję Baltimore. Pierwszym biskupem został John Carroll. W roku 1939, papież Pius XII stworzyły wspólną archidiecezja Baltimore-Waszyngton.
Ten sam papież w dniu 15 listopada 1947 ustanowił samodzielną archidiecezję waszyngtońską. 12 października 1965 została ona wyniesiona do godności metropolii.
W dniu 28 maja 1974 z części jej terytorium wydzielono diecezję Arlington.
Parafie.
Parafie archidiecezji opisane na Wikipedii:

</doc>
<doc id="1589699" url="https://pl.wikipedia.org/wiki?curid=1589699" title="Herman III (margrabia Badenii)">
Herman III (margrabia Badenii)

Herman III Wielki (ur. ok. 1105, zm. 16 stycznia 1160) – margrabia Werony i Badenii.
Życiorys.
Herman III był synem Hermana II i Judyty von Hohenberg. Od 1130 do śmierci był regentem Badenii.
Herman III był zwolennikiem Staufów i z tego powodu często popadał w konflikty z rodem Zähringen. W 1140 uczestniczył w oblężeniu zamku Weibertreu i otrzymał wójtostwo Selz w Alzacji. Następnie wziął udział w II wyprawie krzyżowej.
W 1151 król Konrad III nadał mu Marchię Werony. W 1153 Fryderyk Barbarossa nadał mu dwór Besigheim. Rok później Herman III walczył w Lombardii wspierając cesarza w wojnie z Mediolanem.
Herman III został pochowany w klasztorze św. Pankracego w Backnang.
Rodzina.
Herman III przed 1134 poślubił Bertę Hohenstauf. Z tego związku narodził się syn:
Drugą żoną Hermana była Maria, córka księcia czeskiego Sobiesława I. Z tego małżeństwa narodziła się córka:

</doc>
<doc id="1589701" url="https://pl.wikipedia.org/wiki?curid=1589701" title="Krakowski Park Przemysłowy">
Krakowski Park Przemysłowy



</doc>
<doc id="1589706" url="https://pl.wikipedia.org/wiki?curid=1589706" title="Krakowski Park Technologiczny">
Krakowski Park Technologiczny

Krakowski Park Technologiczny sp. z o.o. (KPT) – wyspecjalizowana instytucja otoczenia biznesu działająca od 1997 roku i zarządzająca krakowską specjalną strefą ekonomiczną i parkiem technologicznym. Inicjatorami powstania spółki oraz jej udziałowcami są: Skarb Państwa, województwo małopolskie (od 1999 roku) , Akademia Górniczo-Hutnicza w Krakowie, Politechnika Krakowska, Uniwersytet Jagielloński, Gmina Kraków, a także ArcelorMittal Poland.
Spółka oprócz zarządzania krakowską specjalną strefą ekonomiczną i parkiem technologicznym oferuje usługi dla firm na różnych etapach rozwoju oraz dla innych środowisk zainteresowanych rozwojem technologicznym. Misją Krakowskiego Parku Technologicznego jest wspieranie rozwoju nowoczesnej gospodarki Małopolski i pobudzanie innowacyjności w regionie. Celem jego działania jest tworzenie narzędzi wspierających rozwój firm i aktywne reagowanie na potrzeby biznesu. Z usług KPT rocznie korzysta ponad 1500 przedsiębiorstw. Wśród jego obecnych i byłych klientów znajdują się zarówno przedsiębiorstwa działające w sektorze tradycyjnego przemysłu (Valeo, Nidec, Woodward, Mabuchi i inne), jak i firmy związane z innowacjami technologicznymi w różnych branżach (Comarch S.A., CD Projekt Red, Synerise, Revolut, Visiona i inne).
Akredytacje.
Krakowski Park Technologiczny jest zrzeszony w międzynarodowych organizacjach zajmujących się innowacjami w gospodarce: EBN, IASP (International Association of Science Parks and Areas of Innovation), ENOLL (European Network of LivingLabs). Na poziomie krajowym spółka jest członkiem SOOIPP (Stowarzyszenia Organizatorów Ośrodków Innowacji i Przedsiębiorczości w Polsce) oraz Izby Przemysłowo-Handlowej w Krakowie.
Oferta.
Krakowska specjalna strefa ekonomiczna (SSE).
Specjalna strefa ekonomiczna Krakowskiego Parku Technologicznego obejmuje tereny położone w województwach: małopolskim, podkarpackim oraz świętokrzyskim. Jest ona przeznaczona zarówno dla firm z sektora tradycyjnego przemysłu (z wyjątkiem przedsiębiorstw produkujących wyroby koncesjonowane przez państwo, jak alkohol, wyroby tytoniowe, stal), jak z sektora infotechnologii (IT), badań i wdrożeń, oraz nowoczesnych usług. Uzyskanie zezwolenia na działalność w strefie jest niezależne od wielkości firmy i kraju jej pochodzenia. Małe i średnie przedsiębiorstwa uzyskują wyższy limit pomocy publicznej.
Park technologiczny.
Park technologiczny KPT. rozwija ofertę dla firm związanych z nowymi technologiami, w szczególności z branży teleinformatycznej (ang. "ICT"), w tym:
Usługi dla nowo powstających przedsiębiorstw.
Krakowski Park Technologiczny rozwija usługi dla rozpoczynających działalność spółek w branżach związanych z nowymi technologiami (startupów). Zakres usług obejmuje:
Położenie.
Siedziba Krakowskiego Parku Technologicznego mieści się w budynku przy ul. Podole 60 na obszarze Ruczaju, wchodzącym w skład dzielnicy Dębniki w Krakowie. Budynek został uruchomiony w 2015 roku. W 2016 otrzymał on nagrodę w konkursie „Kraków mój dom” organizowanym przez Dziennik Polski w kategorii budynki komercyjne. Kapituła zauważyła ciekawe rozwiązania architektoniczne i doceniła aranżację wspólnej przestrzeni przeznaczonej dla lokatorów Krakowskiego Parku Technologicznego.
Krakowska specjalna strefa ekonomiczna składa się z 36 podstref znajdujących się na terenie 35 gmin i obecnie obejmuje obszar ponad 949 hektarów. W ofercie znajdują się także powierzchnie biurowe na terenie Krakowa, w tym m.in.: centrum biznesowe Czyżyny, centrum biznesowe Pychowice oraz Eximius Park w Zabierzowie.

</doc>
<doc id="1589707" url="https://pl.wikipedia.org/wiki?curid=1589707" title="Guillaume Canet">
Guillaume Canet

Guillaume Canet (ur. 10 kwietnia 1973 w Boulogne-Billancourt) – francuski aktor, scenarzysta, reżyser i producent filmowy. Laureat Cezara dla najlepszego reżysera za film "Nie mów nikomu" ("Ne le dis à personne", 2006).
Życiorys.
Wczesne lata.
Urodzony w Boulogne-Billancourt w rodzinie hodowców koni, dzieciństwo spędził z dwiema siostrami na wsi w okolicy Rambouillet niedaleko Paryża. W wieku dziesięciu lat został zatrudniony w cyrku. Uczęszczał do szkoły "Saint-Louis Notre-Dame-Du-Bel-Air". W młodości chciał być dżokejem, a następnie rozpoczął na krótko karierę zawodową w sporcie. Jednak po wypadku w wieku osiemnastu lat skoncentrował się na aktorstwie. Podjął studia w paryskiej prestiżowej szkole dramatycznej Cours Florent, gdzie spotkał Jeana Rochefort, który podobnie jak Canet przejawia pasję dla koni i zachęcił go do rozpoczęcia kariery filmowej. Został dostrzeżony w sztuce Henry’ego de Montherlanta "Miasto, którego księciem jest dziecko" u boku Christophe’a Malavoya.
Kariera.
Po raz pierwszy trafił na mały ekran jako Frédéric w telefilmie "Wzgórze tysiąca dzieci" ("La Colline aux mille enfants", 1994). Często otrzymywał role naiwnych młodych mężczyzn. Przełomem stała się rola Vincenta Mazeta, chłopaka głównej bohaterki granej przez Virginie Ledoyen w melodramacie kryminalnym "W sercu" ("En plein coeur", 1998) u boku Gérarda Lanvina i Carole Bouquet, za którą zdobył nominację do nagrody Cezara jako najbardziej obiecujący młody aktor. Rola Sauveura w komediodramacie "Nie zostanę bez mojego ojca" ("Je règle mon pas sur le pas de mon père", 1999) oraz postać Francka w melodramacie "Po prostu razem" ("Ensemble, c'est tout", 2007) z Audrey Tautou przyniosła mu nagrodę na festiwalu filmów romantycznych w Cabourg.
W 2000 odebrał nagrodę im. Jeana Gabin. Był nominowany po raz drugi do nagrody Cezara za pracę jako scenarzysta, reżyser i producent filmowy na planie czarnej komedii "Mój idol" ("Mon idole", 2002), gdzie zagrał u boku swojej ówczesnej żony Diane Kruger.
Reżyserował trzy reklamy Ciné Films (2002) i dla Le Parisien (2001) oraz przedstawienie teatralne "Wernisaż" ("Vernissage", 1996) w Little Theater Hebertot. Nagrodę Cezara otrzymał za reżyserię dramatu kryminalnego "Nie mów nikomu" ("Ne le dis à personne", 2006).
Życie prywatne.
1 września 2001 zawarł związek małżeński z niemiecką modelką i aktorką Diane Kruger. Jednak w 2006 doszło do rozwodu. W 2007 związał się z Marion Cotillard, którą poznał na planie komedii romantycznej "Miłość na żądanie" ("Jeux d’enfants", 2003). Mają syna Marcela (ur. 19 maja 2011) i córkę Louise (ur. 2017).
Do kręgu jego przyjaciół należą Leonardo DiCaprio, francuski piłkarz Bixente Lizarazu, François Cluzet i Monica Bellucci.

</doc>
<doc id="1589710" url="https://pl.wikipedia.org/wiki?curid=1589710" title="Wytańczyć marzenia">
Wytańczyć marzenia

Wytańczyć marzenia (ang. "Take the Lead") – amerykański film oparty na faktach z życia Pierre'a Dulaine'a, nauczyciela tańca, który będzie miał trudne zadanie.
Opis fabuły.
W szkole jest grupa uczniów, tzw. "trudna młodzież" ze slamsów. Za złe postępowanie – narkotyki, kradzieże, rozboje, wagary, ściąganie itp. zostają po lekcjach w kozie. Wszyscy doskonale umieją tańczyć w stylu hip-hop. W szkole tej dochodziło do walk gangów, morderstw, pobić. Zdarzyła się sytuacja, w której brat Rocka zamordował brata LaRhette, w wyniku czego tych dwoje młodych ludzi nienawidzi się. Oboje chodzą do tej samej "kozy". Nagle pojawia się Pierre Dulaine, nauczyciel tańca towarzyskiego, który oferuje pomoc uczniom w postaci nauki tańców standardowych. Dyrektor szkoły wyraża zgodę, więc Pierre od razu bierze się do pracy. Mimo że na początku trudno jest zachęcić młodzież do tego typu tańca, Pierre'owi udaje się to do tego stopnia, że po wielu dniach ćwiczeń startują oni w turnieju, który połączył LaRhette i Rocka. Uczniowie muszą pokonywać wiele trudności i problemów rodzinnych, ale w końcu udaje im się znaleźć cel życia.

</doc>
<doc id="1589712" url="https://pl.wikipedia.org/wiki?curid=1589712" title="Męcowizna">
Męcowizna

Męcowizna - niegdyś niezależna miejscowość w gminie Lipno w woj. włocławskim, później część wsi Ignackowo. Po nazwie miejscowości pozostał tylko przystanek PKS „Męcowizna”.

</doc>
<doc id="1589713" url="https://pl.wikipedia.org/wiki?curid=1589713" title="Amerykańska szkoła geograficzna">
Amerykańska szkoła geograficzna

Amerykańska szkoła geograficzna – szkoła naukowa rozwinięta w USA dzięki pracom geologów, którzy wykonując zdjęcie geologiczne, zwrócili uwagę na wpływ czynników zewnętrznych na rzeźbę terenu i jej ewolucję, przebiegającą odmiennie w różnych warunkach klimatycznych i roślinnych (A.C. Ramsay, J.W. Powell, G.K. Gilbert, W.M. Davis, D. Johnson). W późniejszym okresie w związku z pozycją gospodarczą i polityczną USA nastąpił rozwój geografii gospodarczej (E. Huntington) i politycznej (E. Bowman). Geografowie amerykańscy brali też licznie udział w badaniach ekspedycyjnych w Arktyce i na Antarktydzie.

</doc>
<doc id="1589715" url="https://pl.wikipedia.org/wiki?curid=1589715" title="Służba przygotowawcza w PSP">
Służba przygotowawcza w PSP

Służba przygotowawcza w Państwowej Straży Pożarnej - okres służby przygotowawczej jest przeznaczony dla osób podejmujących po raz pierwszy pracę w Państwowej Straży Pożarnej jako funkcjonariusz pożarnictwa. 
Ma ona na celu praktyczne i teoretyczne przygotowanie takich osób do wykonywania podstawowych zadań strażaka PSP poprzez ukończenie w tym czasie kursu szeregowych PSP oraz szkolenia uzupełniającego strażaka jednostki ochrony przeciwpożarowej, uprawniającego do wykonywania zadań na stanowiskach podoficerskich w Państwowej Straży Pożarnej. Służba przygotowawcza strażaka PSP trwa 3 lata, po tym okresie strażak zostaje mianowany w służbie stałej.

</doc>
<doc id="1589716" url="https://pl.wikipedia.org/wiki?curid=1589716" title="Abraham Hulk">
Abraham Hulk

Abraham Hulk (starszy) (ur. 1 maja 1813 w Londynie, zm. 23 marca 1897 tamże) – angielski malarz pejzażysta specjalizujący się w tematyce marynistycznej.
Urodził się w Londynie, był najwybitniejszym przedstawicielem malarskiej rodziny Hulków. Jego brat John Frederick Hulk (1829-1911) malował pejzaże i sceny miejskie, natomiast syn Abraham Hulk Jr. był autorem pejzaży okolic Surrey.
Abraham Hulk studiował w Akademii Sztuk Pięknych w Amsterdamie, jego nauczycielem był malarz portrecista Jean-Augustin Daiwaille (1786-1856). W latach 1833-1834 odwiedził Amerykę i wystawiał w Bostonie. Po powrocie do Europy mieszkał i pracował w Amsterdamie, Nijkerk, Enkhuizen i Haarlemie. W 1870 powrócił do Londynu, gdzie pozostał do śmierci.
Artysta specjalizował się w tematyce marynistycznej, tworzył pod wpływem holenderskiej szkoły romantycznej i XVII-wiecznych mistrzów. W jego pracach duże znaczenie odgrywa światło, partia nieba jest rozbudowana i dominująca, podkreślając przestrzenność kompozycji. Hulk malował zarówno spokojne morze, jak i sztormy, jego obrazy cechuje duży ładunek emocji. Malarz był popularny wśród angielskiej klasy średniej, często mylnie uważano go za Holendra ze względu na warsztat i tematykę prac. Wystawiał w Amsterdamie, Hadze, Leeuwarden, a po powrocie do Londynu w Royal Academy i Suffolk Street Gallery. Największe zbiory jego prac posiadają Amsterdam Historical Museum, Zuiderzeemuseum w Enkhuizen, Teylers Museum w Haarlemie i Gemeente-Archief w Dordrechcie.

</doc>
<doc id="1589717" url="https://pl.wikipedia.org/wiki?curid=1589717" title="Ǵorge Iwanow">
Ǵorge Iwanow

Ǵorge Iwanow, mac. Ѓорге Иванов (wym. ; ur. 2 maja 1960 w Wałandowie) – macedoński prawnik, politolog, nauczyciel akademicki i polityk, w latach 2009–2019 prezydent Macedonii.
Życiorys.
Wykształcenie i działalność do 2009.
Ǵorge Iwanow urodził się w 1960 w Wałandowie, gdzie ukończył edukację na poziomie podstawowym i średnim. W latach 1978–1982 studiował prawo na Uniwersytecie Świętego Cyryla i Metodego w Skopju. W 1994 uzyskał magisterium z dziedziny prawa i nauk politycznych, a w 1998 doktoryzował się w zakresie nauk politycznych na macierzystej uczelni.
W latach 1988–1995 był redaktorem programu trzeciego publicznego radia. W 1995 został asystentem na wydziale prawa Uniwersytetu Świętych Cyryla i Metodego, trzy lata później objął stanowisko asystenta profesora. W 1999 zaczął wykładać problematykę polityki Europy Południowo-Wschodniej na Uniwersytecie Narodowym im. Kapodistriasa w Atenach. W 1999 został założycielem i przewodniczącym organizacji pozarządowej zajmującej się promocją procesów demokratycznych i kultury politycznej wśród obywateli. W 2001 został dyrektorem studiów politycznych na wydziale prawa skopijskiego uniwersytetu. W 2002 objął stanowisko profesorskie, a w 2004 powołano go na funkcję prodziekana.
Prezydentura.
W styczniu 2009 na kongresie centroprawicowej partii Wewnętrznej Macedońskiej Organizacji Rewolucyjnej – Demokratycznej Partii Macedońskiej Jedności Narodowej (WMRO-DPMNE) Ǵorge Iwanow został wskazany jako jej kandydat w wyborach prezydenckich w 2009. Otrzymał 1016 głosów delegatów, podczas gdy jego rywal Todor Petrow zdobył 91 głosów. Ǵorge Iwanow zapowiedział, że jego kampania wyborcza będzie odzwierciedlała jego cechy charakteru i będzie uczciwa oraz skromna.
W pierwszej turze wyborów z 22 marca 2009 zajął pierwsze miejsce z poparciem w wysokości 35% głosów. W drugiej turze głosowania z 5 kwietnia 2009 wygrał rywalizację z Lubomirem Frczkoskim, zdobywając 63% głosów. Tuż po wyborach wyraził wolę poprawy stosunków z Grecją oraz jak najszybszego rozwiązania sporu o nazwę Republiki Macedonii.
12 maja 2009 odbyła się oficjalna ceremonia zaprzysiężenia nowego prezydenta. W swoim przemówieniu Ǵorge Iwanow wskazał główne cele prezydentury, do których zaliczył wprowadzenie Macedonii do NATO i Unii Europejskiej. Zapowiedział prowadzenie odpowiedzialnej polityki zagranicznej, opartej na duchu dobrego sąsiedztwa i wzajemnego zaufania, a także poświęcenie szczególnej uwagi stosunkom z Grecją. W uroczystości wzięli udział byli prezydenci Macedonii oraz zagraniczni goście, w tym prezydenci Chorwacji (Stjepan Mesić), Serbii (Boris Tadić), Albanii (Bamir Topi) i Czarnogóry (Filip Vujanović).
W 2014 uzyskał z powodzeniem ubiegał się o reelekcję w wyborach prezydenckich. W pierwszej turze z 13 kwietnia otrzymał blisko 52% głosów. Z uwagi na specyfikę ordynacji wyborczej 27 kwietnia przeprowadzono drugą turę, w której z wynikiem 55% głosów pokonał Stewa Pendarowskiego. W kwietniu 2016, w okresie kryzysu politycznego wywołanego w poprzednim roku ujawnieniem nagrań z nielegalnych podsłuchów, zadecydował o ułaskawieniu polityków objętych postępowaniami karnymi. Wywołało to masowe protesty i wkrótce doprowadziło do częściowego wycofania się z tej decyzji. Urząd prezydenta sprawował do 12 maja 2019. Pod koniec jego urzędowanie w lutym 2019 doszło do zmiany nazwy państwa na Macedonia Północna; Ǵorge Iwanow był przeciwnikiem tej decyzji.
Życie prywatne.
Ǵorge Iwanow jest żonaty z Mają Iwanową, z wykształcenia prawniczką. Ma syna Iwana.

</doc>
<doc id="1589725" url="https://pl.wikipedia.org/wiki?curid=1589725" title="Góry Sulejmańskie">
Góry Sulejmańskie

Góry Sulejmańskie - pasmo górskie w południowej Azji. 
Pasmo Gór Sulejmańskich rozciąga się południkowo z lekkim wybrzuszeniem na wschód w przybliżeniu wzdłuż średniego biegu Indusu. Ma długość 600 km i szerokość do 300 km. Ogranicza od wschodu Wyżynę Irańską, a od wschodu sąsiaduje z Niziną Indusu. Na północy przechodzi w pasmo Safed Koh. 
Góry Sulejmańskie są zbudowane głównie z mezozoicznych skał osadowych - łupków ilastych, wapieni i piaskowców. Zostały wypiętrzone w orogenezie alpejskiej i należą do łańcucha alpejsko-himalajskiego. 
Partie wierzchowinowe mają charakter monotonnych, szerokich płaskowyżów, zachodnie zbocza opadają łagodnie w stronę Wyżyny Irańskiej, wschodnie zbocza opadają stromo w dolinę Indusu. Góry Sulejmańskie stanowią barierę nie dopuszczającą wilgotnych wiatrów znad Morza Arabskiego nad Wyżynę Irańską. Od strony zachodniej roślinność półpustynna, od wschodniej - lasy podzwrotnikowe i sawanny. 
Najwyższe szczyty: 

</doc>
<doc id="1589727" url="https://pl.wikipedia.org/wiki?curid=1589727" title="Władysław Węgorek">
Władysław Węgorek

Władysław Józef Węgorek (ur. 16 lutego 1918 w Nowoczerkasku nad Donem, zm. 16 lipca 2001 w Poznaniu) – polski entomolog, dyrektor Instytutu Ochrony Roślin w Poznaniu, członek rzeczywisty Polskiej Akademii Nauk. Był profesorem i rektorem Wyższej Szkoły Rolniczej w Poznaniu, która po przekształceniu w Akademię Rolniczą wyróżniła go doktoratem "honoris causa".
Życiorys.
Urodził się w Nowoczerkasku, ale od wczesnego dzieciństwa mieszkał w Puławach. Tamże uczęszczał do Gimnazjum im. Adama Jerzego Czartoryskiego (1931-1937). Po maturze podjął studia na Wydziale Ogrodniczym Szkoły Głównej Gospodarstwa Wiejskiego. Należał do Legii Akademickiej. Studia przerwała mu wojna; w latach okupacji, pod pseudonimem Baśkiewicz, zaangażowany był w działalność konspiracyjną, służył w Armii Krajowej, od czerwca 1943 do lipca 1944 kierował komórką Biura Informacji i Propagandy przy obwodzie Puławy. Jednocześnie od 1940 pracował w Państwowym Instytucie Naukowym Gospodarstwa Wiejskiego w Puławach, gdzie pod kierunkiem Stanisława Minkiewicza i Jana Ruszkowskiego konkretyzował swoje przyszłe zainteresowania naukowe. Zaraz po wojnie powrócił na studia i w 1946 uzyskał dyplom ich ukończenia, pozostając jednocześnie asystentem w instytucie puławskim. Objął tam także kierownictwo Oddziału Ochrony Roślin. W 1948 na Uniwersytecie Marii Curie-Skłodowskiej w Lublinie obronił rozprawę doktorską na temat fauny pędraków chrabąszczy (Melolontha spp.); przez kilka lat na Wydziale Rolniczym tej uczelni prowadził zajęcia dydaktyczne. Był również pracownikiem Szkoły Głównej Gospodarstwa Wiejskiego i kierownikiem Zakładu Entomologii Stosowanej.
W 1951, w związku z reformami organizacyjnymi w polskiej nauce rolniczej, Państwowy Instytut Naukowy Gospodarstwa Wiejskiego został zlikwidowany, a w jego miejsce utworzono Instytut Ochrony Roślin z kilkoma ośrodkami na terenie całego kraju; jeden z ośrodków umiejscowiono w Puławach i Węgorek objął jego kierownictwo, zarazem pełniąc funkcję kierownika Pracowni Badania Szkodników Roślin Przemysłowych. W 1952 przystąpił do organizowania oddziału poznańskiego Instytutu, czyniąc to na tyle skutecznie, że w 1956 ustanowiono w Poznaniu siedzibę instytucji i powierzono mu stanowisko dyrektora naczelnego. W związku z tym Węgorek zakończył pracę w SGGW (gdzie w 1954 powołany został na docenta) i przeniósł się na stałe do Poznania. Obowiązki dyrektora Instytutu Ochrony Roślin łączył z pracą naukowo-dydaktyczną w Wyższej Szkole Rolniczej (późniejsza Akademia Rolnicza i wreszcie Uniwersytet Przyrodniczy), gdzie zorganizował i kierował Katedrą Entomologii. W 1959 mianowany profesorem nadzwyczajnym, w tym samym roku powierzono mu obowiązki rektora uczelni, które pełnił do 1965. Przyczynił się do podniesienia znaczenia Wyższej Szkoły Rolniczej w nauce krajowej. W 1967 został profesorem zwyczajnym, a także członkiem korespondentem Polskiej Akademii Nauk. W 1976 przyjęty został w poczet członków rzeczywistych PAN. Pracę w Instytucie Ochrony Roślin zakończył w 1988 w związku z przejściem na emeryturę, jego następcą na stanowisku dyrektora został Stefan Pruszyński.
Węgorek powołany został na dyrektora Instytutu Ochrony Roślin jako wyróżniający się specjalista zwalczania stonki ziemniaczanej z tytułem pełnomocnika rządowego ds. zwalczania stonki. Zadanie to zdeterminowało prace organizacyjne i badawcze w Instytucie u progu jego działalności; Węgorek prowadził badania biologii i ekologii stonki, jako pierwszy zwrócił uwagę na rolę fotoperiodu w rozwoju szkodnika, określił jego rytm życiowy oraz fizjologiczne podstawy diapauzy. W rezultacie badań wypracowane zostały nowe metody prognozowania pojawu stonki. Już po kilku latach pracy w Instytucie Węgorek opublikował obszerną monografię stonki (1959), będącą ówcześnie najobszerniejszym i najnowocześniejszym opracowaniem dotyczącym tego gatunku na świecie.
Prowadził ponadto m.in. badania faunistyczne nad chrabąszczami (Melolonthinae) i rolnicami (Agrotinae). Przeprowadził prace aklimatyzacyjne nad nowym w Polsce gatunkiem drapieżnego owada Perillus bioculatus. Zajmował się także zdolnością owadów do przenoszenia roślinnych chorób wirusowych; na tym polu znaczącym jego osiągnięciem było ustalenie, jaki czas żeru potrzebny jest do nabycia przez owada zdolności przenoszenia poszczególnych wirusów. Był pionierem krajowych badań nad odpornością roślin na szkodniki. Zajmował się także ekonomiką stosowania pestycydów w ochronie roślin oraz krążeniem pestycydów w środowisku naturalnym, w tym wpływem tych substancji na plon roślin, skażenie gleby, skażenie wody.
Ogłosił około 600 publikacji – rozpraw i artykułów naukowych, podręczników, ekspertyz, recenzji. Poza wspomnianą monografią o stonce ("Researches on the factors conditioning the life rhythm of the Colorado beetle (Leptinotarsa Decemlineata Say)", 1959) był autorem lub współautorem m.in. książek "Ochrona roślin" (1953), "Poradnik ochrony roślin" (1957), "Encyklopedia ochrony roślin" (1957), "Nauka o szkodnikach roślin" (1977), "Terminarz ochrony roślin rolniczych" (1977). Większość z tych książek była wielokrotnie wznawiana. Uczestniczył też w tłumaczeniach obcojęzycznych podręczników. Pod kierunkiem prof. Węgorka powstały 94 prace dyplomowe oraz 35 prac doktorskich. W 1961 zainicjował coroczne Sesje Naukowe Instytutu Ochrony Roślin. Był redaktorem i członkiem kolegiów redakcyjnych periodyków naukowych: "Roczników Nauk Rolniczych" (seria E: ochrona roślin), "Prac Naukowych Instytutu Ochrony Roślin", "Materiałów Sesji Naukowych Instytutu Ochrony Roślin", "Zaleceń Instytutu Ochrony Roślin", wschodnioniemieckiego "Archiv für Phytopathologie und Pflanzeschutz", francuskiego "Agronomie".
W Polskiej Akademii Nauk był członkiem Wydziału V – Nauk Rolniczych i Leśnych. W latach 1972-1980 pełnił funkcję wiceprzewodniczącego, a 1981-1989 przewodniczącego Oddziału Akademii w Poznaniu. Był także wieloletnim przewodniczącym Komitetu Ochrony Roślin PAN. W kadencji 1987-1989 zasiadał w Prezydium PAN. Uczestniczył w pracach Centralnej Komisji Kwalifikacyjnej, Komitetu Prognoz "Polska XXI wieku", Rady Głównej przy Ministrze Szkolnictwa Wyższego, Rady ds. Nauki przy Prezydencie RP. Był członkiem Komitetu Wykonawczego Europejskiej Organizacji Ochrony Roślin (EPPO) z siedzibą w Paryżu, a także redakcji "Biuletynu EPPO". Wszechzwiązkowe Towarzystwo Entomologiczne ZSRR obdarzyło go godnością członka honorowego. Analogiczny tytuł nadało mu Polskie Towarzystwo Entomologiczne, w którym przewodniczył Oddziałowi Poznańskiemu. Był ponadto członkiem m.in. Poznańskiego Towarzystwa Entomologicznego, Polskiego Towarzystwa Zoologicznego, Polskiego Towarzystwa Fitopatologicznego, Poznańskiego Towarzystwa Przyjaciół Nauk. Należał do "Solidarności".
Łączył z pracą naukowca-biologa zainteresowania historyczne. Na początku lat 50. XX wieku, w czasie prac organizacyjnych Instytutu Ochrony Roślin, wspólnie z profesorem Zdzisławem Wiluszem wyszukał i doprowadził do renowacji oraz zaadaptowania na cele naukowe chylącego się ku ruinie pałacu generała Dezyderego Chłapowskiego w Turwi. Dekadę później w podobnych okolicznościach przyczynił się do uratowania pałacu w Winnej Górze, dawnej posiadłości Jana Henryka Dąbrowskiego; Węgorek był członkiem Stowarzyszenia Miłośników Tradycji Mazurka Dąbrowskiego i jednym z inicjatorów otwarcia w pałacu izby pamięci generała Dąbrowskiego, później przekształconego w muzeum.
W 1986 Akademia Rolnicza w Poznaniu nadała profesorowi Węgorkowi tytuł doktora "honoris causa". Wydział V Polskiej Akademii Nauk wyróżnił uczonego Medalem im. Michała Oczapowskiego, a Prezydium Akademii – Medalem im. Mikołaja Kopernika. Węgorek był także laureatem zespołowej nagrody państwowej II stopnia (1978) za zorganizowanie krajowego systemu rejestracji i prognozowania występowania chorób i szkodników roślin, nagrody Prezesa Rady Ministrów za całokształt pracy naukowej oraz nagród resortowych (Ministra Rolnictwa i Ministra Edukacji). Odznaczony został m.in. Krzyżem Komandorskim Orderu Odrodzenia Polski, Złotym Krzyżem Zasługi, Orderem Sztandaru Pracy I i II klasy, Odznaka 1000-lecia Państwa Polskiego, odznaką "Zasłużony Pracownik Rolnictwa", francuskim orderem L'Ordre du Merit Agricole de France. Za działalność w okresie II wojny światowej otrzymał Medal Wojska (czterokrotnie) oraz Krzyż Armii Krajowej.
Był żonaty z Haliną Awramienko, historykiem sztuki. Córka Maria Julia (ur. 1955) została również historykiem sztuki, natomiast syn Paweł (ur. 1957) wybrał zawód ojca i podjął pracę w Instytucie Ochrony Roślin. Jako swoje zainteresowania Władysław Węgorek wymieniał astronomię i wędkowanie, pisał wspomnienia.
Zmarł 16 lipca 2001 w Poznaniu. Jego imię nadano poznańskiej ulicy, przy której znajduje się siedziba Instytutu Ochrony Roślin (wcześniej nosiła ona imię Iwana Miczurina).
Został pochowany na Cmentarzu Junikowo w Poznaniu w Alei Zasłużonych.

</doc>
<doc id="1589728" url="https://pl.wikipedia.org/wiki?curid=1589728" title="Chlorek niklu(II)">
Chlorek niklu(II)

Chlorek niklu(II) – nieorganiczny związek chemiczny, sól kwasu solnego i niklu na II stopniu utlenienia.
Właściwości.
Bezwodny chlorek niklu ma barwę żółtą, sześciowodny () jest zielony. Bardzo dobrze rozpuszczalny w wodzie.

</doc>
<doc id="1589731" url="https://pl.wikipedia.org/wiki?curid=1589731" title="Bitwa pod Argentovarią">
Bitwa pod Argentovarią

Bitwa pod Argentovarią (Argentarią) – starcie zbrojne, które miało miejsce w roku 378. 
W roku 377 Goci zajęli znaczną część Tracji, co bardzo zaniepokoiło cesarza rzymskiego Gracjana. Obawiając się kolejnych najazdów Gracjan porozumiał się z Walensem, któremu nakazał zebrać wszelkie dostępne siły i wyruszyć do Tracji. O planach tych dowiedzieli się jednak Lentiensowie – jedno z plemion alamańskich, którzy w lutym 378 r. przekraczając granicę Recji po zamarzniętym Renie uderzyli na ziemie podległe Rzymianom. Siły Alamanów liczyły 40 000 ludzi. W odpowiedzi na najazdy Lentiensów Cesarz Gracjan zebrał siły rzymskie i rezerwy galijskie, które pod dowództwem Mallobaudesa i Nanniena ruszyły przeciwko Alamanom. Do bitwy doszło w roku 378 pod Argentovarią (obecnie Horbourg), 50 km od Strasburga. Początkowo przewagę uzyskali Alamanowie, ostatecznie jednak zostali rozbici, a cała bitwa zakończyła się ich klęską. W starciu śmierć poniósł m.in. król Lentiensów Priariusz i ponad 30 000 jego wojowników. Po bitwie Gracjan ścigał niedobitki przeciwnika aż za Ren, gdzie zmusił ich ostatecznie do kapitulacji. 

</doc>
<doc id="1589733" url="https://pl.wikipedia.org/wiki?curid=1589733" title="Hermiona (Szczur)">
Hermiona (Szczur)

Ihumenia Hermiona, imię świeckie Katarzyna Szczur (ur. 13 lutego 1964 w Dąbrowie Białostockiej) – jest najmłodszą z dotychczasowych przełożonych monasteru Świętych Marty i Marii na Świętej Górze Grabarce.
Życiorys.
Pochodzi z inteligenckiej rodziny z Nowego Dworu, gdzie proboszczem parafii i budowniczym miejscowej świątyni był dziadek przełożonej, ojciec Mikołaj. W 1971 rodzina przeprowadziła się do Bielska Podlaskiego. Tu przy miejscowej parafii młoda Katarzyna prowadziła katechezę z grupą sześciolatków. Później zainteresowała się działalnością Bractwa Młodzieży Prawosławnej. Uczestniczyła w I Paschalnej Pielgrzymce na Świętą Górę Grabarkę w 1980. Do 1986 pracowała w zarządzie Bractwa. W latach 1983–1986 prowadziła wakacyjne obozy dziecięce i młodzieżowe (np. w monasterze w Jabłecznej i w Bielsku Podlaskim). W roku szkolnym 1986/87 nauczała religii w Bielsku. W lipcu 1987 została nowicjuszką w monasterze na Grabarce. Wcześniej ukończyła studia na Wydziale Pedagogicznym Filii Uniwersytetu Warszawskiego w Białymstoku. Następnie (już jako mniszka) studiowała na Wydziale Dyrygentury Petersburskiej Akademii Duchownej, który ukończyła w 1991.
W marcu 1992 przyjęła postrzyżyny riasoforne, a dwa lata później (9 maja 1994) złożyła śluby zakonne małej schimy. Powierzono jej opiece monasterską kancelarię i chór. Od 1993 pełniła obowiązki zastępcy przełożonej do spraw budowlanych. Przełożoną klasztoru została 29 marca 1995 na mocy dekretu metropolity Bazylego. W 1996 odznaczona została złotym krzyżem. Do godności ihumenii podniesiono ją w maju 1998.

</doc>
<doc id="1589736" url="https://pl.wikipedia.org/wiki?curid=1589736" title="Johann Cruger">
Johann Cruger



</doc>
<doc id="1589737" url="https://pl.wikipedia.org/wiki?curid=1589737" title="Johann Crueger">
Johann Crueger



</doc>
<doc id="1589738" url="https://pl.wikipedia.org/wiki?curid=1589738" title="Lubomir Frczkoski">
Lubomir Frczkoski

Lubomir Danaiłow Frczkoski, mac. Љубомир Данаилов Фрчкоски (ur. 2 grudnia 1957 w Skopju) – macedoński prawnik, nauczyciel akademicki i polityk, w latach 1990–1997 minister, kandydat w wyborach prezydenckich w 2009.
Życiorys.
W 1981 ukończył studia prawnicze na Uniwersytecie Świętych Cyryla i Metodego w Skopju. W 1986 uzyskał magisterium na tej samej uczelni. Doktoryzował się w 1989 na Uniwersytecie Lublańskim w zakresie nauk politycznych. W 1984 został nauczycielem akademickim na Uniwersytecie Świętych Cyryla i Metodego w Skopju, w 1997 objął stanowisko profesora prawa międzynarodowego i stosunków międzynarodowych.
Jako polityk związany z Socjaldemokratycznym Związkiem Macedonii. W 1990 został ministrem bez teki. Od 1992 do 1996 sprawował urząd ministra spraw wewnętrznych. Następnie do 1997 pełnił funkcję ministra spraw zagranicznych. Od 2000 do 2001 był dyrektorem wykonawczym fundacji im. Kira Gligorowa. W latach 2000–2004 pełnił funkcję doradcy prezydenta do spraw konstytucyjnych i praw człowieka. Należał do ekspertów biorących udział w opracowywaniu macedońskiej konstytucji z 1991 i późniejszych jej poprawek.
W styczniu 2009 kongres Socjaldemokratycznego Związku Macedonii jednogłośnie wybrał Lubomira Frczkoskiego na kandydata tej partii w wyborach prezydenckich w tym samym roku. W pierwszej turze głosowania z 22 marca zajął drugie miejsce z poparciem 20,5% głosów. W drugiej turze z 5 kwietnia 2009 dostał 36,7% głosów – pokonał go wówczas Ǵorge Iwanow.

</doc>
<doc id="1589739" url="https://pl.wikipedia.org/wiki?curid=1589739" title="Dinamo Vranje">
Dinamo Vranje

FK Dinamo Vranje (serb: ФК Динамо Врање) – serbski klub piłkarski z miasta Vranje, utworzony w roku 1947. Obecnie występuje w serbskiej Srpska Liga Istok.

</doc>
<doc id="1589748" url="https://pl.wikipedia.org/wiki?curid=1589748" title="Kość sepiowa">
Kość sepiowa



</doc>
<doc id="1589750" url="https://pl.wikipedia.org/wiki?curid=1589750" title="Styl galant">
Styl galant

Styl galant – styl w muzyce przełomu baroku i klasycyzmu, datowany na lata 1720–1760.
Styl ten rozwinął się głównie we Francji i Włoszech, oraz nieznacznie w Niemczech. Obecny był przede wszystkim w muzyce instrumentalnej (klawesynowej) oraz operowej.
Utwory utrzymane w stylu galant charakteryzują się prostą homofoniczną fakturą utworów (odejściem od barokowej polifonii), przystępnymi tematami, wdziękiem, elegancją i lekkością brzmienia.
Typowe formy, stosowane w tym stylu, to suita, rondo i jednoczęściowa jeszcze sonata.
Najważniejszymi przedstawicielami stylu galant we Francji byli François Couperin, Jean-Philippe Rameau, Jean-François Dandrieu, Jean-Henri d’Anglebert oraz Louis-Claude Daquin, we Włoszech – Domenico Scarlatti, w Niemczech zaś – Carl Philipp Emanuel Bach.

</doc>
<doc id="1589754" url="https://pl.wikipedia.org/wiki?curid=1589754" title="Przygody Huckleberry Finna">
Przygody Huckleberry Finna



</doc>
<doc id="1589757" url="https://pl.wikipedia.org/wiki?curid=1589757" title="Wodorotlenek niklu(II)">
Wodorotlenek niklu(II)

Wodorotlenek niklu(II) – nieorganiczny związek chemiczny niklu z grupy wodorotlenków o wzorze Ni(OH)2.
Wodorotlenek niklu(II) można otrzymać np. reakcji wodorotlenku sodu z chlorkiem niklu(II) w wodzie:
W reakcji wytrąca się nierozpuszczalny jasnozielony wodorotlenek niklu(II).
W wyniku działania silnych utleniaczy (np. chloru lub bromu) przechodzi w nierozpuszczalny w wodzie czarny uwodniony tlenek NiO2·"n"H2O.
Wodorotlenek niklu(II) znajduje zastosowanie w galwanotechnice, produkcji akumulatorów zasadowych i innych związków niklu.

</doc>
<doc id="1589763" url="https://pl.wikipedia.org/wiki?curid=1589763" title="Mustelus">
Mustelus

Mustelus – rodzaj drapieżnych ryb chrzęstnoszkieletowych z rodziny mustelowatych (Triakidae). W języku polskim określane są nazwą mustele.
Małe, smukłe rekiny osiągające długość do 150 cm.
Klasyfikacja.
Gatunki zaliczane do tego rodzaju:

</doc>
<doc id="1589766" url="https://pl.wikipedia.org/wiki?curid=1589766" title="Lukas Smolka">
Lukas Smolka



</doc>
<doc id="1589774" url="https://pl.wikipedia.org/wiki?curid=1589774" title="Antrozoologia">
Antrozoologia

Antrozoologia (z gr. "antropos" – ludzki) – nauka, zajmująca się badaniem interakcji człowieka z innymi zwierzętami. Obejmuje antropologię, zoologię, medycynę i psychologię.

</doc>
<doc id="1589781" url="https://pl.wikipedia.org/wiki?curid=1589781" title="Frukwan">
Frukwan

Frukwan (prawdziwe nazwisko Arnold Hamilton), znany również jako The Gatekeeper - amerykański raper, członek grup Gravediggaz oraz Stetsasonic.
Życiorys.
W latach 1981-1989 Frukwan był członkiem Stetsasonic, w którym tworzył także przyszły współczłonek Gravediggaz, Prince Paul. Kilka lat po rozpadzie Stetsasonic, Frukwan powrócił jako członek Gravediggaz, wspólnie z Prince Paulem, RZA i Too Poetic. Występując jako The Gatekeeper,
był najbardziej płodnym tekściarzem grupy. Po odejściu z Gravediggaz RZA i Prince Paula w 1997 roku kontynuował twórczość z Too Poetic, wypuszczając w 2002 roku Nightmare in A-Minor, album wyprodukowany przez obu pozostałych w grupie MC. w 2003 roku Frukwan wydał solowy album zatytułowany Life. Jak podaje profil Frukwana na portalu Myspace, wydanie nowego solowego albumu jest przewidywane na rok 2009.

</doc>
<doc id="1589787" url="https://pl.wikipedia.org/wiki?curid=1589787" title="Triakis">
Triakis

Triakis – rodzaj drapieżnych ryb chrzęstnoszkieletowych z rodziny mustelowatych (Triakidae).
Klasyfikacja.
Gatunki zaliczane do tego rodzaju:

</doc>
<doc id="1589791" url="https://pl.wikipedia.org/wiki?curid=1589791" title="Orgjenpa">
Orgjenpa

Orgyen Rinchen Pal, Orgjenpa (tyb.: ཨོ་རྒྱན་པ་རིན་ཆེན་དཔལ་, Wylie: "o rgyan pa rin chen dpal"; ur. 1230, zm. 1309) – wielki tybetański mahasiddha i uczony mistrz praktyk tantr Jogi Najwyższej buddyzmu tybetańskiego w szczególności twórca jednego z systemów spośród Ośmiu wielkich systemów praktyk buddyzmu tybetańskiego, tj. systemu Njendrub, "Podejścia i Zrealizowania Trzech Wadżr" (tyb. Dorje Sumgyi Nyendrub). 
Życiorys.
Urodzony w 1230 r. w Tybecie Orgjenpa został wyedukowany przez wielu nauczycieli w naukach buddyjskich dotyczących sutr i tantr, tak że stał się znamienitym znawcą tantry Kalaczakra oraz pod kierownictwem niezwykłego jogina tantrycznego Gontsanpa (1189 - 1258) wielkim mistrzem praktyk. Tak jak indyjscy mahasiddhowie przebywał w mistycznych miejscach, np. Oddijana, oraz bezpośrednio pobierał przekazy tantr od Wadzrajogini (manifestacja Buddy) oraz od dakiń, m.in. dakini Simhamukha. Jego system tantr Jogi Najwyższej zwany Njendrub dotarł m.in. do jego ucznia wielkiego III Karmapy Rangdziung Dordże i poprzez IV Karmapę oraz jego sukcesorów utrzymywany jest w ramach tradycji Kagju.

</doc>
<doc id="1589794" url="https://pl.wikipedia.org/wiki?curid=1589794" title="Tajemnica zaginionej skarbonki">
Tajemnica zaginionej skarbonki

Tajemnica zaginionej skarbonki (ang. "Cartoon All-Stars to the Rescue", 1990) – amerykański edukacyjny film animowany, którego bohaterami są postacie ze znanych seriali animowanych jak "Smerfy", "Kacze opowieści, Nowe przygody Kubusia Puchatka, Mapeciątka", "Wojownicze Żółwie Ninja", "Zwariowane melodie" i "Szaleństwa Alvina Wiewiórki". Film przeznaczony jest dla uczniów gimnazjum i szkoły podstawowej.
Fabuła filmu.
Film ma pokazać, jak złe i szkodliwe w życiu są narkotyki. Głównym bohaterem historii jest nastolatek imieniem Michał, który za namową kolegów zaczyna palić marihuanę. Gdy chłopakowi brakuje pieniędzy na zakup narkotyku, bez zgody młodszej siostry kradnie jej skarbonkę i wyciąga z niej pieniądze. Kasia zauważa bardzo dziwne zachowanie brata, po czym razem z różnymi bohaterami bajek postanawia pomóc zagubionemu chłopcu.
Emisja.
Film „Tajemnica zaginiony skarbonki” został w Polsce wyemitowany premierowo w dniu 14 czerwca 1998 roku o godzinie 16:30 w ramach akcji „Narkotyki. Zażywasz - przegrywasz”. Został pokazany przez wszystkie polskie stacje telewizyjne (w tym m.in. przez wszystkie ośrodki TVP), z wyjątkiem Polsatu, w którym z przyczyn technicznych jego emisja została przesunięta w czasie o kilkanaście minut. Film był również udostępniony na bezpłatnych nośnikach VHS jako pomoc naukowa w szkołach podstawowych.
Wersja polska.
Opracowanie i udźwiękowienie wersji polskiej: na zlecenie HAGI FILM i VIDEO WROCŁAW – STUDIO SONICA
Tłumaczenie: Piotr Skotnicki
Reżyseria i dialogi: Krzysztof Kołbasiuk
Dźwięk i montaż: Agnieszka Stankowska, Jacek Osławski, Sławomir Czwórnóg, Paweł Fidala, Jerzy Januszewski
Organizacja nagrań: Beata Aleksandra Kawka, Tadeusz Wacławski
Teksty piosenek: Marek Robaczewski
Kierownictwo muzyczne: Marek Klimczuk
Wystąpili:
Dziękujemy wszystkim kolegom za bezinteresowny udział w realizacji polskiej wersji filmu "Tajemnica zaginionej skarbonki"
Wykonanie piosenek: Monika Wierzbicka, Anna Apostolakis, Ilona Kuśmierska, Izabella Dziarska, Miriam Aleksandrowicz, Joanna Wizmur, Mieczysław Gajda, Włodzimierz Press, Mirosław Wieprzewski, Piotr Gogol, Andrzej Gawroński, Jacek Czyż, Dariusz Odija, Krzysztof Kołbasiuk, Marek Robaczewski
Lektor: Krzysztof Kołbasiuk

</doc>
<doc id="1589795" url="https://pl.wikipedia.org/wiki?curid=1589795" title="Piwowar">
Piwowar

Piwowar (staropol. "mielcarz") – rzemieślnik zajmujący się warzeniem piwa; szerzej osoba pracująca w przemyśle piwowarskim (browarnictwie – przemyśle spożywczym zajmującym się warzeniem piwa i jego dystrybucją na rynek). 
Piwowar to specjalizacja zawodowa sięgająca swoją tradycją czasów średniowiecza, kiedy następuje rozwój miast, rzemiosła piwnego, a co za tym idzie ustawodawstwa prawnego regulującego prawa i obowiązki piwowara. Wraz z rozwojem rzemiosła piwowarskiego powstają w Anglii i Belgii cechy piwowarów, ograniczające dostęp do fachu, regulujące praktyki czeladnicze oraz ustalające zasady otrzymania tytułu mistrza piwowarskiego. 
Obecnie w browarach osoba odpowiedzialna za produkcję piwa nosi tytuł głównego piwowara. Główny piwowar sprawuje nadzór nad całym procesem technologicznym produkcji piwa od warzenia przez fermentację do filtracji. Czuwa również nad właściwym smakiem i jakością piwa. Poza piwowarami zawodowymi pojęciem tym określa się również rzemieślników warzących piwo domowym sposobem w niewielkich ilościach.

</doc>
<doc id="1589797" url="https://pl.wikipedia.org/wiki?curid=1589797" title="Parafia Najświętszego Serca Pana Jezusa w Kraczewicach">
Parafia Najświętszego Serca Pana Jezusa w Kraczewicach

Parafia pw. Najświętszego Serca Pana Jezusa w Kraczewicach – parafia rzymskokatolicka. Dekanat Opole Lubelskie, archidiecezja lubelska. Proboszczem jest ks. kan Krzysztof Marzycki, a wikariuszem ks. Maksymilian Robak. Oprócz kościoła parafialnego na terenie parafii znajduje się też kaplica filialna pw. Najśw. Maryi Panny Królowej Świata w Kowali.

</doc>
<doc id="1589800" url="https://pl.wikipedia.org/wiki?curid=1589800" title="Rosyjska szkoła geograficzna">
Rosyjska szkoła geograficzna

Rosyjska szkoła geograficzna – szkoła naukowa stworzona przez M.W. Łomonosowa. Zasłynęła głównie z badań gleboznawczych W.W. Dokuczajewa, krajobrazowych S.W. Kalesnika, klimatologicznych A. Wojejkowa, oceanograficznych J.W. Szokalskiego, geografii gospodarczej M. Barańskiego. Do największych osiągnięć tej szkoły należą: poznanie warunków fizycznogeograficznych północnej i środkowej Azji, wyniki licznych badań arktycznych wybrzeży Azji wraz z wyspami polarnymi oraz wypraw dookoła świata (J.F. Kruzensztern), wokół Antarktydy (F. Bellingshausen) i wzdłuż północnych wybrzeży Azji. Poza badaniami ekspedycyjnymi specjalnością rosyjskiej szkoły geografii są geograficzne syntezy globalne.

</doc>
<doc id="1589806" url="https://pl.wikipedia.org/wiki?curid=1589806" title="16 Pułk Armat Polowych (austro-węgierski)">
16 Pułk Armat Polowych (austro-węgierski)

Pułk Armat Polowych Nr 16 (niem. "Feldkanonenregiment Nr. 16") – pułk artylerii polowej cesarskiej i królewskiej Armii.
Historia pułku.
1 maja 1885 roku w Edelény na bazie Pułku Artylerii Polowej Nr 10 został utworzony 11 Ciężki Dywizjon () pod komendą ppłk. Adolfa Beera, a od 1887 roku mjr. Johanna Thüra, który 1 stycznia 1890 roku został mianowany podpułkownikiem, a 11 czerwca 1892 roku pułkownikiem.
1 stycznia 1894 roku dywizjon został przeformowany w 16 Pułk Artylerii Dywizyjnej (). Pułk razem z kadrą zapasową nadal stacjonował w Edelény na terytorium 6 Korpusu i wchodził w skład 6 Brygady Artylerii Polowej.
W 1895 roku pułk razem z kadrą zapasową został przeniesiony do Koszyc (węg. "Kassa", ) na terytorium 6 Korpusu i nadal wchodził w skład 6 Brygady Artylerii Polowej.
W 1905 roku pułk razem z kadrą zapasową został przeniesiony do Łuczeńca (węg. "Losoncz") na terytorium 6 Korpusu.
6 kwietnia 1908 roku oddział został przemianowany na Pułk Armat Polowych Nr 16.
W latach 1913–1914 pułk stacjonował w Łuczeńcu na terytorium 6 Korpusu i wchodził w skład 27 Dywizji Piechoty, a pod względem wyszkolenia był podporządkowany komendantowi 6 Brygady Artylerii Polowej.
W 1917 roku oddział został przemianowany na Pułk Artylerii Polowej Nr 16.

</doc>
<doc id="1589811" url="https://pl.wikipedia.org/wiki?curid=1589811" title="Wojciech Romanowski (dziennikarz)">
Wojciech Romanowski (dziennikarz)

Wojciech Romanowski (ur. 15 kwietnia 1953 we Wrocławiu) – polski dziennikarz.
Studiował prawo na Uniwersytecie Wrocławskim i był studentem Wyższego Studium Scenopisarstwa w PWSF w Łodzi.
Pracę zawodową rozpoczął jako współpracownik Polskiego Radia, tygodnika "Wiadomości" i "Razem". Od 1979 roku pracował w kilku redakcjach prasy regionalnej. Był dziennikarzem "Gońca Górnośląskiego"w Chorzowie, "Trybuny Wałbrzyskiej" a także "Gromady – Rolnika Polskiego".
Od 1991 roku przez 2 lata prowadził wydawnictwo a także był redaktorem naczelnym dwutygodnika "Margines". W Spółdzielni Dziennikarzy i Wydawców „Wieczór Wrocławia” założył i był redaktorem naczelnym ukazującej się w byłych województwach; wałbrzyskim i jeleniogórskim gazety "Express Sudecki" a w latach 1992–1994 redaktorem naczelnym "Gazety Legnickiej". Od 1994 do 1999 roku był dziennikarzem "Gazety Rolniczej", "Plonu" i krakowskich "Wieści". Przez 7 lat pełnił funkcję dyrektora wydawniczego "Gazety Wrocławskiej" w Oddziale Prasa Wrocławska spółki „Polskapresse”.
W 1984 roku wydał powieść dziecięcą: "Za trzecim zakrętem marzeń". Jest członkiem Stowarzyszenia Dziennikarzy RP.

</doc>
<doc id="1589812" url="https://pl.wikipedia.org/wiki?curid=1589812" title="17 Pułk Armat Polowych (austro-węgierski)">
17 Pułk Armat Polowych (austro-węgierski)

17 Pułk Armat Polowych Austro-Węgier – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 17.
Dowódca 1914.
OberstFranz Ullrich.
Dyslokacja 1914.
Garnizon Miszkolc.
Podporządkowanie w 1914.
VI Korpus, 6 Brygada Artylerii Polowej.

</doc>
<doc id="1589816" url="https://pl.wikipedia.org/wiki?curid=1589816" title="Dźwigacz (ujednoznacznienie)">
Dźwigacz (ujednoznacznienie)

Mięśnie:

</doc>
<doc id="1589817" url="https://pl.wikipedia.org/wiki?curid=1589817" title="Mięsień dźwigacz">
Mięsień dźwigacz



</doc>
<doc id="1589818" url="https://pl.wikipedia.org/wiki?curid=1589818" title="Johann Jager">
Johann Jager



</doc>
<doc id="1589819" url="https://pl.wikipedia.org/wiki?curid=1589819" title="18 Pułk Armat Polowych (austro-węgierski)">
18 Pułk Armat Polowych (austro-węgierski)

18 Pułk Armat Polowych Austro-Węgier – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 18.
Dowódca 1914.
OberstleutnantHugo Bilimek.
Dyslokacja 1914.
Garnizon Preszów.
Podporządkowanie w 1914.
VI Korpus, 6 Brygada Artylerii Polowej.

</doc>
<doc id="1589824" url="https://pl.wikipedia.org/wiki?curid=1589824" title="Stynka smukła">
Stynka smukła

Stynka smukła ("Allosmerus elongatus") – gatunek morskiej, ławicowej ryby z rodziny stynkowatych (Osmeridae), jedyny przedstawiciel rodzaju "Allosmerus". Występuje w przybrzeżnych wodach północno-wschodniego Oceanu Spokojnego. Osiąga do 23 cm długości. Stanowi pokarm wielu większych gatunków ryb.

</doc>
<doc id="1589825" url="https://pl.wikipedia.org/wiki?curid=1589825" title="31 Pułk Armat Polowych (austro-węgierski)">
31 Pułk Armat Polowych (austro-węgierski)

Pułk Armat Polowych Nr 31 (niem. "Feldkanonenregiment 31") - pułk artylerii polowej cesarskiej i królewskiej Armii.
Historia pułku.
Oddział został sformowany 1 stycznia 1894 roku, jako „31 Pułk Artylerii Dywizyjnej” (niem. "31 Divisions Artillerie Regiment"). 
6 kwietnia 1908 roku został przemianowany na Pułk Armat Polowych Nr 31. W skład pułku wchodziły dwa dywizjony i Kadra Zapasowa (niem. "Ersatzkader").
W latach 1907-1914 pułk stacjonował w garnizonie Stanisławów na terytorium 11 Korpusu.
Pułk pod względem taktycznym był podporządkowany komendantowi 30 Dywizji Piechoty natomiast pod względem wyszkolenia komendantowi 11 Brygady Artylerii Polowej.
W sierpniu 1914, w czasie mobilizacji, pułk został włączony w skład nowo sformowanej 43 Brygady Artylerii Polowej należącej do 43 Dywizji Piechoty Obrony Krajowej.
W 1916 roku oddział został przemianowany na Pułk Armat Polowych Nr 30. Równocześnie dotychczasowy Pułk Armat Polowych Nr 30, który wchodził w skład 24 Dywizji Piechoty został przemianowany na Pułk Armat Polowych Nr 24. Z kolei numer „31” otrzymał dotychczasowy Pułk Armat Polowych Nr 10, który wchodził w skład 31 Brygady Artylerii Polowej należącej do 31 Dywizji Piechoty.
W 1918 roku oddział został po raz kolejny przemianowany na Pułk Artylerii Polowej Nr 30.

</doc>
<doc id="1589826" url="https://pl.wikipedia.org/wiki?curid=1589826" title="Plecoglossus">
Plecoglossus



</doc>
<doc id="1589827" url="https://pl.wikipedia.org/wiki?curid=1589827" title="32 Pułk Armat Polowych (austro-węgierski)">
32 Pułk Armat Polowych (austro-węgierski)

Pułk Armat Polowych Nr 32 (FKR. 32) – pułk artylerii polowej cesarskiej i królewskiej Armii.
Historia pułku.
Pułk stacjonował we Lwowie, w koszarach przy ówczesnej ul. Teatyńskiej 6 (obecnie Maksyma Krywonosa), na terytorium 11 Korpusu. W 1914 wchodził w skład 11 Dywizji Piechoty, a pod względem wyszkolenia komendantowi 11 Brygady Artylerii Polowej.
Pułk obchodził swoje święto 28 czerwca, w rocznicę bitwy pod Czeską Skalicą stoczonej w 1866, w trakcie wojny prusko-austriackiej.
Po zakończeniu mobilizacji pułk przez trzy i pół tygodnia stał w okolicach Lwowa, na różnych kwaterach i stanowiskach. 25 sierpnia 1914 roku pułk został zaalarmowany i w składzie 30 Dywizji Piechoty skierowany przez Zapytów do Kłodna Wielkiego. Następnego dnia w Busku wspierał własną piechotę walczącą z rosyjskimi oddziałami Frontu Południowo-Zachodniego. Pierwsza walka pułku była częścią bitwy galicyjskiej.
W 1916 roku oddział został przemianowany na Pułk Haubic Polowych Nr 30, a później na Pułk Artylerii Polowej Nr 130. Równocześnie dotychczasowy Pułk Armat Polowych Nr 11 został przemianowany na Pułk Armat Polowych Nr 32, a później na Pułk Artylerii Polowej Nr 32.

</doc>
<doc id="1589831" url="https://pl.wikipedia.org/wiki?curid=1589831" title="33 Pułk Armat Polowych (austro-węgierski)">
33 Pułk Armat Polowych (austro-węgierski)

Pułk Armat Polowych Nr 33 (FKR. 33) – pułk artylerii polowej cesarskiej i królewskiej Armii.
Historia pułku.
Z dniem 1 stycznia 1894 roku została wprowadzona w życie kolejna reorganizacja artylerii, w ramach której 42 Dywizjon w Stanisławowie został przeformowany w 33 Pułk Artylerii Dywizyjnej ().
W 1914 roku pułk stacjonował na terytorium 11 Korpusu: sztab pułku razem z 1. dywizjonem i kadrą zapasową w garnizonie Stanisławów, natomiast 2. dywizjon w Czerniowcach. Pułk pod względem taktycznym był podporządkowany komendantowi 30 Dywizji Piechoty, a pod względem wyszkolenia komendantowi 11 Brygady Artylerii Polowej.
W sierpniu 1914, w czasie mobilizacji, pułk został włączony w skład nowo utworzonej 11 Brygady Artylerii Polowej należącej do 11 Dywizji Piechoty.
W 1916 roku oddział został przemianowany na Pułk Armat Polowych Nr 11. Równocześnie dotychczasowy Pułk Armat Polowych Nr 11 został przemianowany na Pułk Haubic Polowych Nr 32.
W 1918 roku oddział został ponownie przemianowany na Pułk Artylerii Polowej Nr 11.

</doc>
<doc id="1589833" url="https://pl.wikipedia.org/wiki?curid=1589833" title="34 Pułk Armat Polowych (austro-węgierski)">
34 Pułk Armat Polowych (austro-węgierski)

Pułk Armat Polowych Nr 34 (FKR. 34) – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 34.
Dowódca 1914.
OberstEmanuel Werz.
Dyslokacja 1914.
Garnizon Braszów.
Podporządkowanie w 1914.
XII Korpus, 12 Brygada Artylerii Polowej.

</doc>
<doc id="1589835" url="https://pl.wikipedia.org/wiki?curid=1589835" title="Kostkarka">
Kostkarka



</doc>
<doc id="1589836" url="https://pl.wikipedia.org/wiki?curid=1589836" title="35 Pułk Armat Polowych (austro-węgierski)">
35 Pułk Armat Polowych (austro-węgierski)

Pułk Armat Polowych Nr 35 (niem. "Feldkanonenregiment 35", FKR. 35) – pułk artylerii polowej cesarskiej i królewskiej Armii.
W 1914 pułk stacjonował w garnizonie Kluż-Napoka i wchodził w skład 12 Brygady Artylerii Polowej (XII Korpus). Jednostką dowodził płk Alfred Gröschl.

</doc>
<doc id="1589839" url="https://pl.wikipedia.org/wiki?curid=1589839" title="19 Pułk Armat Polowych (austro-węgierski)">
19 Pułk Armat Polowych (austro-węgierski)

19 Pułk Armat Polowych Austro-Węgier – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 19.
Dowódca 1914.
OberstleutnantNikolaus Logoschan.
Dyslokacja 1914.
Garnizon Nagy-Varad.
Podporządkowanie w 1914.
VII Korpus, 7 Brygada Artylerii Polowej.

</doc>
<doc id="1589842" url="https://pl.wikipedia.org/wiki?curid=1589842" title="Odżywo">
Odżywo

Odżywo - jedna z części morfologicznych kopyta.
Składa się z trzech warstw:

</doc>
<doc id="1589843" url="https://pl.wikipedia.org/wiki?curid=1589843" title="Zygmunt Radziwiłł (1822–1892)">
Zygmunt Radziwiłł (1822–1892)

Zygmunt Radziwiłł herbu Trąby (ur. 2 lutego 1822 w Warszawie, zm. 7 lipca 1892), mąż Cecylii de Gema, syn Michała Gedeona.
Życiorys.
Członek Towarzystwa Rolniczego w Królestwie Polskim w 1858 roku.
Po śmierci swojej matki Aleksandry Radziwiłłowej w 1864 roku, odziedziczył w spadku dobra nieborowskie wraz z Arkadią. Z uwagi na hulaszczy tryb życia i częste podróże, sprzedał w Paryżu większą część galerii sztuki (obrazy, ok. 3 tysiące pozycji z bogatego księgozbioru) z pałacu w Nieborowie. W 1868 odsprzedał carowi Aleksandrowi II nieborowską kolekcję roślin egzotycznych, a w 1869 Arkadię Karolowi Hoffmanowi. 
W roku 1879 zdecydował się osiedlić na stałe w Paryżu, w związku z tym sprzedał dobra nieborowskie swojemu bratankowi Michałowi Piotrowi Radziwiłłowi.
Linki zewnętrzne.
 

</doc>
<doc id="1589845" url="https://pl.wikipedia.org/wiki?curid=1589845" title="Śremski Notatnik Historyczny">
Śremski Notatnik Historyczny

Śremski Notatnik Historyczny – "czasopismo dla miłośników Ziemi Śremskiej", obejmującej miasta i gminy Brodnica, Dolsk, Kórnik, Kórnik, Książ Wielkopolski i Śrem. 
Czasopismo o nieregularnym cyklu wydawania, ukazuje się od 2008 r. Wydawcą, redaktorem naczelnym i autorem dużej części artykułów jest śremski przedsiębiorca Krzysztof Budzyń. Tematyka pisma obejmuje historię lokalną. W piśmie są publikowane artykuły na temat miejscowości i obiektów zabytkowych Ziemi Śremskiej, a także wspomnienia mieszkańców regionu.
Linki zewnętrzne.
Strona internetowa Krzysztofa Budzynia – wydawcy i redaktora czasopisma

</doc>
<doc id="1589852" url="https://pl.wikipedia.org/wiki?curid=1589852" title="20 Pułk Armat Polowych (austro-węgierski)">
20 Pułk Armat Polowych (austro-węgierski)

20 Pułk Armat Polowych Austro-Węgier - samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 20. Utworzony w 1885 .
Dowódca 1914.
Oberstletnant Karl Hroch.
Dyslokacja 1914.
Garnizon Timișoara.
Podporządkowanie w 1914.
VII Korpus, 7 Brygada Artylerii Polowej.

</doc>
<doc id="1589854" url="https://pl.wikipedia.org/wiki?curid=1589854" title="Niemiecka szkoła geograficzna">
Niemiecka szkoła geograficzna

Niemiecka szkoła geograficzna – najstarsza narodowa geograficzna szkoła naukowa. Została stworzona przez K. Rittera. Początkowo zasłynęła z geografii ogólnej, zarówno fizycznej, jak i społeczno-ekonomicznej, później rozwinęła się geografia regionalna Niemiec oraz innych krajów i kontynentów, co stało się specjalnością geografii niemieckiej. Rozwinęła się także nauka o krajobrazie geograficznym i kartografia; znaczny jest udział geografów niemieckich w badaniach polarnych. Wpływ Niemieckiej Szkoły Geograficznej zaznaczył się wyraźnie w polskiej geografii przed I wojną światową, z racji studiów odbywanych przez wielu polskich geografów na Uniwersytecie Wiedeńskim.
Najważniejsi przedstawiciele Niemieckiej Szkoły Geograficznej: O. Peschel, F. Ritchofen, A. Penck, W. Penck, F. Machatschak, C. Troll, J. Sölsch (geomorfolodzy), J. Hanh, F. Köppen A. Defnat (klimatolodzy), C. Achott (oceanograf), K. Rühl, O. Maull, K. Sapper (geografowie przemysłu).

</doc>
<doc id="1589855" url="https://pl.wikipedia.org/wiki?curid=1589855" title="Formak">
Formak

Formak – blok skalny łupany z przeznaczeniem na konkretny wyrób (lub jego krotność) tak, aby zminimalizować naddatek na dalszą obróbkę.

</doc>
<doc id="1589858" url="https://pl.wikipedia.org/wiki?curid=1589858" title="Śnieżińsk">
Śnieżińsk



</doc>
<doc id="1589862" url="https://pl.wikipedia.org/wiki?curid=1589862" title="Mięśnie dźwigacze">
Mięśnie dźwigacze



</doc>
<doc id="1589864" url="https://pl.wikipedia.org/wiki?curid=1589864" title="21 Pułk Armat Polowych (austro-węgierski)">
21 Pułk Armat Polowych (austro-węgierski)

21 Pułk Armat Polowych Austro-Węgier – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 21.
Dowódca 1914.
OberstAlfred Unschuld.
Dyslokacja 1914.
Garnizon Fehértemplom.
Podporządkowanie w 1914.
VII Korpus, 7 Brygada Artylerii Polowej.

</doc>
<doc id="1589865" url="https://pl.wikipedia.org/wiki?curid=1589865" title="Levator">
Levator



</doc>
<doc id="1589867" url="https://pl.wikipedia.org/wiki?curid=1589867" title="Wezwanie do wojska">
Wezwanie do wojska



</doc>
<doc id="1589873" url="https://pl.wikipedia.org/wiki?curid=1589873" title="Zbrodnia w Berezowicy Małej">
Zbrodnia w Berezowicy Małej

Zbrodnia w Berezowicy Małej – zbrodnia popełniona w nocy z 22 na 23 lutego 1944 przez UPA na polskich mieszkańcach Berezowicy Małej w dawnym województwie tarnopolskim.
Przed napadem.
W Berezowicy Małej położonej w pobliżu Zbaraża istniała polska samoobrona zorganizowana po doniesieniach o rzezi wołyńskiej. Działalność samoobrony ograniczała się do wystawiania nocnych wart, głównie od strony granicy z Wołyniem i alarmowania ludności w przypadku zagrożenia.
W lutym 1944 mieszkańcy wsi byli wykorzystywani przez Niemców do budowy umocnień przeciwko nadciągającej Armii Czerwonej. W wyniku zmęczenia tymi pracami członkowie samoobrony nie byli w stanie pełnić wart. Liczono, że obecność wojska niemieckiego w okolicy odstraszy napastników.
Napad.
Nocą z 22 na 23 lutego, od strony granicy z Wołyniem furmankami i saniami nadciągnął oddział UPA, który dzień wcześniej dokonał zbrodni na Polakach w Wiśniowcu. Upowcy zaczęli napad od wymordowania mieszkańców przysiółka położonego kilometr od wsi. Podchodzili w ciszy, starając się wykorzystać element zaskoczenia. Zabijano bez użycia broni palnej, by nie wywołać ucieczki mieszkańców dalej położonych zabudowań. Piotra Szewczuka porąbano siekierami na trzy części. Wdowę Katarzynę Tomków i jej siedmioro dzieci zakłuto bagnetami. Śmierć poniosła także nieomal cała rodzina Korylczuków. Uratował się Władysław Korylczuk, który uciekł oprawcom i biegnąc przez wieś alarmował ludność. Dzięki niemu większość Polaków z Berezowicy Małej uratowała się.
Po dokonaniu zbrodni w przysiółku upowcy zajęli właściwą część wsi. Niebronione domostwa w Berezowicy były bez trudu przez nich zdobywane, a mieszkańcy zabijani za pomocą siekier i bagnetów oraz broni palnej. Większość napadniętych szukała ocalenia w ucieczce. Polacy chowali się u ukraińskich sąsiadów, w kamiennych schronach lub w murowanych oborach. Upowcy złapane większe grupy rozstrzeliwali, a obory podpalali. Ocalał Hryńko Pańczyszyn, Ukraińcy zastrzelili mu żonę i córeczkę, a jemu samemu darowali życie, gdy odmówił po ukraińsku pacierz.
Ocalała też większa grupa Polaków w murowanej oborze Jana Krąpca, ojca późniejszego filozofa i wieloletniego rektora KUL o. prof. Mieczysława Alberta Krąpca. Leżała ona blisko budynków ukraińskich sąsiadów. Sąsiad ten uratował życie Polakom, gdyż oszukał napastników, mówiąc że obora Krąpca była już przeszukiwana. Uciekający do lasu byli ostrzeliwani z daleka.
Oprócz eksterminacji Polaków napastnicy dokonali rabunku ich mienia, które załadowali na furmanki i sanie. Ograbione domostwa palono, o ile nie były położone w pobliżu zagród ukraińskich. Po napadzie oddział odjechał w stronę granicy z Wołyniem. 
Tej nocy zginęło w Berezowicy Małej 131 polskich mieszkańców. Następnego dnia rano popalone trupy pozbierano w prześcieradła, włożono do prowizorycznie wykonanych trumien i tak pochowano. Pozostali przy życiu musieli zdążyć z pochówkiem za dnia, by nie nocować we wsi ze względu na grożące niebezpieczeństwo. 
Większość ocalonych schroniła się w Tarnopolu. Część z uciekinierów udała się do pobliskiej wsi – Ihrowicy i padła ofiarą wigilijnego mordu UPA 24 grudnia 1944 roku.
Upamiętnienie po wojnie.
Obelisk ku pamięci 131 zamordowanych przez UPA Polaków mieszkańców wsi Berezowica Mała został odsłonięty w 1994 roku na cmentarzu parafialnym w Sośnicy w powiecie pleszewskim. 
W 2007 r. został odsłonięty w Berezowicy Małej, krzyż i dwie tablice z listą ofiar. Napis na krzyżu głosi: "Pamięci spoczywających tu około 130 Polaków mieszkańców wsi Berezowica Mała zamordowanych nocą z 22 na 23 lutego 1944 roku, niech spoczywają w pokoju Rząd Rzeczypospolitej Polskiej, Rodziny, 2007"".

</doc>
<doc id="1589875" url="https://pl.wikipedia.org/wiki?curid=1589875" title="Michel Delpech">
Michel Delpech

Michel Delpech, właśc. Jean-Michel Delpech (ur. 26 stycznia 1946 w Courbevoie, zm. 2 stycznia 2016 w Puteaux) – francuski piosenkarz, popularny w latach 60. i 70. Szczególne uznanie zyskał przebojem "Pour un flirt" (1971).
Bibliografia.
 

</doc>
<doc id="1589876" url="https://pl.wikipedia.org/wiki?curid=1589876" title="Mohammed Chaouch">
Mohammed Chaouch

Mohammed Chaouch (arab. محمد شاؤوش, ur. 12 grudnia 1966 w Berkane) – piłkarz marokański grający na pozycji napastnika.
Kariera klubowa.
Chaouch karierę piłkarską rozpoczął w klubie Renaissance Berkane i w jego barwach zadebiutował w 1983 roku w pierwszej lidze marokańskiej. Następnie w 1985 roku przeszedł do Kawkabu Marrakesz. Grał tam do końca sezonu 1987/1988, a jego największym sukcesem było zdobycie Pucharu Maroka w 1987 roku.
Latem 1988 Mohammed wyjechał do Francji i został zawodnikiem pierwszoligowego AS Saint-Étienne. W drużynie "Zielonych" spędził dwa sezony, w których zdobył 5 goli. W 1990 roku został zawodnikiem FC Istres, grającego w rozgrywkach Ligue 2. Nie zdołał wywalczyć awansu do Ligue 1, ale dwukrotnie z rzędu należał do najlepszych strzelców zespołu. W 1992 roku odszedł z Istres do FC Metz, dla którego przez rok zdobył 6 goli. Z kolei w 1993 roku podpisał kontrakt z OGC Nice. Już po roku gry awansował z Ligue 2 do Ligue 1 i wtedy też stworzył atak z Algierczykiem Liazidem Sandjakiem. W 1997 roku wygrał z drużyną z Nicei finał Pucharu Francji (zwycięstwo po serii rzutów karnych z EA Guingamp). W tym samym roku spadł jednak z Nice do Ligue 2, a po sezonie odszedł do Stade Lavallois i tam też występował przez dwa lata.
W 1999 roku Chaouch trafił do cypryjskiego APOEL-u Nikozja. W 2000 roku będąc zawodnikiem tego klubu zakończył karierę piłkarską.
Kariera reprezentacyjna.
W reprezentacji Maroka Chaouch zadebiutował w 1986 roku. W 1992 roku wystąpił w Pucharze Narodów Afryki 1992, jednak Marokańczycy odpadli już po fazie grupowej. Z kolei w 1994 roku selekcjoner Abdellah Blinda powołał go do kadry na Mistrzostwa Świata w USA. Na tym turnieju zaliczył dwa spotkania, przegrane 0:1 z Belgią i 1:2 z Arabią Saudyjską. W 27. minucie tego drugiego zdobył honorowego gola dla Maroka. W kadrze narodowej grał do końca 1994 roku.

</doc>
<doc id="1589877" url="https://pl.wikipedia.org/wiki?curid=1589877" title="Dywin">
Dywin

Dywin (biał. "Дзівін", ukr. "Дивин") – wieś (dawniej miasteczko) na Białorusi, na Polesiu, w obwodzie brzeskim, w rejonie kobryńskim, blisko granicy z Ukrainą.
Siedziba dwóch parafii prawosławnych (w dekanacie kobryńskim) – pw. Narodzenia Matki Bożej i pw. św. Paraskiewy.
Historia.
Miasto królewskie położone było w końcu XVIII wieku w ekonomii brzeskiej w powiecie brzeskolitewskim województwa brzeskolitewskiego. W 1642 otrzymało prawa miejskie magdeburskie od króla Polski Władysława IV Wazy.
Według "Słownika geograficznego Królestwa Polskiego" miasteczko liczyło 2490 mieszkańców (1878 rok) i posiadało dwie cerkwie, bożnicę i parafię katolicką dekanatu kobryńskiego; jarmarki odbywały się 2 razy do roku.
Za II Rzeczypospolitej w województwie poleskim, w powiecie kobryńskim. Początkowo była to gmina miejska (miasto w 1921 roku liczyło 2299 mieszkańców), następnie zdegradowana do rzędu wsi i włączona do gminy Dywin.

</doc>
<doc id="1589881" url="https://pl.wikipedia.org/wiki?curid=1589881" title="1 Pułk Rozpoznawczy">
1 Pułk Rozpoznawczy

 
1 Pułk Rozpoznawczy – jednostka rozpoznawcza 1 Dywizji Pancernej.
Dywizjon rozpoznawczy.
Powstał w 1 października 1940 jako dywizjon rozpoznawczy I Korpusu Polskiego. Na jego dowódcę wyznaczony został ppłk Emil Gruszecki. Dywizjon zakwaterowano w Perth. Początkowo posiadał dwa improwizowane samochody pancerne Bedford OXA oraz cztery Bren Carriery. Nie otrzymał żadnego czołgu. Szwadron czołgów przekazano do 1 pułku czołgów, a w jego miejsce zorganizowano szwadron samochodów pancernych. 
W lipcu 1941 dywizjon otrzymał taką liczbę Universal Carrierów, która pokryła potrzeby etatowe szwadronów. Rozpoczęto intensywne szkolenie żołnierzy. W październiku zwiadowcy szkolili się wspólnie z pododdziałami szkockiej 51 Dywizji występując jako "strona przeciwna". W trakcie ćwiczeń dywizjon "wziął do niewoli" znaczną liczbę "jeńców".
Skład organizacyjny.
Dwa szwadrony miały być wyposażone w samochody pancerne a jeden w czołgi.
W składzie 1 Dywizji Pancernej.
8 kwietnia 1942 dowódca I Korpusu podporządkował dywizjon dowódcy 1 Dywizji Pancernej. Trzy dni później dyon zmienił miejsce postoju. Stacjonował w Deer Park Camp. Na przełomie czerwca i lipca rozpoczęły się stopniowe dostawy sprzętu pancernego. Pułk otrzymał samochody Daimler Dingo oraz Humber. Rozpoczęto przeszkalanie żołnierzy na nowym sprzęcie. 
30 czerwca 1942 dywizjon został przeformowany w 1 Pułk Rozpoznawczy według brytyjskiego etatu Nr I/44/1 o stanie 860 oficerów i szeregowych. W maju 1943 pułk musiał zdać wszystkie samochody Daimler. Dwa szwadrony liniowe czasowo pozostawały bez zasadniczego wyposażenia. Jednak w końcu miesiąca otrzymano nowe samochody Humber. Od tego momentu pułk dysponował całym wyposażeniem pancernym przewidzianym etatem.
W związku z przejściem 1 DPanc na nowe etaty, z dniem 1 października 1943 rozwiązano l Pułk Rozpoznawczy. 
Pułkiem rozpoznawczym dywizji został pancerny pułk rozpoznawczy - 10 Pułk Strzelców Konnych. Na bazie kadry i sprzętu 1 Pułku Rozpoznawczego sformowano 1 Samodzielny Szwadron CKM.
Struktura organizacyjna pułku.
dowództwo
Kadra pułku.
Dowódcy pułku:
Oficerowie pułku:

</doc>
<doc id="1589884" url="https://pl.wikipedia.org/wiki?curid=1589884" title="Mikroklan">
Mikroklan

Mikroklan – wysokonakładowy (do 100 tys.) miesięcznik komputerowy wydawany w latach 1986–1988 przez wydawnictwo Sigma-NOT w Warszawie. Od 1984 roku Mikroklan ukazywał się jako dział czasopisma „Informatyka” poświęcony mikrokomputerom.

</doc>
<doc id="1589886" url="https://pl.wikipedia.org/wiki?curid=1589886" title="Grupa samopomocy">
Grupa samopomocy



</doc>
<doc id="1589888" url="https://pl.wikipedia.org/wiki?curid=1589888" title="Reakcja Lucasa">
Reakcja Lucasa



</doc>
<doc id="1589890" url="https://pl.wikipedia.org/wiki?curid=1589890" title="Naddatek obróbkowy">
Naddatek obróbkowy

Naddatek obróbkowy – w obróbce skrawaniem warstwa materiału pozostawiona po wykonanej operacji w celu dalszej obróbki w operacjach następnych.
Wielkość naddatku zależy od rodzaju obróbki, przewidzianych do użycia narzędzi oraz oczekiwanej chropowatości powierzchni; np. obróbka zgrubna pozwala na duże naddatki, obróbka wykańczająca wymaga zwykle niewielkich naddatków. Znajomość ustalonych doświadczeniem wielkości naddatków pozwala zaprojektować proces obróbki i rozdzielić prace przygotowawcze na kilka wyspecjalizowanych zespołów w celu skrócenia czasu produkcji.

</doc>
<doc id="1589893" url="https://pl.wikipedia.org/wiki?curid=1589893" title="La Trobe University">
La Trobe University

La Trobe University – australijska państwowa uczelnia istniejąca od 1967 roku z siedzibą w Melbourne i kampusami w Bendigo, Wodonga, Mildura, Shepparton i Beechworth. Patronem uniwersytetu jest pierwszy gubernator Wiktorii, Charles La Trobe. Uczelnia zatrudnia ok. 5 tysięcy pracowników i kształci ok. 26 tysięcy studentów. Za swoje motto przyjęła słowa "Qui cherche trouve", co w języku francuskim oznacza „kto szuka, ten znajdzie”.
Struktura.
Uczelnia dzieli się na pięć wydziałów:

</doc>
<doc id="1589894" url="https://pl.wikipedia.org/wiki?curid=1589894" title="Ozyriak">
Ozyriak

Ozyriak (filar ozyriacki) – w starożytnym Egipcie kształtowana podpora architektoniczna, będąca odzwierciedleniem kultu ozyriackiego w budownictwie.
Stosowany od epoki Średniego Państwa kamienny filar posągowy w postaci mumii wyobrażającej Ozyrysa z twarzą aktualnie panującego władcy. Wytwarzany według jednego wzoru i stosowany najczęściej szeregowo, stanowił element monumentalnej dekoracji architektonicznej w świątyniach.
Rzadziej stosowany w okresie XVIII dynastii, szczególną popularność osiągnął w czasach Nowego Państwa, zanikając w Epoce Późnej.
Tradycyjnie interpretowany jako wizerunek króla w postaci jednego z głównych bogów starożytnego Egiptu. Według nowszych teorii – jako symboliczny wizerunek władcy, być może nawiązujący do trzech postaci boga słońca Re.

</doc>
<doc id="1589896" url="https://pl.wikipedia.org/wiki?curid=1589896" title="Hedone (zespół muzyczny)">
Hedone (zespół muzyczny)

Hedone (z greckiego „rozkosz”) – polski zespół muzyczny założony w Łodzi przez Macieja Werka.

</doc>
<doc id="1589898" url="https://pl.wikipedia.org/wiki?curid=1589898" title="Bronisław Wildstein przedstawia">
Bronisław Wildstein przedstawia

Bronisław Wildstein przedstawia – program publicystyczny w telewizji TVP1 prowadzony przez dziennikarza Bronisława Wildsteina. Pierwszy program został wyemitowany dnia 25 września 2008 roku. Początkowo emitowany był w czwartki o godzinie 23:30, a następnie w niedziele o 11:20. Ostatnia edycja programu odbyła się 24 października 2010. Program został zdjęty z anteny wspólnie z audycją "Misja specjalna". Decyzję o zdjęciu podjęła ówczesna szefowa TVP1, Iwona Schymalla. Jak podało Biuro Prasowe TVP, oglądalność obu programów była niezadowalająca i w dodatku ciągle spadała.
W 2013 roku autor programu zdecydował o jego kontynuacji na antenie stacji Telewizja Republika, gdzie był emitowany od maja 2013 i tworzony do września 2014.

</doc>
<doc id="1589899" url="https://pl.wikipedia.org/wiki?curid=1589899" title="Kraton sarmacki">
Kraton sarmacki

Kraton sarmacki, Sarmacja – kraton stanowiący obecnie południową część większego kratonu wschodnioeuropejskiego.
Kraton sarmacki jest zbudowany z kilku masywów archaicznych, powstałych w okresach 3,7-2,9 mld lat temu, 3,2-3,0 mld lat temu i około 2,7 mld lat temu. Masywy te zostały połączone w toku ruchów górotwórczych w okresie 2,3-2,1 mld lat temu. Cokół kratonu zawiera skały o wieku 3,7-2,8 mld lat. Północno-zachodni skraj kratonu zawiera szeroki kontynentalny łuk wulkaniczny sprzed 2,0 mld lat.
Powstały w karbonie aulakogen dnieprowsko-doniecki podzielił kraton sarmacki na część południowo-zachodnią – tarczę ukraińską i północno-wschodnią – anteklizę woroneską, rozdzielone doniecką strukturą fałdową.
Około 2 mld lat temu Sarmacja zderzyła się z płytą bałtycką (Fennoskandią). W wyniku kolizji doszło do zespolenia tych jednostek i powstania kratonu wschodnioeuropejskiego.

</doc>
<doc id="1589901" url="https://pl.wikipedia.org/wiki?curid=1589901" title="Clupea harengus">
Clupea harengus



</doc>
<doc id="1589902" url="https://pl.wikipedia.org/wiki?curid=1589902" title="Sejf (geografia)">
Sejf (geografia)

Sejf (seif) – długi wał wydmowy, osiągający nawet kilkaset metrów długości. Rozwija się na rozległych równinach, gdzie występuje znaczna ilość piasku i przeważają jednokierunkowe wiatry. Tworzy się pod wpływem oddziaływania spiralnych zawirowań powietrza. Najczęściej nie zmienia położenia, może jedynie zwiększać swoją długość. Niemal zawsze występuje grupowo, tworząc rozległe pola piaszczystych grzbietów przebiegających równolegle do siebie i zorientowanych zgodnie z kierunkiem wiatru. Odległości między nimi są stałe (0,5–2 km), szerokość samych wydm dochodzi do 200 metrów, zaś wysokość sięga kilkudziesięciu metrów.

</doc>
<doc id="1589907" url="https://pl.wikipedia.org/wiki?curid=1589907" title="Zaśniad">
Zaśniad



</doc>
<doc id="1589908" url="https://pl.wikipedia.org/wiki?curid=1589908" title="Podatek odroczony">
Podatek odroczony

Podatek odroczony – część składowa podatku dochodowego wpływająca na wynik finansowy za dany okres sprawozdawczy.
Podatek dochodowy obejmuje:
Wykazywana w rachunku zysków i strat część odroczona stanowi różnicę pomiędzy stanem rezerw i aktywów z tytułu podatku odroczonego na koniec i początek okresu sprawozdawczego (Ustawa o rachunkowości, art. 37 ust 8)
Podatek odroczony zgodnie z Krajowym Standardem Rachunkowości nr 2 (który jest zgodny z MSR 12) powstaje w wyniku pojawienia się różnic przejściowych pomiędzy wartością bilansową danego składnika aktywów lub pasywów a jego wartością podatkową.
Różnice przejściowe mogą być:
a) Dodatnimi różnicami przejściowymi. Są to te różnice przejściowe, które spowodują powstanie kwot zwiększających podstawę opodatkowania w przyszłych okresach, gdy wartość bilansowa składnika aktywów zostanie zrealizowana lub składnika pasywów rozliczona. Dodatnie różnice przejściowe powstają, gdy wartość bilansowa składnika aktywów jest wyższa niż jego wartość podatkowa albo wartość bilansowa składnika zobowiązań jest niższa niż jego wartość podatkowa. Dodatnie różnice przejściowe mogą również powstawać w związku z pozycjami nieujętymi w księgach jako aktywa lub zobowiązania.
b) Ujemnymi różnicami przejściowymi. Są to te różnice przejściowe, które powodują powstanie kwot pomniejszających podstawę opodatkowania w przyszłych okresach, gdy wartość bilansowa składnika aktywów zostanie zrealizowana lub składnika pasywów rozliczona. Ujemne różnice przejściowe powstają, gdy wartość bilansowa składnika aktywów jest niższa niż jego wartość podatkowa albo wartość bilansowa składnika zobowiązań jest wyższa niż jego wartość podatkowa. Ujemne różnice przejściowe mogą również powstawać w związku z pozycjami nieujętymi w księgach jako aktywa lub zobowiązania.
Rezerwa z tytułu odroczonego podatku dochodowego – kwota zobowiązania z tytułu podatku dochodowego, które według przewidywań powstanie w przyszłości, w związku z występowaniem dodatnich różnic przejściowych.
Aktywa z tytułu odroczonego podatku dochodowego – kwota, jaka według przewidywań zmniejszy w przyszłości zobowiązanie z tytułu podatku dochodowego lub będzie podlegać zwrotowi, w związku z występowaniem ujemnych różnic przejściowych lub w związku ze stratą podatkową, możliwą do odliczenia od dochodu w przyszłości.

</doc>
<doc id="1589911" url="https://pl.wikipedia.org/wiki?curid=1589911" title="Malecz (gmina)">
Malecz (gmina)

Malecz – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Malecz.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Malecz przyłączono części obszaru zniesionych gmin Bajki i Mikitycze, a 1 kwietnia 1932 roku części obszaru zniesionych gmin Rewjatycze, Bereza Kartuzka i Linowo oraz części (nie zniesionych) gmin Sielec i Prużana.
Po wojnie obszar gminy Malecz wszedł w struktury administracyjne Związku Radzieckiego.

</doc>
<doc id="1589912" url="https://pl.wikipedia.org/wiki?curid=1589912" title="Łupanie">
Łupanie

Łupanie to obróbka polegająca na dzieleniu materiału wzdłuż płaszczyzn najmniejszej spoistości.
Podatność na łupanie określa się jako łupliwość.

</doc>
<doc id="1589914" url="https://pl.wikipedia.org/wiki?curid=1589914" title="Gmina Rudniki (ujednoznacznienie)">
Gmina Rudniki (ujednoznacznienie)

dawne gminy:
Zobacz też: gmina Rudnik

</doc>
<doc id="1589917" url="https://pl.wikipedia.org/wiki?curid=1589917" title="David Daniels">
David Daniels

David Daniels (ur. 12 marca 1966 w Spartanburg w Karolinie Południowej) – amerykański kontratenor.
Życiorys.
Jest synem dwojga śpiewających nauczycieli. Zaczynał śpiewanie jako sopran chłopięcy, po mutacji jego głos przekształcił się w tenor. Uczył się w Cincinnati College Conservatory of Music. Po trudnościach ze sklasyfikowaniem jego głosu jako baryton lub tenor podczas nauki na University of Michigan Daniels z pomocą profesora prowadzącego rozpoczął śpiewanie z wykorzystaniem techniki kontratenorowej.
Debiut miał miejsce w roku 1992. W 1997 wygrał konkurs Richard Tucker Award. W 1999 zadebiutował w Metropolitan Opera jako Sesto w "Juliuszu Cezarze". Jego repertuar stale się powiększał o wielkie dzieła Handla, włączając w to partie Juliusza Cezara, Arsace w komedii „Partenope” Lyric Opera of Chicago oraz tytułowe role w „Tamerlano”, „Arsace”, Arsamene w "Kserksesie". W Operze Monachijskiej odtwarzał tytułowe parte w operach „Rinaldo” i „Orlando”, oraz partię Davida w „Saulu”. Występował także w „Koronacji Poppei” Monteverdiego jako Ottone. W operze Vivaldiego "Bajazet" śpiewał partię Tamerlana.
Daniels występuje także w dziełach powstałych w późniejszych epokach, np. jako Oberon w „Śnie nocy letniej” Brittena (MET) i Orfeusz w „Orfeuszu i Eurydyce” Glucka w Covent Garden.
Oprócz występów na scenie operowej, Daniels regularnie daje recitale, podczas których prezentuje repertuar zawierający także dziewiętnasto- i dwudziestowieczny repertuar pieśniarski niekoniecznie stworzony z myślą o kontratenorach (Berlioz, Poulenc).

</doc>
<doc id="1589918" url="https://pl.wikipedia.org/wiki?curid=1589918" title="Rudniki (gmina w województwie poleskim)">
Rudniki (gmina w województwie poleskim)

Rudniki – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy były Rudniki.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Rudniki przyłączono część obszaru zniesionej gminy Noski, a 1 kwietnia 1932 roku część obszaru zniesionej gminy Kotra oraz część (nie zniesionej) gminy Prużana.
Po wojnie obszar gminy Rudniki wszedł w struktury administracyjne Związku Radzieckiego.

</doc>
<doc id="1589920" url="https://pl.wikipedia.org/wiki?curid=1589920" title="My i Lenin">
My i Lenin

My i Lenin (tytuł oryginalny: "Ne dhe Lenini") – albańsko–włosko–macedoński film fabularny z roku 2009 w reżyserii Saimira Kumbaro, na motywach dramatu "Streha e te harruarve" Ruzhdi Pulahy.
Fabuła.
Pierwszy po dwunastoletniej przerwie film zrealizowany przez Saimira Kumbaro. Początkowo miał nosić tytuł "Mirëmëngjes Tavarish Lenin" (Dzień dobry Towarzyszu Lenin), ale w ostatniej fazie produkcji tytuł zmieniono, na życzenie reżysera.
Akcja filmu rozgrywa się współcześnie w jednym z albańskich domów starców. Właścicielem budynku, w którym mieszkają, zostaje biznesmen, który wysunął swoją kandydaturę w wyborach na burmistrza. Obawa o to, że wkrótce zostaną wyrzuceni skłania staruszków do działania. Odkrywają oni, że nowy właściciel nabył ich dom posługując się fałszywymi dokumentami. W planach zdemaskowania aferzysty główną rolę ma odegrać emerytowany aktor, który w przeszłości zasłynął rolą Lenina w jednym z albańskich filmów, ale potem już nie zagrał żadnej większej roli. „Lenin” zgadza się pomóc, ale nie bezinteresownie.
Film kręcono w autentycznym domu starców w Kavai. W roli statystów wystąpili pensjonariusze tego ośrodka. Współpracownikiem w realizacji filmu był amerykański scenarzysta Sean Clark, ale jego nazwisko nie pojawia się w napisach. Akcentem polskim są pojawiające się w filmie dźwięki Warszawianki, która jest tłem muzycznym dla fragmentu filmu o Leninie.
Premiera filmu odbyła się w kinie Millenium w Tiranie.

</doc>
<doc id="1589921" url="https://pl.wikipedia.org/wiki?curid=1589921" title="1. Fußballclub Lokomotive Leipzig">
1. Fußballclub Lokomotive Leipzig



</doc>
<doc id="1589922" url="https://pl.wikipedia.org/wiki?curid=1589922" title="Łuparka">
Łuparka



</doc>
<doc id="1589923" url="https://pl.wikipedia.org/wiki?curid=1589923" title="Gmina Sielec">
Gmina Sielec

dawne gminy:
Zobacz też: gmina Sielc

</doc>
<doc id="1589925" url="https://pl.wikipedia.org/wiki?curid=1589925" title="Sielec (gmina w województwie poleskim)">
Sielec (gmina w województwie poleskim)

Sielec – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy był Sielec nad Jasiołdą.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Sielec przyłączono część obszaru zniesionej gminy Noski, natomiast część obszaru gminy Sielec przyłączono do gminy Bereza Kartuska. 1 kwietnia 1932 roku do gminy Sielec przyłączono część obszaru zniesionej gminy Bereza Kartuska, natomiast część obszaru gminy Sielec przyłączono do gminy Malecz. 1 kwietnia 1939 roku część obszaru gminy Sielec (wieś Nowosiółki) włączono do miasta Bereza Kartuska.
Po wojnie obszar gminy Sielec wszedł w struktury administracyjne Związku Radzieckiego.

</doc>
<doc id="1589928" url="https://pl.wikipedia.org/wiki?curid=1589928" title="Irisbus Proway">
Irisbus Proway

Irisbus Proway − autobus międzymiastowy lub lokalny klasy midi produkowany od 2008 roku w zakładach Kapena w miejscowości Włynkówko koło Słupska na zlecenie firmy Irisbus.
Historia modelu.
Konstrukcję autobusu opracowała włoska firma Cacciamali. Zadebiutował w czerwcu 2008 roku podczas targów Autotec w Brnie. Produkcja w firmie Kapena ruszyła latem 2008 roku. Autobus budowany jest w oparciu o podwozia ciężarówek Iveco Eurocargo produkowane w Brescii, a napędzany jest 6-cylindrowym silnikiem Iveco Tector 6 o pojemności 5880 cm³ i mocy maksymalnej 160 kW (217 KM) przy 2700 obr./min., spełniającym normę emisji spalin Euro 5. Silnik umieszczony jest przed przednią osią. Zawieszenie stosowane w modelu jest w pełni pneumatyczne, sterowane za pomocą układu ECAS.
Autobus powstaje w dwóch wersjach długości całkowitej: 7750 mm oraz 8450 mm. Pojemność luku bagażowego w dłuższym modelu wynosi 2,5 m³. Nadwozie jest wykonywane ze stali o podwyższonych właściwościach antykorozyjnych, albo ze stali nierdzewnej. Krótszy model może maksymalnie pomieścić 28 pasażerów na miejscach siedzących. Dłuższy, w zależności od aranżacji wnętrza, ma od 32 (lokalny) do 34 foteli. Wersja lokalna o 32 fotelach może dodatkowo zabrać 5 pasażerów stojących. Fotele wykonywane są przez włoską firmę Gibicar. Proway może być wyposażony w klimatyzację firmy Webasto.
Autobus ten jest bliźniaczą konstrukcją w stosunku do modelu Proxys, który jest dostosowany do dłuższych przewozów międzymiastowych a nawet przejazdów turystycznych. Oba te modele mają mocno podkreślony „uśmiech” oraz dużo łagodnych łuków, co jest ich znakiem rozpoznawczym.
Poprzednikiem był model Otoyol Eurobus Tector 31.17/35.17, sprzedawany w niektórych krajach pod marką i w sieci Irisbus co najmniej od 2005 do 2008 roku. Powstał on w wyniku współpracy firm Cacciamali oraz Otoyol i był produkowany w Turcji.

</doc>
<doc id="1589935" url="https://pl.wikipedia.org/wiki?curid=1589935" title="Suchopol (gmina)">
Suchopol (gmina)

Suchopol (lub "Suchopolska") – dawna gmina wiejska istniejąca do 1939 roku w woj. białostockim/woj. poleskim (obecnie na Białorusi). Siedzibą gminy był Suchopol.
Początkowo gmina należała do powiatu prużańskiego. 12 grudnia 1920 r. została przyłączona do nowo utworzonego powiatu białowieskiego pod Zarządem Terenów Przyfrontowych i Etapowych. Gmina Suchopol została wraz z całym powiatem przyłączona 19 lutego 1921 roku do (utworzonego 14 sierpnia 1919 roku) województwa białostockiego. Od 19 lutego 1921 była jedną z zaledwie trzech gmin powiatu białowieskiego, a po jego zniesieniu z dniem 1 sierpnia 1922 roku została przyłączona do powiatu bielskiego w tymże województwie. 26 lipca 1926 roku gminę Suchopol przyłączono do powiatu prużańskiego w woj. poleskim. 
18 kwietnia 1928 roku z gminy wyłączono część obszaru, który przyłączono do gminy Szereszów. 1 kwietnia 1932 roku do gminy Suchopol przyłączono część obszaru zniesionej gminy Kotra, natomiast część obszaru gminy Suchopol przyłączono do gminy Szereszów. Po wojnie obszar gminy Suchopol wszedł w struktury administracyjne Związku Radzieckiego.
Demografia.
Według Pierwszego Powszechnego Spisu Ludności z 1921 roku gmina liczyła 45 wsi, kolonii i małych osad. Zamieszkiwało ją 5968 osób (3081 kobiet i 2887 mężczyzn). Większość mieszkańców gminy w liczbie 5534 osób zadeklarowała narodowość białoruską (93% ogółu mieszkańców gminy). Pozostali podali kolejno: narodowość żydowską (211 osób), polską (206 osób), rosyjską (11 osób) i rusińską (6 osób). Pod względem wyznaniowym dominowali prawosławni (5458 osób; 91% wszystkich mieszkańców); pozostali zadeklarowali kolejno: wyznanie mojżeszowe (322 osoby) i wyznanie rzymskokatolickie (208 osób).

</doc>
<doc id="1589941" url="https://pl.wikipedia.org/wiki?curid=1589941" title="Przestępczość białych kołnierzyków">
Przestępczość białych kołnierzyków

Przestępczość „białych kołnierzyków” () – termin wprowadzony przez Edwina H. Sutherlanda (autora publikacji "White Collar Crime", New York: Dryden Press, 1949), oznaczający działalność przestępczą prowadzoną przez osoby o wysokim statusie ekonomicznym i społecznym, często mające specjalistyczne wykształcenie w dziedzinie prawa, ekonomii lub zarządzania. Osoby te wykorzystują zajmowane przez siebie stanowiska w świecie biznesu i polityki do popełniania przestępstw.
Bywa utożsamiana z przestępczością gospodarczą, w rzeczywistości jest jednak jednym z jej rodzajów. Przestępczość „białych kołnierzyków” godzi w interesy budżetu państwa i sektora prywatnego. Obejmuje między innymi oszustwa kapitałowe i ubezpieczeniowe, wyłudzenia kredytów i dotacji, wyłudzanie podatku od towarów i usług (VAT), pranie pieniędzy czy działanie na szkodę spółki. Przestępczość ta przyjmuje często charakter zorganizowany i wykorzystuje wpływy polityczne. Ze względu na wysoką pozycję finansową, zawodową i społeczną sprawców, stanowiącą skuteczny kamuflaż ich nielegalnej działalności, przestępczość „białych kołnierzyków” jest trudniej wykrywalna.
W drugiej dekadzie XXI wieku zauważalny jest spadek liczby gangów opierających działalność na sile fizycznej i wymuszeniach haraczy. Wzrasta z kolei liczba grup trudniących się przestępczością gospodarczą. W Polsce w 2014 roku, według danych Centralnego Biura Śledczego Policji, działało 920 zorganizowanych grup przestępczych, z których 388 czerpało zyski z nadużyć gospodarczych (z uwzględnieniem przestępczości „białych kołnierzyków”). W porównaniu z rokiem 2013 nastąpił wzrost liczby gangów trudniących się przestępczością o charakterze ekonomicznym o 12,8% (z 344).

</doc>
<doc id="1589942" url="https://pl.wikipedia.org/wiki?curid=1589942" title="Otoczka biaława (płazy)">
Otoczka biaława (płazy)

Otoczka biaława – białkowa otoczka jaja, szczególnie dobrze wykształcona u płazów. Po złożeniu jaj w zbiorniku wodnym otoczka wokół jaja pęcznieje, znacznie zwiększając jego objętość. Jest ona przezroczysta, lekko biaława, a samo jajo – nieprzezroczyste (białe, czarne, żółtawe itp.). Otoczka pełni funkcje ochronne, a także (u części gatunków) powoduje uniesienie jaja w kierunku powierzchni wody, gdzie jest ono lepiej ogrzewane przez Słońce.

</doc>
<doc id="1589946" url="https://pl.wikipedia.org/wiki?curid=1589946" title="Otoczka biaława ciała jamistego">
Otoczka biaława ciała jamistego

Otoczka biaława (łac. "tunica albuginea"), torebka biaława – otoczka każdego ciała jamistego prącia, ma grubość w stanie spoczynku prącia – 2 mm, a w stanie erekcji prącia – 0,5 mm.

</doc>
<doc id="1589947" url="https://pl.wikipedia.org/wiki?curid=1589947" title="AKS Beskid Andrychów">
AKS Beskid Andrychów



</doc>
<doc id="1589950" url="https://pl.wikipedia.org/wiki?curid=1589950" title="Szereszów (gmina)">
Szereszów (gmina)

Szereszów – dawna gmina wiejska istniejąca do 1939 roku w woj. poleskim (obecnie na Białorusi). Siedzibą władz gminy był Szereszów, który do 1934 roku stanowił odrębną gminę miejską.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Szereszów przyłączono część obszaru zniesionej gminy Szenie, 12 kwietnia 1928 roku część obszaru zniesionej gminy Dworce, 18 kwietnia 1928 roku części gmin Horodeczno i Suchopol, 1 kwietnia 1932 roku części obszaru zniesionych gmin Kotra i Linowo oraz część (nie zniesionej) gminy Suchopol, a 1 kwietnia 1934 roku obszar pozbawionego praw miejskich Szereszowa.
Po wojnie obszar gminy Szereszów wszedł w struktury administracyjne Związku Radzieckiego.

</doc>
<doc id="1589951" url="https://pl.wikipedia.org/wiki?curid=1589951" title="Nurt (album)">
Nurt (album)

Nurt – debiutancki album wrocławskiego zespołu rockowego Nurt, wydany w 1973 nakładem Polskich Nagrań (nr kat. XL/SXL 0944). Album był kilkakrotnie wznawiany na płycie kompaktowej: w 1994 roku przez wytwórnię Digiton, w 2003 przez Yesterday, a w 2013 przez Kameleon Records. Wydanie z 1994 zawierało tak naprawdę wersje radiowe utworów z oryginalnej płyty, ponadto zostało wzbogacone o cztery inne nagrania radiowe. Na potrzeby wydania z 2013 materiał został poddany cyfrowemu remasteringowi.
Album został ponadto wznowiony na płycie winylowej w 2013 roku przez wydawnictwo Sound by Sound Records, w limitowanej edycji 500 sztuk.
Utwory "Będziesz panią w moim piekle" i "Gdyby przebaczać mogli wszyscy" zostały pierwotnie nagrane przez grupę Runowicza Romuald i Roman. Można je usłyszeć na składance "Z Archiwum Polskiego Radia, Vol. 5 – Romuald i Roman".

</doc>
<doc id="1589954" url="https://pl.wikipedia.org/wiki?curid=1589954" title="Horodeczno (gmina)">
Horodeczno (gmina)

Horodeczno (początkowo "Horodeczna") – dawna gmina wiejska istniejąca do 1939 roku w woj. poleskim (obecnie na Białorusi). Siedzibą gminy było Horodeczno, a następnie Szczerczewo.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku część obszaru gminy Horodeczno przyłączono do gminy Linowo, natomiast 12 kwietnia 1928 roku do gminy Horodeczno przyłączono część obszaru zniesionej gminy Dworce. 18 kwietnia 1928 roku z gminy wyłączono część obszaru, który przyłączono do gminy Szereszów. 
Po wojnie obszar gminy Horodeczno wszedł w struktury administracyjne Związku Radzieckiego.

</doc>
<doc id="1589955" url="https://pl.wikipedia.org/wiki?curid=1589955" title="Horodeczna (gmina)">
Horodeczna (gmina)

Horodeczna (od 1936 "Nowogródek") – dawna gmina wiejska istniejąca w latach 30. XX wieku w II Rzeczypospolitej, w woj. nowogródzkim (obecnie na Białorusi). Siedzibą władz gminy była Horodeczna (234 mieszk. w 1921 roku).
W okresie międzywojennym gmina Horodeczna należała do powiatu nowogródzkiego w woj. nowogródzkim. Gmina stanowiła obręcz wokół Nowogródka.
25 stycznia 1936 r. przeniesiono siedzibę gminy do Nowogródka, który stanowił odrębną gminę miejską.
3 lutego 1936 r. z obszaru gminy Horodeczna utworzono gminę Nowogródek.

</doc>
<doc id="1589957" url="https://pl.wikipedia.org/wiki?curid=1589957" title="Prużana (gmina)">
Prużana (gmina)

Prużana – dawna gmina wiejska istniejąca w latach 1926–1939 roku w woj. poleskim (obecnie na Białorusi). Siedzibą gminy była Prużana, która stanowiła odrębną gminę miejską.
Gmina Prużana została utworzona w powiecie prużańskim w woj. poleskim 22 stycznia 1926 roku z części obszaru zniesionych gmin Dobuczyn, Szenie, Mikitycze i Noski oraz z części (nie zniesionej) gminy Linowo. 18 kwietnia 1934 roku część gminy Prużany (część majątku Gubernia i posiadłość Augustynówka) włączono do miasta Prużana.
1 kwietnia 1932 roku do gminy Prużana przyłączono część obszaru zniesionej gminy Linowo, natomiast część obszaru gminy Prużana przyłączono do gmin Malecz i Rudniki. Po wojnie obszar gminy Prużana wszedł w struktury administracyjne Związku Radzieckiego.

</doc>
<doc id="1589958" url="https://pl.wikipedia.org/wiki?curid=1589958" title="Śnieżnik (miasto)">
Śnieżnik (miasto)



</doc>
<doc id="1589959" url="https://pl.wikipedia.org/wiki?curid=1589959" title="Kopiec Kościuszki">
Kopiec Kościuszki



</doc>
<doc id="1589964" url="https://pl.wikipedia.org/wiki?curid=1589964" title="Snieżnogorsk">
Snieżnogorsk

Snieżnogorsk (ros. Снежногорск) – miasto zamknięte w rosyjskim obwodzie murmańskim.
Założone w 1970 roku jako Wjużnyj (ros. Вьюжный; pol. dosł. "Wijący"), miasto było oficjalnie znane jako Murmańsk-60 (ros. Мурманск-60). Nazwę tę nosiło do 1994 roku, kiedy zmieniono ją na Snieżnogorsk.
Miasto jest położone na brzegu jeziora Tumannyj (ros. Туманный; pol. dosł. "Mglany") i leży 26 kilometrów od Murmańska. Populacja w roku 2008 wynosiła 14 330 mieszkańców.
Główną rolą Snieżnogorska (i powód jego stanu miasta zamkniętego) jest naprawa i eksploatacja nuklearnych okrętów podwodnych. Do tego celu służą zakłady naprawcze okrętów "Nierpa" (ros. Нерпа; pol. dosł. "Foka"). Stąd właśnie foka na fladze i herbie miasta.

</doc>
<doc id="1589965" url="https://pl.wikipedia.org/wiki?curid=1589965" title="Siechniewicze (gmina)">
Siechniewicze (gmina)

Siechniewicze (do 1932 "Międzylesie") – dawna gmina wiejska istniejąca w latach 1932-1939 w woj. poleskim (obecnie na Białorusi). Siedzibą gminy były Siechniewicze.
Gmina Siechniewicze została utworzona w powiecie prużańskim w woj. poleskim 1 kwietnia 1932 roku z obszaru zniesionej gminy Międzylesie, oraz z równocześnie do niej przyłączonych części obszaru zniesionych gmin Bereza Kartuzka i Rewjatycze. Po wojnie obszar gminy Siechniewicze wszedł w struktury administracyjne Związku Radzieckiego.
Nie mylić z gminą Siechnowicze.

</doc>
<doc id="1589971" url="https://pl.wikipedia.org/wiki?curid=1589971" title="Gmina Międzylesie (ujednoznacznienie)">
Gmina Międzylesie (ujednoznacznienie)

dawne gminy:
Zobacz też: gmina Międzyleś

</doc>
<doc id="1589972" url="https://pl.wikipedia.org/wiki?curid=1589972" title="Międzylesie (gmina w województwie poleskim)">
Międzylesie (gmina w województwie poleskim)

Międzylesie (do 1926 "Maciejewicze"; od 1932 "Siechniewicze") – dawna gmina wiejska istniejąca w latach 1926-1932 w woj. poleskim (obecnie na Białorusi). Siedzibą gminy było Międzylesie.
Jednostka o nazwie Międzylesie powstała w powiecie prużańskim w woj. poleskim 22 stycznia 1926 po przemianowaniu gminy Maciejewicze na "Międzylesie", do której równocześnie przyłączono części obszaru zniesionej gminy Czerniaków i (nie zniesionej) gminy Rewjatycze. 
Gminę Międzylesie zniesiono 1 kwietnia 1932 roku, a z jej obszaru utworzono nową gminę Siechniewicze, do której równocześnie przyłączono części obszaru zniesionych gmin Bereza Kartuzka i Rewjatycze.

</doc>
<doc id="1589974" url="https://pl.wikipedia.org/wiki?curid=1589974" title="Bajki (gmina)">
Bajki (gmina)

Bajki – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Bajki.
W okresie międzywojennym gmina należała do powiatu prużańskiego w woj. poleskim. Gminę zniesiono 22 stycznia 1926 roku, a jej obszar włączono do gmin Linowo i Malecz.

</doc>
<doc id="1589976" url="https://pl.wikipedia.org/wiki?curid=1589976" title="Czerniaków (gmina)">
Czerniaków (gmina)

Czerniaków – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Czerniaków.
W okresie międzywojennym gmina należała do powiatu prużańskiego w woj. poleskim. Gminę zniesiono 22 stycznia 1926 roku, a jej obszar włączono do gmin Rewjatycze i Maciejewicze (równocześnie przemianowanej na "gminę Międzylesie").

</doc>
<doc id="1589977" url="https://pl.wikipedia.org/wiki?curid=1589977" title="Dobuczyn (gmina)">
Dobuczyn (gmina)

Dobuczyn – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Dobuczyn.
W okresie międzywojennym gmina należała do powiatu prużańskiego w woj. poleskim. Gminę zniesiono 22 stycznia 1926 roku, a jej obszar włączono do nowo utworzonej gminy Prużana.

</doc>
<doc id="1589978" url="https://pl.wikipedia.org/wiki?curid=1589978" title="Mikitycze (gmina)">
Mikitycze (gmina)

Mikitycze – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Mikitycze.
W okresie międzywojennym gmina należała do powiatu prużańskiego w woj. poleskim. Gminę zniesiono 22 stycznia 1926 roku, a jej obszar włączono do gmin Malecz i Linowo oraz do nowo utworzonej gminy Prużana.

</doc>
<doc id="1589979" url="https://pl.wikipedia.org/wiki?curid=1589979" title="Konfederacja Narodu Polskiego">
Konfederacja Narodu Polskiego

Konfederacja Narodu Polskiego – polska organizacja spiskowa zawiązana we Lwowie w marcu 1876, obliczona na wywołanie powstania zbrojnego w zaborze rosyjskim z chwilą wybuchu spodziewanej wojny rosyjsko-tureckiej. Utworzona przez Wacława Koszczyca.
KNP powołała sieć agentów politycznych. Jej przedstawicielem we Włoszech został Władysław Kulczycki. Jesienią 1876 agenci KNP nawiązali kontakt z wielkim wezyrem tureckim Midhatem Paszą. Imperium osmańskie zadeklarowało wówczas pomoc w dostawach broni i pieniędzy dla powstania w Królestwie Polskim, które konfederaci obiecywali wywołać w kwietniu 1877. Midhat Pasza zaakceptował także projekt utworzenia Legionu Polskiego przy armii tureckiej. 
Po wybuchu wojny rosyjsko-tureckiej agent brytyjski Henry Alexander Munro-Butler-Johnstone próbował popchnąć działaczy KNP na drogę przygotowań powstańczych, gwarantując, że wówczas "koalicja Anglii, Francji i Austrii weźmie w swoje ręce sprawę polską".

</doc>
<doc id="1589980" url="https://pl.wikipedia.org/wiki?curid=1589980" title="Noski (gmina)">
Noski (gmina)

Noski – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Noski.
W okresie międzywojennym gmina należała do powiatu prużańskiego w woj. poleskim. Gminę zniesiono 22 stycznia 1926 roku, a jej obszar włączono do gmin Sielec i Rudniki oraz do nowo utworzonej gminy Prużana.

</doc>
<doc id="1589981" url="https://pl.wikipedia.org/wiki?curid=1589981" title="Złotówka krakowska">
Złotówka krakowska

Złotówka krakowska – waluta obiegowa Wolnego Miasta Krakowa od 1835 roku. Złoty krakowski dzielił się na 30 groszy.
Wolne Miasto Kraków, utworzone na mocy postanowień kongresu wiedeńskiego w 1815 roku, otrzymało prawo do bicia własnej monety. Do 1817 roku utrzymywało system pieniężny Księstwa Warszawskiego. Dnia 6 grudnia 1817 roku Senat Rządzący ogłosił nową taryfę, w której za walutę miasta przyjęto złoty polski, czyli monetę Królestwa Kongresowego, wraz z bilonem, zaś kurs kasowy otrzymał srebrny kurant rosyjski, staropolski od 1765 roku, pruski, saski, austriacki, francuski i włoski (napoleońskiego Królestwa Włoskiego). Przyjmowano też w kasach miejskich monety złote polskie, rosyjskie, holenderskie, austriackie. saskie, pruskie i francuskie. Taryfa kasowa preferowała monetę austriacką a dyskryminowała rosyjskie złoto. W okresie powstania listopadowego w Wolnym Mieście Krakowie używano również złotych polskich wprowadzonych do obiegu przez rząd powstańczy. Na monetach tych umieszczony był herb Królestwa Polskiego z Orłem i Pogonią, zastępujący obowiązujący do wybuchu powstania herb z rosyjskim orłem dwugłowym i tarczą z orłem polskim na jego piersi.
Dzieje złotówki krakowskiej.
Dopiero 18 września 1833 roku Zgromadzenie Reprezentantów (sejm) Wolnego Miasta uchwaliło wybicie własnych monet. Decyzję tę motywowano dość nieprzekonująco:
W niektórych opracowaniach pojawiają się tezy, że prawdziwą przyczyną tej uchwały było wycofanie Orła polskiego z awersów monet Królestwa Kongresowego. Jednak złotówek z herbem Królestwa Kongresowego nie bito już od 1825 roku, zaś na miedziakach z Mennicy Warszawskiej pozostał on do roku 1835. Zapewne oprócz pragnienia wyeksponowania polskiego Orła w krakowskiej bramie i wyrażenia poprzez własną monetę obowiązującego standardu monetarnego, odegrały też rolę względy manifestacyjne ostatniego rządzonego przez Polaków skrawka byłej Rzeczypospolitej.
Za wzór metrologiczny przyjęto nową petersburską emisję dwunominałowych złotówek, a nie ówczesną emisję złotówek warszawskich. Monety Kongresówki posłużyły jako wzorzec dla bilonu. W każdym przypadku istniały jednak drobne odchylenia. Zaordynowana na stopę 86½ z grzywny czystej kolońskiej złotówka zawierać miała minimalnie więcej (2,7030 grama) czystego srebra, niż złotówka polsko-rosyjska (2,6994 g), co wynikło z zaokrąglenia stopy w odmiennym od rosyjskiego systemie metrologicznym. Złotówkę krakowską polecono wybijać w kruszcu czternastołutowym, innym niż stosowany w Kongresówce. W rzeczywistości mennica wybiła je jeszcze nieco inaczej, a mianowicie na stopę 75⅓ sztuki z grzywny próby 13 łutów 17,5 grenów, a więc nieco lepsze (2,7108 grama czystego srebra) niż zaordynowano. Mimo to w obiegu traktowano je al pari ze złotówkami Królestwa Kongresowego. Do bilonowych pięcio- i dziesięciogroszówek przyjęto za podstawę nie grzywnę kolońską, lecz wiedeńską (280,644 g). Z tej jednostki bito 168 złotych i 26 groszy w bilonie krakowskim, tzn. na dziesięciogroszówkę przypadało 0,554 g czystego srebra, gdy w Królestwie Kongresowym 0,565 grama.
Z umieszczoną datą 1835 do obiegu wprowadzono trzy monety:
Monety wybito w mennicy w Wiedniu. Ich produkcja została ukończona w pierwszym kwartale 1836 r. Łącznie wybito monet krakowskich na kwotę 100 000 złotych. Do tych trzech nominałów ograniczono się z powodu szczupłego funduszu – emisja dała stratę 222 złotych. Po wprowadzeniu monety krakowskie były w obiegu razem z monetami Królestwa Kongresowego.
Podawane w niektórych opracowaniach monety, rzekomo próbnego bicia:
w rzeczywistości zostały w latach osiemdziesiątych XX w. zidentyfikowane jako fantazyjne wyroby kolekcjonerskie z drugiej połowy XIX w.
Z pewnym opóźnieniem złotówka krakowska podzieliła los Wolnego Miasta. Po zajęciu Krakowa przez Austriaków w 1846 r. z dniem 1 stycznia 1848 r. z obiegu wycofano wszystkie monety Królestwa Kongresowego, pozostawiając jednak w obrocie monety krakowskie, ustalając kurs 4 złote i 6 groszy za jednego złotego reńskiego. Monety krakowskie były w obiegu do 1857 r., kiedy to w wyniku austriackiej reformy walutowej zostały unieważnione.
Siłę nabywczą krakowskiej złotówki można ocenić na podstawie zachowanego rachunku stolarza z 1845 roku, który tak wycenił swoje usługi:
Na początku XXI w. złotówki krakowskie ze względu na niewielką liczbę wybitych egzemplarzy i relatywnie krótki czas pozostawania w obiegu stanowią rzadką pozycję w kolekcji każdego numizmatyka.
Projekt monet.
Nie jest znane nazwisko projektanta monet dla Wolnego Miasta Krakowa, ale noszą one wyraźne znamiona podobieństwa do serii monet w walucie złotowej wprowadzonych w 1831 przez rząd powstańczy w Królestwie Polskim (monety te były również przez krótki czas w obiegu na obszarze Wolnego Miasta Krakowa).
Awers złotego krakowskiego i monet zdawkowych jest identyczny; centralnym elementem jest herb Wolnego Miasta Krakowa ozdobiony koroną, nad którą znajduje się półkolisty napis WOLNE MIASTO KRAKOW (a nie "Kraków"). Również rewers złotego krakowskiego i monet zdawkowych jest identyczny, różni się on jedynie średnicą i nominałem; głównym elementem rewersu jest wieniec złożony z dwóch gałązek dębowych, w którym podany jest nominał oraz data 1835.

</doc>
<doc id="1589982" url="https://pl.wikipedia.org/wiki?curid=1589982" title="Szenie (gmina)">
Szenie (gmina)

Szenie – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Szenie.
W okresie międzywojennym gmina należała do powiatu prużańskiego w woj. poleskim. Gminę zniesiono 22 stycznia 1926 roku, a jej obszar włączono do gmin Szereszów i Linowo oraz do nowo utworzonej gminy Prużana.

</doc>
<doc id="1589983" url="https://pl.wikipedia.org/wiki?curid=1589983" title="Maciejewicze (gmina)">
Maciejewicze (gmina)

Maciejewicze (także "Matwiejewicze"; od 1926 "Międzylesie") – dawna gmina wiejska istniejąca do 1926 roku w woj. poleskim (obecnie na Białorusi). Siedzibą gminy były Maciejewicze.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Maciejewicze przyłączono część obszaru zniesionej gminy Czerniaków, po czym gminę Maciejewicze przemianowano na "gminę Międzylesie" (do której równocześnie włączono część obszaru gminy Rewjatycze).

</doc>
<doc id="1589986" url="https://pl.wikipedia.org/wiki?curid=1589986" title="Franciszek Tomanek">
Franciszek Tomanek

Franciszek Tomanek (ur. 15 listopada 1889 w Monasterzyskach, zm. 1935 we Lwowie) – prawnik, pedagog.
Życiorys.
Ukończył gimnazjum w Wadowicach w 1907. Studiował prawo na Uniwersytecie Jagiellońskim w Krakowie, doktorat praw uzyskał w 1914. Od 1916 pracował w szkolnictwie handlowym. Był prof. Akademii Handlowej i Wyższej Szkoły Handlu Zagranicznego we Lwowie, wykładał księgowość na Politechnice Lwowskiej. Ponadto był członkiem Państwowej Rady Oświecenia Publicznego i Państwowej Komisji Oświaty Zawodowej, a także prezesem Towarzystwa Społecznych Szkół Handlowych, dyrektorem Towarzystwa Kredytowego Nauczycieli i Urzędników, redaktorem „Młodego Kupca”, biegłym sądowym dla księgowości, członkiem Komisji Rewizyjnej Magistratu miasta Lwowa.
Pochowany 2 grudnia 1935 na Cmentarzu Obrońców Lwowa.

</doc>
<doc id="1589990" url="https://pl.wikipedia.org/wiki?curid=1589990" title="Bereza Kartuska (gmina)">
Bereza Kartuska (gmina)

Bereza Kartuska (lub "Bereza Kartuzka") – dawna gmina wiejska istniejąca do 1932 roku w woj. poleskim. Siedzibą gminy była Bereza Kartuska, która stanowiła odrębną gminę miejską.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Bereza Kartuska przyłączono części obszaru gmin Rewjatycze i Sielec.
1 kwietnia 1932 gminę zniesiono, a jej obszar włączono do gmin Malecz i Sielec oraz do nowo utworzonej gminy Siechniewicze.

</doc>
<doc id="1589991" url="https://pl.wikipedia.org/wiki?curid=1589991" title="Gmina Bereza Kartuzka">
Gmina Bereza Kartuzka



</doc>
<doc id="1589992" url="https://pl.wikipedia.org/wiki?curid=1589992" title="Kotra (gmina)">
Kotra (gmina)

Kotra – dawna gmina wiejska istniejąca do 1932 roku w woj. poleskim (obecnie na Białorusi). Siedzibą gminy była Kotra.
W okresie międzywojennym gmina należała do powiatu prużańskiego w woj. poleskim. 1 kwietnia 1932 gminę zniesiono, a jej obszar włączono do gmin Rudniki, Suchopol i Szereszów.

</doc>
<doc id="1589993" url="https://pl.wikipedia.org/wiki?curid=1589993" title="René Makondele">
René Makondele

René Makondele (ur. 20 kwietnia 1982 roku w Kinszasie) – piłkarz pochodzący z Demokratycznej Republiki Konga, grający obecnie w szwedzkim klubie BK Häcken, dokąd przeszedł z innego szwedzkiego zespołu, Helsingborgs IF.
Zanim jednak grał w Gefle IF, występował w Djurgårdens IF. Do Szwecji przyjechał poprzez akademię w Kinszasie i klub Kinshasa Star FC. Makondele jest ofensywnym pomocnikiem mogącym występować zarówno na skrzydle jak i w ataku.
Makondele swojego pierwszego ligowego gola dla Helsingborga zdobył już w debiucie, przeciwko swojemu byłemu klubowi Djurgårdens IF.
Zawodnikowi udało się razem z Helsinborgiem w sezonie 2007-2008 awansować do fazy grupowej Pucharu UEFA a nawet wyjść z grupy (wygrywając m.in. na trudnym terenie w Stambule z Galatasaray SK), lecz w 1/16 finału szwedzki zespół uległ PSV Eindhoven.

</doc>
<doc id="1589994" url="https://pl.wikipedia.org/wiki?curid=1589994" title="Linowo (gmina)">
Linowo (gmina)

Linowo – dawna gmina wiejska istniejąca do 1932 roku w woj. poleskim (obecnie na Białorusi). Siedzibą gminy było Linowo.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Linowo przyłączono części obszaru zniesionych gmin Bajki, Szenie i Mikitycze oraz część obszaru (nie zniesionej) gminy Horodeczno.
1 kwietnia 1932 gminę Linowo zniesiono, a jej obszar włączono do gmin Malecz, Prużana i Szereszów.

</doc>
<doc id="1589996" url="https://pl.wikipedia.org/wiki?curid=1589996" title="Rewiatycze (gmina)">
Rewiatycze (gmina)

Rewiatycze (lub "Rewjatycze") – dawna gmina wiejska istniejąca do 1932 roku w woj. poleskim (obecnie na Białorusi). Siedzibą gminy były Rewiatycze.
W okresie międzywojennym gmina należała do powiatu prużańskiego w woj. poleskim. 22 stycznia 1926 roku do gminy Rewiatycze przyłączono część obszaru zniesionej gminy Czerniaków, natomiast część obszaru gminy Rewiatycze przyłączono do gmin Międzylesie (nowo utworzonej) i Bereza Kartuska.
1 kwietnia 1932 gminę Rewiatycze zniesiono, a jej obszar włączono do gmin Malecz i Siechniewicze (nowo utworzonej).

</doc>
<doc id="1589997" url="https://pl.wikipedia.org/wiki?curid=1589997" title="Gmina Rewjatycze">
Gmina Rewjatycze



</doc>
<doc id="1590001" url="https://pl.wikipedia.org/wiki?curid=1590001" title="Mr. Slave">
Mr. Slave



</doc>
<doc id="1590005" url="https://pl.wikipedia.org/wiki?curid=1590005" title="AHP">
AHP



</doc>
<doc id="1590010" url="https://pl.wikipedia.org/wiki?curid=1590010" title="John Gavin">
John Gavin

John Gavin, właściwie John Anthony Golenor Pablos (ur. 8 kwietnia 1931 w Los Angeles, zm. 9 lutego 2018 w Beverly Hills) – amerykański aktor i polityk, laureat Złotego Globu dla najbardziej obiecującego aktora w 1958 za występ w filmie "Czas życia i czas umierania" ("A Time to Love and a Time to Die"). W latach 1981–1986 był amerykańskim ambasadorem w Meksyku. 
Życiorys.
Był w połowie Meksykaninem i mówił biegle po hiszpańsku. Urodził się w Los Angeles jako syn Juana Vincenta Apablasy i Delii Diany Pablos. Uczęszczał do St. John’s Military Academy i szkoły katolickiej Villanova Preparatory School w Ojai. Początkowo studiował ekonomię na Uniwersytecie Stanforda, a następnie zaciągnął się do United States Navy. W latach 1952–1955 brał udział w wojnie koreańskiej. 
Później zaczął otrzymywać pierwsze role filmowe, z których przełomowa okazała się rola Ernsta Graebera, młodego niemieckiego żołnierza, który w okresie klęsk ponoszonych przez wojska hitlerowskie dostaje urlop i postanawia w rodzinnym mieście zapomnieć o wojennej traumie; na miejscu staje się świadkiem upadku własnej ojczyzny, ale przeżywa wielką miłość w dramacie "Czas życia i czas umierania" ("A Time to Love and a Time to Die", 1958). W kolejnych latach sławę zapewniły mu rolę w kinowych klasykach – dreszczowcu "Psychoza" ("Psycho", 1960) Alfreda Hitchcocka, "Spartakus" ("Spartacus", 1960) w reżyserii Stanleya Kubricka i "Na wskroś nowoczesna Millie" ("Thoroughly Modern Millie", 1967) George’a Roya Hilla.
Obok działalności aktorskiej Gavin przez wiele lat był szefem związku zawodowego aktorów, a w latach 80. za prezydentury Ronalda Reagana otrzymał stanowisko ambasadora USA w Meksyku. 
Był dwukrotnie żonaty. Od 1974 mąż aktorki i piosenkarki Constance Towers, wcześniej jego żoną była Cecily Evans, poślubiona w 1957, z którą miał dwie córki.
Zmarł 9 lutego 2018 we własnym domu w Beverly Hills w wieku 86 lat w otoczeniu rodziny.
W serialu "" w postać Gavina wciela się Yul Vazquez.

</doc>
<doc id="1590011" url="https://pl.wikipedia.org/wiki?curid=1590011" title="Andreas Schelfhout">
Andreas Schelfhout

Andreas Schelfhout (ur. 16 lutego 1787 w Hadze, zm. 19 kwietnia 1870 tamże) – holenderski malarz, rytownik i litograf. Był jednym z czołowych przedstawicieli romantycznego malarstwa pejzażowego w Holandii i prekursorem Szkoły haskiej.
Życiorys.
Do 24. roku życia pracował u swojego ojca, który zajmował się wykonywaniem ram do obrazów. Gdy w 1811 r. wystawił z powodzeniem kilka niewielkich krajobrazów, ojciec zdecydował się umożliwić mu naukę u malarza dekoratora Joannesa Breckenheimera (1772-1856). Schelfhout studiował samodzielnie XVII-wiecznych mistrzów krajobrazu, takich jak Meindert Hobbema i Jacob van Ruisdael i od 1815 r. rozpoczął samodzielną działalność.
Artysta malował początkowo sceny letnie, wybrzeża morskie, plaże i zwierzęta, jednak powodzenie scen zimowych skłoniło go do skoncentrowania się na tym tej tematyce. Pomimo że wielokrotnie malował podobne sceny, jego kolejne obrazy odznaczają się świeżością pomysłów i kompozycji. Posługiwał się techniką olejną, wykonywał też akwarele, ryciny i litografie. Jego prace inspirowane były twórczością Hendricka van Avercampa (tematyka) i Philipsa de Konincka (kompozycja).
W 1818 r. Schelfhout został członkiem Królewskiej Akademii Sztuk Pięknych w Amsterdamie, co zapoczątkowało jego błyskotliwą karierę. Wystawiał w Holandii i poza jej granicami. Podejmował podróże, których celem było zapoznanie się z nowymi nurtami w sztuce i osiągnięciami innych malarzy. W 1833 r. był we Francji, a w 1835 r. wyjechał do Anglii głównie by obejrzeć prace Johna Constable’a. Pod wpływem podróży i zagranicznych studiów artysta modyfikował swoją technikę i w latach 30. XIX wieku radykalnie rozjaśnił paletę, wprowadził też szereg nowych motywów w swoich dziełach.
Andreas Schelfhout był również cenionym pedagogiem, wykształcił wielu znanych malarzy, wśród jego uczniów byli m.in. Johan Hendrik Weissenbruch, Johan Jongkind (późniejszy prekursor impresjonizmu), Charles Leickert, Jan Willem van Borselen, Nicholas Roosenboom, Willem Troost, amerykański malarz należący do Hudson River School Louis Rémy Mignot i jego szwagier Wijnand Nuyen.
Schelfhout zmarł w 1870 r., pochowany został na cmentarzu Eik en Duinen w Hadze. Jego śmierć wywołała głębokie wrażenie na środowisku artystycznym miasta, razem z malarzem odchodził bowiem romantyzm. Prace artysty są eksponowane w licznych muzeach i galeriach m.in. w Rijksmuseum w Amsterdamie, Teylers Museum w Haarlemie, National Gallery w Londynie i Museum Boijmans Van Beuningen w Rotterdamie. W zbiorach polskich znajduje się obraz pt. "Park w Hadze" w Muzeum w Nysie.

</doc>
<doc id="1590012" url="https://pl.wikipedia.org/wiki?curid=1590012" title="Anna A. Tomaszewska">
Anna A. Tomaszewska

Anna A. Tomaszewska (ur. 23 lutego 1968) – polska poetka.
Życiorys.
Absolwentka Studium Literacko-Artystycznego UJ (2005). Autorka tomiku "Wiersze do czytania" (Wydawnictwo Literackie, Kraków 2005), oraz "lokomotywy, wagony, sukienki" (Teatr Mały, Tychy 2006). Publikowała m.in. w Zeszytach Literackich, Kulturze, Dekadzie Literackiej, Kresach, Kartkach, Autografie, Czasie Kultury. Laureatka konkursów – Tyskiej Zimy Poetyckiej, J. Bierezina, "Złoty Środek Poezji", K.K. Baczyńskiego, "Czerwonej Róży" i wielu innych. Swoje wiersze czytała w Programie Drugim PR w cyklu "Sto lat poezji polskiej", w TVP Kultura, a także w Piwnicy pod Baranami. Mieszka w Warszawie.

</doc>
<doc id="1590015" url="https://pl.wikipedia.org/wiki?curid=1590015" title="Sukur">
Sukur

Sukur - obszar krajobrazu kulturowego w stanie Adamawa we wschodniej Nigerii, od 1999 roku wpisany na listę światowego dziedzictwa UNESCO. 
Nad obszarem Sukur i przyległymi wsiami góruje położony na wzniesieniu pałac wodza plemiennego ("Hidi"). Występują tu tarasy rolne i liczne pozostałości po kwitnącym tu dawniej przemyśle żelaznym.

</doc>
<doc id="1590016" url="https://pl.wikipedia.org/wiki?curid=1590016" title="Nemesea">
Nemesea

Nemesea – holenderska grupa muzyczna wykonująca gothic metal. Powstała w 2002 roku w Groningen.
Życiorys.
Zespół utworzyli wokalistka Manda Ophuis i gitarzysta Hendrik Jan de Jong w grudniu 2002r w Groningen w Holandii. W kwietniu 2004r Nemesea wydało swój pierwszy album - "Mana" (co oznacza magiczną energię darowaną przez bogów). Potem występowali w Holandii i Belgii aż do grudnia 2005 r. Byli pierwszym zespołem, który na platformie crowdfundingowej Sellaband przekroczył próg 50 tys. USD. 21 kwietnia 2007 wydali swój drugi album "In Control".

</doc>
<doc id="1590020" url="https://pl.wikipedia.org/wiki?curid=1590020" title="Port lotniczy Ghadames">
Port lotniczy Ghadames



</doc>
<doc id="1590023" url="https://pl.wikipedia.org/wiki?curid=1590023" title="Marian Golka">
Marian Golka

Marian Golka (ur. 19 września 1948 w Golinie) – polski socjolog, emerytowany profesor nauk humanistycznych, były kierownik Zakładu Socjologii Kultury i Cywilizacji Współczesnej w Instytucie Socjologii UAM.
Życiorys.
W 1973 ukończył Instytut Socjologii Uniwersytetu im. A. Mickiewicza w Poznaniu, w 1980 obronił w Instytucie Socjologii UAM rozprawę doktorską pt. "Funkcje społeczne środowiska wizualnego w centrum wielkiego miasta". W 1993 uzyskał stopień doktora habilitowanego nauk humanistycznych w zakresie socjologii na Wydziale Nauk Społecznych UAM. Podstawą habilitacji była rozprawa pt. "Kultura jako system" opublikowana w 1992. W 1998 uzyskał tytuł naukowy profesora nauk humanistycznych. W 2002 został mianowany na stanowisko profesora zwyczajnego. W 2019 przeszedł na emeryturę.
Prowadzi badania w zakresie: socjologicznej teorii kultury wraz z opisem i refleksją dotyczącą różnych problemów kultury współczesnej, teorii socjologii sztuki, teorii wielokulturowości, teorii cywilizacji i zastosowanie jej do analizy niektórych zjawisk współczesnych, m.in. globalizacji. W ramach zainteresowań cywilizacją współczesną zajmuje się konsumpcjonizmem, zmianami w pamięci społecznej a także przeobrażeniami w komunikowaniu oraz zagadnieniami związanymi ze społeczeństwem informacyjnym. Ma na koncie ponad 200 publikacji.
W różnych latach: Członek Rady Redakcyjnej czasopisma "Przegląd Zachodni". Członek Komitetu Redakcyjnego czasopisma "Ruch Prawniczy, Ekonomiczny i Socjologiczny". Członek Rady Naukowej serii "Opuscula" "Sociologica". Członek Rady Naukowej internetowego czasopisma "Przestrzeń Społeczna (Social Space)". Członek Komitetu Redakcyjnego czasopisma "Forum Socjologiczne". Członek Rady Naukowej czasopisma "Multicultural Studies". Członek Rady Naukowej Centrum Badań Interdyscyplinarnych. Członek Polskiego Towarzystwa Socjologicznego. Członek Rady Fundacji Naukowej im. Floriana Znanieckiego. Były członek Komitetu Nauk o Kulturze PAN oraz były członek Komitetu Socjologii PAN.
Mieszka w Puszczykowie.
Wybrane publikacje.
Autor książek:
Redakcja prac zbiorowych:

</doc>
<doc id="1590024" url="https://pl.wikipedia.org/wiki?curid=1590024" title="Jezioro Ostrowieckie">
Jezioro Ostrowieckie

Jezioro Ostrowieckie – jezioro w Polsce, położone w województwie zachodniopomorskim, na Równinie Gorzowskiej, 10 km na północny wschód od Dębna, na zachód od wsi Ostrowiec.
Długość linii brzegowej 6424 m, III klasa czystości wody. Z jeziora wypływa strumień wpadający do Myśli.
Na jeziorze znajdują się dwie wyspy, z których większa pokryta jest lasem i stanowi od 1985 faunistyczny rezerwat przyrody Czapli Ostrów.

</doc>
<doc id="1590025" url="https://pl.wikipedia.org/wiki?curid=1590025" title="Termoskop">
Termoskop



</doc>
<doc id="1590026" url="https://pl.wikipedia.org/wiki?curid=1590026" title="Stoczek Węgrowski">
Stoczek Węgrowski



</doc>
<doc id="1590027" url="https://pl.wikipedia.org/wiki?curid=1590027" title="Metoda Schulze'a">
Metoda Schulze'a



</doc>
<doc id="1590029" url="https://pl.wikipedia.org/wiki?curid=1590029" title="Bożowola">
Bożowola



</doc>
<doc id="1590032" url="https://pl.wikipedia.org/wiki?curid=1590032" title="Golka (nazwisko)">
Golka (nazwisko)

Golka – nazwisko które w Polsce nosi ponad 200 osób.
Osoby noszące to nazwisko:

</doc>
<doc id="1590033" url="https://pl.wikipedia.org/wiki?curid=1590033" title="Hanna Mamzer">
Hanna Mamzer

Hanna Maria Mamzer (ur. 8 grudnia 1973) – socjolog. 
Działalność naukowa.
Pracuje na stanowisku adiunkta w Zakładzie Socjologii Kultury i Cywilizacji Współczesnej na Wydziale Nauk Społecznych Uniwersytetu im. Adama Mickiewicza w Poznaniu (od 2001).
Ukończyła studia magisterskie w Instytucie Psychologii UAM. W 2001 uzyskała doktorat w Instytucie Socjologii UAM pod opieką Mariana Golki przedkładając pracę "Budowanie tożsamości w warunkach kontaktów wielokulturowych" (publikowaną w latach 2001 i 2003). Od początku 2010 roku posiada tytuł dr habilitowanego.
Zajmuje się zagadnieniami związanymi z przemianami współczesnej kultury, socjologicznymi aspektami tożsamości, problematyką wielokulturowości oraz socjologią refleksyjną stawiającą sobie za cel interdyscyplinarne łączenie wątków z różnych dziedzin humanistyki. 
Stypendystka licznych fundacji: tygodnika Polityka (Stypendium dla Młodych Naukowców); fundacji Fulbrighta, Central European University, British Council, Programu Socrates Erasmus, European University Institute we Florencji, Fundacji im. Stefana Batorego i Fundacji Uniwersytetu im. Adama Mickiewicza. 
Wielokrotnie prowadziła wykłady gościnne za granicą (w Stanach Zjednoczonych, Meksyku, Holandii, Ameryce Południowej, Wielkiej Brytanii, Czechach, na Węgrzech i Białorusi) w ramach projektu Socrates Erasmus. Ostatnie (kwiecień i maj 2011 w Belgii i Holandii)
W roku 2010 przewodniczyła Radzie Młodych Naukowców przy min. Barbarze Kudryckiej, która jako ciało doradcze resortu ma opiniować rozstrzygnięcia prawne dotyczące sektora polskiej nauki oraz uczelni.
Obecnie jest przewodnicząca Interdyscyplinarnego Zespołu ds. Wspomagania współpracy Międzynarodowej przy Ministerstwie Nauki i Szkolnictwa Wyższego. W 2010 roku współpracowała ze School Of Form w Poznaniu.
Wybrane publikacje.
Autorka książek:
(Współ)redaktorka (i współautorka):
Autorka artykułów:

</doc>
<doc id="1590034" url="https://pl.wikipedia.org/wiki?curid=1590034" title="Keith Caldwell">
Keith Caldwell

Keith Logan Caldwell (ur. 16 października 1895 w Wellington, zm. 28 listopada 1980 w Auckland) – nowozelandzki as myśliwski z czasów I wojny światowej. Odniósł najwięcej zwycięstw powietrznych ze wszystkich pilotów myśliwskich Nowej Zelandii.
Służba podczas I wojny światowej.
W momencie rozpoczęcia I wojny światowej Keith Caldwell był już pilotem, ale służył w piechocie – terytorialnej obronie nowozelandzkiej. W kwietniu 1916 przybył do Anglii i wstąpił do Royal Flying Corps. Po odbyciu przeszkolenia myśliwskiego, 29 lipca 1916 otrzymał przydział do 8 Squadronu we Francji. Po odniesieniu pierwszego zwycięstwa na samolocie B.E.2d został w listopadzie przeniesiony do 60 Squadronu.
Do września 1917 zestrzelił jeszcze 7 samolotów latając na Nieuporcie 17. Następnie latał na S.E.5a i odniósł na nim 15 września swoje dziewiąte zwycięstwo. Od października 1917 do kwietnia 1918 przebywał w Anglii jako instruktor. Po powrocie do Francji objął dowodzenie 74 Squadronem. Przed końcem wojny Caldwell odniósł jeszcze 16 zwycięstw i przeżył kolizję powietrzną.
Okres międzywojenny i II wojny światowej.
Po wojnie wrócił do Nowej Zelandii, gdzie poślubił siostrę innego asa Frederica Gordona i wiódł spokojne życie farmera, aż do wybuchu II wojny światowej, w czasie której służył w Royal New Zealand Air Force. Dosłużył się stopnia Air Commodore i został odznaczony CBE.

</doc>
<doc id="1590037" url="https://pl.wikipedia.org/wiki?curid=1590037" title="Zdenko Knoetgen">
Zdenko Knoetgen



</doc>
<doc id="1590038" url="https://pl.wikipedia.org/wiki?curid=1590038" title="Zdenko Knotgen">
Zdenko Knotgen



</doc>
<doc id="1590039" url="https://pl.wikipedia.org/wiki?curid=1590039" title="Białe myszki">
Białe myszki



</doc>
<doc id="1590040" url="https://pl.wikipedia.org/wiki?curid=1590040" title="Me’ir Szefeja">
Me’ir Szefeja

Me’ir Szefeja (hebr. מאיר שפיה; ang. Meir Shfeya) – wieś młodzieżowa położona w Samorządzie Regionu Chof ha-Karmel, w dystrykcie Hajfa, w Izraelu.
Położenie.
Me’ir Szefeja leży na wzgórzu położonym na zachodnich zboczach masywu góry Karmel, w odległości 5 kilometrów od wybrzeża Morza Śródziemnego. Okoliczne wzgórza są zalesione. Na południe od wsi jest głęboka wadi rzeki Nachal Dalijja, która łączy się na wschodzie z głęboką wadi strumienia Tlimon. W jej otoczeniu znajdują się miasteczka Zichron Ja’akow i Furajdis, moszawy Ofer, Bat Szelomo i Ammikam.
Demografia.
Liczba mieszkańców Me’ir Szefeja:
Historia.
Ziemię pod założenie tutejszej wioski zakupił w 1887 roku baron Edmond James de Rothschild od najbogatszego Araba w Hajfie, Salima Khoury. Zakupiono wówczas 8500 hektarów. W 1889 roku przybyło w to miejsce pierwszych dziesięciu młodych osadników, którzy rozpoczęli prace przygotowawcze pod założenie upraw rolniczych. Pierwszy dom wybudowano w 1891 i to właśnie tę datę uznaje się za początek istnienia wioski Meir Szfeja. Początkowo była to kolonia rolnicza przyległa do osiedla Zichron Ja’akow. Nazwano ją na cześć Amschela Majer (Meir) Rothschilda, dziadka barona Edmonda de Rothschilda. Liczba mieszkańców nigdy nie przekraczała 24 rodzin. Każda rodzina otrzymywała gospodarstwo rolne o powierzchni 300 hektarów. Tutejsze pola nawadniano i podjęto próbę założenia dużej winnicy. Aby polepszyć źródła dochodów mieszkańców, we wsi utworzono sanatorium. W 1904 żydowski pedagog Israel Belkind (założyciel ruchu syjonistycznego "Bil") przyjechał do Meir Szfeji i w dawnym budynku sanatorium założył ośrodek oświatowy dla sierot z pogromu w Kiszyniewie. W ten sposób powstała pierwsza wieś młodzieżowa w Ziemi Izraela. Została ona pierwotnie nazwana Kirjat Sefer. Gdy podczas I wojny światowej Turcy wypędzili większość Żydów z Tel Awiwu i Jafy, wieś Meir Szfeja przez pewien czas gościła u siebie Gimnazjum Herclija. Wojna pozostawiła wiele osieroconych dzieci, co powodowało powstawanie wielu instytucji niosących im pomoc. W 1923 do wsi przeniosła się z Jerozolimy szkoła dla dziewcząt "Aliza", która była finansowana przez syjonistyczną organizację amerykańskich kobiet Hadassah.
Podczas wojny domowej w Mandacie Palestyny w 1948 wieś była wykorzystywana przez żydowską organizację paramilitarną Hagana. Wieś była położona w izolowanej górskiej i zalesionej okolicy. Miejsce to doskonale nadawało się na ośrodek szkoleniowy dla żołnierzy i w ten sposób było wykorzystywane. W 1957 organizacja "Hadassah" podpisała porozumienie z władzami państwowymi i wieś przekształcono w dzisiejszą wieś młodzieżową.
Edukacja.
We wsi znajduje się szkoła podstawowa z internatami. Uczy się tutaj około 250 uczniów. Nauka w szkole opiera się na podstawowej edukacji połączonej z nauką pracy rolniczej. Szkoła posiada uprawy sezonowe na 460 hektarach. Gospodarstwo mleczne produkuje około 1 miliona litrów mleka rocznie. Kurnik daje około 780 tys. jajek rocznie. Na 90 hektarach znajduje się winnica, z której produkcja wina wynosi około 5 tys. butelek rocznie. Przy szkole znajdują się liczne obiekty sportowe i kulturalne.
Transport.
Ze wsi wychodzi w kierunku południowym droga nr 652, którą można dojechać do drogi ekspresowej nr 70 i miasteczka Zichron Ja’akow.

</doc>
<doc id="1590041" url="https://pl.wikipedia.org/wiki?curid=1590041" title="Harri Larva">
Harri Larva

Harri Edvin Larva (ur. 9 września 1906 w Turku, zm. 11 listopada 1980 tamże) – fiński lekkoatleta średniodystansowiec, mistrz olimpijski.
Jego oryginalne nazwisko brzmiało "Lagerström", ale w 1928 został zmuszony do zmiany na "Larva" przez ówczesnego prezesa Fińskiego Związku Lekkoatletycznego, nacjonalistę Urha Kalevę Kekkonena (późniejszego prezydenta Finlandii), ponieważ nie brzmiało dostatecznie fińsko.
Larva odniósł największe sukcesy w 1928, kiedy to ustanowił swoje najlepsze wyniki na dystansach od 400 metrów do 1 mili. Na igrzyskach olimpijskich w 1928 w Amsterdamie zdobył złoty medal w biegu na 1500 m po zaciętej walce z Francuzem Julesem Ladoumègue. Ustanowił wówczas rekord olimpijski wynikiem 3:53,2. 
Startował także na igrzyskach olimpijskich w 1932 w Los Angeles; zajął 10. miejsce w finale biegu na 1500 metrów.
Był mistrzem Finlandii w biegu na 800 m w 1928, 1929, 1930 i 1934. Na swym koronnym dystansie 1500 m wywalczył tylko brązowy medal w 1927.
Dwukrotnie ustanawiał rekordy Finlandii w biegu na 1500 metrów:
Kilkunastokrotnie reprezentował swój kraj w meczach międzypaństwowych (5 zwycięstw indywidualnych).

</doc>
<doc id="1590043" url="https://pl.wikipedia.org/wiki?curid=1590043" title="22 Pułk Armat Polowych (austro-węgierski)">
22 Pułk Armat Polowych (austro-węgierski)

Pułk Armat Polowych Nr 22 (niem. "Feldkanonenregiment Nr. 22") – pułk artylerii polowej cesarskiej i królewskiej Armii.
W 1914 roku pułk stacjonował w Pilźnie na terytorium 8 Korpusu.
Pod względem taktycznym pułk był podporządkowany komendantowi 19 Dywizji Piechoty w Pilźnie, a pod względem wyszkolenia komendantowi 8 Brygady Artylerii Polowej w Pradze.

</doc>
<doc id="1590044" url="https://pl.wikipedia.org/wiki?curid=1590044" title="23 Pułk Armat Polowych (austro-węgierski)">
23 Pułk Armat Polowych (austro-węgierski)

Pułk Armat Polowych Nr 23 (FKR. 23) – pułk artylerii polowej cesarskiej i królewskiej Armii.
Nazwa niemiecka: "Feldkanonenregiment Nr. 23".
W 1914 roku pułk stacjonował na terytorium 8 Korpusu: sztab pułku razem z 1. dywizjonem i kadrą zapasową w Pradze, natomiast 2. dywizjon w Kostelec nad Labem (). Pierwszy dywizjon zajmował Koszary Cesarza Franciszka Józefa przy ówczesnym placu Loretto 101/5. Pułk wchodził w skład 8 Brygady Artylerii Polowej, a pod względem taktycznym był podporządkowany komendantowi 9 Dywizji Piechoty w Pradze.

</doc>
<doc id="1590046" url="https://pl.wikipedia.org/wiki?curid=1590046" title="24 Pułk Armat Polowych (austro-węgierski)">
24 Pułk Armat Polowych (austro-węgierski)

Pułk Armat Polowych Nr 24 (FKR. 24) – pułk artylerii polowej cesarskiej i królewskiej Armii.
Historia pułku.
W 1914 roku pułk stacjonował w Czeskich Budziejowicach () na terytorium 8 Korpusu i wchodził w skład 8 Brygady Artylerii Polowej, a pod względem taktycznym był podporządkowany komendantowi 19 Dywizji Piechoty w Pilźnie.
W sierpniu 1914, w czasie mobilizacji, pułk został włączony w skład nowo sformowanej 9 Brygady Artylerii Polowej należącej do 9 Dywizji Piechoty.
W 1916 roku oddział został przemianowany na Pułk Armat Polowych Nr 9 (numer pułku był tożsamy z numerem brygady i dywizji w skład których wchodził). Równocześnie dotychczasowy Pułk Armat Polowych Nr 30, który wchodził w skład 24 Dywizji Piechoty został przemianowany na Pułk Armat Polowych Nr 24.
W 1918 roku oddział został po raz kolejny przemianowany na Pułk Artylerii Polowej Nr 9.

</doc>
<doc id="1590047" url="https://pl.wikipedia.org/wiki?curid=1590047" title="25 Pułk Armat Polowych (austro-węgierski)">
25 Pułk Armat Polowych (austro-węgierski)

Pułk Armat Polowych Nr 25 (FKR. 25) - samodzielna jednostka cesarsko-królewskiej artylerii Armii Austro-Węgier.
Nazwa niemiecka: "Feldkanonenregiment 25".
Dyslokacja 1914.
twierdza Josefov () na terytorium 9 Korpusu.
Podporządkowanie w 1914.
9 Brygada Artylerii Polowej.

</doc>
<doc id="1590049" url="https://pl.wikipedia.org/wiki?curid=1590049" title="CHILL">
CHILL

CHILL - skrót od CCITT High Level Programming Language. Język programowania, podobny do języka Ada.
Język chill jest wieloplatformowym językiem programowania, którego początki sięgają lat 80/90 XX wieku. Pomimo swoich lat jest on nadal stosowany, można znaleźć kilkanaście kompilatorów tego języka w tym jeden polski.
Język bazuje na dwóch składniach - jednej zapożyczonej z języka Cobol i drugiej z PL/1

</doc>
<doc id="1590050" url="https://pl.wikipedia.org/wiki?curid=1590050" title="26 Pułk Armat Polowych (austro-węgierski)">
26 Pułk Armat Polowych (austro-węgierski)

Pułk Armat Polowych Nr 26 (FKR. 26) – samodzielna jednostka cesarsko-królewskiej artylerii Armii Austro-Węgier.
Nazwa niemiecka: Feldkanonenregiment 26.
Dyslokacja 1914.
Twierdza Terezín.
Podporządkowanie w 1914.
IX Korpus, 9 Brygada Artylerii Polowej.

</doc>
<doc id="1590051" url="https://pl.wikipedia.org/wiki?curid=1590051" title="MIN Test Framework">
MIN Test Framework

MIN Test Framework – framework do implementacji i uruchamiania testów w systemie Linux. Framework powstał w 2008 roku z inicjatywy Nokii i był rozwijany w ramach projektu Maemo.
Cechy.
MIN dostarcza trzy interfejsy do uruchamiania testów:
MIN Test Framework zawiera także:

</doc>
<doc id="1590052" url="https://pl.wikipedia.org/wiki?curid=1590052" title="27 Pułk Armat Polowych (austro-węgierski)">
27 Pułk Armat Polowych (austro-węgierski)

Pułk Armat Polowych Nr 27 (FKR. 27) – pułk artylerii polowej cesarskiej i królewskiej Armii.
Historia pułku.
1 stycznia 1892 roku 34. Dywizjon w Hradcu Králové () został wyłączony ze składu 9 Czeskiego Pułku Artylerii Korpuśnej, usamodzielniony i podporządkowany bezpośrednio komendantowi 9 Brygady Artylerii. Na stanowisko komendanta dywizjonu został wyznaczony major Edmund Meduna von Riedburg.
1 stycznia 1894 roku dywizjon został przeformowany w 27. Pułk Artylerii Dywizyjnej (niem. 27. Divisions-Artillerie-Regiment).
6 kwietnia 1908 roku oddział został przemianowany na Pułk Armat Polowych Nr 27.
W 1914 roku pułk stacjonował w Hradec Králové na terytorium 9 Korpusu.
Pułk pod względem taktycznym był podporządkowany komendantowi 10 Dywizji Piechoty, a pod względem wyszkolenia komendantowi 9 Brygady Artylerii Polowej.
W 1916 roku oddział został przemianowany na Pułk Armat Polowych Nr 29. Równocześnie dotychczasowy Pułk Armat Polowych Nr 29 został przemianowany na Pułk Armat Polowych Nr 2, a numer „27” otrzymał dotychczasowy Pułk Armat Polowych Nr 16. 
W 1918 roku oddział otrzymał nazwę Pułk Artylerii Polowej Nr 29.

</doc>
<doc id="1590053" url="https://pl.wikipedia.org/wiki?curid=1590053" title="Praca naukowo-badawcza">
Praca naukowo-badawcza



</doc>
<doc id="1590055" url="https://pl.wikipedia.org/wiki?curid=1590055" title="Gerald i Sheila Broflovski">
Gerald i Sheila Broflovski



</doc>
<doc id="1590064" url="https://pl.wikipedia.org/wiki?curid=1590064" title="Izotypia">
Izotypia



</doc>
<doc id="1590066" url="https://pl.wikipedia.org/wiki?curid=1590066" title="Izomorfizm (ujednoznacznienie)">
Izomorfizm (ujednoznacznienie)



</doc>
<doc id="1590067" url="https://pl.wikipedia.org/wiki?curid=1590067" title="Klinika Psychiatrii Uniwersytetu Zuryskiego">
Klinika Psychiatrii Uniwersytetu Zuryskiego

Klinika Psychiatrii Uniwersytetu Zuryskiego, klinika Burghölzli (niem. "Psychiatrische Universitätsklinik Zürich") – kliniczny szpital psychiatryczny założony w 1870 roku z inicjatywy Wilhelma Griesingera, należący do Uniwersytetu Zuryskiego.
Od 1870 roku dyrektorami szpitala byli Bernhard von Gudden, Gustav Huguenin i Eduard Hitzig. Czwartym dyrektorem był Auguste Forel, za którego kadencji szpital zyskał międzynarodową sławę. Od 1898 do 1927 roku dyrektorem był Eugen Bleuler, a jego asystentem Carl Gustav Jung. Kolejnymi dyrektorami byli Hans Wolfgang Maier i syn Eugena, Manfred Bleuler.
Polscy psychiatrzy w klinice Burghölzli.
W szpitalu uniwersyteckim Burghölzli staże z zakresu psychiatrii odbywali polscy lekarze, między innymi Witold Łuniewski i Felicja Łuniewska ze szpitala psychiatrycznego w Tworkach, Stefan Borowiecki z Poznania oraz Tadeusz Bilikiewicz z Krakowa. W 1876 roku Anna Tomaszewicz-Dobrska – pierwsza w Polsce kobieta z dyplomem lekarskim, która praktykowała na ziemiach polskich jako lekarz – dostała asystenturę u Eduarda Hitziga.

</doc>
<doc id="1590070" url="https://pl.wikipedia.org/wiki?curid=1590070" title="Lluis Companys">
Lluis Companys



</doc>
<doc id="1590072" url="https://pl.wikipedia.org/wiki?curid=1590072" title="Gothaer Waggonfabrik">
Gothaer Waggonfabrik

Gothaer Waggonfabrik ("Gotha", GWF) – niemiecki producent pojazdów szynowych oraz samolotów z siedzibą w Gocie.
Przedsiębiorstwo zostało założone w 1883 roku pod nazwą "Fritz Bothmann &amp; Glück Maschinenfabrik &amp; Carussellbau-Anstalt". Początkowo miało zajmować się produkcją karuzel, ale szybko przestawiono się na produkcję tramwajów. W związku z rozwojem lotnictwa w 1913 roku powstał wydział lotniczy, który szybko rozpoczął prace nad własnymi projektami.
Podczas I wojny światowej w zakładach Gotha budowano udaną rodzinę samolotów rozpoznawczych oraz samolotów bombowych dalekiego zasięgu. Produkowane w największej liczbie G.IV i G.V wzięły udział w operacji Türkenkreuz – strategicznych bombardowaniach Londynu. Podczas wojny skonstruowano następujące typy samolotów:
Na mocy postanowień traktatu wersalskiego niemieckie przedsiębiorstwa lotnicze musiały zaprzestać konstruowania i budowy samolotów. Przedsiębiorstwo powróciło do produkcji wagonów i tramwajów, a po wykupieniu "Fahrzeugwerke Eisenach AG" w 1921 roku zajęło się także produkcją samochodów. Dojście Adolfa Hitlera do władzy spowodowało odrzucenie postanowień traktatu i wznowienie produkcji lotniczej. W latach 1933–1945 w zakładach Gotha powstały m.in. następujące typy samolotów:
Produkowano również samoloty na licencji oraz skonstruowane w innych zakładach:
Po wojnie miasto Gotha trafiło do radzieckiej strefy okupacyjnej. Dla zakładów oznaczało to początkowo zmianę formy własności, a w 1947 roku rozmontowanie urządzeń i wywiezienie ich do ZSRR. Wraz z powstaniem Niemieckiej Republiki Demokratycznej zakłady Gotha zostały znacjonalizowane, zmieniając nazwę na "VEB Gotha".
W latach 1953–1960 powrócono do produkcji lotniczej przez budowę przedwojennych typów szybowców: 329 sztuk SG 38 oraz 68 Grunau Baby IIb. Skonstruowano również dwumiejscowy szybowiec Go 530 (FES 530/II) „Lehrmeister”. Rok 1960 to ostateczne zerwanie z lotnictwem i skupienie produkcji na wagonach i tramwajach.
Przedsiębiorstwo funkcjonuje do dziś pod nazwą "Schmitz-Gotha Fahrzeugwerke GmbH".

</doc>
<doc id="1590076" url="https://pl.wikipedia.org/wiki?curid=1590076" title="Zmienna nakładana">
Zmienna nakładana

Zmienna nakładana, 
zmienna absolutna, 
nakładanie zmiennych – konstrukcja programistyczna dostępna w określonym języku programowania lub w jego konkretnej implementacji, umożliwiająca deklarowanie różnych zmiennych, w tym samym obszarze pamięci (dokładnie w tym samym, lub w wybranym fragmencie wspólnym). Takie postępowanie umożliwia odwoływanie się do danej zawartej w pamięci na wiele sposobów, tzn. różną interpretację ciągu bitów zawartych w tym obszarze lub fragmencie pewnego obszaru. W ten sposób danej zapisanej w pewnym obszarze pamięci można przypisać kilka różnych typów danych.
Cel stosowania zmiennych nakładanych.
Jak podano wyżej taka konstrukcja umożliwia odwoływanie się do danej zawartej w pewnym obszarze (lub fragmencie obszaru) pamięci jak do danych różnych typów.
Przykład w języku Turbo Pascal (wspólny fragment obszaru pamięci):
var lancuch:string[5];
 dlugosc:byte absolute lancuch;
W powyższym przykładzie zmienna codice_1, typu całkowitoliczbowego o długości 1 bajt, zostanie umieszczona począwszy od tego samego adresu, co zmienna codice_2 typu łańcuchowego, o długości 5 znaków (zmienna taka zajmuje 6 bajtów). Jeżeli w kodzie źródłowym zostanie użyte odwołanie do danej zawartej w pamięci pod tym adresem, poprzez identyfikator codice_2, to dana taka zostanie zinterpretowana jak łańcuch znaków, o długości zgodnej z liczbą zapisaną w pierwszym bajcie pamięci zmiennej codice_2. Jeżeli natomiast takie odwołanie nastąpi za pomocą zmiennej nałożonej codice_1, to nastąpi odwołanie tylko do fragmentu tego obszaru pamięci (pierwszego bajta), w którym przechowywana jest przez implementację długość aktualna łańcucha znaków i zgodnie z oczekiwaniami dana taka, która zostanie zinterpretowana jako dana liczbowa, pozwoli zbadać programiście aktualną długość łańcucha. Ponadto przypisując takiej danej nową wartość można dokonać szybkiego obcięcia łańcucha.
Przykład w języku Turbo Pascal dla danych zadeklarowanych wyżej – obcięcie łańcucha:
Taki sposób postępowania umożliwiać może (o ile implementacja nie dokonuje odpowiedniej kontroli, bądź kontrolę taką można wyłączyć odpowiednią dyrektywą kompilatora) "wydłużenie" łańcucha znaków i rozciągnięcia go na dane zawarte w pamięci za zmienną codice_2. Korzystanie jednak w programowaniu z takich efektów ubocznych, zdecydowanie nie jest jednak zalecane przez literaturę przedmiotu.
Innym, prostym przykładem nakładania zmiennych, jest implementacja w Turbo Pascalu niedostępnego mechanizmu zawartego w języku C, traktowania danych znakowych jak liczb całkowitych, bez użycia konwersji lub funkcji standardowej.
Przykład w języku Turbo Pascal (wspólny cały obszar – dokładne nałożenie zmiennych):
var znak:char;
 kod:byte absolute znak;
Porównanie z innymi konstrukcjami.
Powyższe efekty, w zakresie interpretowania tej samej danej, jako danych różnych typów, można uzyskać stosując także inne metody:
Sposoby realizacji.
W różnych językach programowania, bądź ich implementacjach, dostępne są różne mechanizmy, umożliwiające realizację nakładania zmiennych, o różnych możliwościach i sposobach realizacji.
Nakładanie zmiennych.
To najprostsza metoda realizacji przedmiotowej konstrukcji. Polega na umieszczeniu w deklaracji zmiennej nakładanej odpowiedniej informacji dla translatora, jak ma zostać umieszczona w pamięci dana zmienna. Najczęściej stosuje się odniesienie poprzez identyfikator do wcześniej zdefiniowanej zmiennej, na którą ma zostać nałożona właśnie deklarowana zmienna. Czasem możliwe jest też podanie wprost adresu pamięci, od którego obszar danej zmiennej ma się rozpoczynać, Było to dość często wykorzystywane w czasach, gdy prym jeszcze wiodły systemy operacyjne DOS, pracujące w trybie rzeczywistym procesora, gdzie programy bezpośrednio komunikowały się ze sprzętem poprzez ustalone adresy pamięci. Zmienna nakładana dostępna jest m.in. w takich językach i systemach programowania, jak:
Unia.
Unia jest strukturą danych, której pola są rozmieszczane, począwszy od tego samego miejsca w pamięci. Odwołanie do danej w pamięci, w różny sposób, wymaga selekcji odpowiednich pól unii. Unie dostępne są w takich językach programowania jak, np. C, C++.
Rekord z wariantami.
Rekord zawierający kilka wariantów, które są również rozmieszczane począwszy od tego samego miejsca w pamięci, także implementuje powyższy mechanizm, z koniecznością selekcji odpowiednich pól rekordu. Jednak takie podejście może ograniczać możliwość odwołania do innego wariantu niż aktualny, przy włączonej kontroli przez translator. Przykładowe języki to 
Pascal, 
Modula 2, 
Ada, 
Algol 68.
Inne konstrukcje.
W Fortranie 77 nakładanie zmiennych realizowane jest przez instrukcję codice_13. Instrukcja ta jest instrukcją bierną. Postać instrukcji:
EQUIVALENCE (lista_zmiennych_1) [,(lista_zmiennych_2)[...]]
Każda z list zmiennych definiuje jeden wspólny obszar, w którym rozmieszczone zostaną zmienne wyspecyfikowanie na danej liście. Elementy listy są rozdzielone przecinkami.
Przykład – zdefiniowane trzech obszarów nakładania zmiennych:
EQUIVALENCE (A, B, C),(TEST, LITERA), (FA, FX, FY, ZK)

</doc>
<doc id="1590077" url="https://pl.wikipedia.org/wiki?curid=1590077" title="Zmienna absolutna">
Zmienna absolutna



</doc>
<doc id="1590078" url="https://pl.wikipedia.org/wiki?curid=1590078" title="Nakładanie zmiennych">
Nakładanie zmiennych



</doc>
<doc id="1590080" url="https://pl.wikipedia.org/wiki?curid=1590080" title="Janet Garrison">
Janet Garrison



</doc>
<doc id="1590082" url="https://pl.wikipedia.org/wiki?curid=1590082" title="Element Skateboards">
Element Skateboards

Element Skateboards (pierwotna nazwa Underworld Element Skateboards) – firma produkująca deskorolki, z siedzibą w Irvine.
Firma została założona w 1991 roku przez Johnny Schilleriffa, który przejął upadającą firmę o nazwie Underworld Element Skateboards. Wcześniej Johnny Schilleriff był riderem w Underworld Element Skateboards. Po przejęciu Schilleriff skrócił nazwę firmy do Element Skateboards. Firma sponsoruje takich deskorolkowców jak: , Bam Margera, Mike Vallely, Brent Atchley, Bucky Lasek, Chad Muska, Chad Tim Tim, Darrell Stanton, Jeremy Wray i Vanessa Torres. Element Skateboards został nazwany przez New York Daily News "wiodącą firmą deskorolkową na świecie".

</doc>
<doc id="1590083" url="https://pl.wikipedia.org/wiki?curid=1590083" title="Motion Picture Licensing Company">
Motion Picture Licensing Company



</doc>
<doc id="1590088" url="https://pl.wikipedia.org/wiki?curid=1590088" title="Mors, Pinky i...">
Mors, Pinky i...

Mors, Pinky i... – cykl książek dla dzieci i młodzieży, autorstwa Dariusza Rekosza, opowiadających o przygodach szkolnych detektywów - Leszka Morszola (Mors) oraz Alicji Pankiewicz (Pinky). Seria ukazuje się od stycznia 2007 roku. Akcja poszczególnych części osadzona jest w ówczesnej, polskiej rzeczywistości - Mors i Pinky chodzą do szkoły podstawowej.

</doc>
<doc id="1590089" url="https://pl.wikipedia.org/wiki?curid=1590089" title="Marszruta (matematyka)">
Marszruta (matematyka)



</doc>
<doc id="1590092" url="https://pl.wikipedia.org/wiki?curid=1590092" title="Dezercja ukraińskich policjantów na Wołyniu w 1943 roku">
Dezercja ukraińskich policjantów na Wołyniu w 1943 roku

Dezercja ukraińskich policjantów na Wołyniu w 1943 roku – dezercja ze służby niemieckiej części ukraińskich policjantów z ukraińskich policyjnych formacji pomocniczych ("Ukrainische Hilfspolizei") na Wołyniu (4–5 tysięcy z ogólnej liczby ponad 11 tysięcy) w ciągu marca i kwietnia 1943.
Policja pomocnicza Schuma ("Schutzmannschaft") na Wołyniu była ważnym ogniwem niemieckiej polityki okupacyjnej: obsadzała umocnione posterunki policji, ochraniała ważne obiekty, nadzorowała ściąganie kontyngentów, uczestniczyła w Holocauście Żydów i pacyfikacjach ludności cywilnej. Jednak od jesieni 1942 u ukraińskich policjantów Schuma zaczęły narastać nastroje buntu, związane z objęciem pacyfikacjami przez władze okupacyjne ludności ukraińskiej. Należy dodać, że część policjantów współpracowała z terenowymi ogniwami OUN-B, OUN-M, a nawet partyzantką sowiecką. Po dezercji duża część policjantów-dezerterów dołączyła do UPA i wzięła aktywny udział w ludobójstwie polskiej ludności cywilnej na Wołyniu.
Hipotezy związane z dezercją.
Istnieją trzy hipotezy na temat przyczyn dezercji:
Przebieg akcji.
Dezercje rozpoczęły się w połowie marca i zakończyły w kwietniu 1943. Policjanci dezerterowali zarówno z posterunków we wsiach i miasteczkach, jak i z dużych miast – Łucka i Kowla. Opuszczając posterunki, policjanci uwalniali więźniów i likwidowali niemieckie dowództwo. W Dubnie, Krzemieńcu i Kowlu wypuszczono przed ucieczką wszystkich więźniów, w tym Polaków. Często pretekst stanowił atak na posterunek czy więzienie oddziału OUN-B. Część dezerterujących policjantów zasiliła oddziały OUN-B, OUN-M i UPA (mimo zachęt wstąpienia do ich oddziałów ze strony radzieckich partyzantów), część po prostu udała się do domów. Dezerterujący policjanci dopuszczali się także zbrodni na wybranych Polakach, prawdopodobnie znajdujących się na "czarnych listach OUN".
Nie wszystkie ucieczki kończyły się szczęśliwie, za dezercję zostały rozstrzelane między innymi załogi posterunków w Zdołbunowie i Pawurynie. 

</doc>
<doc id="1590103" url="https://pl.wikipedia.org/wiki?curid=1590103" title="Kristian Kjelling">
Kristian Kjelling

Kristian Cato Walby Kjelling (ur. 8 września 1980 w Oslo) – norweski piłkarz ręczny, wielokrotny reprezentant kraju, gra na pozycji rozgrywającego. Obecnie występuje w duńskim AaB Håndbold.

</doc>
<doc id="1590106" url="https://pl.wikipedia.org/wiki?curid=1590106" title="Dezercja w Ukraińskiej Policji Pomocniczej na Wołyniu w 1943 roku">
Dezercja w Ukraińskiej Policji Pomocniczej na Wołyniu w 1943 roku



</doc>
<doc id="1590111" url="https://pl.wikipedia.org/wiki?curid=1590111" title="Parafia św. Michała Archanioła w Połajewie">
Parafia św. Michała Archanioła w Połajewie

Parafia pw. św. Michała Archanioła w Połajewie - rzymskokatolicka parafia w dekanacie czarnkowskim obejmująca terytorialnie wieś Połajewo oraz Jakubowo, Krosin, Krosinek, Lisia Góra, Piotrowo, Połajewice, Połajewko, Przybychowo, Radom.

</doc>
<doc id="1590114" url="https://pl.wikipedia.org/wiki?curid=1590114" title="Alfred Tysoe">
Alfred Tysoe

Alfred Ernest Tysoe (ur. 21 marca 1874 w Padiham, zm. 26 października 1901 w Blackpool) – brytyjski lekkoatleta, dwukrotny mistrz olimpijski.
Przebieg kariery.
Urodzony w Padiham, niewielkiej wiosce niedaleko Burnley, Tysoe pracował jako robotnik rolny. Pierwsze sukcesy w biegach lekkoatletycznych zanotował w 1896, kiedy wygrał mistrzostwa hrabstw północnych Anglii w biegach na 1000 jardów i 1 milę. W 1897 zdobył mistrzostwa Amateur Athletic Association w biegach na 1 milę i 10 mil. Rok później był członkiem zwycięskiej drużyny w mistrzostwach W. Brytanii w biegach przełajowych. W 1899 i 1900 zdobył mistrzostwo AAA w biegu na 880 jardów. Krótko przed igrzyskami olimpijskimi w 1900 w Paryżu Tysoe uzyskał najlepszy w tym roku wynik na świecie w biegu na 880 jardów – 1:57,8. Na Igrzyskach był faworytem biegu na 800 metrów i nie zawiódł, wygrywając z drugim na mecie Johnem Creganem ze Stanów Zjednoczonych o 3 jardy. Drugi złoty medal olimpijski Tysoe zdobył w drużynowym biegu na 5000 metrów jako członek drużyny mieszanej, w skład której wchodzili oprócz niego Brytyjczycy Charles Bennett (mistrz olimpijski na 1500 metrów), John Rimmer, Sidney Robinson i Australijczyk Stanley Rowley. Indywidualnie Tysoe był w tym biegu siódmy.
W 1901 Tysoe zmarł w wieku 27 lat na zapalenie opłucnej.
Rekordy życiowe.
źródło:

</doc>
<doc id="1590118" url="https://pl.wikipedia.org/wiki?curid=1590118" title="Związek Wypędzonych z Kresów Wschodnich RP">
Związek Wypędzonych z Kresów Wschodnich RP

Związek Wypędzonych z Kresów Wschodnich RP – organizacja powstała w październiku 2003 z inicjatywy Jana Skalskiego. Skupia osoby wysiedlone z dawnych Kresów Wschodnich.
W odróżnieniu od innych stowarzyszeń kresowych skupionych w Światowym Kongresie Kresowian to ma za cel skuteczne egzekwowanie odszkodowań za mienie pozostawione przez Polaków na Wschodzie (tzw. mienie zabużańskie).
Siedziba zarządu krajowego mieści się przy ul. Moniuszki 13 w Bytomiu.

</doc>
<doc id="1590123" url="https://pl.wikipedia.org/wiki?curid=1590123" title="Pryscylla">
Pryscylla



</doc>
<doc id="1590124" url="https://pl.wikipedia.org/wiki?curid=1590124" title="Gasnący płomień">
Gasnący płomień

Gasnący płomień (oryg. "Gaslight") – amerykański dramat psychologiczny z 1944 roku w reżyserii George'a Cukora. Film powstał na podstawie sztuki Patricka Hamiltona. Akcja rozgrywała się w scenerii wiktoriańskiego Londynu z zaskakującym zakończeniem.
Film był nominowany do Oscara w siedmiu kategoriach: najlepszy film, najlepsza aktorka (Ingrid Bergman), najlepszy aktor (Charles Boyer), najlepsza aktorka drugoplanowa (Angela Lansbury), najlepszy scenariusz adaptowany (John Van Druten, Walter Reisch, John L. Balderston), najlepsze zdjęcia w filmie czarno-białym (Joseph Ruttenberg), najlepsza scenografia w filmie czarno-białym (Cedric Gibbons, Edwin B. Willis, William Ferrari, Paul Huldschinsky). Ostatecznie zdobył dwie statuetki: dla najlepszej aktorki i za najlepszą scenografię.
Tytuł.
Angielski tytuł filmu "Gaslight" oznacza "światło gazowe, światło lamp gazowych." Motyw światła z lamp gazowych, charakterystycznych dla wiktoriańskiego Londynu, przewija się przez cały film w bardzo wielu ujęciach i w różnych znaczeniach, tworząc charakterystyczną dla gatunku atmosferę. Widać je w ulicznych lampach w świetle których bohater przemyka się nocą po zamglonych ulicach, w lampach rozświetlających pomieszczenia w chwilach radości oraz w gasnących z niewyjaśnionych powodów lampach w mieszkaniu bohaterki.
Polski tytuł "Gasnący płomień" nawiązuje tylko do ostatniej z tych ról światła gazowego, ale też jest metaforą stanu psychicznego bohaterki.
Obsada.
i inni.
Opis fabuły.
Akcja filmu rozpoczyna się w Londynie. Światowej sławy śpiewaczka operowa, Alice Alquist, została zamordowana w swoim domu na Thornton Square 9. Morderca zamierzał ukraść niezwykłej wartości klejnoty należące do ofiary, jednak został spłoszony przez siostrzenicę śpiewaczki, Paulę (Ingrid Bergman), która znalazła ciało zamordowanej ciotki. Paula bardzo kochała swoją ciotkę, ponieważ to właśnie ona po śmierci jej matki, zaopiekowała się nią i zapewniła ciepło rodzinnego domu.
Po zbrodni dokonanej na Thorton Square 9 i niewykryciu sprawcy, Paula wyjeżdża do Włoch, aby zapomnieć o tragicznych wydarzeniach i rozpocząć naukę śpiewu u tego samego nauczyciela, u którego kiedyś pobierała lekcję wielka Alice Alquist. Mijają lata. Paula poznaje tajniki sztuki operowej, zakochuje się również w nieco tajemniczym pianiście, który akompaniuje jej podczas lekcji - Gregorym Antonie (Charles Boyer). Zakochani pobierają się szybko, choć Paula niewiele wie o swoim narzeczonym. Pomimo pewnych oporów, za usilną namową Gregory'ego, Paula decyduje się na powrót do Londynu i na zamieszkanie w domu, który odziedziczyła po ukochanej cioci.
Gregory poleca przenieść część mebli na strych i zakup nowych, aby żona zbytnio nie myślała o tragicznych wydarzeniach sprzed lat. Początkowo wydaje się, że młode małżeństwo znajdzie spokój i szczęście na Thorton Square 9. To jednak tylko pozory. Niebezpieczeństwo grozi Pauli. Jest ono bliżej niż mogłaby się tego spodziewać! W domu zaczynają się dziać dziwne rzeczy: giną drobne przedmioty, Paula słyszy skrzypienie otwieranych na strychu drzwi i kroki stamtąd dochodzące. Mówi o tym mężowi, jednak on nic nie słyszy. Zamiast wspierać żonę, próbuje ją przekonać, że to wytwór jej wyobraźni i że nic złego w domu się nie dzieje. Kiedy kobieta ponownie wspomina o dziwnych odgłosach, które słyszy - Gregory wyraźnie podirytowany sugeruje, że Paula tak jak jej matka - popada w obłęd.
Pauli wydaje się, że to chłodne zachowanie i nastawienie spowodowane jest tym, iż zgubiła broszkę podarowaną jej przez Gregory'ego, która wcześniej należała do jego matki. Paula czuje się osamotniona, ponieważ nie wierzy jej najbliższa osoba. Pragnie wyprowadzić się z domu, gdzie czai się niebezpieczeństwo, ale upór męża stoi temu na przeszkodzie. Wkrótce jednak pojawia się pewien nieznajomy mężczyzna (Joseph Cotten), ongiś wielbiciel talentu jej ciotki. Przekonuje on młodą kobietę, że wcale nie popada w obłęd, że to nie halucynacje tylko realne niebezpieczeństwo. Pomaga również w rozwiązaniu zagadki tajemniczych odgłosów na strychu oraz w ujęciu mordercy Alice Alquist, który jak się okazuje powrócił na miejsce zbrodni, aby odnaleźć klejnoty.
W psychologii.
Oryginalny tytuł filmu i sztuki, na której powstał, dał nazwę zjawisku gaslightingu - formy psychicznej manipulacji, której dopuszcza się bohater filmu na swojej żonie.

</doc>
<doc id="1590125" url="https://pl.wikipedia.org/wiki?curid=1590125" title="22 cm moździerz vz. 28">
22 cm moździerz vz. 28

22 cm Moždíř vz. 28 (także 22 cm Moždíř ON) – czechosłowacki moździerz produkowany przez zakłady Škoda.
Moździerz wzór 1928 kalibru 220 mm był działem wielkiej mocy, przeznaczonym m.in. do ostrzału wrogich fortyfikacji. Transportowany był w trzech częściach (lufa, łoże, podstawa), każda z nich holowana była na przyczepie przez osobny ciągnik. Działo (z pewnymi zmianami konstrukcyjnymi) w okresie międzywojennym znajdowało się na wyposażeniu Wojska Polskiego pod oznaczeniem moździerz 220 mm wzór 32. Moździerze te trafiły także do armii jugosłowiańskiej, gdzie przyjęto je pod oznaczeniem 220 mm M28. Działa „polskie” różniły się od „jugosłowiańskich” m.in. innym typem zamka (śrubowy zamiast klinowego). W trakcie II wojny światowej pewna liczba moździerzy jako zdobycze wojenne znalazła się na wyposażeniu armii niemieckiej i radzieckiej.
Historia.
Projekt moździerza kal. 220 mm powstał w zakładach Škody w latach 20. XX wieku. Zakłady miały doświadczenie w konstrukcji ciężkich dział – Škoda była przodującym producentem ciężkich dział dla armii Austro-Węgier. Wśród produktów wytwórni były już udane moździerze kal. 210 i 305 mm.
Konstrukcyjnie moździerz kal. 220 mm posiadał wiele elementów wspólnych z działem dalekonośnym kal. 149 (m.in. identyczna postawa).
Moździerze kal. 220 mm Škoda zostały zakupione przez dwa państwa: Polskę i Jugosławię. Zdobyczne podczas II wojny światowej egzemplarze znalazły się także na wyposażeniu III Rzeszy i ZSRR. W latach 30. XX wieku zakup tych moździerzy rozważała także Československá armáda, jednakże ostatecznie z zakupu zrezygnowano.
Opis konstrukcji.
"Prezentowany opis techniczny dotyczy wariantu moździerza wykorzystywanego przez Wojsko Polskie"
Moździerz kal. 220 mm wz. 32 był działem o stałym odrzucie. W konstrukcji zastosowano samowzmocnioną lufę z zamkiem śrubowym, opornik płynowy, powrotnik powietrzny, jednolite podłoże i niezależny celownik. Łoże działa było przystosowane do strzelania pod dużymi kątami podniesienia. Z lewej strony moździerza znajdowały się ręczne pokrętła mechanizmów podniesienia i kierunkowego. Działo mogą prowadzić ogień w zakresie poziomym 360°, zaś podniesienie lufy możliwe było w zakresie od -4° do 75°.
Masa moździerza w pozycji bojowej wynosiła 15 140 kg, zaś samej lufy 4350 kg. Lufa miała długość 4180 mm, z czego długość części gwintowanej to 3261 mm, bruzd lufy było 72.
Transport moździerza odbywał się po rozłożeniu na trzy części. Zainstalowanie moździerza na stanowisku wymagało wcześniejszego wykopania na równym terenie działobitni o wymiarach 3x4x0,5 m, gdzie instalowano podstawę. Na podstawie umieszczano łoże, a na nim za pomocą linociągu umieszczano lufę. Zgodnie z instrukcją instalacja moździerza na stanowisku razem z przygotowaniem wykopu mogła trwać do 5,5 godzin. Demontaż do marszu – do 2,5 godziny. W praktyce w przeciętnych warunkach przygotowanie działa nie zajmowało więcej niż 2,5-3,5 godziny. Obsługę działa stanowiło 17 żołnierzy.
Proces ładowania moździerza do strzału rozpoczynał się otwarciem zamka. Za pomocą specjalnego wózka lub korytka żołnierze obsługi donosili pocisk, który następnie ładowali. Do komory nabojowej ładowano woreczki ładunku miotającego. Po zakończeniu ładowania pocisku następował ruch odwrotny zespołu zamkowego i w chwili ukończenia go podnoszona była zasuwa zapałowa, z której wyrzucany był zużyty zapłonnik. Po wprowadzeniu nowego zapłonnika i nadaniu lufie odpowiedniego kąta działo było gotowe do strzału. Szybkostrzelność działa oceniano w projekcie na 20 strz./godz. Było to praktycznie nieosiągalne. Z trudem uzyskiwano 12 strz./godz.
Amunicja.
Podstawowym rodzajem amunicji były pociski „półpancerne” (przeciwbetonowe). Masa takiego pocisku była równa 128 kg, zaś masa trotylu w pocisku – 7,33 kg. Masa ładunku miotającego, w zależności od potrzeb wahała się od 3,78 do 8,92 kg. Zgodnie z polskimi normami JO wyniosła 9 nabojów.
W latach 1935-1936 w Polsce podjęto decyzję o opracowaniu pocisków z materiałem kruszącym, których można byłoby użyć przeciw sile żywej. Przyczyną tego był brak takiego rodzaju pocisku w ofercie Czechów. Z powodu problemów z prototypami produkcję seryjną przygotowywano dopiero w czerwcu 1939 roku. W grudniu tego samego roku miała być gotowa pierwsza partia 60 sztuk, a w 1940 roku przewidziano wprowadzenie nowych pocisków na wyposażenie Wojska Polskiego. W międzyczasie opracowywano też własne ładunki miotające. Wytwarzały je zakłady amunicyjne w Pionkach.
Transport moździerza.
Do transportu moździerz 220 mm rozkładany był na trzy elementy (lufa, łoże i podstawa), a do każdego elementu był przypisany jeden ciągnik.
Przyczepa do przewozu lufy składała się z dwóch wózków połączonych kratownicowym łożem pod lufę. Przedni wózek był skrętny, a także wyposażony w dyszel i łańcuchy zabezpieczające. Tylny wózek miał zainstalowany hamulec, a także dwa siedzenia dla żołnierzy obsługi. Jednakże miejsca te nie były bezpieczne, a jazda na nich niewygodna. Najczęściej załogę przewożono innymi pojazdami, w przypadku Wojska Polskiego były to ciężarówki Polski Fiat 621L. Wózki miały koła z ogumieniem w formie masywów gumowych z twardej gumy nalanej jako bieżnik na stalowe koła. Jednakże w przyczepach dla Polski zamontowano inne koła, z ogumieniem pustakowym, nieco szersze i o wyższym profilu. Masa przyczepy z lufą wynosiła 8090 kg.
Podobnie zbudowane były przyczepy kołyski i podstawy. Jednakże w przypadku kołyski łącznikiem pomiędzy wózkami była ona sama. Z wózków podnoszono ją za pomocą czterech lewarów hydraulicznych. Proces załadunku odbywał się analogicznie. Natomiast przyczepa podstawy składała się z dwóch wózków połączonych kratową ramą. Przy zajmowaniu stanowiska ogniowego podstawa była unoszona z podwozia na czterech lewarach, przyczepę odsuwano i podstawę opuszczano do wcześniej przygotowanego wykopu. Masa przyczepy kołyski wraz z kołyską wynosiła 8110 kg, zaś przyczepy podstawy z umiejscowioną na niej podstawą – 8950 kg.
Producent do transportu poszczególnych części moździerza oferował czterokołowy ciągnik artyleryjski Škoda TAR4. Była to czechosłowacka licencyjna przeróbka francuskiego ciągnika Latil TAR. Jednakże była to konstrukcja mocno przestarzała, opracowana jeszcze przed I wojną światową. Ciągnik ten teoretycznie miał spory udźwig (5000 kg), jednak przy takim obciążeniu jego prędkość wynosiła ok. 2,57 km/h.
Ostatecznie Polska zrezygnowała z zakupu ciągników i zdecydowała się na opracowanie własnej konstrukcji (wcześniej rozważano również stworzenie na bazie moździerzy kal. 220 mm artylerii kolejowej). Prace nad nowym gąsienicowym ciągnikiem artyleryjskim rozpoczęto równolegle z pracami nad polską wersją czołgu lekkiego Vickers E (późniejszy 7TP). Pierwsze dwa prototypy nowego ciągnika powstały w roku 1933, oznaczono je kolejno C6P (koła napędowe z przodu) i C6T (koła napędowe z tyłu). Po przeprowadzonych w roku 1934 testach wybrano rozwiązanie z kołami napędowymi z przodu i poddano prototyp dalszym przeróbkom, powstał w ten sposób prototyp ciągnika C7P, który stał się podstawowym ciągnikiem do holowania dział ciężkich w Wojsku Polskim.
W Polsce opracowano też własną przyczepę amunicyjno-sprzętową (nosiła symbol „R”). Była to ciężka, ośmiotonowa, dwuosiowa przyczepa z kołami bliźniaczymi oraz wysokimi burtami z brezentową opończą. Zastosowano normalne opony pneumatyczne. Nośność tej przyczepy wynosiła 8000 kg.
Użytkownicy i zastosowanie bojowe.
Polska.
W roku 1927 w Polsce podjęto decyzję o zakupie nowoczesnych dział dla artylerii dużego kalibru. Było to podyktowane rozpoczętą przez Niemcy modernizacją starych i budową nowych umocnień w pasie przygranicznym z Polską. W przypadku wojny francusko-niemieckiej, której wybuchu się spodziewano, Wojsko Polskie miało opanować ufortyfikowane Prusy Wschodnie i Pomorze Zachodnie i w tym celu istniała potrzeba posiadania odpowiedniej artylerii. Posiadane w tym czasie działa (nieliczne moździerze wz. 210/8 D.S. kal. 210 mm i armaty dalekosiężne kal. 149,1 mm) były niewystarczające.
W poszukiwaniu nowych dział zapoznano się z konstrukcjami zachodnich przedsiębiorstw: m.in. Bofors, Vickers, Schneider oraz Škoda. Największe zainteresowanie wzbudziła konstrukcja czechosłowackich zakładów Škoda w Pilźnie, dlatego też w roku 1929 specjalna komisja pod przewodnictwem płk. dypl. Emila Krukowicza-Przedrzymirskiego wyjechała do Czech, gdzie wzięła udział w próbach prototypowych dział zakładów Škody: armaty dalekonośnej kal. 149,1 mm oraz moździerza kal 220 mm. Próby objęły pokazy jazdy w terenie i po drogach, instalowanie na stanowiskach oraz strzelanie. Polska okazała zainteresowanie zarówno armatą jak i moździerzem (początkowo 25 armat kal. 149,1 mm i 14 moździerzy kal. 220 mm), jednakże zażądano wprowadzenia poważnej zmiany. Zamek klinowy miał zostać zamieniony na zamek śrubowy, uznano ten system za właściwszy dla dział tego typu. Jednakże z powodu wybuchu wielkiego kryzysu, a także problemów z opracowaniem zamka śrubowego czasowo zawieszono rozmowy z Czechami. Wobec tego rozważano zakup odpowiednich dział we Francji, jednakże z uwagi na nieudzielenie przez francuski rząd kredytów z tego rozwiązania zrezygnowano.
W roku 1931 zdecydowano, że trzeba kupić 40 dział: 27 moździerzy i 13 armat dalekosiężnych i wznowiono negocjacje. Szczegółowe warunki techniczne dla tych dział sporządzono w roku następnym. Sporządzone warunki wymusiły szereg zmian w konstrukcji moździerza, najważniejszą była wymiana zamka na śrubowy. Škoda odczuła zmniejszenie liczby zamówień z powodu kryzysu, dlatego też szczególnie zależało im na tym zamówieniu i stali się bardziej elastyczni w sprawie zmian konstrukcyjnych. Ostatecznie Czesi nie poradzili sobie z zadaniem opracowania nowego zamka i konstruktorem nowych została francuska firma Schneider.
Umowę na dostawę 27 moździerzy i 2700 pocisków przeciwbetonowych podpisano 7 marca 1933 roku. Cena jednostkowa za kompletny moździerz wyniosła 700 000 zł, jednakże zapłatę miał stanowić polski węgiel. Z zakupu 13 dział dalekonośnych kal. 149,1 mm ostatecznie zrezygnowano. Na początku sierpnia do Pilzna przyjechała polska komisja odbiorcza, która m.in. miała nadzorować produkcję. Podczas produkcji wynikły pewne problemy i łącznie trzeba było wprowadzić ponad sześćdziesiąt różnych poprawek do początkowego projektu. W grudniu 1933 roku wysłano do Polski jeden moździerz (wariant „jugosłowiański” z zamkiem klinowym) do testów, przy okazji przeszkolono żołnierzy 1 Pułku Artylerii Najcięższej, gdzie miały trafić zakupione działa. Testy przeprowadzone w roku następnym wykazały m.in. konieczność zmiany ogumienia kół przyczep.
Pierwsza partia 12 moździerzy dotarła do Polski przed końcem lipca 1935 roku, reszta dotarła przed końcem grudnia. Do służby w Wojsku Polskim przyjęto je pod oznaczeniem moździerz 220 mm wzór 32. Docelową jednostką był 1 Pułk Artylerii Najcięższej stacjonujący w Górze Kalwarii, nadwyżka dział trafiła do składnicy jako zapas mobilizacyjny.
W związku ze zbliżającą się wojną z Niemcami w roku 1939 ogłoszono mobilizację i organizacja pułku uległa przekształceniu z pokojowej na wojenną. 1 Pułk Artylerii Najcięższej wystawił trzy dywizjony moździerzy: (11, 12 i 13 Dywizjon Artylerii Najcięższej). Każdy z dywizjonów miał w swoim składzie trzy baterie po dwa moździerze kal. 220 mm. Zgodnie z planem obronnym „Z” oddziały te miały wejść w skład Armii „Prusy”. Jednakże ze względu na szybkie postępy Niemców zmieniono plany wykorzystania artylerii najcięższej. 11 dywizjon wysłano w rejon Twierdzy Modlin, gdzie zajął stanowiska bojowe. Jednak wkrótce wydany został rozkaz wycofania się na wschód, a potem w kierunku południowym. Dywizjony 12 i 13 miały wejść w skład artylerii Armii „Lublin”, później wycofano je na wschód. Ich moździerzy nie wykorzystano w walce. Część zniszczono, część dostała się w niemieckie i sowieckie ręce.
Moździerze kal. 220 mm bojowo wykorzystano tylko podczas II bitwy pod Tomaszowem Lubelskim. 22 września zajęły stanowiska pod Werechaniami i wspierały ogniem atakującą piechotę. Z uwagi na to, że moździerze strzelały amunicją przeciwbetonową, ich wybuchy miały raczej skutek psychologiczny, a nie bojowy. Jednakże ostrzał zmusił Niemców do wycofania się. 23 września działa 11 dan zajęły nowe stanowiska na południe od Werechań, następnie zwalczały ogniem pododdziały niemieckiej 28 Dywizji Piechoty. Wkrótce Niemcy przeprowadzili kontruderzenie, które spowodowało straty po stronie polskiego dywizjonu. Do końca dnia wystrzelano całą posiadaną amunicję i przystąpiono do niszczenia pojazdów i dział. Wysadzono zamki moździerzy, a drobne elementy rozbijano lub po zdemontowaniu zakopano. Dywizjon już jako słaby pododdział zmotoryzowany wycofał się w rejon Krasnobrodu. W tamtym rejonie jednostka została okrążona i przestała istnieć.
Jugosławia.
W okresie międzywojennym Jugosławia zakupiła od Czechosłowacji dziesięć (lub dwanaście) moździerzy Škody kal. 220 mm. W przeciwieństwie do moździerzy „polskich” były to działa z oryginalnym zamkiem klinowym. Przyjęto je pod oznaczeniem 220 mm M28.
III Rzesza.
W roku 1939 w czasie kampanii wrześniowej, a także w roku 1941 podczas kampanii bałkańskiej wojska niemieckie zdobyły pewną liczbę ciężkich moździerzy Škody kal. 220 mm. Moździerze „polskie” przyjęto na wyposażenie pod nazwą 22 cm Mrs 538 (p), zaś „jugosłowiańskie” pod nazwą 22 cm Mrs 538 (j).
Zdobyte przez Niemców w Polsce moździerze należały do 11 i 12 dan. Ponadto w ręce niemieckie trafiło także działo wykorzystywane do doświadczeń z Centrum Badań Balistycznych w Zielonce oraz siedem moździerzy znajdujących się w Głównej Składnicy Uzbrojenia nr 2 w Stawach.
Zdobyte w Polsce moździerze przetransportowano do Norwegii, gdzie służyły jako działa artylerii nadbrzeżnej:
ZSRR.
W roku 1939, podczas kampanii w Polsce Armia Czerwona zdobyła siedem ciężkich moździerzy wz. 32. Sześć z nich pochodziło z 13 dan, który 19 września 1939 roku podczas przemarszu w kierunku na Żurawno został zaatakowany przez oddział czerwonoarmistów i kapitulował. Zdobyte w Polsce moździerze Sowieci wykorzystali podczas wojny zimowej do ostrzeliwania Linii Mannerheima.
Zachowane egzemplarze.
Jak dotąd nie odnaleziono żadnego egzemplarza moździerza kal. 220 mm Škoda. Natomiast w 2013 na terenie Norwegii, na głębokości 5 metrów na dnie jeziora górskiego Jernvatne znaleziono cztery lawety do przewozu moździerzy oraz jeden pojazd amunicyjny. Pojazdy te zostały po kampanii wrześniowej wywiezione przez Niemców wraz ze zdobycznymi moździerzami do Norwegii, a po ustawieniu dział na docelowych stanowiskach prawdopodobnie porzucone na plaży przy jeziorze.
Polskie MSZ poprosiło o wydobycie pojazdów i po ewentualnym sukcesie zwrot części z nich do Polski, jako eksponaty muzealne. W zimie, kiedy opada poziom wody one były nawet widoczne, jednakże wtedy niemożliwe stawało się ich przetransportowanie, dlatego też norweskie siły zbrojne postanowiły przeprowadzić operację wydobycia w lecie. Po niepowodzeniu akcji latem 2013, gdy poziom wody w jeziorze był zbyt niski, ostatecznie wydobyto je w lecie 2014. Pojazdy planowano przekazać do zbiorów Muzeum Wojsk Lądowych w Bydgoszczy oraz Muzeum Wojny w Narviku.

</doc>
<doc id="1590126" url="https://pl.wikipedia.org/wiki?curid=1590126" title="I liga kameruńska w piłce nożnej">
I liga kameruńska w piłce nożnej



</doc>
<doc id="1590128" url="https://pl.wikipedia.org/wiki?curid=1590128" title="Autostrada M10 (Węgry)">
Autostrada M10 (Węgry)

Autostrada M10 (węg. "M10 autópálya") – planowana autostrada na Węgrzech. Autostrada będzie zaczynać się na obwodnicy Budapesztu (M0), a kończyć w Esztergom przy granicy ze Słowacją. Po stronie słowackiej obecnie nie jest planowane połączenie jej z autostradą lub droga ekspresową.
Autostrada ma zostać wybudowana po 2013 roku.

</doc>
<doc id="1590130" url="https://pl.wikipedia.org/wiki?curid=1590130" title="Towarzystwo Miłośników Wołynia i Polesia">
Towarzystwo Miłośników Wołynia i Polesia

Towarzystwo Miłośników Wołynia i Polesia (TMWiP) – polska pozarządowa organizacja społeczno-kulturalna. Do głównych celów i zadań Stowarzyszenia należy zbieranie i propagowanie wiedzy o Wołyniu i Polesiu. Wchodzi w skład Światowego Kongresu Kresowian.
Siedziba główna Towarzystwa mieści się przy ul. Krakowskie Przedmieście 64/10 w Warszawie. Prezesem Zarządu Głównego jest Zygmunt Mogiła-Lisowski, zaś sekretarzem zarządu – Ewa Hanna Cięciel.
Archiwum Towarzystwa gromadzi zbiory dotyczące historii Wołynia i Polesia. Są one zamieszczane w serwisie historycznym Wołyń Naszych Przodków. Są to fotografie, pocztówki, dokumenty osobiste, wspomnienia dawnych mieszkańców Wołynia. Archiwalia pochodzą ze zbiorów rodzinnych członków i sympatyków Towarzystwa Miłośników Wołynia i Polesia, Towarzystwa Miłośników Krzemieńca i Ziemi Krzemienieckiej, Towarzystwa Przyjaciół Krzemieńca i Ziemi Wołyńsko-Podolskiej, Stowarzyszenia Upamiętniania Polaków Pomordowanych na Wołyniu.
Fotografie i pocztówki przedstawiają miasta, miasteczka, wsie przed I wojną światową, w czasie wojny, międzywojnia, II wojny światowej, z lat 70., 90. XX w. i początku XXI wieku. Część zdjęć dokumentuje zbrodnie dokonane przez nacjonalistów ukraińskich na Polakach w latach 1943–1944. Oddzielną część stanowi album małżeństwa nauczycieli Genowefy z domu Rokickiej i Jerzego Zinkiewicza z 99 zdjęciami z Wołynia z lat 1922–1943, przekazany w 2015 roku przez córkę Hannę Bulską z domu Zinkiewicz. Wspomnienia dotyczą życia na Wołyniu przed II wojną światową oraz rzezi wołyńskiej dokonanej przez nacjonalistów ukraińskich na Polakach podczas II wojny światowej.
W serwisie historycznym prezentowane są również wiersze Zygmunta Jana Rumla z lat 30.–40. XX wieku, piosenki kresowe, akwarele i rysunki z Wołynia z lat 1872–74 autorstwa Napoleona Ordy przechowywane w Muzeum Narodowego w Krakowie oraz filmy ukazujące wydarzenia na Wołyniu w latach 1939–1945.

</doc>
<doc id="1590136" url="https://pl.wikipedia.org/wiki?curid=1590136" title="Boris Starling">
Boris Starling

Boris Starling (ur. 1969 w Londynie) – brytyjski autor powieści kryminalnych i sensacyjnych. Na podstawie jego powieści "Mesjasz" nakręcono miniserial telewizyjny.

</doc>
<doc id="1590137" url="https://pl.wikipedia.org/wiki?curid=1590137" title="Festiwal Muzyczny „Gramy nad Prosną”">
Festiwal Muzyczny „Gramy nad Prosną”

Festiwal Muzyczny „Gramy nad Prosną”, do 2013 Festiwal Muzyczny im. Pawła Bergera – festiwal muzyczny organizowany od 2007 w Kaliszu, do 2013 nosił imię Pawła Bergera, muzyka zespołu Dżem.
Pomysłodawcą festiwalu jest Bogdan Pawlak, kaliszanin i przyjaciel zmarłego muzyka. Impreza ma na uwadze promowanie i pomaganie młodym zespołom. Początkujący muzycy zgłaszają się do udziału w konkursie, następnie jury, w którym zasiadają między innymi muzycy zespołu Dżem Maciej Balcar oraz Janusz Borzucki wspólnie wybierają laureata.
Zwycięzcą pierwszej edycji Festiwalu został białostocki zespół Bracia i Siostry, a w roku 2008 główną nagrodę otrzymała formacja The Hard Rocket z Pszczyny.

</doc>
<doc id="1590138" url="https://pl.wikipedia.org/wiki?curid=1590138" title="Fausto Broncini">
Fausto Broncini

Fausto Broncini – piłkarz urugwajski, pomocnik.
Broncini w reprezentacji Urugwaju zadebiutował 30 sierpnia 1914 w meczu z Argentyną o Copa Premio Honor Uruguayo 1914, który Urugwaj wygrał 3:2.
Jako piłkarz klubu Central Montevideo wziął udział w turnieju Copa América 1921, gdzie Urugwaj zajął trzecie miejsce. Broncini zagrał we wszystkich trzech meczach – z Paragwajem, Brazylią i Argentyną.
Wciąż jako gracz klubu Central był w kadrze reprezentacyjnej podczas turnieju Copa América 1922, gdzie Urugwaj ponownie był trzeci. Tym razem Broncini nie zagrał ani razu.
Od 30 sierpnia 1914 roku do 2 listopada 1921 roku Broncini rozegrał w reprezentacji Urugwaju 6 meczów (nie zdobył w nich jednak żadnej bramki).

</doc>
<doc id="1590144" url="https://pl.wikipedia.org/wiki?curid=1590144" title="Arkady Wiatczanin">
Arkady Wiatczanin



</doc>
<doc id="1590145" url="https://pl.wikipedia.org/wiki?curid=1590145" title="Obicie">
Obicie

Obicie (łac. "tapetum", "tapetum corporis callosi") – warstwa istoty białej otaczająca z boku i częściowo od góry róg dolny komory bocznej, utworzona przez włókna spoidłowe ciała modzelowatego. Opisał je jako pierwszy Johann Christian Reil (1759-1813).

</doc>
<doc id="1590146" url="https://pl.wikipedia.org/wiki?curid=1590146" title="Akwila i Pryska">
Akwila i Pryska

Akwila, cs. "Apostoł Akiła" i Pryska (Pryscylla) – judeochrześcijańska para małżeńska opisana w Nowym Testamencie, żyjąca w I wieku, święci Kościoła katolickiego i prawosławnego; według tradycji męczennicy chrześcijańscy. 
Wspominani są w Liście do Rzymian:
Podobnie jak apostoł Paweł z Tarsu, który był towarzyszem i przyjacielem małżeństwa, zajmowali się wyrobem namiotów. O Akwili wiadomo, że był Żydem pochodzącym z Pontu. W Rzymie stał się chrześcijaninem, ale został wygnany wraz z żoną w 49 roku dekretem cesarza Klaudiusza. Małżonkowie zamieszkali w Koryncie, gdzie przebywał u nich św. Paweł, następnie udali się wraz z nim do Efezu (tu nauczali Apollosa) i ponownie do Rzymu.
Dzieje Apostolskie i Listy Pawła podają, że udzielali oni gościny Kościołowi domowemu oraz działali jako katecheci. Istotne jest, że opisuje się ich razem, nie różnicując ze względu na płeć. Pryska pomagała mężowi w pracy w warsztacie, a Akwila pomagał jej w działalności na rzecz Kościoła. W tradycji prawosławnej Akwila zaliczany jest do grona Siedemdziesięciu dwóch wysłańców Jezusa Chrystusa.
Według tradycji apostoł Akwila został biskupem Heraklei. Podobno wraz z małżonką ponieśli męczeńską śmierć zabici przez pogan. W późniejszym okresie spora część ich relikwii trafiła do Rzymu.
Ze św. Pryską (Pryscyllą) utożsamiana jest św. Pryska, męczennica rzymska z III wieku, wspominana w Kościele katolickim 18 stycznia.
W ikonografii wschodniej apostoł przedstawiany jest zwykle w czerwonych szatach biskupich z Ewangelią w dłoniach. Ma siwą średniej długości brodę, a na nogach sandały. Niekiedy towarzyszy mu jego małżonka Pryska, która również trzymając Ewangelię patrzy na męża. 
Wspomnienie liturgiczne małżonków w Kościele katolickim obchodzone jest 8 lipca za św. Ado. Kościół prawosławny wspomina apostoła Akwila dwukrotnie 14/27 lipca, tj. 27 lipca według kalendarza gregoriańskiego i 4/17 stycznia ("Sobór siedemdziesięciu apostołów").
Bibliografia.
Źródła internetowe:

</doc>
<doc id="1590148" url="https://pl.wikipedia.org/wiki?curid=1590148" title="Brian O’Brian">
Brian O’Brian

Brian O’Brian – miniserial Disney Channel z komikiem Brianem Stepankiem w roli głównej. 
Serial emitowany w Polsce na kanale Disney Channel (od 5 stycznia 2009 roku) i Disney XD (od 15 stycznia 2010 roku).

</doc>
<doc id="1590153" url="https://pl.wikipedia.org/wiki?curid=1590153" title="Strong-GG">
Strong-GG



</doc>
<doc id="1590154" url="https://pl.wikipedia.org/wiki?curid=1590154" title="Schuma">
Schuma



</doc>
<doc id="1590157" url="https://pl.wikipedia.org/wiki?curid=1590157" title="Paul Reinecke">
Paul Reinecke

Paul Reinecke (ur. 25 września 1872, zm. 12 maja 1958) – niemiecki prahistoryk działający w Monachium oraz główny konserwator zabytków tego miasta, twórca aktualnego do dziś systemu chronologii pradziejów dla okresu halsztackiego i lateńskiego. 
W roku 1930 włączył się do dyskusji o roli gór średnich dla osadnictwa prehistorycznego. Sformułował m.in. pogląd, który wykluczał zasiedlenie niemieckiego średniogórza w czasach starszych od średniowiecza. 
Autor ponad 400 dzieł z dziedziny archeologii.

</doc>
<doc id="1590158" url="https://pl.wikipedia.org/wiki?curid=1590158" title="Tapetum corporis callosi">
Tapetum corporis callosi



</doc>
<doc id="1590162" url="https://pl.wikipedia.org/wiki?curid=1590162" title="Hertha Sponer">
Hertha Sponer

Hertha Sponer (ur. 1 września 1895 w Nysie na Śląsku, zm. 27 lutego 1968 w Ilten koło Hanoweru) – niemiecka fizyk.
Życiorys.
Po studiach w Tybindze i Getyndze uzyskała doktorat w 1920 r. pod kierunkiem Petera Debye na podstawie pracy "„Über ultrarote Absorption zweiatomiger Gase”". Od 1921 do 1925 r. była asystentką, do 1932 docentką prywatną, a po 1934 profesor nadzwyczajną Uniwersytetu w Getyndze. Współpracowała z Jamesem Franckiem, którego została żoną w 1946 r., Arnoldem Euckenem, Edwardem Tellerem i Rudolfem Minkowskim. W 1934 r. wyemigrowała do Norwegii i tam objęła stanowisko profesora w Oslo. Od 1936 do 1966 r.pracowała w Durham na Duke University. W 1966 r. wróciła do Niemiec.
Hertha Sponer wniosła ważny wkład w badania nad fizyką molekularną i spektroskopią. W fizyce znana jest metoda Birge-Sponer (ekstrapolacja Birge-Sponer, wykres Birge-Sponer).

</doc>
<doc id="1590164" url="https://pl.wikipedia.org/wiki?curid=1590164" title="Flinders University">
Flinders University

Flinders University – państwowa uczelnia wyższa („public university”) z siedzibą w Adelaide, istniejąca od 1966. Jej patronem jest Matthew Flinders, odkrywca zasłużony dla eksploracji australijskiego wybrzeża. Mottem uniwersytetu są słowa "Inspiring Achievement", czyli „inspirując osiągnięcia”. Uczelnia zatrudnia ok. 630 pracowników naukowych i kształci ok. 15 tysięcy studentów. 
Struktura.
Uniwersytet dzieli się na cztery wydziały:

</doc>
<doc id="1590169" url="https://pl.wikipedia.org/wiki?curid=1590169" title="Mistrzostwa Świata Juniorów w biathlonie 2009">
Mistrzostwa Świata Juniorów w biathlonie 2009



</doc>
<doc id="1590170" url="https://pl.wikipedia.org/wiki?curid=1590170" title="Łyżeczkowanie macicy">
Łyżeczkowanie macicy

Łyżeczkowanie (wyłyżeczkowanie, frakcjonowane skrobanie lub abrazja) ścian kanału szyjki macicy i jamy macicy, pot. skrobanka (łac. "abrasio endocervicis et uteri", "excochleatio") – operacja polegająca na rozszerzeniu szyjki macicy i usunięciu zawartości macicy. Wymaga wykonania znieczulenia ogólnego. Wykonywana w celach terapeutycznych i diagnostycznych, a także jako metoda aborcji w pierwszym trymestrze ciąży. Powikłaniem zabiegu może być zespół Ashermana (powstanie zrostów w obrębie macicy); ryzyko wynosi 30,9% po wykonaniu łyżeczkowania w przypadku poronienia, a 25% po wykonaniu łyżeczkowania 1–4 tygodnie po porodzie. Regeneracja endometrium po łyżeczkowaniu może trwać do 5 dni.
Wskazania.
Łyżeczkowanie ścian kanału szyjki macicy i jamy macicy wykonuje się w przypadku nieprawidłowych krwawień z macicy, krwawień w okresie pomenopauzalnym, niekompletnego poronienia, hemato-, muco- i piometry, w celach diagnostyki niepłodności i ciąży ektopowej.

</doc>
<doc id="1590172" url="https://pl.wikipedia.org/wiki?curid=1590172" title="Łyżeczkowanie ścian kanału szyjki macicy i jamy macicy">
Łyżeczkowanie ścian kanału szyjki macicy i jamy macicy



</doc>
<doc id="1590176" url="https://pl.wikipedia.org/wiki?curid=1590176" title="Komitet Opieki Nad Miejscami Zbrodni Komunizmu">
Komitet Opieki Nad Miejscami Zbrodni Komunizmu

Komitet Opieki Nad Miejscami Zbrodni Komunizmu (KONMZK) – polska pozarządowa organizacja społeczno-kulturalna, wpisana do rejestru stowarzyszeń 13 marca 2003. Do głównych celów i zadań Stowarzyszenia należy opieka nad miejscami zbrodni komunistycznych, np. zbrodni katyńskiej.

</doc>
<doc id="1590177" url="https://pl.wikipedia.org/wiki?curid=1590177" title="Wyłyżeczkowanie jamy macicy">
Wyłyżeczkowanie jamy macicy



</doc>
<doc id="1590179" url="https://pl.wikipedia.org/wiki?curid=1590179" title="KONMZK">
KONMZK



</doc>
<doc id="1590183" url="https://pl.wikipedia.org/wiki?curid=1590183" title="TMWiP">
TMWiP



</doc>
<doc id="1590185" url="https://pl.wikipedia.org/wiki?curid=1590185" title="Novumbra hubbsi">
Novumbra hubbsi

Novumbra hubbsi – gatunek niewielkiej, słodkowodnej ryby z rodziny muławkowatych (Umbridae), jedyny przedstawiciel rodzaju "Novumbra". Występuje w Ameryce Północnej. Osiąga do 8 cm długości. Nie ma znaczenia gospodarczego. Od przedstawicieli pokrewnego rodzaju "Umbra" różni się budową aparatu szczękowego.

</doc>
<doc id="1590186" url="https://pl.wikipedia.org/wiki?curid=1590186" title="Liszaj twardzinowy">
Liszaj twardzinowy



</doc>
<doc id="1590187" url="https://pl.wikipedia.org/wiki?curid=1590187" title="37 Pułk Armat Polowych (austro-węgierski)">
37 Pułk Armat Polowych (austro-węgierski)

Pułk Armat Polowych Nr 37 (FKR. 37) – pułk artylerii polowej cesarskiej i królewskiej Armii.
W 1914 roku pułk stacjonował w Zagrzebiu () na terytorium 13 Korpusu, który był jego okręgiem uzupełnień.
Pułk wchodził w skład 13 Brygady Artylerii Polowej, a pod względem taktycznym był podporządkowany komendantowi 36 Dywizji Piechoty.
Swoje święto pułk obchodził 22 lipca w rocznicę stoczonej w 1866 roku.

</doc>
<doc id="1590190" url="https://pl.wikipedia.org/wiki?curid=1590190" title="38 Pułk Armat Polowych (austro-węgierski)">
38 Pułk Armat Polowych (austro-węgierski)

Pułk Armat Polowych Nr 38 (FKR. 38) – pułk artylerii polowej cesarskiej i królewskiej Armii.
W 1914 roku pułk stacjonował w Osijeku () na terytorium 13 Korpusu, który był jego okręgiem uzupełnień.
Pułk wchodził w skład 13 Brygady Artylerii Polowej, a pod względem taktycznym był podporządkowany komendantowi 7 Dywizji Piechoty.
Swoje święto pułk obchodził 19 września w rocznicę zajęcia miasta Bihać w 1878 roku.

</doc>
<doc id="1590193" url="https://pl.wikipedia.org/wiki?curid=1590193" title="39 Pułk Armat Polowych (austro-węgierski)">
39 Pułk Armat Polowych (austro-węgierski)

Pułk Armat Polowych Nr 39 (FKR. 39) – pułk artylerii polowej cesarskiej i królewskiej Armii.
W 1914 roku pułk stacjonował w Varaždinie () na terytorium 13 Korpusu, który był jego okręgiem uzupełnień. Pułk wchodził w skład 13 Brygady Artylerii Polowej, a pod względem taktycznym był podporządkowany komendantowi 7 Dywizji Piechoty.
Swoje święto pułk obchodził 19 sierpnia w rocznicę zajęcia Sarajewa w 1878 roku.

</doc>
<doc id="1590194" url="https://pl.wikipedia.org/wiki?curid=1590194" title="Lichen">
Lichen



</doc>
<doc id="1590196" url="https://pl.wikipedia.org/wiki?curid=1590196" title="Polski Związek Więźniów Komunizmu">
Polski Związek Więźniów Komunizmu

Polski Związek Więźniów Komunizmu (PZWK) – polskie stowarzyszenie zrzeszające więźniów politycznych okresu komunizmu, wpisane do rejestru stowarzyszeń 22 listopada 2001.
Siedziba stowarzyszenia mieści się przy ul. Krowoderskiej 79/24 w Krakowie.

</doc>
<doc id="1590198" url="https://pl.wikipedia.org/wiki?curid=1590198" title="PZWK">
PZWK



</doc>
<doc id="1590199" url="https://pl.wikipedia.org/wiki?curid=1590199" title="40 Pułk Armat Polowych (austro-węgierski)">
40 Pułk Armat Polowych (austro-węgierski)

Pułk Armat Polowych Nr 40 (FKR. 40) – pułk artylerii polowej cesarskiej i królewskiej Armii.
W 1914 roku sztab pułku razem z 2. dywizjonem i kadrą zapasową stacjonował w Linzu, a 1. dywizjon w Wels. Pułk wchodził w skład 14 Brygady Artylerii Polowej, a pod względem taktycznym był podporządkowany komendantowi 3 Dywizji Piechoty.

</doc>
<doc id="1590200" url="https://pl.wikipedia.org/wiki?curid=1590200" title="41 Pułk Armat Polowych (austro-węgierski)">
41 Pułk Armat Polowych (austro-węgierski)

Pułk Armat Polowych Nr 41 (FKR. 41) – pułk artylerii polowej cesarskiej i królewskiej Armii.
Historia pułku.
1 maja 1885 roku w Wiedniu na bazie Pułków Artylerii Polowej Nr 4 i 6 został utworzony 28. Ciężki Dywizjon (). Nowo utworzony dywizjon został włączony w skład 14 Brygady Artylerii.
W 1889 roku dywizjon został przeniesiony do Salzburga na terytorium 14 Korpusu. W następnym roku oddział został przemianowany na 28. Dywizjon ().
W 1914 pułk stacjonował w Salzburgu i wchodził w skład 14 Brygady Artylerii Polowej.

</doc>
<doc id="1590202" url="https://pl.wikipedia.org/wiki?curid=1590202" title="42 Pułk Armat Polowych (austro-węgierski)">
42 Pułk Armat Polowych (austro-węgierski)

Pułk Armat Polowych Nr 42 (FKR. 42) – pułk artylerii polowej cesarskiej i królewskiej Armii.
Historia pułku.
Na początku 1892 roku ze składu 14. Dolnoaustriacko-morawskiego Pułku Artylerii Korpuśnej wyłączono 37. Dywizjon w Wiedniu i podporządkowano bezpośrednio komendantowi 14 Brygady Artylerii.
Z dniem 1 stycznia 1894 roku 37. Dywizjon w Wiedniu został rozwinięty w 42. Pułk Artylerii Dywizyjnej.
W 1906 roku Komenda 14 Brygady Artylerii została przeniesiona z Wiednia do Linzu i podporządkowana komendantowi 14 Korpusu. Ze składu brygady wyłączony został 42. Pułk Artylerii Dywizyjnej w Wiedniu i podporządkowany komendantowi 2 Brygady Artylerii.
Z dniem 6 kwietnia 1908 roku weszła w życie nowa organizacja artylerii, w ramach której oddział został przemianowany na 42. Pułk Armat Polowych, a wchodzący w jego skład depot kadry zapasowej został przemianowany na kadrę zapasową. Pułk nadal pozostawał w składzie 2 Brygady Artylerii Polowej, ale pod względem taktycznym został podporządkowany komendantowi 47 Dywizji Piechoty.
W 1912 roku pułk został przeniesiony z Wiednia do Steyr na terytorium 14 Korpusu i ponownie włączony w skład 14 Brygady Artylerii Polowej oraz podporządkowany pod względem taktycznym komendantowi 3 Dywizji Piechoty.

</doc>
<doc id="1590209" url="https://pl.wikipedia.org/wiki?curid=1590209" title="Tsukasa Hirota">
Tsukasa Hirota

Tsukasa Hirota (ur. 1 czerwca 1859 w Kōchi, zm. 27 listopada 1928 w Tokio) – japoński lekarz pediatra, pierwszy profesor pediatrii na Cesarskim Uniwersytecie Tokijskim.
Ukończył studia w 1880 roku, w 1881 otrzymał tytuł igaku hakushi. Od 1889 do 1921 na katedrze pediatrii Cesarskiego Uniwersytetu Tokijskiego. Zajmował się m.in. chorobą beri-beri u niemowląt. W 1892 roku założył Japońskie Towarzystwo Pediatryczne.

</doc>
<doc id="1590225" url="https://pl.wikipedia.org/wiki?curid=1590225" title="Okręty podwodne typu 688i">
Okręty podwodne typu 688i



</doc>
<doc id="1590226" url="https://pl.wikipedia.org/wiki?curid=1590226" title="Balon (dekoracja)">
Balon (dekoracja)

Balon – przedmiot wykonany z bardzo elastycznej gumy lub lateksu, czasami z folii. Może mieć różne kształty, ale najczęściej jest kulisty. Balony innych kształtów wytwarza się zmieniając grubość ich ścianek – tam gdzie ścianka jest grubsza, mniejsza staje się krzywizna balonu po napompowaniu. Balon musi być szczelny, posiada jedynie mały otwór umożliwiający napompowanie. Zazwyczaj wypełniany jest powietrzem lub helem (w tym drugim przypadku unosi się do góry). Balony służą do dekoracji pomieszczeń, w których odbywają się przyjęcia. Wykorzystywane są także jako zabawka dla dzieci (na przykład w charakterze piłki).
Historia powstania.
Pierwsze balony znane ludzkości wykonane były z wnętrzności zwierząt, głównie jelit. Balony przypominające te dzisiejsze powstały w roku 1824 w Londynie. Michael Faraday wykorzystywał je w laboratorium do eksperymentów z wodorem. W 1847 roku, podczas prac nad wynalezieniem nowego materiału na dętki, naukowiec o nazwisku Ingram przypadkowo wynalazł pierwsze balony sprzedawane jako zabawki na ulicach Londynu. Wyciął on z kartonu głowę kota, zanurzył w naczyniu z lateksem i napompował około 2 000 takich zabawek. Masowa produkcja balonów rozpoczęła się w roku 1930.

</doc>
<doc id="1590233" url="https://pl.wikipedia.org/wiki?curid=1590233" title="Parry Shen">
Parry Shen

Parry Shen, pseud. Parry Allen (ur. 26 czerwca 1973 w Nowym Jorku) – amerykański aktor chińskiego pochodzenia, znany przede wszystkim z głównej roli w filmie Justina Lin "Better Luck Tomorrow" (2002).
Uczył się w Archbishop Molloy High School, a następnie w szkole rzymskokatolickiej w Briarwood, poddzielnicy Queens. Studiował na University at Buffalo, w oddziale nowojorskim.

</doc>
<doc id="1590235" url="https://pl.wikipedia.org/wiki?curid=1590235" title="B17">
B17



</doc>
<doc id="1590237" url="https://pl.wikipedia.org/wiki?curid=1590237" title="Aleksander Marcinowski">
Aleksander Marcinowski

Aleksander Marcinowski, Aleksandr Antonowicz Marcinowski (ros. Александр Антонович Марциновский, ur. 1829, zm. 20 sierpnia 1888 w Mohylewie) – rosyjski lekarz polskiego pochodzenia. Był lekarzem dywizyjnym w randze rzeczywistego radcy stanu.
Życiorys.
Urodził się w guberni mińskiej. Uczył się w gimnazjum w Mińsku, a następnie studiował medycynę jako stypendysta rządowy na Akademii Medyko-Chirurgicznej w Sankt Petersburgu. Studia ukończył 25 maja 1854 roku. Po otrzymaniu dyplomu został wysłany do szpitala wojskowego w Teodozji, w 1856 roku trafił do pułku grenadierów księcia Konstantego Mikołajewicza. Potem na własną prośbę został skierowany do szpitala wojskowego w Moskwie, gdzie mógł przygotować dysertację doktorską. Przedstawił i obronił pracę "O kostojedie", i otrzymał tytuł doktora 15 lutego 1862 roku. Awansował na stanowisko lekarza brygady w terskim wojsku kozackim. W roku 1865 mianowany naczelnym lekarzem 35 Dywizji Piechoty, w 1870 roku z powrotem w Petersburgu, gdzie na macierzystej uczelni ukończył kurs chirurga polowego. Ostatecznie został naczelnym lekarzem 41 Dywizji Piechoty. Brał udział w wojnie krymskiej.

</doc>
<doc id="1590240" url="https://pl.wikipedia.org/wiki?curid=1590240" title="147 Batalion Schutzmannschaft">
147 Batalion Schutzmannschaft

Batalion Policyjny nr 147 (SchutzmannschaftsBtl 147) – batalion policyjny, sformowany z Tatarów Krymskich w lipcu 1942 w Symferopolu, a rozwiązany 8 lipca 1944.

</doc>
<doc id="1590242" url="https://pl.wikipedia.org/wiki?curid=1590242" title="Mistrzostwa świata w piłce ręcznej mężczyzn 2009">
Mistrzostwa świata w piłce ręcznej mężczyzn 2009



</doc>
<doc id="1590244" url="https://pl.wikipedia.org/wiki?curid=1590244" title="Kokusai Ku-7">
Kokusai Ku-7

Kokusai Ku-7 Manżuru (jap. 真鶴, dosł. Żuraw białoszyi, w kodzie wojsk alianckich - Buzzard) – średni szybowiec wojskowy z okresu II wojny światowej używany przez Cesarską Armię Japońską. Szybowiec charakteryzował się dwubelkowym kadłubem z centralną gondolą kadłubową z dwuosobową kabiną załogi i ładownią, do której sprzęt lub żołnierze dostawali się po odchyleniu do góry tyłu kadłuba. Ku-7 był największym szybowcem zaprojektowanym w Japonii.
Historia.
Prace projektowe nad szybowcem rozpoczęto w 1942 w wytwórni Nippon Kokusai Koku przy współudziale instytutu naukowo badawczego Uniwersytetu Tokijskiego. Był to największy szybowiec zaprojektowany w Japonii.
Pierwszy lot prototypu odbył się sierpniu 1944, w warunkach bojowych szybowiec miał być holowany przez bombowce Nakajima Ki-49 lub Mitsubishi Ki-67. Z powodu złego dla Japonii przebiegu wojny szybowiec nigdy nie został użyty bojowo i nie wyszedł poza fazę eksperymentalną. Na jego podstawie zbudowano samolot transportowy Kokusai Ki-105.

</doc>
<doc id="1590245" url="https://pl.wikipedia.org/wiki?curid=1590245" title="Rob Dixon">
Rob Dixon

Rob Dixon (ur. 13 lipca 1964) – angielski strongman.
 w 1997 r.
Wziął udział w Mistrzostwach Świata Strongman 2001, jednak nie zakwalifikował się do finału.
Wymiary:
Rekordy życiowe:

</doc>
<doc id="1590247" url="https://pl.wikipedia.org/wiki?curid=1590247" title="148 Batalion Schutzmannschaft">
148 Batalion Schutzmannschaft

Batalion Policyjny nr 148 (SchutzmannschaftsBtl 148) – batalion policyjny, sformowany z Tatarów Krymskich w lipcu 1942 w Karasubarze, a rozwiązany 8 lipca 1944.
148 batalion był używany do przeszukiwania lasów krymskich i poszukiwania partyzantów radzieckich, a także do działań karnych przeciw mieszkańcom Krymu, których krewni lub bliscy brali udział w partyzantce.
148 (frontowy) batalion prowadził działania operacyjne lub ochronne albo w całości, albo w poszczególnych pododdziałach (kompanie i plutony): sztab batalionu znajdował się w Karasubazar, a jego jednostki pełniły służbę w obszarach Argyn--, - i -.

</doc>
<doc id="1590251" url="https://pl.wikipedia.org/wiki?curid=1590251" title="149 Batalion Schutzmannschaft">
149 Batalion Schutzmannschaft

Batalion Policyjny nr 149 (SchutzmannschaftsBtl 149) – batalion policyjny, sformowany z Tatarów Krymskich w lipcu 1942 w Bakczysaraju, a rozwiązany 8 lipca 1944.
149 (frontowy) batalion był używany do przeszukiwania lasów krymskich i poszukiwania partyzantów radzieckich, a także do działań karnych przeciw mieszkańcom Krymu, których krewni lub bliscy brali udział w partyzantce.
149 batalion prowadził działania operacyjne lub ochronne albo w całości, albo w poszczególnych pododdziałach (kompanie i plutony): sztab batalionu znajdował się w Bakczysaraju, a jego pododdziały pełniły służbę w dzielnicach (1 kompania), (2 kompanie) i (1 pluton).

</doc>
<doc id="1590253" url="https://pl.wikipedia.org/wiki?curid=1590253" title="150 Batalion Schutzmannschaft">
150 Batalion Schutzmannschaft



</doc>
<doc id="1590255" url="https://pl.wikipedia.org/wiki?curid=1590255" title="Katsura Hoshino">
Katsura Hoshino

Katsura Hoshino (jap. 星野桂 ur. 21 kwietnia 1980) – autorka i ilustratorka mang, pochodząca z prefektury Shiga. 
Zadebiutowała mangą Continue. Aktualnie pracuje nad D.Gray-manem i nie publikowanym jeszcze Book-manem.
D.Gray-man doczekał się adaptacji w formie anime i dwóch powieści. Jest jednym z najlepiej sprzedających się tytułów magazynu Weekly Shonen Jump, a pierwsze trzy tomy znalazły się w pierwszej pięćdziesiątce mangowych bestsellerów roku 2008.

</doc>
<doc id="1590259" url="https://pl.wikipedia.org/wiki?curid=1590259" title="151 Batalion Schutzmannschaft">
151 Batalion Schutzmannschaft

Batalion Policyjny nr 151 (SchutzmannschaftsBtl 151) – batalion policyjny, sformowany z Tatarów Krymskich w lipcu 1942 w Ałuszcie, rozwiązany 8 lipca 1944.
151 batalion był używany do przeszukiwania lasów krymskich i poszukiwania partyzantów radzieckich, a także do działań karnych przeciw mieszkańcom Krymu, których krewni lub bliscy brali udział w partyzantce.
151 (frontowy) batalion prowadził działania operacyjne lub ochronne albo w całości, albo w poszczególnych pododdziałach (kompanie i plutony): sztab batalionu znajdował się w Ałuszcie, a jego pododdziały pełniły służbę w dzielnicach (1 kompania), (1 kompania) i (1 pluton).

</doc>
<doc id="1590261" url="https://pl.wikipedia.org/wiki?curid=1590261" title="Carlo Orlandi">
Carlo Orlandi

Carlo Orlandi (ur. 23 kwietnia 1910 – zm. 29 lipca 1983) – włoski bokser kategorii lekkiej, złoty medalista letnich igrzysk olimpijskich w Amsterdamie. W finale pokonał Stephena Halaiko.

</doc>
<doc id="1590262" url="https://pl.wikipedia.org/wiki?curid=1590262" title="Australian Open 2009 (gra podwójna dziewcząt)">
Australian Open 2009 (gra podwójna dziewcząt)



</doc>
<doc id="1590263" url="https://pl.wikipedia.org/wiki?curid=1590263" title="152 Batalion Schutzmannschaft">
152 Batalion Schutzmannschaft



</doc>
<doc id="1590264" url="https://pl.wikipedia.org/wiki?curid=1590264" title="Litwa (województwo warmińsko-mazurskie)">
Litwa (województwo warmińsko-mazurskie)

Litwa (niem. "Lettau") – opuszczona wieś w Polsce położona w województwie warmińsko-mazurskim, w powiecie ostródzkim, w gminie Miłakowo. Miejscowość leży w historycznym regionie Prus Górnych.
Wieś wzmiankowana w dokumentach z roku 1402 i 1408, jako dwór szlachecki na 10 włókach. Pierwotna nazwa brzmiała "Littauen" i najprawdopodobniej wywodzi się osiadłych tu Litwinów. W roku 1782 we wsi odnotowano sześć domów (dymów), natomiast w 1858 w 7 gospodarstwach domowych było 49 mieszkańców. W latach 1937-39 było 52 mieszkańców. W roku 1973 wieś należała do powiatu morąskiego, gmina Miłakowo, poczta Włodowo.
W latach 1975–1998 miejscowość administracyjnie należała do województwa olsztyńskiego.
W miejscowości brak zabudowy.
Na wschód od wsi znajduje się Jezioro Litewskie.

</doc>
<doc id="1590265" url="https://pl.wikipedia.org/wiki?curid=1590265" title="153 Batalion Schutzmannschaft">
153 Batalion Schutzmannschaft



</doc>
<doc id="1590266" url="https://pl.wikipedia.org/wiki?curid=1590266" title="Góra Cukru">
Góra Cukru



</doc>
<doc id="1590268" url="https://pl.wikipedia.org/wiki?curid=1590268" title="Lwowska Fala">
Lwowska Fala

Lwowska Fala – audycja radiowa Polskiego Radia Katowice zajmująca się sprawami kultury dawnych Kresów Wschodnich.
Autorką audycji jest Danuta Skalska.

</doc>
<doc id="1590269" url="https://pl.wikipedia.org/wiki?curid=1590269" title="154 Batalion Schutzmannschaft">
154 Batalion Schutzmannschaft



</doc>
<doc id="1590270" url="https://pl.wikipedia.org/wiki?curid=1590270" title="155 Batalion Schutzmannschaft">
155 Batalion Schutzmannschaft

Batalion policyjny nr 155 (SchutzmannschaftsBtl 155) - batalion policyjny, sformowany z Tatarów Krymskich w listopadzie 1942 w Symferopolu, jednak w styczniu 1943 batalion został rozformowany, a jego obsada personalna przeniesiona do innych batalionów krymsko-tatarskiej policji pomocniczej.

</doc>
<doc id="1590272" url="https://pl.wikipedia.org/wiki?curid=1590272" title="Kenny Roberts">
Kenny Roberts

Kenny Roberts (ur. 31 grudnia 1951 w Modesto) – amerykański kierowca motocyklowy. Trzykrotny Mistrz Świata najwyższej kategorii MotoGP. Przez całą karierę związany z Yamahą. W 1992 został umieszczony w International Motorsports Hall of Fame.
Kariera.
W Motocyklowych Mistrzostwach Świata zadebiutował w 1974 roku w klasie 250 cm³ w GP Holandii, która była pierwszą i ostatnią dla niego rundą w tym sezonie. Mimo to od razu pokazał się ze świetnej strony, stając na najniższym stopniu podium. Równe dziesięć punktów dało mu 19 lokatę w klasyfikacji generalnej.
W drugim sezonie startów dzielił obowiązki pomiędzy 250 cm³ a najwyższą kategorią 500 cm³. Nieoczekiwanie zdobył w debiucie mistrzowski tytuł w klasie 500 cm³, mimo iż nie startował we wszystkich wyścigach. Był pierwszym, któremu udało się triumfować już w pierwszym roku startów w najwyższej klasie. Wygrał wówczas 4 wyścigi. W dwieście pięćdziesiątkach zajął 4. miejsce, triumfując dwukrotnie na cztery rundy.
W kolejnych dwóch latach skupił się już tylko na najważniejszej klasie, dzięki czemu skutecznie obronił najwyższy laur dwukrotnie z rzędu. Łącznie wygrywał w siedmiu eliminacjach. Nie zdołał go obronić po raz trzeci z rzędu, kończąc rok na trzeciej pozycji. Rok 1982 był najgorszym dla Robertsa w pięćsetkach. Zajął wówczas dopiero czwartą pozycję. Głównym tego powodem było jednak nieuczestniczenie w kilku rundach. W następnym sezonie powrócił do walki. Mimo uczestniczenia we wszystkich wyścigach i wygraniu aż sześciu z nich (najlepsze wyniki w karierze), przegrał ostatecznie walkę z Freddiem Spencerem o zaledwie dwa punkty. Po tym sezonie postanowił zakończyć karierę.

</doc>
<doc id="1590276" url="https://pl.wikipedia.org/wiki?curid=1590276" title="ASCOD">
ASCOD

ASCOD ("Austrian Spanish Cooperation Development") – bojowy wóz piechoty produkcji austriacko-hiszpańskiej. W armii hiszpańskiej pojazd nosi oznaczenie Pizarro, natomiast w austriackiej Ulan. Obok wersji podstawowej, do rodziny ASCOD należy m.in. lekki czołg wyposażony w armatę kalibru 105 mm, wóz zabezpieczenia technicznego, rakietowy niszczyciel czołgów oraz ambulans.

</doc>
<doc id="1590277" url="https://pl.wikipedia.org/wiki?curid=1590277" title="Stephen Halaiko">
Stephen Halaiko

Stephen Michael Halaiko (27 grudnia 1908 w Auburn, 6 lutego 2001 w Orange Park) – amerykański bokser kategorii lekkiej, srebrny medalista letnich igrzysk olimpijskich w Amsterdamie.

</doc>
<doc id="1590278" url="https://pl.wikipedia.org/wiki?curid=1590278" title="Cash back">
Cash back

Cash back ("cashback") – usługa bankowa, dzięki której posiadacz karty płatniczej może pobrać gotówkę podczas dokonywania zakupów w sklepie.
Z usługi cashback można skorzystać wyłącznie po dokonaniu płatności kartą płatniczą za towar (w przypadku płatności gotówkowej nie ma takiej możliwości). Przy zakupie klient zgłasza chęć podjęcia w gotówce dodatkowej kwoty. Kwota wypłacana w ramach tej usługi może być wyższa od kwoty płatności kartą. W Polsce klient może jednorazowo wypłacić do 300 (Visa) lub 500 zł (MasterCard), a dla zrealizowania wypłaty musi mieć odpowiednią kwotę pieniędzy na rachunku bankowym, do którego została wydana karta. Z usługi cash back mogą korzystać wszyscy posiadacze kart debetowych Visa i MasterCard/Maestro wydanych przez banki, które uruchomiły taką funkcjonalność. O ewentualnym obciążeniu użytkownika karty opłatą za korzystanie z usługi cash back decyduje bank, który wydał klientowi kartę płatniczą. W Polsce podjęcie gotówki w ten sposób jest zwykle wolne od opłaty, jednak warto o tym upewnić się w banku. Każda wypłata w ramach usługi cash back pomniejsza dzienny limit klienta na transakcje gotówkowe kartą płatniczą. Wypłaty gotówki w ramach usługi cashback można dokonywać wielokrotnie w ciągu dnia do wysokości wspomnianego dziennego limitu.
W niektórych krajach europejskich, np. w Wielkiej Brytanii, cash back funkcjonuje od ponad 20 lat. Na polskim rynku usługa ta jest dostępna od 2006 r. Można z niej skorzystać w wybranych punktach usługowo-handlowych, które są wyposażone w terminale płatnicze. Na koniec 2014 r. oferowało ją około 72 tys. krajowych placówek handlowych (m.in. supermarkety, stacje benzynowe, hotele). Punkty te są oznaczone logo cash back przy kasie, na drzwiach wejściowych lub na oknach.
Inne znaczenie.
Czasem jako cash back bywa określany zwrot klientowi przez bank części wydatków za transakcje przeprowadzone kartą płatniczą. Jednak poprawna nazwa takiej usługi to "moneyback".

</doc>
<doc id="1590279" url="https://pl.wikipedia.org/wiki?curid=1590279" title="Raelene Boyle">
Raelene Boyle

Raelene Ann Boyle (ur. 24 czerwca 1951 w Coburg, przedmieściu Melbourne) – australijska lekkoatletka, sprinterka.
Medale zdobyte podczas igrzysk Wspólnoty Narodów.
Edmonton 1978.
kontuzja uniemożliwiła jej zdobycie medali na 200 metrów oraz w sztafecie.
Rekordy życiowe.
Raelene Boyle miała następujące rekordy życiowe:

</doc>
<doc id="1590280" url="https://pl.wikipedia.org/wiki?curid=1590280" title="Koh-I-Noor Hardtmuth">
Koh-I-Noor Hardtmuth

Koh-I-Noor Hardtmuth a.s. – firma z siedzibą w Czeskich Budziejowicach (Republika Czeska) produkująca artykuły piśmienne pod marką tejże. 
Historia.
W roku 1790 w Wiedniu założył ją austriacki architekt Joseph Hardtmuth (1758–1816). Nazwa pochodzi od diamentu Koh-i-noor. W 1802 roku firma opatentowała wkład do ołówków, zrobiony ze spieku mieszaniny glinki kaolinowej i grafitu. W 1848 roku firma przeniosła się do Czeskich Budziejowic w południowych Czechach (wtedy część Cesarstwa austriackiego). Po wojnie w 1945 firma została znacjonalizowana przez władze czechosłowackie, natomiast w roku 1992 ją ponownie sprywatyzowano. Od 1994 roku należy do Gama Group. 
Produkty.
W katalogu firmy pod marką Koh-I-Noor znajdują się:

</doc>
<doc id="1590284" url="https://pl.wikipedia.org/wiki?curid=1590284" title="Víctor Peralta">
Víctor Peralta

Víctor Peralta (ur. 6 marca 1908, zm. 25 grudnia 1995) – argentyński bokser, wagi piórkowej. W 1928 roku na letnich igrzysk olimpijskich w Amsterdamie zdobył srebrny medal.

</doc>
<doc id="1590285" url="https://pl.wikipedia.org/wiki?curid=1590285" title="Cmentarz katolicki w Poddębicach">
Cmentarz katolicki w Poddębicach

Cmentarz katolicki – cmentarz rzymskokatolicki, parafialny, pod wezwaniem św. Andrzeja Apostoła w Poddębicach, położony we wschodniej części miasta przy szosie do Łodzi, między ulicami: Łódzką, Zieloną, Przejazd i Wiejską.
Cmentarz jest jednym z trzech cmentarzy Poddębic obok cmentarza ewangelickiego i zniszczonego cmentarza żydowskiego. Posiada dwa wejścia od północy (ulica Łódzka) oraz jedno od wschodu (ulica Przejazd, ulica Zielona). Na terenie cmentarza, w starszej jego części znajduje się 26 mogił powstańców z 1863 roku (lub 56 powstańców). Na nagrobku znajduje się napis "Rodakom poległym za wolność Ojczyzny roku 1863 – Rodacy 1917". Obok postawiono również pamiątkową tablicę poświęconą pomordowanym poddębiczanom w latach 1939–1945. Na cmentarzu stoi kaplica grzebalna zbudowana w 1975 roku.

</doc>
<doc id="1590286" url="https://pl.wikipedia.org/wiki?curid=1590286" title="Danduti">
Danduti

Danduti – plemię germańskie, według opisu Germanii stworzonej przez Klaudiusza Ptolemeusza graniczące z Semnonami i Silingami

</doc>
<doc id="1590287" url="https://pl.wikipedia.org/wiki?curid=1590287" title="Hoshū Katsuragawa">
Hoshū Katsuragawa

 – japoński lekarz, uczony w rangaku (dosł.: nauka holenderska; znaczenie: studiowanie nauki Zachodu w okresie Edo przy pomocy języka holenderskiego). 
Katsuragawa służył rodowi Tokugawa jako lekarz i tłumacz z holenderskiego. Jego bratem był pisarz Chūryō Morishima.

</doc>
<doc id="1590289" url="https://pl.wikipedia.org/wiki?curid=1590289" title="Vittorio Tamagnini">
Vittorio Tamagnini

Vittorio Tamagnini (ur. 28 października 1910 w Civitavecchia – zm. 20 stycznia 1981 tamże) – włoski bokser wagi koguciej, mistrz olimpijski.
W 1928 roku na letnich igrzyskach olimpijskich w Amsterdamie zdobył złoty medal olimpijski.
Kariera zawodowa.
Na ringu zawodowym zadebiutował 2 czerwca 1929 roku. jego pierwszym przeciwnikiem był Pablo Blanco, którego pokonał w 2 rundzie. Przez kolejne 2 lata wygrywał wszystkie pojedynki. Pierwszej porażki na zawodowym ringu doznał 10 czerwca 1931 roku. Jego przeciwnik José Girones znokautował go w 11 rundzie. Po porażce wygrał kolejnych 10 z 11 walk. Jedynie walka z Otello Abbruciatim została uznana za niebyłą. 15 lipca 1933 roku stoczył walkę przeciwko Maurice Holtzerowi. W trzeciej rundzie walki został zdyskwalifikowany. Po porażce w tym samym roku stoczył 3 walki z których ostatnią przegrał na punkty. W kolejnym roku nie doznał żadnej porażki wyrywając 5 z 8 stoczonych. W kolejnym roku stoczył drugą walkę z Maurice'em Holtzerem. Walkę przegrał po 15 rundach na punkty.
W kolejnych latach walczył ze zmiennym szczęściem. W 1939 roku stoczył 4 walki. Po wybuchu II wojny światowej przerwał karierę, po zakończeniu wojny stoczył ostatnią w karierze walkę z Guerrino Cosmim którą po 8 rundach wygrał na punkty.

</doc>
<doc id="1590292" url="https://pl.wikipedia.org/wiki?curid=1590292" title="Kompleks skoczni narciarskich w Niżnym Nowogrodzie">
Kompleks skoczni narciarskich w Niżnym Nowogrodzie

Kompleks skoczni narciarskich w Niżnym Nowogrodzie w Rosji, składający się ze skoczni K110 oraz 5 innych skoczni narciarskich o punktach konstrukcyjnych: K80, K55, K30, K15 oraz K10, powstał nad brzegiem Wołgi w 1958 roku. Rekordzistą skoczni K110 był rosyjski skoczek Dmitrij Wasiljew, który w 2006 roku zdołał tu osiągnąć odległość 124 metrów podczas krajowych zawodów rosyjskich. Skocznia miała jedynie znaczenie lokalne. Nie organizowano tutaj żadnych konkursów Pucharu Świata czy nawet Pucharu Kontynentalnego, natomiast była często organizatorem krajowych mistrzostw. W igelit wyposażona była jedynie skocznia normalna – K80, reszta obiektów wykorzystywana była jedynie zimą, do czasu wyłączenia z eksploatacji z uwagi na zły stan techniczny. 
Planowana modernizacja kompleksu, przewidująca zastąpienie 2 najwyższych skoczni konstrukcjami o K125 i K95, do tej pory nie została rozpoczęta.

</doc>
<doc id="1590294" url="https://pl.wikipedia.org/wiki?curid=1590294" title="Średniogórze Niemieckie">
Średniogórze Niemieckie

Średniogórze Niemieckie (niem. "Deutsche Mittelgebirgsschwelle") lub Średniogórze Środkowoeuropejskie ("Mitteleuropäische Mittelgebirgsschwelle") – wyżynno-górski obszar stanowiący część Hercynidów, dominujący w krajobrazie środkowych i południowych Niemiec. W najszerszym jego zrozumieniu obejmuje ponad połowę obszaru tego państwa, a także znaczący obszar Czech, Luksemburga i Belgii oraz w mniejszym stopniu Austrii, Francji, Szwajcarii i Polski.
Obszar.
Obszar Średniogórza jest różnie definiowany przez geografów. W niniejszym artykule zostaną przedstawione dwa modele, jeden używany w Niemczech zgodnie z regionalizacją Federalnego Centrum Badań Regionalnych i Planowania Regionalnego ("Bundesforschungsanstalt für Landeskunde und Raumordnung", BfLR) z uwzględnieniem modyfikacji Urzędu Ochrony Środowiska (niem. "Bundesamt für Naturschutz," BfN) oraz drugi, zaproponowany przez Jerzego Kondrackiego w 1997 roku i odzwierciedlający polskie spojrzenie na geografię Niemiec. Ponadto, czasami terminu używa się wyłącznie w odniesieniu do terytorium Niemiec.
Współcześnie w Niemczech wydziela się Wogezy, Nizinę Górnoreńską i Basen Szwabsko-Frankoński (określany też jako Średniogórze, Wyżyny lub Progi Południowoniemieckie) od Średniogórza właściwego, które w regionalizacji Urzędu Ochrony Środowiska (BfN) dzieli się na część wschodnią (Masyw Czeski, Niecka Turyńska i Średniogórze Turyńsko-Frankońskie) oraz zachodnią (Reńskie Góry Łupkowe, Pogórze Hesko-Dolnosaksońskie, Harz). Przy uwzględnieniu geologicznie powiązanych terenów w sąsiednich krajach, do Średniogórza Zachodniego doliczyć można Ardeny, a do Średniogórza Wschodniego obszar Masywu Czeskiego na terenie Czech, Austrii i Polski (Sudety z pogórzem).
Dodatkowo, na terenie Niemiec znajduje się fragment Wyżyny Lotaryńskiej, będącej wschodnią granicą Basenu Paryskiego, jednak w geografii Niemiec dla uproszczenia jest on często wliczany w skład Średniogórza Południowego bądź Zachodniego.
Jerzy Kondracki wzorując się na uniwersalnej klasyfikacji dziesiętnej Międzynarodowej Federacji Dokumentacji, a za nim wielu geografów polskich, zalicza Średniogórze Niemieckie do Pozaalpejskiej Europy Środkowej, wliczając w jego skład całe Średniogórze Zachodnie z Ardenami, Basen Szwabsko-Frankoński, Nizinę Górnoreńską, Wogezy. Średnigórze Turyńsko-Frankońskie (określane jako Las Turyńsko-Frankoński) i Nieckę Turyńską, ale wyłączając Masyw Czeski. Powoduje to olbrzymie różnice w obu podejściach, potęgowane różnicami w kategoryzacji poszczególnych jednostek.
Geografia.
Dominują krajobrazy wyżyn i gór niskich poprzedzielane głębokimi dolinami oraz płaskimi równinami, nieckami, rowami tektonicznymi i kotlinami. Jedynie w kilku miejscach wysokości przekraczają 1000 m n.p.m., a górną granicę lasu osiągają tylko najwyższe partie Masywu Czeskiego, Wogezów i Schwarzwaldu – obszarów nie zawsze wliczanych do Średniogórza. Mimo silnego zurbanizowania wielu regionów jest to obszar o dużej lesistości, szczególnie w miejscach o ukształtowaniu terenu trudnym dla upraw, bądź pograniczy między krajami i regionami historyczno-etnograficznymi.
Ponieważ terytorium Średniogórza jest różnie definiowane, różne szczyty można uznać za najwyższe. W najszerszym rozumieniu terenu zgodnie z BfLR, najwyższa będzie położona na granicy Czech i Polski Śnieżka (1603 m n.p.m.) w Karkonoszach. Jeśli uwzględnić tylko terytorium Niemiec, będzie to Großer Arber (1456 m n.p.m.) w Krainie Szumawskiej (Lesie Bawarskim). Według klasyfikacji Jerzego Kondrackiego uwzględniającej Basen Szwabsko-Frankoński, miano to powędruje do najwyższego szczytu Schwarzwaldu, Feldbergu (1493 m n.p.m.). Najwyższym szczytem wchodzącym w skład wszystkich ujęć średniogórza jest Brocken (1142 m n.p.m.), będący równocześnie kulminacją Harzu i całego Średniogórza Zachodniego. Jednakże wysokości bezwzględne większości szczytów na terenie Średniogórza nie przekraczają 1000 m n.p.m.
Obszar Średniogórza stanowi kontynentalny dział wód między zlewiskami Morza Czarnego (Dunaj), Morza Północnego (Łaba, Moza, Ren, Wezera) i Bałtyckiego (Odra). Wszystkie przepływają, bądź mają źródło w tym regionie. Innymi głównymi rzekami są Soława, Men, Neckar, Mozela, Wełtawa, Berounka.
Średniogórze jest terenem w dużym stopniu zurbanizowanym z gęstą i dobrze utrzymaną infrastrukturą. Mimo tego w regionach silnie zalesionych i pogranicznych można znaleźć obszary słabiej zaludnione. Największymi miastami znajdującymi się w jego szeroko pojętym obszarze są Praga, Frankfurt nad Menem, Norymberga, Stuttgart, Strasbourg, a częściowo nachodzi konurbacja Zagłębia Ruhry i Kolonii.
Liczne złoża kopalin, w szczególności węgla i rud metali, doprowadziły do rozwoju górnictwa.
Jest to obszar intensywnych upraw rolnych, w tym winorośli, chmielu, zbóż.
Podział Fizyczno-Geograficzny.
"Uwaga": zestawienie przedstawia najszerszy możliwy obszar Średniogórza i przedstawia zarówno podział stosowany przez instytucje niemieckie oraz polskich geografów. Podział na część zachodnią, wschodnią i południową przyjęto za BfN.
Średniogórze Zachodnie.
Reńskie Góry Łupkowe (w klasyfikacji J. Kondrackiego oznaczone numerem 322) – rozległy masyw niskich gór zrębowych rozciągający się na terenie Niemiec, Belgii, Luksemburga i Francji, stanowiący najbardziej na zachód wysuniętą podprowincję Średniogórza.
Pogórze Hesko-Dolnosaksońskie (niem. "Niedersächsisch-Hessisches Bergland")
Harz (325) – masyw górski na pograniczu Dolnej Saksonii, Saksonii-Anhalt i Turyngii, który jako jedyny w średniogórzu zachodnim przekracza 1000 m n.p.m. z kulminacją na szczycie Brocken (1141 m n.p.m.). Jeden z najpopularniejszych kierunków turystycznych w Niemczech, a najcenniejsza przyrodniczo część jest chroniona przez park narodowy.
Średniogórze Wschodnie.
Średniogórze Turyńsko-Frankońskie (niem. "Thüringisch-Fränkisches Mittelgebirge", 327) – określane też jako Las Turyńsko-Frankoński, stanowi zachodnie przedłużenie Masywu Czeskiego na pograniczu Bawarii, Turyngii, Saksonii i Czech.
Niecka Turyńska (niem. "Thüringer Becken", 326) – obejmujące większość Turyngii obniżenie w środkowych Niemczech. Granica z Pogórzem Heskim jest różnie definiowana w literaturze. Na jej skraju powołano Park Narodowy Hainich, którego najcenniejszą część wpisano na listę światowego dziedzictwa UNESCO.
Masyw Czeski (cz. "Česká vysočina", niem. "Böhmische Masse", w Austrii "Granit- und Gneishochland", 33)
W ujęciu stosowanym przez geografów polskich i czeskich nie wchodzi on w skład Średniogórza, natomiast w ujęciu niemieckim stanowi główny trzon Średniogórza Wschodniego.
Średniogórze Południowoniemieckie.
"Uwaga": jest to określenie używane niekiedy przez BfN, zastosowane tutaj do określenia zbiorczego terenów na południu Niemiec oraz częściowo we Francji i Szwajcarii, a wliczanych do Średniogórza właściwego przez Jerzego Kondrackiego, zaś wyłączanych przez geografów niemieckich.
Podział fizycznogeograficzny tego obszaru różni się znacząco w ujęciu polskim, niemieckim i francuskim. Jerzy Kondracki wyróżnia tu dwie podprowincje: Wyżyny Południowoniemieckie oraz Górną Nadrenię, w skład której wchodzi Nizina Górnoreńska oraz sąsiadujące masywy górskie. Tymczasem w ujęciu niemieckim rozróżnia się Basen Szwabsko-Frankoński (wliczając do niego Schwarzwald i Góry Hesko Frankońskie) od Niziny Górnoreńskiej i Progów Północnofrancuskich. Ujęcie francuskie jest tu dość podobne, z tym że zamiast tej ostatniej jednostki wydziela się Wogezy.
Basen Szwabsko-Frankoński (niem. "Südwestdeutsches Stufenland"), też Progi Szwabsko-Frankońskie – podprowincja istniejąca w ujęciu BfLR, definiowana także przez Komisję Standaryzacji Nazw Geograficznych Poza Granicami Rzeczypospolitej Polskiej.
W ujęciu J. Kondrackiego poniższe makroregiony składają się na podprowincję Wyżyny Południowoniemieckie (329):
Poniższe jednostki stanowią część Basenu Szwabsko-Frankońskiego które J. Kondracki włącza do podprowincji Nadrenia Górna (328):
W ujęciu J. Kondrackiego do Nadrenii Górnej wliczają się także makroregiony:
Ochrona Przyrody.
W granicach Średniogórza powołano liczne formy ochrony przyrody, takie jak obszary Natura 2000, parki krajobrazowe, rezerwaty przyrody, czy parki narodowe. Fragmenty niektórych parków stanowią część międzynarodowego wpisu na listę światowego dziedzictwa przyrodniczego UNESCO „Pradawne i pierwotne lasy bukowe Karpat i innych regionów Europy”.
Parki Narodowe na terenie Średniogórza Niemieckiego.
"Średniogórze Zachodnie:"
"Średniogórze Wschodnie:"
"Średniogórze Południowoniemieckie:"

</doc>
<doc id="1590295" url="https://pl.wikipedia.org/wiki?curid=1590295" title="Eksperyment (film 2001)">
Eksperyment (film 2001)

Eksperyment (niem. "Das Experiment") – niemiecki thriller psychologiczny z 2001 roku w reżyserii Olivera Hirschbiegla, oparty na prawdziwych wydarzeniach i relacjach Philipa Zimbardo, opisanych w jego książce pt.: "„Efekt Lucyfera”". Film doczekał się amerykańskiego remake’u w 2010 roku.
Fabuła.
Dreszczowiec psychologiczny jest oparty na eksperymencie nazywanym eksperymentem więziennym, który został przeprowadzony w roku 1971 na Stanford University w USA.

</doc>
<doc id="1590297" url="https://pl.wikipedia.org/wiki?curid=1590297" title="Turkuśnik indyjski">
Turkuśnik indyjski

Turkuśnik indyjski ("Irena puella") – gatunek średniej wielkości ptaka z rodziny turkuśników (Irenidae).
Systematyka.
Takson ten bywał dawniej łączony w jeden gatunek z blisko spokrewnionym turkuśnikiem czarnogrzbietym ("I. cyanogastra").
Wyróżniono kilka podgatunków "I. puella":
Morfologia i tryb życia.
Długość ciała 21,2–25,8 cm, masa ciała samców 56,6–75,7 g, samic z podgatunku "malayensis" 52–71,2 g. Jaskrawa, metalicznie niebieska barwa samca nie zawsze jest w terenie dobrze widoczna, np. kiedy ptaki lecą w gęstym, cienistym lesie; jego nadzwyczajny połysk ujawnia się w pełnym słońcu. Samica jest bardziej matowa, zielonobrązowa. W dobrych warunkach obserwacji zauważyć można czerwone tęczówki. Mimo wyraźnego upodobania do przebywania w gęstym listowiu jest łatwo wykrywalny, ponieważ często wydaje ostry, dwusylabowy gwiżdżący głos. Na jednym drzewie może zgromadzić się wiele tych ptaków, żerujących w towarzystwie brodaczy i treronów.
Zasięg, środowisko.
Południowo-zachodnie Indie, wschodnie Himalaje po Jawę. Wiecznie zielone lasy. Prowadzi tryb osiadły.
Status.
IUCN uznaje turkuśnika indyjskiego za gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako zazwyczaj pospolity, lokalnie rzadki. Trend liczebności populacji uznawany jest za spadkowy.
Od 2016 roku IUCN klasyfikuje turkuśnika lazurowego ("I. (p.) tweeddalii") jako odrębny gatunek, zalicza go do kategorii „bliski zagrożenia” (NT, "Near Threatened"). Opisywany jest jako gatunek lokalnie rzadki, a trend liczebności jego populacji również uznawany jest za spadkowy. Zagrożeniem dla turkuśnika lazurowego jest głównie niszczenie i degradacja siedlisk, w pewnym stopniu także polowania.

</doc>
<doc id="1590301" url="https://pl.wikipedia.org/wiki?curid=1590301" title="Heinrich Hochhaus">
Heinrich Hochhaus

Heinrich Hochhaus (ur. 14 lutego 1860, zm. 26 października 1916) – niemiecki lekarz.
Studiował w Bonn i Fryburgu Bryzgowijskim, w 1884 roku został doktorem medycyny, od 1885 do 1887 asystent w berlińskim szpitalu Friedrichshain. Od 1887 do 1893 w klinice w Kilonii, w 1889 roku habilitował się. Od 1896 roku profesor.

</doc>
<doc id="1590302" url="https://pl.wikipedia.org/wiki?curid=1590302" title="Parafia św. Stanisława w Wierzbicy">
Parafia św. Stanisława w Wierzbicy

90
Parafia św. Stanisława Biskupa i Męczennika – rzymskokatolicka parafia diecezji radomskiej, metropolii częstochowskiej w Wierzbicy. Siedziba dekanatu wierzbickiego, skupiającego dziewięć okolicznych parafii. Powstała w XIII wieku.
Siedziba parafii znajduje się w Wierzbicy, w powiecie radomskim w województwie mazowieckim.
Obszar.
Parafia obejmuje następujące miejscowości w gminie Wierzbica: Błędów, Polany, Polany-Kolonia, Pomorzany (od nr. 53), Pomorzany-Kolonia, Rzeczków, Rzeczków-Kolonia, Wierzbica oraz Wierzbica-Kolonia, Zalesice-Kolonia.
W Wierzbicy znajduje się także parafia mariawicka pw. Przemienienia Pańskiego.
Historia.
Dzieje tutejszej parafii sięgają XII w. Najstarszy dokument pisany wzmiankujący parafię w Wierzbicy został wydany w 1198 r. przez kancelarię diecezji krakowskiej, gdzie bp Gedko reguluje zasady poboru dziesięciny przez klasztory bożogrobców w Miechowie i cystersów w Wąchocku. To właśnie ten klasztor wystawił, prawdopodobnie drewniany, kościół św. Idziego w Wierzbicy i prosił władze diecezjalne o uregulowanie sprawy dziesięcin na terenie nowej filii.
Na początku parafia należała do diecezji krakowskiej; najpierw archidiakonat radomski przekształcony w dziekanię kielecką (nazywaną również dziekanią radomską), dekanat radomski. Parafia w latach 1807-1818 należała do dekanatu radomskiego w diecezji kieleckiej. Od 1818 r. w diecezji sandomierskiej. W 1854 r. do dekanatu radomskiego. Od 1941 parafia znalazła się w nowym dekanacie szydłowieckim. W 1994 r. wierzbicka parafia stała się siedzibą nowego dekanatu. W 1984 r. wyodrębniła się nowa parafia w Łączanach, a 14 lat później (1998 r.) w Dąbrówce Warszawskiej. 
Obecny kościół parafialny pw. św. Stanisława wybudowany został w 1709 r. z inicjatywy cystersów wąchockich. W 1878 r. wykonano neoklasycystyczny prospekt. Kościół był wielokrotnie restaurowany w XIX i XX. Ostatni remont wnętrz przypada na 2004 r. W 1984 r. została wybudowana kaplica św. Wojciecha w Polanach. 
Do parafii należy również plebania wymurowana w 1845 r. Trzy cmentarze chrześcijańskie: przykościelny, grzebalny z kaplicą, choleryczny oraz cmentarz żydowski.

</doc>
<doc id="1590306" url="https://pl.wikipedia.org/wiki?curid=1590306" title="Ana Maria Orozco">
Ana Maria Orozco

Ana María Orozco Aristizábal (ur. 4 lipca 1973 w Bogocie) – kolumbijska aktorka, znana przede wszystkim z roli Beatriz Aurory w kolumbijskiej telenoweli "Brzydula".
Jest córką aktora Luisa Fernando Orozco. Ma dwie siostry, Julianę i Veronikę, która także jest aktorką. Była żoną Juliana Arango, z którym się rozwiodła. Ma córkę Lucrecię (ur. 11 czerwca 2004).

</doc>
<doc id="1590307" url="https://pl.wikipedia.org/wiki?curid=1590307" title="LORAN">
LORAN

LORAN (ang. LOng RAnge Navigation) – hiperboliczny system radionawigacji, działający w zakresie fal długich odbieranych z dwóch lub więcej radiolatarni do określenia pozycji. Wykorzystywany jest głównie do nawigacji w żegludze morskiej i lotnictwie.
Historia.
LORAN został opracowany przez Amerykanów w czasie trwania II wojny światowej zapoczątkowany przez brytyjski system radionawigacyjny GEE, jednak w porównaniu do niego o większym zasięgu i większej dokładności. Prace nad ulepszeniem systemu LORAN doprowadziły do powstania kolejnych wersji tego systemu: LORAN-A, LORAN-B, LORAN-C, LORAN-D. Wprowadzonym do użytku był LORAN-A, zastąpiony w 1974 roku przez LORAN-C. Pozostałe wersje nie wyszły poza fazę eksperymentalną i nie zostały wprowadzone do użytku. System LORAN został wycofany z powszechnego użytku międzynarodowego 8 lutego 2010 roku, jednakże wciąż stosuje się go np. w meteorologii w celu namierzania sond aerologicznych.
Europejski system LORAN-C, został wyłączony 31 grudnia 2015.
Zasada działania.
Każda z wersji LORAN działała na podobnej zasadzie. Jedna z radiolatarni danej grupy pełniła funkcje stacji głównej. Nadawany przez nią sygnał odbierany jest przez pozostałe stacje i użytkowników systemu. Sygnał ten uruchamia kolejno podrzędne radiolatarnie grupy, każdą z nich ze ściśle określonym opóźnieniem, każda ze stacji odczekuje indywidualnie określony czas, po czym retransmituje ten sygnał. W zależności od położenia odbiornika, a dokładniej od jego odległości od poszczególnych radiolatarni, zmieniają się odstępy czasowe między odebranymi przez niego sygnałami.
W pierwszych odbiornikach pomiar przeprowadzano przez ręczne zgranie impulsów stacji głównej i podległej, na ekranie lampy oscyloskopowej z dwiema podstawami czasu. Wyznaczane za pomocą takich prostych odbiorników hiperbole należało znaleźć na specjalnych mapach z nadrukowanymi rodzinami hiperbol ze stacji zapewniających pokrycie danego rejonu. Niemożliwe byłoby zobrazowanie wszystkich hiperbol, więc zaznaczano je ze skokiem o określoną liczbę mikrosekund, zależną od skali mapy. Do wyznaczania hiperbol pośrednich między wydrukowanymi służyła nakładka na mapę z ruchomymi skalami. Nowsze odbiorniki zostały wyposażone w automatykę pomiaru i przeliczniki podające pozycję geograficzną.
System LORAN ma duży zasięg, dzięki czemu może być wykorzystywany przez lotnictwo, jednak posiada istotną wadę związaną z występowaniem zakłóceń fal radiowych, uzależnionych od zjawisk meteorologicznych.
LORAN-A.
LORAN-A pracował na trzech kanałach: 1850, 1900 i 1950 kHz. Jego łańcuch miał jedną stacje główną i jedną podrzędną, stacje nadawały swoje grupy impulsów (8 sztuk) z trzema różnymi częstotliwościami powtarzania w celu poprawienia dokładności pomiaru w różnych zakresach odległości od stacji. Zasięg sygnałów wynosił do 1480 km przy odbiorze fali przyziemnej i dokładności wyznaczenia pozycji 1,8 km, oraz do 2590 km dla fal odbitych od jonosfery i dokładność rzędu 11 km.
LORAN-C.
Łańcuch LORAN-C ma jedną stację główną oznaczoną jako M (master) i kilka stacji podległych, oznaczanych W, X, Y, Z. Nadajniki mogą być różnej mocy od 200 kW do 2 MW i spełniać podwójną funkcje: pojedyncza stacja może być stacją główną w jednym łańcuchu i jednocześnie podrzędną w innym.
Stacja główna nadaje paczki składające się z 9 impulsów. Pierwsze osiem co 1 ms, dziewiąty 2 ms później – taka sekwencja odróżnia sygnał stacji głównej od stacji podrzędnej. Kiedy pierwsza stacja podrzędna odbierze sygnał stacji głównej, nadaje swój i tak do końca łańcucha. Następnie stacja główna zaczyna kolejną sekwencję.
Stacje emitują dwa typy sygnałów, różniące się wartościami częstotliwości powtarzania. Sygnał typu C ma 33,3 Hz, 25 Hz i 20 Hz, natomiast sygnał Cs 16,66 Hz, 12,5 Hz i 10 Hz. LORAN C pracuje na jednym kanale o częstotliwości 100 kHz. Dokładność wyznaczania położenia wynosi 50 m przy odbiorze fali przyziemnej i zasięgu do 1100 km, około 500 m przy fali odbitej od jonosfery i zasięgu 2500 km.
LORAN-A został oddany do użytku w 1957 roku, a w roku 1974 został zastąpiony przez system LORAN-C.

</doc>
<doc id="1590309" url="https://pl.wikipedia.org/wiki?curid=1590309" title="Andrzej Maria Marczewski">
Andrzej Maria Marczewski

Andrzej Maria Marczewski (ur. 15 lutego 1947 w Warszawie, zm. 24 listopada 2020) – polski reżyser teatralny, dramaturg, scenarzysta, producent, dyrektor teatrów.
Życiorys.
Od roku 1969 studiował w Państwowej Wyższej Szkole Filmowej w Łodzi, którą ukończył w 1974.
W 1972 założył grupę ARA („Autor, Reżyser, Aktor”). W latach 1974–1977 pracował w Wytwórni Filmów Czołówka, następnie jako dyrektor naczelny i artystyczny w Teatrze Dramatycznym w Wałbrzychu (1977–1981), potem na podobnym stanowisku w Teatrze Dramatycznym im. Jerzego Szaniawskiego w Płocku (1981–1984) oraz w Teatrze Rozmaitości w Warszawie (1982–1985).
W 1985 wyjechał na rok do Jugosławii, gdzie reżyserował w teatrach w Belgradzie, Splicie, Dubrowniku, Mostarze i Sarajewie.
Od 1986 do 1988 jako dyrektor naczelny i artystyczny w Bałtyckim Teatrze Dramatycznym im. Juliusza Słowackiego w Koszalinie, skąd przeniósł się do Bydgoszczy, gdzie w latach 1988–1994 był dyrektorem naczelnym i artystycznym Teatru Polskiego, a dodatkowo w 1991 pełnił obowiązki dyrektora naczelnego miejscowej opery
Od 1994 kierował prywatnym Studio Teatrem Test, Teatrem Mentalnym; współpracował z Telewizją Polską i z teatrami w Bielsku-Białej, Łodzi (Teatr Nowy), Słupska (Nowy Teatr im. Witkacego), Białegostoku (Teatr Dramatyczny) oraz ze scenami zagranicznymi. W styczniu 2013 został dyrektorem Teatru Małego w Tychach.

</doc>
<doc id="1590314" url="https://pl.wikipedia.org/wiki?curid=1590314" title="Polska Fundacja Katyńska">
Polska Fundacja Katyńska

Polska Fundacja Katyńska (PFK) – polska fundacja upamiętniająca zbrodnię katyńską, powołana notarialnie 6 czerwca 1990 roku, w Sądzie Rejonowym 4 września 1992 roku, wpisana do rejestru stowarzyszeń 10 września 2003 roku, wykreślona z rejestru stowarzyszeń 28 września 2019 roku. Siedziba Polskiej Fundacji Katyńskiej mieściła się przy ul. Nowy Świat 28/20 w Warszawie.
Historia.
Członkami założycielami, a także fundatorami Polskiej Fundacji Katyńskiej byli dr Bożena Łojek, prof. Mieczysław Nieduszyński, mec. Jan Olszewski, ks. Zdzisław Peszkowski, dr Marek Tarczyński, prof. Jacek Trznadel, inż. Jędrzej Tucholski i red. Wojciech Ziembiński. Statut Polskiej Fundacji Katyńskiej opracował mec. Jan Olszewski. W 1991 i 1992 roku do Fundacji przyjęci zostali dr Jerzy Jackl, prokurator Stefan Śnieżko i Adam Macedoński. Fundacja nawiązała ścisłą współpracę z Niezależnym Komitetem Historycznym Badania Zbrodni Katyńskiej, utworzonym w 1989 roku; publikowała wraz z nim „Zeszyty Katyńskie”.
W 2008 roku Fundacja ustanowiła nadawany przez siebie Medal Dnia Pamięci Ofiar Zbrodni Katyńskiej zaprojektowany przez Katarzynę Piskorską.
Zarząd i Rada Fundacji.
Członkowie Zarządu Fundacji:
Funkcję sekretarza Rady Fundacji pełnił Marek Tarczyński
Nadzór nad działalnością Fundacji sprawowała Rada Fundacji w składzie: Bożena Mamontowicz-Łojek, Iwona Maria Dąbrowska, ks. Zdzisław Peszkowski, Jacek Trznadel, Jędrzej Tucholski, Adam Macedoński, Stanisław Mikke, Stefan Śnieżko, Marek Tarczyński, Jerzy Jackl i Jan Olszewski.

</doc>
<doc id="1590315" url="https://pl.wikipedia.org/wiki?curid=1590315" title="Sknocony kryminał">
Sknocony kryminał

Sknocony kryminał – niedokończona powieść kryminalna Stanisława Lema, napisana pod koniec lat 50. XX wieku, a wydana po raz pierwszy drukiem 28 stycznia 2009 w 16. tomie dzieł wybranych pisarza z kolekcji „Gazety Wyborczej” (razem ze sztuką "Korzenie. Drrama wieloaktowe" oraz "Dyktandami"). 
Jerzy Jarzębski pisze w posłowiu do pierwszego wydania, iż powieść ma cechy „klasycznego czarnego romansu detektywistycznego w stylu Dashiella Hammetta lub Raymonda Chandlera”.
Akcja "Sknoconego kryminału" rozgrywa się w Nowym Jorku, a jej głównym bohaterem jest Pat Robert Cavish – prywatny detektyw, któremu niezbyt dobrze się wiedzie. Otrzymuje on od Milforda Chrisa Washera zlecenie zbadania okoliczności śmierci jego bogatego przyjaciela, Cyryla Maystersa, który zmarł w prywatnej klinice, zapisawszy swój majątek w spadku pewnej podejrzanej fundacji. Obaj umawiają się na spotkanie na cmentarzu, jednak przybywszy na miejsce, Cavish znajduje swego zleceniodawcę martwego w jego własnym samochodzie. W rozwiązaniu zagadki śmierci Maystersa i Washera detektywowi pomaga Zuzanna Washer, z zawodu lekarka, córka jednego ze zmarłych. Narracja prowadzona jest wielowątkowo, akcja cechuje się dużym stopniem komplikacji, urwana jednak została w punkcie kulminacyjnym. 
Powieść powstawała w latach 50., mniej więcej w tym samym czasie co pierwsze opowiadania, które weszły później w skład "Dzienników gwiazdowych", jednak z bliżej nieznanych powodów autor przerwał nad nią pracę, a swój niedokończony utwór sam określał mianem „sknoconego kryminału”. Maszynopis powieści zachował się jedynie dzięki zbiegowi okoliczności. Lem miał zwyczaj palenia wszystkich własnych tekstów, których jakość go nie zadowalała. Z maszynopisem "Sknoconego kryminału" postąpił inaczej, gdyż postanowił go wykorzystać jako kamuflaż do ukrycia napisanej przez siebie sztuki poświęconej Stalinowi. Dostanie się dramatu, zatytułowanego "Korzenie. Drrama wieloaktowe", w niepowołane ręce, mogło być dla pisarza niebezpieczne z przyczyn politycznych. Lem umieścił maszynopis dramatu w schowku urządzonym w tekturowej teczce, do której dla niepoznaki włożył również niedokończony kryminał. W późniejszych latach zapomniał o sposobie ukrycia sztuki i usiłował ją odnaleźć – bez powodzenia. Obydwa teksty zostały odkryte dopiero po śmierci autora, podczas przeglądania jego archiwum.

</doc>
<doc id="1590316" url="https://pl.wikipedia.org/wiki?curid=1590316" title="Miejski Zakład Komunikacji Wejherowo">
Miejski Zakład Komunikacji Wejherowo

Miejski Zakład Komunikacji Wejherowo (MZK Wejherowo) – publiczny zakład komunikacyjny świadczący usługi w zakresie pasażerskiego transportu zbiorowego w Wejherowie oraz w okolicznych miejscowościach, czyli: Bolszewie, Gniewowie, Gościcinie, Gowinie, Górze, Kąpinie, Kębłowie, Kochanowie, Orlu, Redzie i Rumi. Jest członkiem MZKZG, który skupia innych miejskich przewoźników aglomeracji trójmiejskiej.
Historia.
7 września 1981 roku utworzono w Wejherowie miejską komunikację autobusową, którą zajmował się zakład komunikacji w Gdyni. Pierwszą utworzoną linią była linia nr 2, której trasa przebiegała od wejherowskiego szpitala przez ulicę Szpitalną, Chopina, I Dywizji Pancernej WP (obecnie I Brygady Pancernej WP), Rybacką, aż do Osiedla Kaszubskiego, a następnie ulicą Partyzantów, Chopina i Szpitalną z powrotem do szpitala. Autobus kursował tylko w dni powszednie. Ówczesny tabor stanowiły pojazdy Jelcz 043 (zwane popularniej „ogórkami”). W 1991 roku utworzono zakład budżetowy miasta, którego tabor stanowiły pojazdy Jelcz M11. W 1998 roku zostały zakupione pierwsze autobusy niskopodłogowe Neoplan N4016 (o numerach 401 i 402), które wycofano w 2013 i 2014 roku. 19 marca 2015 roku na linii nr 2 wprowadzono głosowe zapowiedzi przystanków w języku kaszubskim, obok istniejących w języku polskim. Od 6 stycznia 2016 roku zapowiedzi tego typu zastosowano na pozostałych liniach MZK Wejherowo.
Tabor.
Tabor wycofany z eksploatacji.
W posiadaniu MZK Wejherowo i wykonujące zadania przewozowe na jego liniach znajdują się pojazdy marki:
Autobusy mają ubarwienie biało-niebiesko-granatowe. Wszystkie są niskopodłogowe.
Wejherowo jako pierwsze miasto w Polsce zakupiło autobus Solaris Urbino 12 IV generacji. Obecnie posiada dwanaście egzemplarzy tego modelu.
W 2021 r. MZK otrzymało dofinansowanie z Narodowego Funduszu Ochrony Środowiska i Gospodarki Wodnej w ramach projektu Zielony Transport Publiczny na dostawę trzech autobusów elektrycznych oraz budowę ładowarek w zajezdni przy ul. Tartacznej. W lutym 2022 r. rozstrzygnięto przetarg i wybrano ofertę dostawy autobusów marki Solaris Urbino 12 Electric. Pojazdy będą wyposażone m.in. w elektryczne ogrzewanie i asystenta kontroli prawej strony pojazdu. Wszystkie autobusy mają zostać wprowadzone do ruchu przed końcem 2022 r.
Linie.
Zakład obsługuje obecnie 17 linii zwykłych: 1, 2, 3, 4, 5, 6, 7, 8, 9, 10, 11, 12, 13, 14, 16, 17, 18 oraz linie dodatkowe: A, C (1 listopada) i D (29 października-1 listopada) oraz P (pierwsza niedziela października).
Od 1 lipca 2015 do 1 września 2015 w związku z budową Węzła Działki utworzono linię zastępczą nr 33.
Od 26 czerwca 2017 roku do 7 maja 2018 roku w związku z przebudową układu drogowego przy Dworcu Głównym PKP w Wejherowie linia autobusowa nr 2 kursowała na trasie zmienionej zawracając na rondzie przy Domu Działkowca.
Od 1 stycznia 2020 r. zlikwidowana została linia 19 kursująca na trasie: Reda Dworzec PKP – Reda Rekowo Lipowa. W jej miejsce wydłużona została linia 9.
Bilet elektroniczny.
MZK Wejherowo w 2005 roku jako jedna z pierwszych spółek w Polsce wprowadziła bilety elektroniczne. Dostępne są w wersji imiennej i na okaziciela. Oprócz elektronicznych biletów 30-dniowych, miesięcznych, 5-dniowych i 24-godzinnych istnieje możliwość doładowania środków na „Portmonetkę Elektroniczną (PE)”, za pomocą której możemy kupować bilety jednoprzejazdowe w kasownikach za niższą cenę. System tzw. portmonetki działa na zasadzie biletów pre-paid. W 2010 roku MZK Wejherowo, jako pierwszy przewoźnik w Polsce wprowadził Internetowy System Obsługi Karty Elektronicznej (ISOKE), dzięki któremu możemy zakupić bilety okresowe i doładować PE bez konieczności wychodzenia z domu.

</doc>
<doc id="1590318" url="https://pl.wikipedia.org/wiki?curid=1590318" title="MZK Wejherowo">
MZK Wejherowo



</doc>
<doc id="1590319" url="https://pl.wikipedia.org/wiki?curid=1590319" title="Zakrzowska Szpica">
Zakrzowska Szpica

Zakrzowska Szpica (niem. "Sakrauer Berg, Sakrauer Spitze", 256 m n.p.m.) zwana również Górą Szpica – najwyższe wzniesienie gminy Gogolin (woj. opolskie), znajdujące się pomiędzy Strzelcami Opolskimi a Gogolinem. Położona jest na Wyżynie Śląskiej, w Grzbiecie Chełmu.
Wzniesienie uchodzi za jedno z najciekawszych miejsc regionu. Nazwa góry wywodzi się od pięciometrowego, kamiennego obelisku, zbudowanego w kształcie ostrosłupa, znajdującego się na jej szczycie. Upamiętnia on przejęcie Śląska przez Prusy i pochodzi ze schyłku XVIII w. Niegdyś stanowiła doskonały punkt widokowy na całą okolicę, a przy dobrych warunkach pogodowych nawet na Góry Opawskie. Obecnie, ze względu na porastający las i krzewy, obelisk jest ciężko spostrzec a widoczność ze szczytu ogranicza się do pobliskich drzew. Tuż za kamiennym ostrosłupem znajdują się pozostałości wieży obserwacyjnej z czasów II wojny światowej. Na górze znajdują się dwie odkrywki wapieni środkowotriasowych, tzw. formacji górażdżańskiej.
Legenda.
Legenda głosi, że owa kamienna wieża to pozostałość po dawnym zamku, którego właścicielem był zamożny, ale bardzo skąpy i chciwy władca, prowadzący niezwykle hulaszczy tryb życie. Pewnego dnia na zamku odbywała się uczta. Wokół rozlegał się śpiew i muzyka. W tym czasie przechodził tamtędy wędrowiec-żebrak, a może pielgrzym, który podążał do miejsca urodzenia św. Jacka w Kamieniu Śląskim. Strudzony wędrówką i spiekotą dnia zakołatał do bramy zamkowej, prosząc o lichą strawę i schronienie przed nadciągającą burzą. Nie dość, że nic nie otrzymał, to jeszcze poszczuto biedaka psami. Rozżalony żebrak przeklął pana i całe jego włości. Wnet sprawiedliwości stało się zadość. Tego samego dnia, podczas burzy, ognisty piorun uderzył prosto w zamek, który natychmiast zapadł się pod ziemię. Wokół pozostały jedynie porozrzucane głazy i kamienna wieża-szpica. Nikt nie uszedł z życiem. Po pewnym czasie, w okolicach góry zaczęły pojawiać się tajemnicze zjawy – biała dama z czarnym psem, trzymającym w pysku dwa płonące klucze zamczyska. Miejscowa ludność omijała to miejsce z daleka. Co jakiś czas pies pojawiał się pewnemu myśliwemu w lesie, lecz kiedy go chciał zabić, to strzelba, mimo że wypaliła, nie czyniła psu krzywdy. Z kolei z białą damą zetknęła się mieszkanka Kamienia Ślaskiego, kiedy to zbierała jagody w lesie. W samo południe pojawiła się obok niej i zagrodziła drogę ucieczki przerażonej kobiecie. Zjawa prosiła ją o codzienną modlitwę w jej intencji, w przeklętym miejscu zapadniętego zamku. Złożyła jednocześnie obietnicę staruszce, że wynagrodzi jej trudy nocnych wypraw na Szpicę. Zlękniona kobieta bardzo gorliwie wypełniała prośbę białej damy. Mimo podeszłego wieku wchodziła codziennie o północy na Szpicę i prosiła Boga o przebaczenie wyrządzonych ludziom krzywd przez właścicieli zamku. Tak też się stało, żona gospodarza zamku została uwolniona od ciążącej na niej klątwy. Wówczas w nagrodę biała dama przepowiedziała staruszce datę jej śmierci. Kobieta przyjęła tę wiadomość z wielka pokorą. Dokładnie rok później poczuła się słabo i położyła się do łóżka. Wtedy, ukazał się przed nią ów czarny pies z otwartą paszczą ziejącą ogniem i brzęczącymi kluczami. Pies przemówił ludzkim głosem i chciał, by staruszka również jego wybawiła z przekleństwa. Kobieta tak się przeraziła, że wnet umarła. A co z dziedzicem zaklętym w psa? Ponoć nadal włóczy się po lesie. Do dnia dzisiejszego Góra Szpica owiana jest wielką tajemnicą. Jak głosi legenda, w lochach zapadniętego zamku znajduje się podziemne przejście w kierunku Dąbrówki, które kończy się przy drodze z Gogolina do Strzelec Opolskich. Najprawdopodobniej korzystali z niego zbóje najęci przez właściciela zamku, którzy napadali na skrzyżowaniu dróg na wędrujących tamtędy kupców i znikali ze zdobyczą w podziemnych lochach prowadzących do owego zamku.
Jak dotrzeć.
W miejscowości Dąbrówka, na drodze wojewódzkiej nr 409, ze Strzelec Opolskich do Krapkowic, mijamy czworoboczną kapliczkę słupową typu szwedzkiego z czasów wojny trzydziestoletniej, a po kilku metrach, tuż za przystankiem autobusowym należy skręcić w prawo i podążyć polną drogą, prowadzącą do Kamionka. Następnie, po około 1400 m. docieramy do granicy lasu, gdzie zostawiamy nasz środek lokomocji, i odbijając w prawo podążamy pieszo wzdłuż lasu (delikatne podejście w górę). Po około 300 m. należy wypatrywać (po lewej stronie) ścieżki wiodącej na szczyt góry.

</doc>
<doc id="1590320" url="https://pl.wikipedia.org/wiki?curid=1590320" title="Rysa (film)">
Rysa (film)

Rysa – polski dramat psychologiczny z 2008 roku w reżyserii Michała Rosy.

</doc>
<doc id="1590333" url="https://pl.wikipedia.org/wiki?curid=1590333" title="Boy's love">
Boy's love



</doc>
<doc id="1590336" url="https://pl.wikipedia.org/wiki?curid=1590336" title="Park Miejski w Andrychowie">
Park Miejski w Andrychowie

Park Miejski w Andrychowie – park będący pozostałością dworskiego założenia parkowego, położony w centralnej części Andrychowa.
Park utrzymany niegdyś w stylu angielskim znajduje się w centralnej części miasta. W północno-zachodniej części parku znajduje się pałac Bobrowskich (tzw. Zamek Andrychowski) oraz budynek dawnej dworskiej wozowni. W zachodniej części parku znajduje się kościół pw. św. Macieja.
W części wschodniej parku znajduje się duży staw z okrągłą wysepką.
Przyroda parku.
Drzewostan parku w znacznej części stanowią ok. 150-letnie drzewa liściaste. Dodatkowo rosną tu drzewa i krzewy nasadzone w okresie późniejszym. Wiele drzew poddano zabiegom pielęgnacyjnym (m.in. konieczność założenia wzmocnień mechanicznych). Drzewostan parku obejmuje cenne gatunkowo drzewa i krzewów zarówno rodzime jak i obce, m.in.: platan, miłorząb, dąb, lipa.
Przyrodę parku wzbogacają oryginalne okazy ptactwa wodnego (ok. 30 gatunków). Ptaki mają zapewnione właściwe warunki (zimowanie, żerowisko itp.).
Gatunki ptactwa wodnego występujące na terenie stawu: bernikla kanadyjska, bernikla białolica, bernikla rdzawoszyja, cyraneczka bajkalska, emu, gęgawa, gęsiówka egipska, gęś kubańska, gęś tybetańska, grzywienka, hełmiatka, hełmiatka różowodzioba, kaczka szmaragdowa, kapodziób, karolinka, kazarka rdzawa, łabędź niemy, łabędź czarny, magelanka zmienna, mandarynka, mandarynka biała, ohar, rożeniec, rożeniec białolicy, srebrzanka modrodzioba, śnieżyca cesarska, śnieżyca mała, świstun chilijski, świstun amerykański, żuraw koroniasty.
Stan prawny.
Park Miejski w Andrychowie został objęty ochroną konserwatorską zgodnie z decyzją nr KI.IV-5340/7/87 z dn. 8.06.1987 r. – nr rej. A-504 obejmującą dobra kultury “Pałac klasycystyczny z I poł. XIX w. Pozostałość pałacowa parku ze stawem”.

</doc>
<doc id="1590337" url="https://pl.wikipedia.org/wiki?curid=1590337" title="Silsila (sufizm)">
Silsila (sufizm)

Silsila (arab. سلسلة) – w języku arabskim dosł. "łańcuch". W świecie arabskim oznacza on m.in. łączność mistrza z uczniem. 
W sufizmie termin oznaczający "duchowy łańcuch" sukcesorów danej doktryny lub drogi (tariki). Zgodnie z doktrynami sufickimi Silsila wszystkich bractw i dróg rozpoczyna się od Proroka Muhammada.
W szyizmie termin idiomatyczny oznaczający wywodzenie się (pochodzenie rodowe) od duchowego mistrza.

</doc>
<doc id="1590338" url="https://pl.wikipedia.org/wiki?curid=1590338" title="Zaklinacz słów">
Zaklinacz słów



</doc>
<doc id="1590344" url="https://pl.wikipedia.org/wiki?curid=1590344" title="Tawhid">
Tawhid



</doc>
<doc id="1590345" url="https://pl.wikipedia.org/wiki?curid=1590345" title="Tauhid">
Tauhid

Tauhid, Tawhid (arab. توحيد IPA: tauħiːd) – jednym z fundamentalnych dogmatów islamu jest jedyność Boga nadająca islamowi szczególnego charakteru oraz wskazująca jego wyznawcom określony cel. Jest to muzułmańskie pojęcie monoteizmu. Jego przeciwieństwem jest bałwochwalstwo (szirk).
Tauhid oznacza istnienie Boga oraz jego jedyność, wyłączność stwarzania, kierowania i pełnię władzy. Bóg jest stwórcą, przyczyną dobrobytu i tym, który wszystkim kieruje. Tauhid oznacza też wspólne pochodzenie i równość ludzi we wszystkich aspektach życia. Ponieważ Bóg uczynił człowieka swoim następcą na Ziemi, człowiek ma rządzić zgodnie z jego nakazami zachowując posłuszeństwo jego woli. 
Ponieważ koncepcja islamu wypływa z dogmatu jedyności Boga, który przedstawia życie człowieka jako bezpośredni stosunek pomiędzy Bogiem a ludźmi w oparciu o to, że życie ziemskie jest egzaminem dla nich w czynieniu dobra, nie ma możliwości istnienia podziałów opartych na kolorze skóry, używanym języku, rasie czy też bogactwie. Oznacza to, że własność należy do Boga i w związku z tym nie mogą istnieć przedsiębiorstwa, które grożą zniewoleniu ludzi, gdyż jest to sprzeczne z wolą Boga.
Jedyność (tauhid) ustanawia silne podstawy dla społeczności ludzkiej, opierające się na odpowiedzialności jednostki, będącej zastępcą Boga i dlatego różnice pomiędzy ludźmi i społecznościami są określone przez praktyczne działanie jednostki, a nie w zależności od stanowiska czy pozycji. Zasada jedyności (tauhid) daje również człowiekowi wolność wyboru postępowania i samookreślenia, oprócz tego, że jest ona fundamentem, na którym opiera się tolerancja religijna pomiędzy muzułmanami i innymi narodami ziemi.
Według tauhid Bóg (Allah) jest wyłącznie jeden i nie ma on sobie równych. Sura Koranu, która opisuje tauhid brzmi: "W Imię Boga Miłosiernego, Litościwego 1. Mów: "On - Bóg Jeden, 2. Bóg Wiekuisty! 3. Nie zrodził i nie został zrodzony! 4. Nikt Jemu nie jest równy!"". 
Kolejnymi terminami, które tworzą fundament wiary muzułmańskiej są: "risala" i "achira".

</doc>
<doc id="1590346" url="https://pl.wikipedia.org/wiki?curid=1590346" title="James Gleick">
James Gleick

James Gleick (ur. 1 sierpnia 1954) – amerykański dziennikarz i autor książek biograficznych oraz dotyczących rozwoju nauki i technologii. Trzy z nich zdobyły Nagrodę Pulitzera, zostały nominowane do finałów nagrody "National Book Award" oraz zostały przetłumaczone na ponad dwadzieścia języków.
Reportaże Jamesa Gleicka odnoszące się do działań korporacji Microsoft, poprzedziły dochodzenia antymonopolowe wszczęte wobec Microsoftu w amerykańskim departamencie sprawiedliwości i w Komisji Europejskiej. 
W Polsce ukazała się jego książka "Szybciej". Zdaniem Jamesa Gleicka jeżeli jedna cecha miałaby zdefiniować naszą nowoczesną, technokratyczną epokę, to jest nią przyspieszenie. James Gleick analizuje w swojej książce ludzką kondycję na przełomie tysiącleci. "Szybciej" rzuca światło na najnowsze paradoksy czasu. Wciąż się spieszymy. A im więcej w naszym życiu oszczędzających czas technologii i strategii, tym większą czujemy presję czasu. Staliśmy się gatunkiem, u którego z dnia na dzień pojawiły się nowe cechy – szybkie odruchy, szybkie zmiany uwagi, szybkie przełączanie kanałów, szybkie przewijanie. "Szybciej" stanowi lustro, w którym się przeglądają się nasze czasy i przypomnienie, że pewne rzeczy wymagają czasu.

</doc>
<doc id="1590348" url="https://pl.wikipedia.org/wiki?curid=1590348" title="Street mtb">
Street mtb

Street MTB – styl jazdy na rowerach górskich po mieście. Polega na kreatywnym wykorzystaniu infrastruktury miejskiej poprzez wykonywanie trików na różnych przeszkodach, np. ławkach, schodach, murkach itp.
Rowery.
Rowery do street MTB cechują się dużą wytrzymałością, ewolucje wykonywane na twardym gruncie (asfalt, beton, chodnik) wymagają od ramy wielu wzmocnień. Do tej ulicznej dyscypliny używa się sztywnych widelców o dużej wytrzymałości lub amortyzatorów o małym skoku (do 100 mm).
Ewolucje.
W tej dyscyplinie triki są mniej efektowne niż w dircie, lecz trudniejsze do wykonania. Streetowe triki wymagają długich ćwiczeń, można je również łączyć z prostymi trikami dirtowymi. Do podstawowych trików streetowych należą:

</doc>
<doc id="1590349" url="https://pl.wikipedia.org/wiki?curid=1590349" title="Michał Stankiewicz (piłkarz ręczny)">
Michał Stankiewicz (piłkarz ręczny)

Michał Stankiewicz (ur. 26 marca 1985 w Lubinie) – polski piłkarz ręczny, obrotowy, zawodnik Zagłębia Lubin.
Kariera sportowa.
W latach 2004–2008 był zawodnikiem Zagłębia Lubin. W sezonie 2006/2007, w którym rozegrał 27 meczów i zdobył 73 gole, wywalczył z nim mistrzostwo Polski. W sezonie 2007/2008, w którym wystąpił w 31 spotkaniach i rzucił 124 bramki, był najlepszym strzelcem Zagłębia Lubin w Ekstraklasie. Ponadto w sezonie 2007/2008 rozegrał pięć meczów w Lidze Mistrzów, w których rzucił 13 bramek (w tym sześć w sensacyjnie wygranym spotkaniu z SG Flensburg-Handewitt).
W 2008 przeszedł do Vive Kielce. W sezonie 2008/2009, w którym rozegrał 32 mecze i rzucił 75 bramek, wywalczył z nim mistrzostwo Polski. Ponadto triumfował w Pucharze Polski – w rozegranym 18 kwietnia 2009 spotkaniu finałowym z Zagłębiem Lubin (26:16) zdobył dwa gole. Będąc zawodnikiem Vive wystąpił również w czterech meczach Pucharu Zdobywców Pucharów, w których rzucił 13 bramek.
Latem 2009, wobec dużej konkurencji na pozycji obrotowego w Vive Kielce (na pozycji tej grali również Rastko Stojković, Daniel Żółtak i Piotr Grabarczyk), odszedł do Zagłębia Lubin. W kolejnych latach regularnie występował w jego barwach w Superlidze. Trzykrotnie rzucił co najmniej 100 bramek w jednym sezonie – uczynił to w sezonach: 2009/2010 (108 goli), 2010/2011 (110 goli) i 2012/2013 (111 goli). Ponadto w sezonie 2012/2013 portal Sportowe Fakty wybrał go do najlepszej siódemki Superligi. 13 września 2015 w przegranym spotkaniu z MMTS-em Kwidzyn (22:25) zdobył 1000 gola w najwyższej polskiej klasie rozgrywkowej.
W 2004 uczestniczył w mistrzostwach Europy U-20 na Łotwie, podczas których rozegrał sześć meczów i zdobył 24 gole.
Reprezentant Polski, w kadrze występował, gdy jej trenerem był Bogdan Wenta. Dwukrotnie uczestniczył w turnieju towarzyskim Christmas Trophy – w 2006 rozegrał w nim trzy mecze i zdobył 15 goli, natomiast w 2007 również wystąpił w trzech spotkaniach, w których rzucił 11 bramek.

</doc>
<doc id="1590351" url="https://pl.wikipedia.org/wiki?curid=1590351" title="Master Of Puppets">
Master Of Puppets



</doc>
<doc id="1590356" url="https://pl.wikipedia.org/wiki?curid=1590356" title="Śmierć się śmieje">
Śmierć się śmieje

Śmierć się śmieje (tytuł oryg. "Amusement") – amerykański film fabularny (horror) z 2008 roku w reżyserii Johna Simpsona. Projekt, choć miał spotkać się z dystrybucją kinową, trafił do obiegu DVD. Jego premiera w Polsce miała miejsce 5 marca 2009.
Zdjęcia.
Zdjęcia realizowane były na terenie Węgier (Budapeszt, Ostrzyhom) i Stanów Zjednoczonych (Los Angeles).

</doc>
<doc id="1590359" url="https://pl.wikipedia.org/wiki?curid=1590359" title="Andante fortepianowe (KV 1a)">
Andante fortepianowe (KV 1a)

Andante C-dur KV 1a - pierwsze z dzieł Wolfganga Amadeusa Mozarta skomponowane w roku 1761 w Salzburgu, na fortepian. Kompozytor miał wówczas 5 lat.

</doc>
<doc id="1590360" url="https://pl.wikipedia.org/wiki?curid=1590360" title="Vobis">
Vobis

Vobis – sieć sklepów oraz sklep internetowy.
Firma istniała od 1992 roku do 31 października 2014 roku.
W szczytowym okresie swojej działalności posiadała w Polsce ponad 200 salonów sprzedaży. Oferowała produkty i usługi z dziedziny informatyki i telekomunikacji, doradztwo oraz serwis, m.in. notebooki, komputery, drukarki, monitory, oprogramowanie, GPS, palmtopy, aparaty cyfrowe, akcesoria komputerowe oraz sprzęt audio-video. Dodatkowo Vobis projektował, produkował i sprzedawał sprzęt pod własną marką, głównie komputery stacjonarne i akcesoria. Jedyną pozostałością po marce Vobis jest sklep internetowy Vobis.pl, którego właścicielem jest firma i-Terra sp. z o.o.
Od sierpnia 2014 sklep Vobis prowadzi sprzedaż tylko poprzez Internet.

</doc>
<doc id="1590361" url="https://pl.wikipedia.org/wiki?curid=1590361" title="Jewhen Arżanow">
Jewhen Arżanow

Jewhen Ołeksandrowycz Arżanow ukr. Євген Олександрович Аржанов, ros. Евгений Александрович Аржанов (ur. 22 kwietnia 1948 w Kałuszu) – ukraiński lekkoatleta startujący w barwach ZSRR, średniodystansowiec, wicemistrz olimpijski i mistrz Europy.
Największe sukcesy odnosił w biegu na 800 metrów. Startował na igrzyskach olimpijskich w 1968 w Meksyku, gdzie zakwalifikował się do półfinału, ale w nim nie wystąpił. Na mistrzostwach Europy w 1969 w Atenach zajął 4. miejsce. 
Pierwsze zwycięstwo na dużej imprezie międzynarodowej odniósł podczas halowych mistrzostw Europy w 1970 w Wiedniu, gdzie wygrał bieg na 800 metrów. Powtórzył ten sukces na halowych mistrzostw Europy w 1971 w Sofii.
Zdobył złoty medal w biegu na 800 metrów na mistrzostwach Europy w 1971 w Helsinkach.
Był jednym z faworytów biegu na 800 metrów na igrzyskach olimpijskich w 1972 w Monachium. Prowadził do ostatnich metrów, ale na linii mety Amerykanin Dave Wottle wyprzedził go piorunującym finiszem; Arżanow wywrócił się tuż za metą. Różnica czasu między Wottle’em a Arżanowem wyniosła 0,03 s (Wottle – 1:45,86, Arżanow – 1,45:89).
Arżanow wygrał na swym koronnym dystansie na uniwersjadzie w 1973 w Moskwie. Był mistrzem ZSRR na 800 metrów w 1970, 1971 i 1973, wicemistrzem w 1969 i brązowym medalistą w 1975. Jego rekord życiowy w tej konkurencji wynosił 1:45,3.
W 1972 otrzymał tytuł Zasłużonego Mistrza Sportu ZSRR. Był nagrodzony Orderem „Znak Honoru”.

</doc>
<doc id="1590365" url="https://pl.wikipedia.org/wiki?curid=1590365" title="Mireia Belmonte Garcia">
Mireia Belmonte Garcia



</doc>
<doc id="1590369" url="https://pl.wikipedia.org/wiki?curid=1590369" title="Marek Krzysztof Lasecki">
Marek Krzysztof Lasecki

Marek Krzysztof Lasecki, pseud. MKL (ur. 16 lutego 1966 w Łodzi) – polski artysta malarz.
Życiorys.
Samo malarstwo Marka jest pełne życia, artysta nie obawia się użyć śmiałych, czasem nawet mocno kontrastujących ze sobą barw, a jego dzieła utrzymane są w klimacie abstrakcyjnym, zaś ich powstanie łączy jeden wspólny proces – emocje. To właśnie one przyczyniają się do tworzenia, im więcej emocji wywołuje malowany obiekt lub przedmiot, tym więcej ekspresji posiada w sobie obraz. Marek Lasecki w swoich pracach często posługuje się techniką mieszaną, nie boi się łamania schematów, odważnie łączy pastele z farbą akrylową, nie stroni także od stosowania śmiałych barw i wyraźnej, mocnej kreski.
Ulubionymi tematami w jego malarstwie są kobiece akty, zabytki, elementy architektury. Jednak według Marka Laseckiego tak naprawdę temat nie ma zbyt dużego znaczenia: „Jeżeli coś zwróci moją uwagę, to zabieram się do pracy”. Niewiele jednak osób wie, że Marek Lasecki aktem kobiecym zainteresował się dopiero, będąc na studiach, wcześniej nigdy się z nim nie spotkał. Wtedy zaczął twierdzić, że akty to interesujący temat i zaczął malować je na swoich płótnach. Bardzo duże znaczenie dla jego rozwoju twórczości i sposobu, w jaki powstają jego dzieła miało zjawisko kompensacji czyli zastępowania utraconego zmysłu słuchu, wzrokiem. To właśnie dzięki temu, poprzez dokładne zwracanie uwagi na otoczenie, dużą koncentrację i specyficzny sposób widzenia świata Marka Laseckiego. Wiele ciekawych pomysłów dostarcza mu jego wyobraźnia. Kolory i kształty stają się dla niego inspiracją, bodźcem do tworzenia, sztuką. Sztuka i twórczość Marka Laseckiego jest silnie związana z ludzkim życiem dotyczy wszelkich sytuacji, jakie ono w niesie i właśnie dlatego jest tak wyjątkowa i tak silnie oddziałująca na odbiorcę.
Wystawy.
Indywidualne:
Zbiorowe:
2008
2007
2006
2005
2004
2003
2002
2001
2000
1999
1998
1996
1995
1994
1992
1989
1988
1987
Plenery, warsztaty.
2007
2006
2005
2004
2003
2001
2000
1999
1998
1997
1996
1995
1994
1991
Osiągnięcia.
2006
2005
2003
2001
2000
1998
1997
1996

</doc>
<doc id="1590370" url="https://pl.wikipedia.org/wiki?curid=1590370" title="Biłka Szlachecka (gmina)">
Biłka Szlachecka (gmina)

Biłka Szlachecka – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy była Biłka Szlachecka.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Biłka Królewska, Biłka Szlachecka, Czarnuszowice, Hermanów, Mikłaszów, Zuchorzyce, Żurawniki.
Po II wojnie światowej obszar gminy został włączony do Ukraińskiej SRR.

</doc>
<doc id="1590372" url="https://pl.wikipedia.org/wiki?curid=1590372" title="Osiedle Wileńskie (Zalewo)">
Osiedle Wileńskie (Zalewo)

Osiedle Wileńskie – w przeszłości osada w woj. warmińsko-mazurskim; obecnie osiedle Zalewa. Leży w północnej części miasta przy drodze wojewódzkiej nr 519. 
W roku 1973 jako kolonia Osiedle Wileńskie należało do powiatu morąskiego, gmina i poczta Zalewo.

</doc>
<doc id="1590374" url="https://pl.wikipedia.org/wiki?curid=1590374" title="Memoirs of a Geisha">
Memoirs of a Geisha



</doc>
<doc id="1590382" url="https://pl.wikipedia.org/wiki?curid=1590382" title="Brzuchowice (gmina)">
Brzuchowice (gmina)

Brzuchowice – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy były Brzuchowice.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Borki Dominikańskie, Borki Janowskie, Brzuchowice, Hołosko Wielkie, Kościejów, Kozice, Rokitno, Rzęsna Polska, Rzęsna Ruska, Wólka Hamulecka, Zarudce, Zaszków, Zawadów.
Wójtem (naczelnikiem) gminy był do 1939 dr Paweł Csala. Według innej wersji w 1939 wójtem był inż. Witold Hartel.
Pod okupacją niemiecką w Polsce (GG) gminę zniesiono, włączając ją do nowo utworzonych gmin Zaszków i Janów.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590383" url="https://pl.wikipedia.org/wiki?curid=1590383" title="Fighting Network Rings">
Fighting Network Rings

RINGS (jap. リングス) − funkcjonująca w latach 1991-2002 japońska organizacja promująca wrestling, a w późniejszym okresie swojego istnienia również walki na zasadach MMA. 
Historia.
RINGS została założona 11 maja 1991 roku przez popularnego japońskiego wrestlera Akirę Maedę jako odpowiedź na powstanie konkurencyjnej UWF International. Początkowo była typową organizacją wrestlingu promującą walki w jego japońskiej odmianie, czyli puroresu. Jednak powołanie do życia w 1997 roku PRIDE FC i związany z tym szybki wzrost popularności mieszanych sztuk walki w Japonii wymusił zmiany wewnątrz organizacji. RINGS zaczęło stopniowo odchodzić od reżyserowania walk na rzecz większego realizmu pojedynków. Od 1999 roku wszystkie sygnowane przez nią walki były toczone już w formacie MMA.
Dynamiczny rozwój konkurencyjnego PRIDE FC spowodował marginalizację RINGS i zapoczątkował jej kłopoty finansowe. W rezultacie do 2002 roku większość gwiazd RINGS, takich jak Fiodor Jemieljanienko, Antônio Rodrigo Nogueira, Tsuyoshi Kōsaka czy Dan Henderson, opuściło organizację i wstąpiło w szeregi PRIDE. Ostatni finałowy turniej RINGS pod nazwą World Title Series Grand Final odbył się w Jokohamie 15 lutego 2002 roku, po czym organizacja zawiesiła swą działalność. Jeszcze do 2007 roku funkcjonowały natomiast zagraniczne oddziały RINGS w Holandii (RINGS Holland) i na Litwie (RINGS Lithuania).
The Outsider.
Po upadku PRIDE FC i rozwiązaniu HERO'S Akira Maeda podjął starania o reaktywację RINGS. Do tradycji organizacji nawiązuje stworzona przez niego w 2008 roku seria amatorskich turniejów MMA pod szyldem RINGS The Outsider.

</doc>
<doc id="1590384" url="https://pl.wikipedia.org/wiki?curid=1590384" title="Gardz">
Gardz

Gardz (niem. "Grosser Garzen See") – jezioro o powierzchni około 1,2 ha (stan z połowy XX w., kiedy to w większości jezioro było już osuszone), położone na zachód od osady Prośno (woj. warmińsko-mazurskie).

</doc>
<doc id="1590385" url="https://pl.wikipedia.org/wiki?curid=1590385" title="Pies terapeutyczny">
Pies terapeutyczny



</doc>
<doc id="1590387" url="https://pl.wikipedia.org/wiki?curid=1590387" title="Ahmed Bahja">
Ahmed Bahja

Ahmed Bahja (arab. أحمد البهجة, ur. 21 grudnia 1970 w Marrakeszu) – piłkarz marokański grający na pozycji napastnika.
Kariera klubowa.
Karierę piłkarską Bahja rozpoczął w klubie Kawkab Marrakesz. W 1989 roku zadebiutował w jego barwach w rozgrywkach pierwszej ligi marokańskiej. W 1991 roku zdobył Puchar Maroka, a w 1992 wywalczył swoje pierwsze mistrzostwo Maroka i drugie w historii klubu. W 1993 roku ponownie sięgnął po krajowy puchar, a w sezonie 1993/1994 z 14 golami na koncie został królem strzelców rodzimej ligi. W 1996 roku zdobył z drużyną Kawkab Puchar CAF.
Latem 1996 Bahja wyjechał za granicę i został zawodnikiem saudyjskiego Al-Ittihad Dżidda. W 1997 roku został mistrzem Arabii Saudyjskiej oraz zdobywcą Pucharu Następcy Tronu. Mistrzem kraju został także w 1999 roku i wtedy też sięgnął po Azjatycki Puchar Zdobywców Pucharów. Latem odszedł do Al-Wasl Dubaj, a na początku 2000 roku został piłkarzem Al-Nasr z Rijadu. W sezonie 2000/2001 występował w libijskim Al-Ahly Trypolis. Natomiast w sezonie 2001/2002 ponownie grał w Al-Nasr.
Latem 2002 Ahmed wrócił do Maroka i został zawodnikiem Rai Casablanca, z którą zdobył Puchar CAF w 2003 roku. Ostatnie dwa lata kariery spędził w MAS Fez. Grał też w Al-Khartoum SC i Najm Marrakesz.
Kariera reprezentacyjna.
W reprezentacji Maroka Bahja zadebiutował w 1994 roku. Wcześniej w 1992 roku wystąpił z kadrą olimpijską na Igrzyskach Olimpijskich w Barcelonie. Z kolei w 1994 roku selekcjoner Abdellah Blinda powołał go do kadry na Mistrzostwa Świata w USA. Na tym turnieju zaliczył wszystkie trzy spotkania reprezentacji, przegrane 0:1 z Belgią i po 1:2 z Arabią Saudyjską oraz z Holandią. W swojej karierze zaliczył także turnieje takie jak Puchar Narodów Afryki 1998 i Puchar Narodów Afryki 2000. W kadrze narodowej grał do 2000 roku i rozegrał w niej 40 meczów oraz strzelił 5 bramek.

</doc>
<doc id="1590389" url="https://pl.wikipedia.org/wiki?curid=1590389" title="Rings">
Rings



</doc>
<doc id="1590393" url="https://pl.wikipedia.org/wiki?curid=1590393" title="RINGS">
RINGS



</doc>
<doc id="1590399" url="https://pl.wikipedia.org/wiki?curid=1590399" title="Aleksiej Tierieszczenko">
Aleksiej Tierieszczenko

Aleksiej Władimirowicz Tierieszczenko (ros. Алексей Владимирович Терещенко; ur. 16 grudnia 1980 w Możajsku) – rosyjski hokeista, reprezentant Rosji, olimpijczyk.
Kariera.
Wychowanek Dinama Moskwa. Od maja 2009 zawodnik Ak Barsa Kazań. W czerwcu 2013 przedłużył kontrakt z klubem o trzy lata. Od lipca 2014 ponownie zawodnik Dinama Moskwa. We wrześniu 2017 przedłużył kontrakt o rok. Mimo to tego w moskiewskim Dinamie grał tylko do końca sezonu KHL (2017/2018). W grudniu 2018 został zawodnikiem Dynama Mińsk. W sezonie 2019/2020 grał w Awangardzie Omsk.
Uczestniczył w turniejach mistrzostw świata juniorów do lat 20 edycji 2000, mistrzostw świata w 2008, 2009, 2010, 2011, 2012, 2013 oraz zimowych igrzysk olimpijskich 2014.

</doc>
<doc id="1590400" url="https://pl.wikipedia.org/wiki?curid=1590400" title="Czerkasy (obwód lwowski)">
Czerkasy (obwód lwowski)

Czerkasy – wieś w rejonie pustomyckim obwodu lwowskiego. W II Rzeczypospolitej miejscowość była siedzibą gminy wiejskiej Czerkasy. Liczba ludności – 312 osób.
Znajduje tu się przystanek kolejowy Czerkasy Lwowskie, położony na linii Lwów – Stryj – Batiowo.
Linki zewnętrzne.
Czerkasy na stronie Rady Najwyższej Ukrainy

</doc>
<doc id="1590403" url="https://pl.wikipedia.org/wiki?curid=1590403" title="Czerkasy (gmina w województwie lwowskim)">
Czerkasy (gmina w województwie lwowskim)

Czerkasy – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy były Czerkasy.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czerkasy, Dmytrze, Honiatycze, Horbacze, Kahujów, Popielany i Werbiż.
Pod okupacją niemiecką w Polsce (GG) gminę zniesiono, włączając ją m.in. do nowo utworzonej gminy Szczerzec.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590404" url="https://pl.wikipedia.org/wiki?curid=1590404" title="Đáy (rzeka)">
Đáy (rzeka)

Đáy (wiet.: Sông Đáy) − rzeka w Wietnamie. Dawniej znana pod nazwą Sông Hát lub Hát Giang. Đáy jest odnogą Rzeki Czerwonej i wpada do Zatoki Tonkińskiej.
Rzeka ma długość 240 km. Jej dorzecze pokrywa ponad 6965,42 km² i zbiera wody z Hanoi oraz prowincji Hoà Bình, Hà Nam, Ninh Bình i Nam Định.

</doc>
<doc id="1590412" url="https://pl.wikipedia.org/wiki?curid=1590412" title="Wojna polsko-wielecka">
Wojna polsko-wielecka

Geneza.
W 963 roku saski hrabia Wichman wszedł w porozumienie z wyprawiającym się na Łużyczan margrabią Marchii Wschodniej Geronem i na czele pomorskich Wieletów dwukrotnie najechał terytorium Mieszka. Podczas tych wypraw nie tylko pokonał polskiego księcia i zabił mu nieznanego z imienia brata, ale i zdobył wielkie łupy.
Nie dysponując wystarczającymi siłami do jednoczesnej ochrony zachodniej granicy i prowadzenia podboju Pomorza, Mieszko uznał zwierzchnictwo cesarza Ottona na terenach nadgranicznych, zobowiązał się płacić z nich trybut i przyjął w 966 roku chrzest. W rok później doszło do ostatecznej rozgrywki między Wieletami a polskim księciem. Stawką były tereny u ujścia Odry do Bałtyku. 
Bitwa.
Połączony korpus wojsk wielecko-wolińskich, składających się głównie z piechoty, dowodzony przez zwycięskiego jak dotąd wodza Wichmana, nadszedł od północy, z wyspy Wolin i skierował się na południe wzdłuż brzegów Odry. Mieszko, dysponując podobnie jak Wichman około 5–6 tysiącami wojowników, został wsparty dwoma oddziałami czeskiej jazdy, liczącymi kilkuset ludzi. Tak przygotowany oczekiwał nadejścia nieprzyjaciela, i nie spiesząc się z wydaniem bitwy wciągał Pomorzan wraz z taborami w głąb swojego terytorium, gotów ruszyć do boju w dogodnym dla siebie miejscu. Niestety, o ile dzięki kronice niemieckiego mnicha Widukinda z Korbei znany jest przebieg decydującego starcia, to miejsce bitwy pozostaje dla nas nieznane.
Z przekazu wynika, że w decydującej chwili Wichman, oczekując szturmu oddziałów polsko-czeskich rozłożył się obozem. Tymczasem Mieszko wbrew oczekiwaniom Wichmana nie przeprowadził bezpośredniego natarcia. Konnicę ulokował na skrzydłach, skrytą za wzgórzami, a jedynie wojownikom pieszym nakazał posuwać się w stronę obozu przeciwnika, markując w ten sposób główny atak. Widząc nadciągających pieszych, Wichman zdecydował się uderzyć wszystkimi siłami w mniemaniu, że w ten sposób łatwo rozbije liczebnie mniejszy oddział. Po wstępnym starciu piechota Mieszka zaczęła się wycofywać, odciągając wroga od ufortyfikowanego obozu. Podjęcie pogoni za uciekającą piechotą okazało się dla wojsk Wichmana tragiczną w skutkach pomyłką, trzymana bowiem przez Mieszka w ukryciu jazda uderzyła na Pomorzan od tyłu, odbierając im możliwość powrotu do obozu. Równocześnie ścigany dotąd oddział pieszy przeszedł do kontruderzenia. Sam Wichman wraz z niewielką grupką wojów zdołał się wydostać z okrążenia, ale nie udało mu się umknąć pogoni i poniósł śmierć. Zwycięstwo nad połączonym korpusem wielecko-wolińskim utorowało Mieszkowi drogę do zajęcia całego Pomorza Zachodniego wraz z wyspą Wolin.

</doc>
<doc id="1590413" url="https://pl.wikipedia.org/wiki?curid=1590413" title="Day (rzeka)">
Day (rzeka)



</doc>
<doc id="1590415" url="https://pl.wikipedia.org/wiki?curid=1590415" title="Sông Đáy">
Sông Đáy



</doc>
<doc id="1590416" url="https://pl.wikipedia.org/wiki?curid=1590416" title="Song Day">
Song Day



</doc>
<doc id="1590417" url="https://pl.wikipedia.org/wiki?curid=1590417" title="Czyszki (rejon pustomycki)">
Czyszki (rejon pustomycki)

Czyszki (ukr. Чишки) – wieś na Ukrainie, w obwodzie lwowskim, w rejonie pustomyckim, do 1945 w województwie lwowskim, w powiecie lwowskim, siedziba gminy Czyszki w II Rzeczypospolitej.
Jerzy Strumiło z Dymoszyna, chorąży lwowski w 1456 r. darował wieś konwentowi oo. franciszkanów we Lwowie. Dominium należało do klasztoru franciszkanów we Lwowie. Od 1905 do 1914 w klasztorze posługiwał o. Benigny Chmura. Bracia Franciszek i Rajmund Kolbowie spędzali tam wakacje w okresie swoich studiów seminaryjnych.

</doc>
<doc id="1590418" url="https://pl.wikipedia.org/wiki?curid=1590418" title="Thomas Hylland Eriksen">
Thomas Hylland Eriksen

Thomas Hylland Eriksen (ur. 6 lutego 1962) – norweski antropolog społeczny.
Życie i działalność.
Thomas Hylland Eriksen pracuje na uniwersytecie w Oslo. Prowadził terenowe prace badawcze na Trynidadzie i w Mauritiusie. Do głównych zainteresowań Erickena należą takie tematy jak tożsamość, nacjonalizm i etniczność. Doktorat uzyskał w roku 1991 a w roku 1995, w wieku 33 lat, został profesorem. W latach 1993-2001 był redaktorem czasopisma "Samtiden". W Norwegii Eriksen uważany jest za jednego z najbardziej błyskotliwych komentatorów współczesnych zjawisk kulturowych, społecznych i politycznych.
Zasadnicza większość prac Eriksena skupia się na popularyzacji antropologii społecznej, relatywizmu kulturowego, oraz krytyce norweskiego nacjonalizmu w debacie publicznej w Norwegii. Jest autorem podręcznika wprowadzającego w podstawy antropologii społecznej, używanego na większości norweskich uniwersytetów. Jego książka "Small Places -- Large Issues" używana jest również w tym charakterze w wielu innych krajach, oraz była tłumaczona na wiele języków, podobnie jak jego ostatni podręcznik "Ethnicity and Nationalism: Anthropological Perspectives". Eriksen publikuje również na łamach wielu skandynawskich gazet.
W Polsce ukazała się jego książka "Tyrania chwili", która traktuje o kształtowaniu się społeczeństwa informacyjnego i społeczno-kulturowych skutkach tego procesu. Zdaniem Eriksena wzrost gospodarczy oraz technologie oszczędzające czas, a zwiększające efektywność sprawiły być może, że jesteśmy bogatsi i mamy więcej czasu dla siebie – są jednak istotne powody do podejrzeń, że doprowadziły do czegoś dokładnie odwrotnego. Większa elastyczność odbiera nam elastyczność a większa możliwość wyboru ogranicza wolność. Eriksen wskazuje na nadmierną złożoność oraz na zbyt szybkie obroty mechanizmu przemian kulturowych.
W wyborach lokalnych w 2011 roku kandydował z ramienia Norweskiej Partii Zielonych. Był również jej reprezentantem podczas ostatnich wyborów krajowych w 2013 roku. W latach 2004-2010 Eriksen kierował interdyscyplinarnym programem badawczym pod nazwą ” Kompleksowość Kulturowa Nowej Norwegii”(CULCOM), prowadzonym na uniwersytecie w Oslo. W oświadczeniu programowym stwierdził, że głównym celem badań jest „ponowne narysowanie mapy Norwegii”, tak aby odzwierciedlała nową, transnarodową, złożoną i zglobalizowaną rzeczywistość. Wyniki projektu CULCOM, sumujące jego empiryczny bilans i perspektywy teoretyczne zostały zawarte w publikacji „Samfunn” („Society” 2010).

</doc>
<doc id="1590419" url="https://pl.wikipedia.org/wiki?curid=1590419" title="Czyszki (gmina)">
Czyszki (gmina)

Czyszki – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy były Czyszki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czyszki, Czyżyków, Dmytrowice, Gaje, Gańczary, Głuchowice, Podbereźce, Winnikczki.
Pod okupacją niemiecką w Polsce (GG) gminę zniesiono, włączając ją głównie do nowo utworzonej gminy Winniki.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590423" url="https://pl.wikipedia.org/wiki?curid=1590423" title="Archeologia śródziemnomorska">
Archeologia śródziemnomorska

Archeologia śródziemnomorska (zwana dawniej klasyczną) – wyspecjalizowana gałąź nauk archeologicznych, mającą własne i odrębne metody naukowe podobnie jak filologia klasyczna czy orientalna na tle ogólnych nauk filologicznych. Przedmiotem badań archeologii śródziemnomorskiej jest kultura i sztuka krajów basenu Morza Śródziemnego (Grecja, całość Imperium Rzymskiego, Egipt, tereny Persji i Turcji, Bliski Wschód). 
Archeologia śródziemnomorska wchodziła dawniej w skład kompetencji wydziału nauk filologicznych podczas gdy tzw. prahistoria, obecnie nazywana archeologią (np. Polski) i powszechną miała swoje miejsce na wydziale nauk historycznych.

</doc>
<doc id="1590424" url="https://pl.wikipedia.org/wiki?curid=1590424" title="Wammu">
Wammu

Wammu – nakładka graficzna dla Gammu napisana w języku Python, oparta na wxPython. Program został udostępniony na licencji GNU GPL.
Wammu służy do zarządzania telefonem komórkowym w komputerze. Dzięki temu programowi użytkownik może zarządzać kontaktami, wiadomościami, ustawieniami oraz innymi elementami telefonu.
Obecnym szefem projektu jest Michal Čihař.

</doc>
<doc id="1590428" url="https://pl.wikipedia.org/wiki?curid=1590428" title="Sidux">
Sidux

sidux (aptosid) – dystrybucja Linuksa typu Live CD oparta na niestabilnym wydaniu Debiana ("sid"). Standardowo Debian umożliwia instalację jedynie w wersji stabilnej i testowej przez obraz "businesscard". Instalacja wersji (niestabilnej) "sid" następuje poprzez aktualizację systemu i może powodować problemy. Dystrybucja "sidux" ma za zadanie obejść to ograniczenie i umożliwić instalację wydania niestabilnego.
Początkowo rozwojem dystrybucji zarządzała "The sidux Foundation, Inc.", zarejestrowana w USA. Jednak obecnie zajmuje się tym organizacja non-profit – "sidux e.V". mająca swoją siedzibę w Berlinie, w Niemczech.
Projekt sidux został przemianowany na "aptosid" i od 11 września 2010 jest rozwijany pod nową nazwą.
Cechy.
Głównym priorytetem wydania sidux jest zapewnienie zgodności pakietów z Debianem Sid, przy jak najmniejszej ingerencji w nie. Repozytorium sidux unika pakietów podejrzanych o wadliwe działanie.
Nazewnictwo.
Nazwa została zaczerpnięta z Debiana Sid, na którym się opiera i jest zawsze pisana małą literą. Nazwy wydań pochodzą z greckiej mitologii.
Linki zewnętrzne.
Oficjalne strony
Artykuły
Recenzje
Inne

</doc>
<doc id="1590431" url="https://pl.wikipedia.org/wiki?curid=1590431" title="Dawidów (obwód lwowski)">
Dawidów (obwód lwowski)

Dawidów () – wieś w rejonie pustomyckim obwodu lwowskiego. Liczba ludności – 4557 osób. Przez wieś przebiega ukraińska droga krajowa N09. Dawidów jest położony na skraju Roztocza Dawidowskiego (południowo-wschodni kraniec Roztocza Wschodniego), w kotlinie rzeki Dawidówka, oraz Wyżyny Podolskiej (Gołogóry i Płaskowyż Lwowski). Teren wsi ma charakter pagórkowaty, średnia wysokość wynosi 309 m n.p.m.
Znajduje się tu stacja kolejowa Dawidów, położona na linii Lwów – Czerniowce.
Historia.
Na terenie dzisiejszego Dawidowa odkryto znaleziska archeologiczne związane z kulturą Scytów, stąd przyjmuje się, że w tym miejscu znajdowała się osada nawet w II w. n. e. Uważa się, że Dawidów istniał w XII wieku. Książę wołyński Dawid Igorewicz osiedlił tu pojmanych Połowców. W drugiej połowie XIII wieku wieś została zniszczona przez najazd Tatarów pod wodzą Burundaja.
Dawidów został odbudowany dopiero w XIV wieku, kiedy ziemia lwowska stała się częścią Korony Polskiej. Pierwsza pisemna wzmianka o Dawidowie pochodzi z 20 marca 1355 roku, kiedy to król polski Kazimierz III Wielki nadał ją rycerzowi ze Śląska Grzegorzowi Tymszycowi. Dokument wspomina, że wieś leży na dawnej drodze prowadzącej z Halicza do Lwowa. Potomkowie Grzegorza Tymszyca podpisywali się wskazując na swą własność „z Dawidowa”, a następnie nazywali się Dawidowskimi.
Stanisław (Ostaszko) z Dawidowa otrzymał w 1415 roku przywilej od króla Władysława II Jagiełły wprowadzenia we wsi prawa niemieckiego. W 1439 roku funduje kościół parafialny pw. św. Stanisława.
W 1515 roku oraz między 1618 i 1620 wieś została spustoszona przez Tatarów.
W dalszej swej historii wieś często zmieniała swych właścicieli. Wieś była gęsto zaludniona i zamieszkiwana przez Polaków. Od 1649 roku Dawidów był własnością klasztoru dominikanów we Lwowie, do zniesienia pańszczyzny w 1848 roku.
Podczas I rozbioru Rzeczypospolitej w 1772 roku Dawidów dostaje się pod zabór austriacki i staje się częścią Galicji. W 1845 roku zostaje otwarta we wsi pierwsza szkoła podstawowa.
W Dawidowie wychował się Kornel Ujejski – polski poeta, publicysta społeczny; nazywany często „ostatnim wielkim poetą romantyzmu”. We wsi urodził się w 1865 roku Ernest Breiter, polski publicysta, historyk (biografia Władysława Opolczyka) i członek rządu Zachodnioukraińskiej Republiki Ludowej.
W marcu 1897 roku podczas wyborów do parlamentu austriackiego doszło do krwawych zamieszek, podczas których zamordowany został komisarz wyborczy Stanisław Popiel a dwóch miejscowych chłopów zabitych. Bunt został stłumiony przez regularny oddział wojskowy. O zamieszkach, a następnie o procesie chłopów dawidowskich relacjonowała prasa monarchii austro-węgierskiej i polska w zaborze pruskim i rosyjskim.
22 maja 1919 roku, w czasie wojny polsko-ukraińskiej, stoczona została zwycięska bitwa pod Dawidowem przez 16 pułk piechoty Ziemi Tarnowskiej pod dowództwem kapitana Andrzeja Wajsa wsparty przez młodzież dawidowską. Na pamiątkę bohaterskiej walki pole bitewne Dawidów zostało umieszczone na odznace oraz na sztandarze 16 pułku.
W II Rzeczypospolitej miejscowość była siedzibą gminy wiejskiej Dawidów i zamieszkana była niemal wyłącznie przez Polaków. W 1946 roku polscy mieszkańcy wsi musieli ją opuścić i zostali wywiezieni transportem kolejowym m.in. na Dolny Śląsk. Natomiast Dawidów został zasiedlony ludnością ukraińską.
W 2021 r. ukazała się publikacja Dariusza Zielonki „Dawidów koło Lwowa – Dzieje wsi i jej mieszkańców od najdawniejszych czasów do 1946 roku” wydana nakładem wydawnictwa Apostolicum.

</doc>
<doc id="1590432" url="https://pl.wikipedia.org/wiki?curid=1590432" title="Dawidów (gmina)">
Dawidów (gmina)

Dawidów – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy był Dawidów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czerepin, Dawidów, Kozielniki, Krotoszyn, Pasieki Zubrzyckie, Sichów, Siedliska, Tołszczów i Zubrza.
Pod okupacją niemiecką w Polsce (GG) część obszaru gminy włączono do nowo utworzonej gminy Milatycze.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590433" url="https://pl.wikipedia.org/wiki?curid=1590433" title="Konrad Ratyński">
Konrad Ratyński

Konrad Ratyński (ur. 8 lipca 1947 w Radomiu) – polski gitarzysta basowy.
Życiorys.
Muzyk zespołu Skaldowie, związany z nim od 1967 r. Wcześniej grał w krakowskich zespołach młodzieżowych Ryszardy i Szwagry. Jest również wokalistą oraz kompozytorem, a kilka jego utworów znalazło się na dotychczas wydanych płytach zespołu.
29 czerwca 2006 został odznaczony przez ministra kultury i dziedzictwa narodowego Kazimierza Michała Ujazdowskiego Srebrnym Medalem „Zasłużony Kulturze Gloria Artis”.
Utwory, których jest autorem lub współautorem:

</doc>
<doc id="1590442" url="https://pl.wikipedia.org/wiki?curid=1590442" title="Scream (zespół muzyczny)">
Scream (zespół muzyczny)

Scream – grupa muzyczna grająca hardcore punk, pochodząca z Waszyngtonu. Aktywna od 1981 do 1990.
Zespół założony w północnej Virginii w roku 1981 przez wokalistę Petera Stahla, gitarzystę Franza Stahla, basistę Skeetera Thompsona i perkusistę Kenta Staxa. Przed nagraniem drugiego albumu do grupy dołączył Robert Lee "Harley" Davidson. Po nagraniu trzeciego odszedł Kent Stax, zamiast niego doszedł Dave Grohl.

</doc>
<doc id="1590447" url="https://pl.wikipedia.org/wiki?curid=1590447" title="FFH STD">
FFH STD

Firma Fonograficzno–Handlowa STD powstała w 1987 roku. Na początku działalności zajmowała się produkcją kaset magnetofonowych i czyszczących. W 1990 roku wypuściła na rynek kasetę demagnetyzującą, która w owym czasie była dużym osiągnięciem technicznym na rynku. W 1992 roku STD zaczęła działalność fonograficzną, wydając muzykę na kasetach magnetofonowych, a potem na płytach kompaktowych. W tym samym roku firma fonograficzna produkowała wspólnie z Blue Star kasety licencyjne. W 1993 roku zaczęto produkować pierwsze kasety opatrzone logiem STD, a współpraca z Blue Star trwała do 1995 roku.
Do końca 2003 roku wydała prawie 600 tytułów. Wśród wykonawców znaleźli się m.in. Krzysztof Krawczyk, Andrzej Rybiński, Andrzej Rosiewicz, Jan Zieliński, Monika Borys, Renata Danel, Barbara Książkiewicz, Marysia Sadowska.
Firma zajmowała się również wydawaniem muzyki dla dzieci (np. zespół Pędziwiatry, Chochliki, Monika Borys, Brajan) oraz zespołów wykonujących polskie i światowe przeboje, tzw. covery (np. zespół Babylon, SOS, Jambo Africa, Salsa). Wypromowała wiele gwiazd disco polo, m.in.:
Współpracowała z kilkudziesięcioma rozgłośniami radiowymi, w których emitowana była jej muzyka. Zrealizowała wiele teledysków, wydając je na kasetach video.
Współprodukowała programy telewizyjne: "Magazyn Pana M.” dla TVP S.A. Szczecin, "Disco Relax” dla TV Polsat, "W rytmie disco polo" dla TV Wisła. Zajmowała się również organizacją koncertów, plenerowych i halowych, z udziałem zespołów disco polo (katowicki Spodek, Opera Leśna w Sopocie, amfiteatry w Koszalinie i Kołobrzegu i wiele innych).
Katalog (niekompletny).
W tym katalogu są prezentowane kasety/płyty wydane bez współpracy z firmą fonograficzną Blue Star.
Płyty kompaktowe.
Inne nagrania:

</doc>
<doc id="1590451" url="https://pl.wikipedia.org/wiki?curid=1590451" title="Opel Frontera A">
Opel Frontera A



</doc>
<doc id="1590452" url="https://pl.wikipedia.org/wiki?curid=1590452" title="Łada 2103">
Łada 2103

WAZ 2103 (Łada/Lada 1500, Żiguli 1500) – samochód osobowy produkowany w latach 1972–1984 w zakładach WAZ w ZSRR. Stanowił bardziej luksusową odmianę samochodu WAZ 2101. W ZSRR sprzedawany pod marką Żyguli, na eksport jako Łada (Lada) 1500. Oprócz podstawowej wersji czterodrzwiowego sedana z silnikiem 1,5 l, istniały mniej liczne odmiany z silnikami 1,2 i 1,3 l, z osobnymi oznaczeniami.
Opis modelu.
Samochód ten stanowił lepiej wyposażoną i mocniejszą odmianę produkowanego od 1970 roku modelu 2101, będącego licencyjnym włoskim Fiatem 124. Już przy zawarciu umowy licencyjnej w 1966 roku przewidziana została produkcja samochodów: normalnego i „luksusowego”. Początkowo jako samochód luksusowy Włosi zaproponowali model Fiat 125, lecz strona radziecka odrzuciła go z powodu zbyt małego stopnia unifikacji z Fiatem 124. Ostatecznie wersja „luksusowa” WAZ-2103 stanowiła odpowiednik ulepszonego Fiata 124S Special, opracowanego równolegle w zakładach Fiat i produkowanego od 1968 roku. Oba modele były rozwijane niezależnie od siebie, lecz we wzajemnej współpracy konstruktorów z obu krajów (należy dodać, że po restylingu w 1970 roku, Fiat 124S otrzymał czarną atrapę chłodnicy i kierunkowskazy w narożnikach, tracąc podobieństwo do nowej Łady). Najbardziej widoczne zmiany w stosunku do bazowego WAZ-2101 i Fiata 124 wprowadzone zostały w nadwoziu pojazdu. W przedniej części zastosowano nową chromowaną prostokątną kratę atrapy chłodnicy, w której zamontowane zostały cztery okrągłe reflektory, w miejsce dwóch. Znaczek firmowy Łady na jej środku został przeprojektowany przez stylistów Fiata i stał się bardziej wysmukły (wpisany w kształt tarczy ówczesnego znaczka Fiata). Z tyłu pojawiły się większe niż w Ładzie 2101 (i Fiacie 124S) lampy zespolone świateł „stop” i kierunkowskazów. Linię boczną samochodu zdobiły dodatkowe chromowane listwy poprowadzone pod klamkami, a kierunkowskazy po bokach błotników przednich otrzymały formę równoległoboków zamiast okrągłej. Ulepszenia objęły również wnętrze, gdzie zastosowano nowy wzór deski rozdzielczej, w której zamontowany został obrotomierz. Doprowadzono nawiew ogrzewania na nogi pasażerów tylnej kanapy, która otrzymała rozkładany podłokietnik Spryskiwacz szyby uruchamiany był nożną pompką (w Ładzie 2101 – ręczną), od 1980 zamieniony na spryskiwacz elektryczny.
Do napędu tak odmienionego pojazdu zastosowano zmodernizowany silnik o zwiększonej pojemności 1,5 l (1451 cm³) i mocy 75 KM, powstały przez zwiększenie skoku tłoka poprzedniego silnika 1,2 l. W odmianach eksportowych, oznaczonych odpowiednio WAZ-20133 i 20135, stosowane były również słabsze silniki 1.3 o mocy 69 KM oraz 1.2 o mocy 64 KM. W związku z większą prędkością maksymalną, w samochodzie wprowadzono nowe radialne opony. Ulepszono też układ hamulcowy, wyposażając go w podciśnienowe wspomaganie i automatyczną regulację szczęk w tylnych bębnach.
Produkcja.
Pierwsze samochody zostały wyprodukowane pod koniec 1972 roku, lecz stanowiły one model przejściowy WAZ 2103W, z niektórymi starymi elementami wyposażenia wnętrza, w tym deską przyrządów. Seryjna produkcja modelu WAZ-2103 ruszyła na początku 1973 roku. Nie przechodził on większych modernizacji podczas produkcji. Jeszcze w 1973 roku wprowadzono dla lepszego chłodzenia szczeliny wlotów powietrza nad zderzakiem, powiększone w kolejnym roku. W 1976 zastosowano gaźnik od kolejnego modelu WAZ 2106, a w 1982 – gaźnik serii Ozon od WAZ 2107. W 1977 wymieniono instalację elektryczną. Samochód tego typu stał się milionowym samochodem produkcji WAZ (21 grudnia 1973). Produkcję Łady 2103 zakończono w 1984 roku. W ciągu 12 lat produkcji wytworzono 1 304 899 egzemplarzy tego modelu.
W ZSRR samochód WAZ 2103 otrzymał nazwę Żyguli (tak, jak WAZ 2101), a potocznie nazywany był „trioszka” (trójka). Na eksport samochody te natomiast nazywane były Łada 1500 (Lada na rynek zachodni). „Luksusowa” odmiana Żyguli była znacząco droższa od zwykłej i na początku produkcji WAZ 2103 kosztował 7500 rubli (zwykły model 2101 – 5500 rubli). Ceny te były mimo to niższe od wartości rynkowej samochodów, co wiązało się z faktem, że w ZSRR przeciętny użytkownik miał trudności w zakupie nowego samochodu, z powodu konieczności oczekiwania w kolejce (podobnie, jak w Polsce i innych krajach socjalistycznych). Dodatkowo Żyguli, jako bardziej atrakcyjne, były sprzedawane użytkownikom prywatnym pod warunkiem sprzedaży poprzednio posiadanego samochodu za pośrednictwem państwa, która była mniej korzystna finansowo
Od 1974 Łady 2103 używane były w radzieckim sporcie samochodowym, z niewielkimi sukcesami na arenie międzynarodowej: w 1974 i 1975 zajęły pierwsze miejsce w swojej klasie w rajdzie 1000 Jezior, a w 1976 – szóste miejsce ogółem w rajdzie Akropolis.
Następcą WAZ 2103 był WAZ 2106 (początkowo rozwijany pod oznaczeniem 21031), lecz przez dłuższy czas oba te modele produkowane były równocześnie. Opracowano wersję nadwoziową kombi WAZ 2103, lecz nie weszła ona do produkcji, gdyż za wystarczający uznano poprzedni model WAZ 2102. Zamiast tego, produkowano na eksport wersje tego ostatniego (WAZ 21023 i 21026) z silnikiem 1.5 i bogatszym wyposażeniem wnętrza od WAZ 2103, także oznaczane jako Łada 1500.

</doc>
<doc id="1590453" url="https://pl.wikipedia.org/wiki?curid=1590453" title="Opel Frontera B">
Opel Frontera B



</doc>
<doc id="1590454" url="https://pl.wikipedia.org/wiki?curid=1590454" title="Jaryczów Stary">
Jaryczów Stary

Jaryczów Stary (ukr. Старий Яричів, trb. "Staryj Jarycziw", trl. "Staryi Yarychiv") – wieś w rojonie kamioneckim obwodu lwowskiego. Pierwszą szkołę - parafialną dla włościan ufundował Walerian Dzieduszycki. W II Rzeczypospolitej miejscowość była siedzibą gminy wiejskiej Jaryczów Stary. Wieś liczy 1746 mieszkańców.
W 1894 r. w Jaryczowie Starym urodziła się Zofia Baltarowicz-Dzielińska, polska rzeźbiarka. 

</doc>
<doc id="1590455" url="https://pl.wikipedia.org/wiki?curid=1590455" title="Jaryczów Stary (gmina)">
Jaryczów Stary (gmina)

Jaryczów Stary – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy był Jaryczów Stary.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Ceperów, Jaryczów Stary, Kukizów, Podliski Wielkie, Remenów, Rudańce, Wisłoboki i Zapytów.
Pod okupacją niemiecką w Polsce (GG) gminę zniesiono, włączając ją do nowo utworzonych gmin Jaryczów Nowy i Zapytów.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590460" url="https://pl.wikipedia.org/wiki?curid=1590460" title="JPA">
JPA



</doc>
<doc id="1590462" url="https://pl.wikipedia.org/wiki?curid=1590462" title="Opel Frontera">
Opel Frontera

Opel Frontera – samochód terenowy klasy średniej produkowany przez niemiecką markę Opel w latach 1991 – 2004.
Pierwsza generacja.
Opel Frontera I został zaprezentowany po raz pierwszy w listopadzie 1991.
Produkcję uruchomiono we wrześniu 1991 roku w Luton w Wielkiej Brytanii. Prowadzono ją w powstałej w 1987 roku spółce IBC Vehicles, w której koncern General Motors miał 82% akcji, a koncern Isuzu (w którym GM miał wówczas znaczące udziały) 18% akcji. Model Frontera występował w dwóch odmianach nadwoziowych, jako 3 bądź 5-drzwiowy. Odmiana 3 drzwiowa nosi nazwę Frontera Sport. Bazują one na konstrukcji japońskich samochodów Isuzu Mu (3d) oraz Isuzu Mu Wizzard (5d). Model Mu w USA i Kanadzie znany był jako Isuzu Amigo (3d), oraz jako Isuzu Rodeo (5d).
W 1997 roku samochód przeszedł lifting wnętrza. Zmieniono "kwadratowe" kształty na nieco bardziej zaokrąglone.
Druga generacja.
Opel Frontera II został zaprezentowany po raz pierwszy we wrześniu 1997 roku.
Druga generacja powstała na bazie poprzednika, zyskując zarazem gruntownie odświeżoną stylistykę. Samochód dalej oferowano zarówno w wersji pięciodrzwiowej, jak i trzydrzwiowej pod nazwą Frontera Sport. W 2001 roku przeprowadzono gruntowną modernizację, w ramach których zmienił się wygląd przedniej części nadwozia.
Produkcja Frontery B trwała w angielskich zakładach Vauxhalla do 2004 roku. Rok później model zastąpił zupełnie nowy SUV Antara.
Podwozie.
Zawieszenie przód
Zawieszenie tył
Hamulce
Układ kierowniczy
Felgi
Opony

</doc>
<doc id="1590464" url="https://pl.wikipedia.org/wiki?curid=1590464" title="Mohamadou Idrissou">
Mohamadou Idrissou

Mohamadou Idrissou (ur. 8 marca 1980 w Jaunde) – kameruński piłkarz, występujący na pozycji napastnika. Zawodnik klubu FC Kufstein.
Kariera klubowa.
Idrissou profesjonalną karierę rozpoczynał w Racing Bafoussam. Następnie grał w Cotonsport Garoua. W 2000 roku trafił do niemieckiego FSV Frankfurt. Rozegrał tam osiemnaście spotkań i zdobył piętnaście bramek. Po zakończeniu sezonu odszedł do SV Wehen Wiesbaden.
W 2002 roku został zawodnikiem pierwszoligowego Hannoveru 96. W Bundeslidze zadebiutował 11 sierpnia 2002, w przegranym 1-2 pojedynku z Hamburgerem SV. Łącznie na koniec rozgrywek zaliczył dziesięć trafień, a jego zespół uplasował się na jedenastej pozycji w lidze. W drugim sezonie rozegrał tam 26 ligowych spotkań i strzelił cztery gole. Wywalczył z klubem także czternastą lokatę w lidze. W sezonie 2004/05 stracił miejsce w składzie i po rozegraniu czterech ligowych spotkań, zimą 2005 powędrował na wypożyczenie do francuskiego SM Caen. Ani razu nie wystąpił tam w Ligue 1, w efekcie czego powrócił do Hannoveru. Spędził tam jeszcze jeden sezon i odszedł do drugoligowego MSV Duisburg.
W nowym klubie szybko wywalczył sobie miejsce w wyjściowej jedenastce, stając się podstawowym zawodnikiem drużyny. Na koniec sezonu zajął ze swoją ekipą trzecią pozycję w lidze i awansował do Bundesligi. W najwyższej klasie rozgrywkowej grał tylko przez pół roku, gdyż zimą 2008, Idrissou odszedł do drugoligowego SC Freiburg. Po upłynięciu kontraktu piłkarz przeszedł do innej drużyny Bundesligi, Borussia Mönchengladbach. W 2011 roku został zawodnikiem Eintrachtu Frankfurt. Następnie grał w 1. FC Kaiserslautern, Maccabi Hajfa i Shkëndiji Tetowo. W 2015 przeszedł do KFC Uerdingen 05. Jego zawodnikiem był do stycznia 2017.
Potem grał w austriackich drużynach ÖTSU Hallein oraz FC Kufstein.
Kariera reprezentacyjna.
W reprezentacji Kamerunu Idrissou zadebiutował 11 lutego 2003 w przegranym 0:3 meczu z Wybrzeżem Kości Słoniowej. W tym samym roku został powołany do kadry na Puchar Konfederacji. Kamerun zajął 2. miejsce w tym turnieju, a Idrissou zagrał na nim we wszystkich spotkaniach Kamerunu – z Brazylią (1:0), Turcją (1:0), Stanami Zjednoczonymi (0:0), Kolumbią (1:0) oraz w finale z Francją (0:1).
Idrissou uczestniczył też w trzech edycjach Pucharu Narodów Afryki: w 2004, 2008 i 2010 roku (w ostatnim turnieju strzelił gola).
W 2010 roku znalazł się w składzie na mistrzostwa świata, podczas których zagrał w 3 meczach. Z tamtego turnieju Kamerun odpadł po fazie grupowej.
W latach 2003–2014 w drużynie narodowej Idrissou rozegrał 39 spotkań i zdobył 6 bramek.

</doc>
<doc id="1590466" url="https://pl.wikipedia.org/wiki?curid=1590466" title="110 Dywizja Piechoty (III Rzesza)">
110 Dywizja Piechoty (III Rzesza)

110 Dywizja Piechoty - niemiecka dywizja z czasów II wojny światowej, sformowana na mocy rozkazu z 10 grudnia 1940 roku, w 12. fali mobilizacyjnej w rejonie Lüneburga w X Okręgu Wojskowym.
Szlak bojowy.
Dywizja walczyła w ramach Grupy Armii „Środek” w latach 1941-44 na froncie wschodnim. 
W 1942 r. Polacy stanowili 12% żołnierzy dywizji. 
Brała udział w bitwach o Wilno, Smoleńsk, Wiaźmę i Klin. Podczas odwrotu poniosła ciężkie straty pod Briańskiem i została ostatecznie całkowicie rozbita latem 1944 r. pod Bobrujskiem, gdzie do niewoli dostał się jej ostatni dowódca, generał Eberhard von Kurowski. Dywizję rozwiązano 3 sierpnia 1944 r. i nigdy nie odbudowano. 
Struktura organizacyjna.
252., 254. i 255. pułk piechoty, 120. pułk artylerii, 110. batalion pionierów, 110. oddział rozpoznawczy, 110. oddział przeciwpancerny, 110. oddział łączności, 110. polowy batalion zapasowy;
321. grupa dywizyjna (589. i 590. grupa pułkowa), 254. (I./252. i II./254. pułk grenadierów) i 255. pułk grenadierów, 120. pułk artylerii, 110. batalion pionierów, 110. dywizyjny batalion fizylierów, 110. oddział przeciwpancerny, 110. oddział łączności, 110. polowy batalion zapasowy.

</doc>
<doc id="1590470" url="https://pl.wikipedia.org/wiki?curid=1590470" title="Dyminucja chromatyny">
Dyminucja chromatyny

Dyminucja chromatyny – proces eliminacji fragmentów chromatyny (heterochromatyny) i fragmentacji chromosomów w komórkach, głównie presomatycznych. Występuje u niektórych pierwotniaków, bezkręgowców i kilku gatunków ryb. Zjawisko opisane było po raz pierwszy przez Theodora Boveriego w 1887 roku.

</doc>
<doc id="1590476" url="https://pl.wikipedia.org/wiki?curid=1590476" title="CWC">
CWC



</doc>
<doc id="1590480" url="https://pl.wikipedia.org/wiki?curid=1590480" title="Traganek pęcherzykowaty">
Traganek pęcherzykowaty

Traganek pęcherzykowaty ("Astragalus cicer" L.) – gatunek rośliny należący do rodziny bobowatych. Rodzime obszary jego występowania to Azja i Europa. W Azji występuje na Kaukazie, w Turcji i na Syberii, w Europie w jej części środkowej, południowej i wschodniej. W Polsce rozpowszechniony na niżu, rzadki w niższych położeniach górskich i w północnej części kraju. Częstszy na Dolnym Śląsku.
Biologia i ekologia.
Bylina, hemikryptofit. Siedlisko: słoneczne wzgórza i zbocza, widne lasy, ciepłolubne murawy i zarośla, spotykany także na miedzach, przydrożach, trawnikach miejskich; preferuje suche i zasadowe podłoża. Kwitnie od czerwca do sierpnia. Gatunek charakterystyczny dla klasy (Cl.) "Trifolio-Geranietea".

</doc>
<doc id="1590483" url="https://pl.wikipedia.org/wiki?curid=1590483" title="111 Dywizja Piechoty (III Rzesza)">
111 Dywizja Piechoty (III Rzesza)

111 Dywizja Piechoty – niemiecka dywizja z czasów II wojny światowej, sformowana na mocy rozkazu z 6 listopada 1940 roku, w 12. fali mobilizacyjnej w rejonie Fallinbostel w XI Okręgu Wojskowym.
Struktura organizacyjna.
50., 70. i 117. pułk piechoty, 117. pułk artylerii, 111. batalion pionierów, 111. oddział rozpoznawczy, 111. oddział przeciwpancerny.111 oddział łączności, 111. polowy batalion zapasowy;
50., 70. i 117. pułk grenadierów, 117. pułk artylerii, 111. batalion pionierów, 111. dywizyjny batalion fizylierów, 111. oddział przeciwpancerny, 111. oddział łączności, 111. polowy batalion zapasowy.

</doc>
<doc id="1590484" url="https://pl.wikipedia.org/wiki?curid=1590484" title="Znaki dynamiczne">
Znaki dynamiczne



</doc>
<doc id="1590485" url="https://pl.wikipedia.org/wiki?curid=1590485" title="Terror w pociągu">
Terror w pociągu

Terror w pociągu (tytuł oryg. "Terror Train") – film fabularny koprodukcji amerykańsko-kanadyjskiej z 1980 roku, z gatunku horror.
W jednej ze swoich pierwszych ról wystąpiła w głównej roli Jamie Lee Curtis, m.in. po tym filmie określona mianem „Królowej krzyku”.
Fabuła.
Podczas noworocznej imprezy, grupka studentów urządza jednemu z pierwszoroczniaków bardzo przykry dowcip. Mówią mu, że umówili go z cudowną dziewczyną, aby razem pobaraszkowali w łóżku, lecz tak naprawdę w łóżku chłopak zastaje trupa z odciętymi kończynami. Po tym incydencie trafia do szpitala psychiatrycznego. Kilka lat po tym incydencie te same osoby wybierają się na imprezkę w pociągu. Jest to bal kostiumowy z okazji zakończenia szkoły. Jeden z nich ginie niezauważony na peronie. Morderca zabiera jego przebranie i wchodzi do pociągu by zyskać kolejne ofiary. Studenci nie wiedzą, że dla części z nich będzie to ostatnia przejażdżka w życiu...

</doc>
<doc id="1590488" url="https://pl.wikipedia.org/wiki?curid=1590488" title="Elizium">
Elizium

Elizium – trzeci album Fields Of The Nephilim. Został wydany w 1990 roku i jest uznawany za szczytowe osiągnięcie zespołu. Płyta jest ostatnim oficjalnym studyjnym projektem FOTN przed długą przerwą, trwającą aż do roku 2005.
W utworze "At the gates of silent memory" wykorzystano fragment zapisu głosu Aleistera Crowleya.
Zawartość:

</doc>
<doc id="1590491" url="https://pl.wikipedia.org/wiki?curid=1590491" title="The Searchers">
The Searchers

The Searchers – brytyjski zespół rockowy, który największą popularność zdobył w latach 60.
Hitami grupy była między innymi piosenka "Sweets for My Sweet", wydana po raz pierwszy w 1961 roku przez grupę Drifters; utwór Jackie DeShannon "Needles and Pins", po raz pierwszy wydany w 1963 roku, a także piosenki takie jak: "When You Walk In The Room", "Sugar and Spice", "Don't Throw Your Love Away", cover zespołu The Clovers – "Love Potion No. 9". Była to druga grupa z Liverpoolu (po Beatlesach), której hit zaistniał w USA – dzięki piosence "Needles and Pins" w marcu 1964.
Członkowie grupy.
1957-1959
1960 – luty 1962
luty 1962 – lipiec 1964
sierpień 1964 – kwiecień 1966
maj 1966 – grudzień 1969
styczeń 1970 – grudzień 1985
styczeń 1986 – listopad 1998
listopad 1998 – luty 2010
luty 2010 – obecnie

</doc>
<doc id="1590492" url="https://pl.wikipedia.org/wiki?curid=1590492" title="Krasów (gmina)">
Krasów (gmina)

Krasów – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy był Krasów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Brodki, Głuchowiec, Krasów, Lindenfeld, Lubiana, Nowosiółki, Podciemne, Polana, Rakowiec i Reichenbach.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590493" url="https://pl.wikipedia.org/wiki?curid=1590493" title="Uniwersytet Griffitha">
Uniwersytet Griffitha

Uniwersytet Griffitha () – australijska uczelnia publiczna z siedzibą w Brisbane, założona w 1971. Jej patronem jest sir Samuel Griffith, główny autor tekstu konstytucji Australii i pierwszy w historii prezes jej Sądu Najwyższego. 
Uczelnia ma trzy kampusy w Brisbane (największy w dzielnicy Nathan), jeden w Gold Coast (duży) i jeden w Logan City (mały). Kształci 50 tysięcy słuchaczy studiów licencjackich i magisterskich oraz doktorantów. Zatrudnia około 3500 pracowników naukowych.
Struktura.
Obecnie uczelnia dzieli się na szkoły i wydziały, które są pogrupowane w czterech obszarach:

</doc>
<doc id="1590494" url="https://pl.wikipedia.org/wiki?curid=1590494" title="Jan Sobolewski">
Jan Sobolewski

Jan Sobolewski (ur. 1799, zm. jesienią 1829 w Archangielsku) – członek Towarzystwa Filomatów i Zgromadzenia Filaretów, znany w historii literatury głównie dzięki III części "Dziadów" Adama Mickiewicza.
Życiorys.
Jeden ze "spółuczniów, spółwięźniów, spółwygnańców" (obok C. Daszkiewicza i F. Kółakowskiego), któremu A. Mickiewicz dedykował III część "Dziadów". Jest on też jednym z bohaterów sceny I tego dramatu, zwanej sceną więzienną. Bohatera literackiego i jego pierwowzór wiąże nie tylko zbieżność imienia i nazwiska. W scenie osnutej na autentycznych wydarzeniach procesu wileńskiego, w całości poświęconej martyrologii młodzieży, w usta Jana włożył poeta opowiadanie o wywózce uczniów ze Żmudzi na Sybir. Poza wątkiem biograficznym w postawie bohatera odnajdujemy cechy pierwowzoru czyli człowieka, który nie załamał się w czasie procesu.
Ojciec Jana Sobolewskiego, Antoni, był dzierżawcą wsi Grochy w powiecie tykocińskim, w obwodzie łomżyńskim. W 1816 J. Sobolewski ukończył białostockie gimnazjum i wstąpił do seminarium nauczycielskiego Cesarskiego Uniwersytetu Wileńskiego na Wydział Matematyczno-Fizycznym. W 1817 otrzymał stopień kandydata filozofii, a w 1818 za postępy w nauce został nagrodzony nagroda pieniężną.
W czasie studiów utrzymywał się z guwernerki. 19 kwietnia 1819 został powołany do Związku Przyjaciół. Od 18 maja 1820 działał w Towarzystwie Filomatów, w którym już wcześniej zaliczał się do członków korespondentów. Pełnił funkcje – w Filomatach został członkiem Rządu Towarzystwa, a w Zgromadzeniu Filaretów – przewodnikiem Zielonego Grona. W kwietniu 1823 na łamach "Dziennika Wileńskiego" opublikował rozprawę "O piękności w budowlach" wygłoszoną wcześniej na zebraniu Towarzystwa.
Studia ukończył w 1821. Mimo złożenia egzaminów wymaganych do uzyskania magisterium nie otrzymał tego stopnia ze względu na wakat katedry filozofii. Władze uniwersyteckie zatrudniły go z dniem 13 września w podległym Wileńskiemu Okręgowi Naukowemu gimnazjum w Krożach na Żmudzi w charakterze nauczyciela fizyki, chemii i nauk przyrodniczych. Jan Sobolewski podjął próbę przeniesienia się do Wilna. Starania te zakończyły się fiaskiem.
Pracę pedagogiczną przerwało śledztwo i proces filomatów i filaretów. Nocą 18 listopada 1823 został aresztowany i przewieziony z Kroż do Wilna. Zeznawał trzykrotnie: 21 i 22 listopada 1823 oraz 2 lipca 1824 – już z wolnej stopy. Wyrokiem zatwierdzonym przez cara Aleksandra I 26 sierpnia 1824 został skazany na "służbę w oddalonych guberniach". 5 listopada opuścił (wraz z Adamem Mickiewiczem) Wilno, a 21 listopada przybył do Petersburga. Zgodnie z dołączoną do wyroku adnotacją oraz własną prośbą został wcielony do petersburskiego Korpusu Komunikacji Wodnej, a po złożeniu egzaminów w lutym 1825 otrzymał nominację oficerską i skierowany został do Wytergi w guberni ołonieckiej. W 1827 awansował do stopnia podporucznika.
Ostatnią posadą, jak przypuszcza Ignacy Domeyko, było stanowisko inżyniera komunikacji wodnej przy jeziorze Ładoga w Petersburgu.

</doc>
<doc id="1590495" url="https://pl.wikipedia.org/wiki?curid=1590495" title="Krzywczyce (gmina)">
Krzywczyce (gmina)

 
Krzywczyce – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy były Krzywczyce.
Gminę utworzono 1 sierpnia 1934 w ramach reformy na podstawie ustawy scaleniowej z dotychczasowych gmin wiejskich: Krzywczyce, Lesienice i Podborce.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590496" url="https://pl.wikipedia.org/wiki?curid=1590496" title="Traktat o całkowitym zakazie prób z bronią jądrową">
Traktat o całkowitym zakazie prób z bronią jądrową

Traktat o całkowitym zakazie prób z bronią jądrową (ang. "Comprehensive Nuclear-Test-Ban Treaty", CTBT) – podpisany 24 września 1996 w Nowym Jorku, zakładający całkowity zakaz przeprowadzania prób nuklearnych. Do jego wejścia w życie wymagana jest ratyfikacja przez 44 państwa (w tym Polskę) wyszczególnione w układzie (załącznik 2 do artykułu 14). Spośród nich proces ratyfikacyjny zakończył się w 34, jednak Indie, Pakistan i Korea Północna nie złożyły jeszcze swych podpisów. Łącznie traktat podpisany został przez 184 państwa, z czego 168 go ratyfikowało.
Traktat w art. 1 zobowiązuje strony, by nie przeprowadzały jakichkolwiek wybuchów jądrowych oraz zapobiegały wszelkim takim wybuchom na wszystkich obszarach podlegających ich władzy. Strony zobowiązane są także, że powstrzymają się od "powodowania, zachęcania do lub uczestniczenia w jakikolwiek sposób" w przeprowadzaniu takich wybuchów.
Spory, jakie mogą wyniknąć ze stosowania lub wykładni Traktatu, za zgodą stron rozstrzygać ma Międzynarodowy Trybunał Sprawiedliwości (art. 6).
Zastrzeżenia do Traktatu i załączników są zakazane, do Protokołu (omawiającego nadzór nad przestrzeganiem) oraz załączników do niego zakazane są zastrzeżenia sprzeczne z celami i zadaniami Traktatu (art. 15).
Traktat sporządzono w 6 językach: arabskim, chińskim, angielskim, francuskim, rosyjskim i hiszpańskim (art. 17).
Depozytariuszem jest Sekretarz Generalny ONZ (art. 16). Siedziba organizacji Comprehensive Nuclear-Test-Ban Treaty Organisation monitorującej przestrzeganie traktatu znajduje się w Wiedniu.

</doc>
<doc id="1590497" url="https://pl.wikipedia.org/wiki?curid=1590497" title="CTBT">
CTBT



</doc>
<doc id="1590498" url="https://pl.wikipedia.org/wiki?curid=1590498" title="Konwencja o zakazie broni chemicznej">
Konwencja o zakazie broni chemicznej

Konwencja o zakazie broni chemicznej (CWC, z ) – traktat podpisany w Paryżu 13 stycznia 1993 i obowiązujący od 29 kwietnia 1997 zgodnie z art. XXI. W marcu 2015 stronami konwencji było 190 państw, 2 państwa były sygnatariuszami, lecz jej nie ratyfikowały (Izrael, Birma), a 4 nie podpisały jej (Angola, Egipt, Korea Północna i Sudan Południowy). Konwencja jest otwarta do przystąpienia dla wszystkich państw. Depozytariuszem jest Sekretarz Generalny ONZ. Sporządzona w językach angielskim, arabskim, chińskim, francuskim, hiszpańskim i rosyjskim (art. XXIV). Zgodnie z art. XXII artykuły Konwencji nie podlegają zastrzeżeniom, a załączniki do niej nie podlegają zastrzeżeniom niezgodnym z jej przedmiotem i celem. Konwencja zakazuje produkcji, rozwoju, składowania, przekazywania i nabywania oraz użycia broni chemicznej. Zobowiązuje też sygnatariuszy do udzielenia informacji o posiadanej broni tego rodzaju i jej zniszczenia oraz udostępnienia danych na temat przemysłu chemicznego. Nad przestrzeganiem traktatu czuwa Organizacja ds. Zakazu Broni Chemicznej, której siedziba znajduje się w Hadze.
Spory w sprawie interpretacji lub stosowania Konwencji powinny być rozstrzygane w drodze rokowań, a za zgodą stron przez Międzynarodowy Trybunał Sprawiedliwości (art. XIV).
Wedle art. XVI Konwencja jest zawarta na czas nieokreślony, a wypowiedzenie jej z ważnych powodów przez strony "w żaden sposób nie wpływa na ich obowiązek dalszego wykonywania zobowiązań przyjętych zgodnie z wszelkimi stosownymi normami prawa międzynarodowego, w szczególności na mocy Protokołu Genewskiego z 1925 r."

</doc>
<doc id="1590499" url="https://pl.wikipedia.org/wiki?curid=1590499" title="Konwencja o broni biologicznej">
Konwencja o broni biologicznej

Konwencja o broni biologicznej (ang. "Convention on the Prohibition of the Development, Production and Stockpiling of Bacteriological (Biological) and Toxin Weapons and on their Destruction", "Biological Weapons Convention", BWC) – traktat podpisany 10 kwietnia 1972 w Londynie, Moskwie i Waszyngtonie, zakazujący sygnatariuszom rozwijania, przekazywania oraz nabywania broni biologicznej. Nie zawiera on zakazu stosowania broni chemicznej, odwołuje się jednak do postanowień Protokołu Genewskiego w tym zakresie. Konwencja weszła w życie 26 marca 1975 r. po ratyfikacji przez 22 państwa, w tym przez trzy państwa założycielskie będące depozytariuszami (art. 14). W obliczu licznych przypadków naruszenia konwencji 14 września 1992 Rosja, Stany Zjednoczone i Wielka Brytania zapoczątkowały prace nad wzmocnieniem reżimu stojącego na straży postanowień traktatu. W kolejnych latach nad tym zagadnieniem debatowały grupy przedstawicieli państw-stron konwencji. 8 grudnia 2006 swoje prace zakończyła konferencja przeglądowa, która ustaliła nowe środki weryfikacji działań związanych z bronią biologiczną.
Obecnie konwencja wiąże 182 państwa.

</doc>
<doc id="1590500" url="https://pl.wikipedia.org/wiki?curid=1590500" title="BWC">
BWC



</doc>
<doc id="1590501" url="https://pl.wikipedia.org/wiki?curid=1590501" title="CSU Galaţi">
CSU Galaţi

Club Sportiv Universitar Galaţi - rumuński klub piłkarski z siedzibą w mieście Gałacz.
Historia.
Klub założony został w 1950 roku pod nazwwą "Dinamo Galaţi", którą później zmienono na "CSU Galaţi".
W sezonie 1975/76 klub osiągnął największy sukces w historii docierając do finału Pucharu Rumunii, gdzie "CSU Galaţi" uległ 0:1 mistrzowi Rumunii, klubowi Steaua Bukareszt.
Udany występ w krajowym pucharze dał klubowi możliwość pokazania się w europejskich pucharach - w Pucharze Zdobywców Pucharów w sezonie 1976/77. W pierwszej rundzie przeciwnikiem był zdobywca Pucharu Portugalii, klub Boavista Porto. U siebie "CSU Galaţi" przegrał 2:3 - bramki dla rumuńskiego klubu zdobyli Marinescu i Cramer. W Porto zespół portugalski wygrał pewnie 2:0 i awansował do następnej rundy.
W 1982 roku klub połączył się z "FCM Galaţi", w wyniku czego powstał klub FCM Dunărea Gałacz.

</doc>
<doc id="1590502" url="https://pl.wikipedia.org/wiki?curid=1590502" title="José Canalejas">
José Canalejas

José Canalejas y Méndez (ur. 31 lipca 1854 w Ferrol, zm. 12 listopada 1912 w Madrycie) – hiszpański polityk, działacz Partii Liberalnej, premier Hiszpanii od 1910 do śmierci w 1912 roku.
W 1881 został deputowanym do Kortezów. Był ministrem: prac publicznych (1888), sprawiedliwości (1888-1890), finansów (1894-1895) oraz rolnictwa, przemysłu i handlu (1902). Od 1910 pełnił funkcję premiera Hiszpanii. Canalejas był zwolennikiem przeprowadzania w kraju liberalnych reform, wymierzonych w dużym stopniu w uprawnienia Kościoła. Wprowadzona przez niego ustawa, zakazująca zakładania w Hiszpanii nowych zgromadzeń zakonnych wywołała ostry spór z Watykanem. Canalejas przeciwstawiał się również zdecydowanie działalności ruchu robotniczego. Jego polityka poróżniła go zarówno z konserwatystami, jak i radykalnymi działaczami ruchu robotniczego i spowodowała spadek jego popularności. 12 listopada 1912 został zamordowany przez anarchistę Manuela Pardiñasa.

</doc>
<doc id="1590503" url="https://pl.wikipedia.org/wiki?curid=1590503" title="José Canalejas Méndez">
José Canalejas Méndez



</doc>
<doc id="1590505" url="https://pl.wikipedia.org/wiki?curid=1590505" title="CSU Galati">
CSU Galati



</doc>
<doc id="1590508" url="https://pl.wikipedia.org/wiki?curid=1590508" title="BTWC">
BTWC



</doc>
<doc id="1590509" url="https://pl.wikipedia.org/wiki?curid=1590509" title="Robinson Crusoe">
Robinson Crusoe

Robinson Crusoe (w polskich przekładach także: "Robinson Cruzoe" lub "Robinson Kruzoe") – główny bohater powieści przygodowych "Przypadki Robinsona Crusoe" oraz "Dalsze przygody Robinsona Crusoe" angielskiego pisarza Daniela Defoe z 1719 i 1720 roku.
Bohater powieści.
Robinson Crusoe, syn kupca z Hull, ma objąć po ojcu interes rodzinny. Marzy o podróżach morskich, ale ojciec, który stracił już dwóch synów na morzu, nie chce mu na to pozwolić. Niemniej żądza przygód zwycięża i Robinson jako 18-latek w 1651 r. opuszcza rodzinne miasto i płynie do Londynu. Służąc na kolejnych statkach uczy się sztuki żeglarskiej, prowadzi interesy, potem trafia do niewoli mauretańskiej. Po dwóch latach ucieka, zostaje plantatorem w Brazylii. Sąsiedzi namawiają go do wyprawy do Afryki po niewolników. Podczas wyprawy statek trafia na huragan i rozbija się u ujścia rzeki Orinoko, a jedyny ocalały, Robinson, znajduje ocalenie na bezludnej wyspie.
Spędza tam 28 lat, 2 miesiące i 19 dni. W trudzie zagospodarowuje się tam, urządza lokum, uprawia zboże, oswaja zwierzęta, wytwarza naczynia. Jednak cierpi z powodu samotności. Po latach na jego wyspę trafiają ludożercy, a Robinsonowi udaje się ocalić z ich rąk ofiarę – młodego tubylca. Ocalałego krajowca nazywa "Friday", czyli Piątek – od dnia tygodnia kiedy go spotkał. W polskich tłumaczeniach Friday znany jest jako Piętaszek. Anglik cywilizuje karaiba, czyniąc go towarzyszem swojej niedoli. Uczy go języka angielskiego i nawraca na chrześcijaństwo. Po latach do wyspy przybija statek, którym kierują zbuntowani marynarze. Robinson pomaga kapitanowi odzyskać panowanie nad statkiem i wreszcie może wrócić wraz z Piętaszkiem do rodzinnej Anglii, gdzie czeka go jeszcze parę przygód oraz małżeństwo.
Dalsze przygody Robinsona przedstawione są w kolejnej powieści autora. Robinson wybiera się statkiem w podróż wokół Afryki na Daleki Wschód. Zwiedza kilka krajów i wraca drogą lądową przez Chiny i Rosję. Autor przedstawia realia ówczesnych państw wschodniej Azji.
Konotacje historyczne.
Postać Robinsona Crusoe była najprawdopodobniej wzorowana na prawdziwych losach Aleksandra Selkirka, szkockiego żeglarza, który w latach 1704–1709 spędził cztery lata na wyspie Más a Tierra (obecnie wyspa Robinson Crusoe), u wybrzeży Chile. 
Defoe mógł także czerpać z powieści "Hayy ibn Yaqdhan" arabskiego pisarza Ibn Tufaila, która była przetłumaczona na łacinę w 1671, a angielski w 1686.
Robinson Crusoe reprezentuje typowe wartości ówczesnej wczesnokapitalistycznej Anglii: humanizm widoczny szczególnie w docenieniu wartości pracy ludzkiej, przywiązanie do chrześcijaństwa przy jednoczesnej tolerancji religijnej, brak przesądów typowych dla feudalizmu i brak przesądów rasistowskich. Współczesnego czytelnika może jednak razić akceptacja handlu niewolnikami z Afryki (mimo braku niewolnictwa w samej Anglii) lub lekceważący stosunek do kultury tubylców. We współczesnych adaptacjach dla młodzieży te wątki są na ogół usuwane z powieści.
Robinson w kulturze.
Książka cieszyła się olbrzymią popularnością na całym świecie od roku jej wydania aż do dziś. Postać Robinsona (a także Piętaszka) jest rozpoznawalna i stała się jedną z tzw. ikon kultury. Imię „Robinson” stało się synonimem rozbitka, a termin „robinsonada” określa opis podróży samotnego człowieka, zdanego na własne siły.
Postać Robinsona w aspekcie ekonomicznym analizował Karol Marks w swym głównym dziele "Kapitał" i Frédéric Bastiat w "Cokolwiek, czyli Robinson chroni swoje miejsce pracy".
Do postaci Robinsona Crusoe nawiązywał przydomek „Robinsonowie warszawscy”, nadany ludziom którzy po kapitulacji powstania warszawskiego zdecydowali się pozostać w mieście i ukrywali się przed Niemcami w jego ruinach.

</doc>
<doc id="1590511" url="https://pl.wikipedia.org/wiki?curid=1590511" title="Konikleca czubata">
Konikleca czubata

Konikleca czubata ("Hippocrepis comosa" L.) – gatunek rośliny wieloletniej należący do rodziny bobowatych. Występuje w Europie. W Polsce występuje w Tatrach po piętro kosodrzewiny, zawleczony na Śląsk. Jest bardzo rzadki.
Biologia i ekologia.
Bylina, hemikryptofit. Siedlisko: słoneczne pagórki, suche zbocza, widne bory sosnowe, kamieniołomy i skały, chętnie na glebach wapiennych. W Tatrach rośnie na suchych wapiennych stokach i skałach. Kwitnie od maja do lipca.

</doc>
<doc id="1590513" url="https://pl.wikipedia.org/wiki?curid=1590513" title="Hippocrepis comosa">
Hippocrepis comosa



</doc>
<doc id="1590515" url="https://pl.wikipedia.org/wiki?curid=1590515" title="Malechów (rejon żółkiewski)">
Malechów (rejon żółkiewski)

Malechów (ukr. Малехів) – wieś w rojonie żółkiewskim obwodu lwowskiego. Wzmiankowana w 1377 r. W II Rzeczypospolitej miejscowość była siedzibą gminy wiejskiej Malechów. Wieś liczy 2336 mieszkańców.
W Malechowie w 1880 urodził się Zygmunt Irżabek - polski pedagog i działacz społeczny.

</doc>
<doc id="1590518" url="https://pl.wikipedia.org/wiki?curid=1590518" title="Astragalus cicer">
Astragalus cicer



</doc>
<doc id="1590519" url="https://pl.wikipedia.org/wiki?curid=1590519" title="Malechów (gmina)">
Malechów (gmina)

Malechów (od 1937 "Dublany") – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy był Malechów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dublany, Grzęda, Grzybowice, Laszki Murowane, Malechów, Podliski Małe, Sieciechów, Sroki Lwowskie, Stroniatyn, Zboiska i Żydatycze.
1 kwietnia 1937 r. została zniesiona, a z jej terytorium utworzono gminę Dublany.

</doc>
<doc id="1590522" url="https://pl.wikipedia.org/wiki?curid=1590522" title="Jeff Wincott">
Jeff Wincott

Jeffrey Howard Piero Wincott (ur. 8 maja 1956 w Toronto w prowincji Ontario) – kanadyjski aktor i producent filmowy, ekspert w sztukach walki.
Życiorys.
Przyszedł na świat jako drugi z trzech synów Lucii, włoskiej imigrantki z Mediolanu, i Williama Wincotta, angielskiego imigranta z Blackpool, który pracował jako pracownik budowy, spawacz i sprzedawca. Rodzice poznali się we Włoszech w czasie wojny i wyemigrowali do Kanady w 1952. Dorastał w dzielnicy Scarborough, w Ontario. Wraz z młodszym bratem Michaelem (ur. 21 stycznia 1958) raz udaremnił rabunek w Nowym Jorku.
W szkole średniej Ryerson Polytechnical Institute brał udział w zawodach pływackich, zapasach, meczach piłkarskich, rugby, rozgrywkach piłki wodnej i walkach bokserskich. Jednocześnie w wieku czternastu lat trenował kung-fu. Otrzymał piąty dan czarnego pasa karate i czarny pas w taekwondo. Jego pasją stały się także Harley'e. Zdobył stypendium sportowe na Uniwersytecie Waterloo, ale zdecydował się rozpocząć karierę aktorską. Pracował jako ratownik. Uczył się aktorstwa w Ryerson w Toronto i Juilliard Drama School w Nowym Jorku. 
Po gościnnym występie w dwóch odcinkach kanadyjskiego sitcomu "Król Kensingtonu" ("King of Kensington", 1978, 1979), debiutował niewielką rolą taksówkarza w komedii romantycznej "Wszystkiego najlepszego, Gemini" ("Happy Birthday, Gemini", 1980) z Madeline Kahn i Rity Moreno oraz thrillerze "Bal maturalny" ("Prom Night", 1980) u boku Leslie Nielsena i Jamie Lee Curtis. Zaskarbił sobie sympatię telewidzów jako policjant detektyw Frank Giambone w serialu CBS "Nocna gorączka" ("Night Heat", 1985-1989), za którą w 1986 był nominowany do nagrody Gemini. 
W ciągu kolejnych latach prezentował na ekranie atletyczną waleczność w filmach sensacyjnych klasy „B”, w tym "Misja sprawiedliwości" ("Mission Of Justice", 1992) z Brigitte Nielsen i "" ("Universal Soldier 2", 1998) z Mattem Battaglią.
W dniu 21 czerwca 2003 poślubił Charlotte Mangum.

</doc>
<doc id="1590523" url="https://pl.wikipedia.org/wiki?curid=1590523" title="Dublany (gmina w powiecie lwowskim)">
Dublany (gmina w powiecie lwowskim)

Dublany (do 1937 "Malechów") – dawna gmina wiejska w powiecie lwowskim województwa lwowskiego II Rzeczypospolitej. Siedzibą gminy były Dublany.
Gminę utworzono 1 kwietnia 1937 r. z terytorium zniesionej gminy Malechów.
Pod okupacją niemiecką w Polsce (GG) gminę zniesiono, włączając ją do nowo utworzonych gmin Zapytów i Zaszków.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1590528" url="https://pl.wikipedia.org/wiki?curid=1590528" title="Juliusz Łukasiewicz (inżynier)">
Juliusz Łukasiewicz (inżynier)

Juliusz Łukasiewicz (ur. 1919, zm. 31 marca 2018 r. w Ottawie) – polski inżynier i profesor mieszkający w Kanadzie, specjalista aerodynamiki szybkości naddźwiękowych. Syn Juliusza.
Życiorys.
Doktoryzował się na Uniwersytecie Londyńskim w 1966 roku. Pracował m.in. w Centrum Badań Lotnictwa. W latach 1958–1968 był dyrektorem Von Karman Gas Dynamics Facility, Arnold Engineering Center, w Tennessee. Laboratoria te wykonały dużą część badań aerodynamicznych programu Apollo (lądowanie człowieka na Księżycu w 1969 roku).
W czasie II wojny światowej służył w polskich siłach zbrojnych we Francji i Wielkiej Brytanii. Działał na rzecz przyjęcia Polski do NATO.
Gdy zasadnicze problemy aerodynamiki lotu naddźwiękowego zostały rozwiązane w latach 50. i 60. i gdy negatywne wpływy uprzemysłowienia i techniki stały się coraz bardziej widoczne, zainteresowania jego zwróciły się w kierunku analizy problemów, którymi charakteryzują się rozwinięte społeczeństwa Zachodu.
W Polsce ukazała się jego książka "Eksplozja ignorancji". Juliusz Łukasiewicz wskazuje w niej na ograniczenia ludzkiego umysłu i niezdolność nauk społecznych do zrozumienia społeczeństwa przemysłowego. Zdaniem autora, społeczeństwa Zachodu są całkowicie pogrążone w sztucznym środowisku cywilizacji przemysłowej, niepomnym jego istnienia, jego zasadniczych właściwości i nieuniknionych konsekwencji. Złożoność i dynamika cywilizacji przemysłowej przekraczają możliwości kierowania i zarządzania nim. Analizując ten groźny obraz, autor omawia również pozytywne osiągnięcia cywilizacji przemysłowej. Po raz pierwszy w dziejach ludzkości na Zachodzie pokojowa współpraca i współzawodnictwo zastąpiły wojnę.
Żona: Halina Drymmer (1921-1985) – córka Wiktora T. Drymmera, synowie: Piotr i Marek.

</doc>
<doc id="1590531" url="https://pl.wikipedia.org/wiki?curid=1590531" title="Istota bezimienna">
Istota bezimienna

Istota bezimienna (istota nieokreślona, łac. "substantia innominata", SI) – struktura mózgowia zbudowana częściowo z istoty szarej, częściowo z istoty białej, rozpościerająca się równolegle do dolnej powierzchni jądra soczewkowatego między włóknami pętli konarowej. Sięga do przodu po istotę dziurkowaną przednią, do tyłu ponad ciało migdałowate, do przyśrodka po pole przedwzrokowe i podwzgórze. Przyśrodkowo i do przodu łączy się z jądrem łożyskowym prążka krańcowego 
(BST), do tyłu i bocznie z ciałem migdałowatym. 
Definicja.
W piśmiennictwie spotyka się dwa rozumienia istoty bezimiennej: według jednej definicji, jest to obszar mózgowia zawierający zarówno substancję szarą jak i substancję białą, podczas gdy inni zawężają to pojęcie do skupisk istoty szarej. Wiąże się z tym kolejna kontrowersja, polegająca na tym, że część autorów wyznających drugie stanowisko utożsamia istotę bezimienną z jądrem podstawnym Meynerta, które w istocie stanowi większą część istoty beizmiennej.
Budowa.
Istota bezimienna może być podzielona na dwie części:
W istocie bezimiennej znajdują się duże neurony wielobiegunowe i wrzecionowate, których największe skupisko tworzy jądro podstawne Meynerta (NBM). U naczelnych neurony te tworzą część kompleksu określanego jako system wielokomórkowy podstawnej części przodomózgowia (ang. "basal forebrain magnocellular complex").
Patologia.
Zmiany w istocie bezimiennej wiązano dawniej z patogenezą schizofrenii. Z czasem, uwaga neurologów skupiła się na powiązaniach między zmianami zanikowymi istoty bezimiennej i jądra Meinerta a chorobą Alzheimera i innymi postaciami otępienia.
Nazwa.
Wprowadzenie terminu istoty bezimiennej przypisywano Theodorowi Meynertowi lub Karlowi Bogislausowi Reichertowi. Jednak Auguste Forel (1877), Friedrich Burdach i sam Meynert (1871) przy opisie tej struktury cytowali "die ungenannte Marksubstanz" Johanna Christiana Reila (1809), natomiast przypisujący opis Reichertowi Nello Beccari (1911) i Giuseppe Sterzi (1915) nie podali na to twierdzenie źródeł.

</doc>
<doc id="1590537" url="https://pl.wikipedia.org/wiki?curid=1590537" title="Nawarija">
Nawarija



</doc>
<doc id="1590540" url="https://pl.wikipedia.org/wiki?curid=1590540" title="Konrad Srzednicki">
Konrad Srzednicki

Konrad Srzednicki (ur. 1 listopada 1894 w Wysokiem Mazowieckiem, zm. 8 kwietnia 1993 w Krakowie) – polski malarz i grafik.
Życiorys.
Urodził się 1 listopada 1894 w Wysokiem Mazowieckiem, w rodzinie Franciszka i Magdaleny z Bielskich. Ukończył szkołę średnią. W latach 1918–1920 ochotniczo służył w Wojsku Polskim. Studiował w prywatnej Szkole Malarstwa i Rysunku Krzyżanowskiego w Warszawie (1921–1924), w Szkole Sztuk Pięknych w Warszawie (1924–1930), dyplom uczelni 1936. Malarstwo u Tadeusza Pruszkowskiego, Mieczysława Kotarbińskiego i grafikę u Władysław Skoczylasa.
W Akademii Sztuk Pięknych w Warszawie w latach (1929–1939) asystent w Katedrze Grafiki Artystycznej, od 16 stycznia 1939 był profesorem nadzwyczajnym grafiki w Akademii Sztuk Pięknych w Krakowie (rektor 1951–1952).
Był członkiem „Rytu” (od 1931) i Grupy 9 Grafików (1952–1960), członkiem honorowym Akademii Sztuk Pięknych we Florencji (od 1965).
Jego żoną była graficzka Olga Peczenko-Srzednicka.
Pochowany na cmentarzu Prądnik Czerwony w Krakowie (kwatera PAS A8-III-6).
Twórczość.
Uprawiał malarstwo i grafikę warsztatową (litografia – widoki Krakowa, techniki metalowe, rzadziej drzeworyt). Tworzył olejne kompozycje figuralne, pejzaże i martwe natury. Jego obrazy odznaczają się poetycką interpretacją natury.

</doc>
