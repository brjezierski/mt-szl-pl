<doc id="1602537" url="https://pl.wikipedia.org/wiki?curid=1602537" title="Zamieszki na Madagaskarze">
Zamieszki na Madagaskarze

Zamieszki, zamach stanu i kryzys polityczny na Madagaskarze w 2009 – seria protestów społecznych i politycznych, zapoczątkowanych 26 stycznia 2009 i organizowanych przez opozycję pod przewodnictwem mera Antananarywy, Andry’ego Rajoeliny przeciwko władzy prezydenta Marca Ravalomanany. Bezpośrednimi przyczynami protestów było zamknięcie przez prezydenta jednej z prywatnych stacji telewizyjnych w grudniu 2008, usunięcie Rajoeliny z funkcji mera stolicy w lutym 2009 oraz oskarżenia o defraudację pieniędzy i wprowadzanie rządów dyktatorskich.
Protesty i zamieszki społeczne doprowadziły do śmierci co najmniej 135 osób. Sprowokowały również bunt żołnierzy i zmiany dowództwa w wojsku, które choć oficjalnie neutralne, stanęło po stronie opozycji. 16 marca 2009 zamieszki przerodziły się w zamach stanu, w rezultacie którego następnego dnia prezydent Ravalomanana zrezygnował z urzędu i przekazał władzę w ręce wojska. Wojsko przekazało władzę liderowi opozycji, Andry’emu Rajoelinie. 21 marca 2009 Rajoelina został oficjalnie prezydentem Wysokiej Władzy Przejściowej.
Objęcie władzy przez Rajoelinę spowodowało kilkumiesięczny kryzys polityczny. Demonstracje rozpoczęli zwolennicy obalonego prezydenta Ravalomanany, wspierani przez niego z zagranicy. Nowa władza podjęła działania zmierzające do konsolidacji i legitymizacji swoich rządów, m.in. próbując ustalić kalendarz wyborczy. W maju 2009 rozpoczęły się wielostronne negocjacje polityczne, mające na celu wypracowanie wspólnego stanowiska wszystkich sił politycznych. W proces pokojowy zaangażowała się Unia Afrykańska i Wspólnota Rozwoju Afryki Południowej. 9 sierpnia 2009, w czasie negocjacji w Mozambiku, strony konfliktu podpisały porozumienie, zakładające wspólne utworzenie władz przejściowych i organizację w ciągu 15 miesięcy nowych wyborów prezydenckich pod międzynarodowym nadzorem. Pomimo zawarcia porozumienia punktem spornym pozostawał przez cały czas podział najważniejszych stanowisk we władzach przejściowych. W październiku w Antananarywie i w listopadzie w Addis Abebie zawarty został kompromis w sprawach ogólnych. Nierozwiązany został natomiast problem szczegółowego podziału tek w przejściowym gabinecie. W sytuacji braku zgody w tej kwestii, w grudniu 2009 Andry Rajoelina zerwał porozumienie z opozycją, mianował Albert Camille Vital nowy rząd i ogłosił organizację wyborów parlamentarnych w 2010.
W 2010 Rajoelina kilkakrotnie przesuwał termin wyborów, najpierw z marca na maj, a następnie na wrzesień. Główne partie opozycyjne trzech byłych prezydentów (Marca Ravalomanany, Didiera Ratsiraki i Alberta Zafy’ego) odrzucały jednostronne działania ekipy rządzącej. W marcu 2010 Unia Afrykańska nałożyła sankcje na Rajoelinę i jego współpracowników. W maju 2010 bezskutecznie w proces pokojowy próbowała ponownie włączyć się społeczność międzynarodowa, która zorganizowała wielostronne rozmowy w Pretorii. W sierpniu 2010 na karę dożywotniego więzienia i ciężkich robót, został skazany zaocznie były prezydent Ravalomanana, przebywający od czasu zamachu w Południowej Afryce. W tym samym miesiącu Andry Rajoelina zawarł porozumienie z mniejszymi partiami opozycyjnymi w sprawie organizacji referendum konstytucyjnego w listopadzie 2010, a następnie wyborów parlamentarnych i prezydenckich w 2011.
W wyniku referendum przyjęta została nowa konstytucja, obniżająca wiek prezydenta oraz zapewniająca Rajoelinie władzę do czasu organizacji wyborów prezydenckich. W dniu głosowania grupa wojskowych bezskutecznie próbowała dokonać zamachu stanu. 11 grudnia 2010 oficjalnie proklamowana została IV Republika. W 2011 władze ponownie przesuwały termin wyborów i uniemożliwiały powrót do ojczyzny prezydentowi Ravalomananie. 17 września 2011 główne siły polityczne zawarły jednak porozumienie wynegocjowane przez SADC, zakładające zachowanie przez Rajoelinę stanowiska prezydenta w okresie przejściowym, powrót do kraju Marca Ravalomanany, utworzenie wspólnego rządu i organizację wyborów na przestrzeni roku. 28 października 2011 nowym szefem rządu został mianowany Omer Beriziky.
Geneza konfliktu.
W grudniu 2007 33-letni Andry Rajoelina, były didżej, a następnie przedsiębiorca, jako niezależny kandydat został wybrany burmistrzem Antananarywy, stolicy Madagaskaru. W głosowaniu pokonał kandydata z rządzącej partii "Kocham Madagaskar" ("Tiako I Madagasikara"). Prezydent Marc Ravalomanana rządził na Madagaskarze od 2002, kiedy to w kwestionowanych wyborach pokonał ówczesnego prezydenta Didiera Ratsirakę. Od czasu objęcia stanowiska w ratuszu Rajoelina stał się ostrym krytykiem polityki prezydenta. Potępiał to, co nazywał „ograniczaniem wolności” na wyspie, a także plany dzierżawy rozległych połaci ziemi koreańskiemu przedsiębiorstwu Daewoo.
Tlący się konflikt przybrał na sile w grudniu 2008. 13 grudnia 2008 madagaskarski rząd zadecydował o zamknięciu telewizji VIVA, należącej do Rajoeliny. Decyzja ta nastąpiła po transmisji wywiadu z byłym prezydentem Didierem Ratsiraką, rywalem politycznym Marca Ravalomanany. Zdaniem władz wywiad „mógł naruszać pokój i bezpieczeństwo”. Podobne reperkusje nie dotknęły jednak innych stacji telewizyjnych i radiowych, które również emitowały ten wywiad. Wydarzenia te doprowadziły do masowych protestów społecznych pod koniec stycznia 2009.
Protesty społeczne.
Styczeń.
Andry Rajoelina wezwał mieszkańców Antananarywy do strajku generalnego w dniach 25-26 stycznia 2009, skierowanego przeciw prezydentowi, którego określił mianem dyktatora. 26 stycznia 2009 protesty przerodziły się w walki uliczne. Demonstranci podpalili budynek publicznego radia oraz siedzibę prywatnej telewizji, należącej do prezydenta Ravalomanany. W trakcie protestów zginęły dwie osoby: policjant i 14-letni chłopiec. W stolicy doszło również do grabieży i podpaleń wielu sklepów. Następnego dnia w zgliszczach centrum handlowego znaleziono 25 zwęglonych ciał.
Rajoelina zaapelował do mieszkańców stolicy o pozostanie w domach w dniu 29 stycznia 2009. Protest, na zasadzie "miasta duchów/miasta wymarłego" ("ville morte"), miał zademonstrować masowość sprzeciwu wobec rządów prezydenta Ravalomanany. Szanowany kardynał Armand Razafindratandra zaapelował o zachowanie spokoju w kraju, po tym jak zamieszki zaczęły rozszerzać się poza stolicę.
31 stycznia 2009 Rajoelina ogłosił przejęcie kontroli i władzy w Madagaskarze w efekcie porażki prezydenta i rządu w wypełnianiu swoich obowiązków. Wezwał Ravalomananę do natychmiastowej rezygnacji z urzędu i zapowiedział złożenie stosownego wniosku do parlamentu w tej sprawie. Wezwał także Bank Centralny do zaprzestania finansowania rządu oraz zapowiedział stworzenie nowego rządu tymczasowego i zorganizowanie wyborów prezydenckich. W odpowiedzi prezydent Ravalomanana oznajmił, że „nadal pozostaje prezydentem kraju i poczyni wszystko co konieczne dla rozwoju narodu”.
Luty.
2 lutego 2009 opozycja przedstawiła w Sądzie Konstytucyjnym wniosek o usunięcie z urzędu prezydenta Ravalomanany. Następnego dnia sąd orzekł, iż nie posiada stosownych uprawnień do zdjęcia prezydenta z urzędu, gdyż jest to wyłączną prerogatywą parlamentu.
3 lutego 2009 Ministerstwo Spraw Wewnętrznych wydało zarządzenie, na mocy którego mer stolicy Antananarywy – Andry Rajoelina został usunięty z zajmowanego stanowiska. Na jego miejsce został ustanowiony administrator stolicy Guy Randrianarisoa. Rajoelina potępił tę decyzję i uznał ją za nieuzasadnioną. Oficjalnym powodem jego dymisji było niewywiązywanie się z obowiązku usuwania śmieci ze stolicy. Rajoelina ostrzegł władze, że mieszkańcy miasta nie zaakceptują tej decyzji. 4 lutego 2009 w Antananarywie odbył się protest przeciw zdymisjonowaniu Rajoeliny, na który przybyło 1,5 tysiąca uczestników. Rajoelina określił wówczas powołanie nowego zarządu stolicy mianem „obrazy ludności Madagaskaru”.
7 lutego 2009 Andry Rajoelina ogłosił powołanie przejściowego rządu na czele z Monją Roindefo. 7 lutego 2009 w Antananarywie odbył się kolejny wiec poparcia opozycji. Demonstranci w liczbie 20 tysięcy zebrali się już tradycyjnie na placu 13 Maja i stamtąd pod wodzą Roindefo ruszyli w kierunku pałacu prezydenckiego. W pobliżu pałacu, straż prezydencka otworzyła ogień do nieuzbrojonego tłumu. W wyniku ostrzału zginęło od 23 do ponad 30 osób, a kilkadziesiąt zostało rannych.
16 lutego 2009 w Antananarywie odbył się kolejny wiec poparcia dla opozycji. Rajoelina zapowiedział na nim przejęcie władzy przez rząd przejściowy. Demonstranci podeszli pod budynki ministerstw w celu osadzenia w nich ministrów z rządu Rajoeliny. Wokół budynków natychmiast zostało rozlokowane wojsko, które wyznaczyło "czerwone strefy", do których wkroczenie skutkować miało otwarciem ognia. Rozpoczęły się negocjacje na temat pokojowego obsadzenia ministerstw przez opozycyjny rząd. 19 lutego 2009 opozycji udało się zająć cztery ministerstwa: spraw wewnętrznych, edukacji, obrony narodowej, decentralizacji. Jednak już następnego dnia, 20 lutego 2009, policja odzyskała kontrolę nad budynkami. Według opozycji, w wyniku szturmu śmierć odniosło 8 osób. Władze aresztowały również 50 uczestników zajść.
21 lutego 2009 Rajoelina spotkał się po raz pierwszy z prezydentem Ravalomananą. Negocjacje zostały zorganizowane przez Radę Kościołów Chrześcijańskich w Madagaskarze, zrzeszającą dwa kościoły katolickie i protestanckie. W czasie spotkania obie strony zobowiązały się do przestrzegania 5 zasad: zakończenia prowokacyjnych oświadczeń w mediach, zakończenia rozprzestrzeniania fałszywych informacji, zakończenia aktów przemocy i grabieży, niezwoływania kolejnych publicznych zgromadzeń oraz zaprzestania aresztowań natury politycznej. Kolejne dwa spotkania odbyły się 23 i 24 lutego. 25 lutego 2009 Andry Rajoelina wycofał się z negocjacji, po tym jak prezydent nie przybył na zaplanowane na ten dzień spotkanie. Stwierdził również, że trzy wcześniejsze spotkania nie przyniosły żadnego rezultatu, gdyż prezydent „unikał sedna sprawy i minimalizował skalę kryzysu”.
Marzec.
Po zerwaniu negocjacji politycznych, w kraju na nowo wybuchły protesty społeczne. Oprócz Antananarywy akcje protestacyjne zorganizowano również w innych miastach. 27 lutego 2009 w czasie zamieszek protestujących z wojskiem w mieście Fianarantsoa zginęły 2 osoby. 4 marca 2009 prezydent Ravalomanana rozpoczął akcję przywracania porządku w stolicy. Na ulicach Antananarywy pojawiło się wojsko, które zajęło główne place i zablokowało ważniejsze ulice oraz drogi wjazdowe do miasta.
5 marca 2009 siły bezpieczeństwa próbowały aresztować Rajoelinę. Po tym wydarzeniu, z obawy o swoje bezpieczeństwo, Rajoelina pozostawał przez kilka dni w ukryciu i nie pokazywał się publicznie. Uzyskał schronienie w rezydencji francuskiego ambasadora. Tiébilé Dramé, specjalny wysłannik ONZ w Madagaskarze, oznajmił, że „ONZ zdecydowało umieścić go pod swoją ochroną w rezydencji dyplomatycznej”.
Bunt żołnierzy i droga do zamachu.
Na początku marca na Madagaskarze doszło do buntu wojskowego przeciwko wykonywaniu rozkazów rządowych, co doprowadziło w drugim etapie do zamachu stanu.
8 marca 2009 roku 600 żołnierzy i oficerów, pod dowództwem pułkownika Andre Ndriarijaony z obozu wojskowego w pobliżu Antananarywy, zbuntowało się i sprzeciwiło wykonywaniu rozkazów rządu, które byłyby wymierzone w obywateli. Wezwali do zakończenia konfliktu politycznego i stwierdzili, że ich zadaniem jest „ochrona mieszkańców i ich majątku, a nie strzelanie do ludzi”.
10 marca 2009 szef sztabu armii, generał Edmond Rasolomahandry, postawił rządzącym ultimatum, dając im 72 godziny na rozwiązanie konfliktu politycznego i grożąc w przeciwnym wypadku przejęciem władzy. Tego samego dnia, pod wpływem armii, ze stanowiska zrezygnował minister obrony. 11 marca 2009, pod naciskiem oficerów przychylnych opozycji, gen. Rasolomahandry zrezygnował ze stanowiska, a wojsko nowym szefem sztabu wybrało generała Andre Andriarijaonę. Gen. Andriarijaona ogłosił, że wojsko nie zamierza przejmować władzy i wycofał ultimatum swego poprzednika.
12 marca 2009 doszło do spotkania Monji Roindefo z premierem Madagaskaru Charlesem Rabemananjarą. Według Roindefo, premier zgodził się na przekazanie władzy opozycji. Tego samego dnia, z pomocą wojska, opozycja zajęła budynek Ministerstwa Finansów i Budżetu. Jednocześnie szef policji ogłosił, iż policja nie będzie wykonywać rozkazów rządu. 13 marca 2009 zbuntowani żołnierze wyprowadzili czołgi na ulice Antananarywy. Wokół pałacu prezydenckiego "Iavoloha", położonego na przedmieściach stolicy, gdzie przebywał prezydent Ravalomanana, zgromadzili się jego zwolennicy i uzbrojeni w kije zapowiedzieli jego obronę.
14 marca 2009 opozycja zajęła kancelarię premiera. W czasie 5-tysięcznego wiecu w Antananarywie, Andry Rajoelina, który wyszedł z ukrycia, dał prezydentowi 4 godziny na rezygnację z urzędu, grożąc w przeciwnym razie marszem na jego pałac. Na wiecu, po stronie Rajoeliny, wystąpił również przewodniczący parlamentu, Jacques Sylla. Prezydent Ravalomanana nie przyjął jednak żądań opozycji. 15 marca 2009 Ravalomanana zaproponował zorganizowanie referendum na temat tego, czy ma pozostać u władzy. Rajoelina odrzucił jednak taką ewentualność i 16 marca 2009 rozkazał siłom bezpieczeństwa aresztowanie prezydenta.
Zamach stanu i rezygnacja prezydenta.
16 marca 2009 protesty i zamieszki społeczne przerodziły się w klasyczny zamach stanu, w chwili gdy wojsko i cywile użyli siły w celu obalenia legalnie obranej władzy. Tego dnia Andry Rajoelina wezwał siły bezpieczeństwa do aresztowania prezydenta Marca Ravalomanany. Około godziny 16.00 siły wojskowe rozpoczęły szturm na pałac prezydencki "Ambohitsirohitra" w centrum Antananarywy. Prezydent Ravalomanana przebywał w tym czasie w pałacu "Iavoloha" na przedmieściach stolicy. W pobliżu stołecznego pałacu doszło do dwóch wybuchów, po czym czołgi zniszczyły bramę wjazdową do rezydencji, a wojsko opanowało budynek. Oprócz pałacu armia zajęła również siedzibę Banku Centralnego. Pułkownik Andre Ndriarijaona oznajmił, iż armia zajęła urząd prezydenta, „by przyspieszyć odsunięcie od władzy prezydenta Ravalomanany”. Andry Rajoelina stwierdził natomiast, że w stolicy nie doszło do zamachu wojskowego.
17 marca 2009 Andry Rajoelina wziął udział w triumfalnej paradzie z okazji zdobycia pałacu i zajął w nim gabinet prezydenta. W ciągu dnia z władzy zrezygnowało ośmiu ministrów rządu premiera Charlesa Rabemananjary. Rajoelina ogłosił się nowym prezydentem i stanął na czele Wysokiej Władzy Przejściowej. Ogłosił zorganizowanie wyborów w ciągu 24 miesięcy, zmianę konstytucji i budowę "„IV Republiki”".
Tego samego dnia, w przemówieniu radiowym, prezydent Ravalomanana oznajmił, iż „po głębokiej refleksji” rezygnuje ze stanowiska i przekazuje całą władzę prezydenta i premiera w ręce wojskowego dyrektoriatu pod dowództwem, najwyższego rangą wiceadmirała Hyppolite’a Ramarosona. Następnie Ravalomanana opuścił pałac prezydencki "Iavoloha" i udał się w bezpieczne, nieznane miejsce.
Wojsko nie przejęło jednak władzy i poparło lidera opozycji. Wiceadmirał Ramaroson w swoim oświadczeniu, oddał pełnię władzy Rajoelinie jako prezydentowi władzy tymczasowej.
18 marca 2009 Najwyższy Sąd Konstytucyjny zalegalizował władzę Rajoeliny jako prezydenta kraju, dając mu mandat na jej sprawowanie przez okres maksymalnie 2 lat. 19 marca 2009 Andry Rajoelina zawiesił pracę obu izb parlamentu, Zgromadzenia Narodowego i Senatu. Tego samego dnia Rajoelina anulował umowę z południowokoreańskim przedsiębiorstwem Daewoo Logistics o dzierżawie dużych połaci ziemi pod uprawę kukurydzy i produkcji oleju palmowego. Uzasadnił to brakiem wcześniejszych konsultacji społecznych w tej sprawie.
21 marca 2009 Rajoelina został zaprzysiężony na stanowisku prezydenta Wysokiej Władzy Przejściowej. W uroczystościach na stadionie sportowym w stolicy uczestniczyło 40 tysięcy osób. Dylpomaci na znak protestu nie wzięli udziału w ceremonii. Prezydent Rajoelina zapowiedział zorganizowanie wyborów w ciągu 18 do 24 miesięcy oraz zmianę konstytucji. Obowiązująca konstytucja ustanawiała bowiem minimalny wiek prezydenta na 40 lat, o 6 więcej niż wynosił wiek Rajoeliny.
Kryzys polityczny.
Mimo objęcia władzy przez Andry’ego Rajoelinę sytuacja na Madagaskarze dalej pozostawała napięta. Do głosu doszli zwolennicy obalonego prezydenta Marca Ravalomanany, którzy oskarżali Rajoelinę o bezprawne przejęcie władzy i rozpoczęli protesty przeciw jego rządom. Nowa władza podjęła natomiast kroki konsolidujące i legitymizujące jej rządy. Społeczność międzynarodowa, która w większości potępiła transfer władzy, podjęła wysiłki doprowadzenia do pokojowego rozwiązania konfliktu politycznego.
Protesty zwolenników obalonego prezydenta (marzec).
Już w dniu zaprzysiężenia nowego prezydenta, 21 marca 2009, jednostki malgaskiej marynarki wezwały go do rezygnacji z władzy, grożąc użyciem siły w obronie konstytucji. Pierwsze protesty przeciwników Rajoeliny zorganizowano w Antananarywie 22 marca 2009, nazajutrz po ceremonii zaprzysiężenia. W protestach brali udział głównie przedstawiciele rodzącej się klasy średniej, zadowolonej z rządów Ravalomanany. Wielu z nich nie deklarowało żadnych sympatii politycznych, lecz było niezadowolonych z niedemokratycznego sposobu zmiany władz.
25 marca 2009 głos zabrał obalony prezydent, który w tajemnicy wyjechał z kraju do Suazi. Wezwał swoich zwolenników do „zjednoczenia się w celu ocalenia narodu”. Wydarzenia w kraju określił mianem zamachu stanu. W odpowiedzi, prezydent Rajoelina wystąpił z ofertą rozmów pojednawczych z obozem Ravalomanany na początku kwietnia.
W kolejnych dniach po zaprzysiężeniu Rajoeliny, protesty jego przeciwników były kontynuowane. Uczestniczyło w nich codziennie po kilkanaście tysięcy osób. W czasie demonstracji w dniu 28 marca 2009 doszło do zamieszek z policją, w których rannych zostały 34 osoby. Policja użyła wówczas gazu łzawiącego. Tego samego dnia, w drugim przemówieniu dla swoich zwolenników, obalony prezydent Ravalomanana wezwał ich do konsolidacji sił i obiecał powrót do kraju.
31 marca 2009 prezydent Rajoelina ogłosił skład Wysokiej Władzy Przejściowej, która miała rządzić do czasu przeprowadzenia wyborów.
Próba negocjacji i dalsze pogłębianie się kryzysu (kwiecień).
W dniach 2-3 kwietnia 2009, z inicjatywy władz, odbyła się konferencja pojednawcza. Uczestniczył w nich specjalny wysłannik ONZ ds. konfliktu na Madagaskarze, Tiébilé Dramé, a także różne partie polityczne, religijne i przywódcy wojskowi. W trakcie konferencji ustalono przyszły kalendarz wyborczy. Ogłoszono rozpoczęcie prac nad zmianą konstytucji i organizację referendum konstytucyjnego we wrześniu 2009, a następnie przeprowadzenie wyborów parlamentarnych w marcu 2010 i wyborów prezydenckich w październiku 2010. 11 kwietnia 2009 zwolennicy prezydenta Ravalomanany wycofali się jednak z dalszych negocjacji, nazywając je „stratą czasu” oraz oskarżając Tiébilé Dramé o stronniczość. Postulowali oni bowiem przywrócenie obalonego prezydenta do władzy, na co nie chciał przystać Rajoelina.
16 kwietnia 2009 obalony prezydent Ravalomanana mianował Manandafy’ego Rakatonirinę premierem Madagaskaru, opozycyjnym wobec administracji Rajoeliny i rządu Monji Roindefo. Ravalomanana powołał go na ten urząd w rozmowie telefonicznej w czasie wiecu swoich zwolenników w Antananarywie, w którym uczestniczył również Rakotonrina. Rakatonirina ustanowił swoją siedzibą stołeczny Hotel Carlton i 28 kwietnia 2009 wyznaczył skład swojego gabinetu, samemu obejmując resort obrony narodowej. 29 kwietnia 2009, z polecenia władz, został aresztowany i oskarżony o nielegalne posiadanie broni. Władze obarczyły go również odpowiedzialnością za wywoływanie antyrządowych demonstracji.
17 kwietnia 2009 prezydent Rajoelina wydał nakaz aresztowania Marca Ravolomanany, oskarżając go o nadużywanie funduszy państwowych. Dwa dni wcześniej były prezydent raz jeszcze wyraził zamiar powrotu do kraju. 20 kwietnia 2009 w Antananarywie doszło do kolejnego protestu, tym razem przeciw zamknięciu przez władze dwóch stacji radiowych, "Radia Mada" i "Radia Fahazavana" (właścicielem tej pierwszej był prezydent Ravalomanana). Demonstracja przerodziła się w zamieszki z policją, w wyniku których zginęły 2 osoby, a 13 zostały ranne.
3 czerwca 2009 malgaski sąd skazał zaocznie, przebywającego na emigracji, prezydenta Ravalomananę na cztery lata więzienia i karę 70 milionów USD grzywny za nadużycia w czasie sprawowania władzy. Sąd uznał go winnym nadużyć funduszy państwowych przy zakupie prezydenckiego odrzutowca za sumę 60 mln USD pod koniec 2008. Werdykt sądu nastąpił w niedługim czasie po ogłoszeniu przez prezydenta Ravalomananę zamiaru powrotu do kraju.
Międzynarodowa mediacja i porozumienie w Mozambiku (maj-sierpień).
2 maja 2009 społeczność międzynarodowa powołała do życia grupę kontaktową w celu rozwiązania kryzysu politycznego na Madagaskarze i przeprowadzenia demokratycznych wyborów. W skład grupy weszło 18 przedstawicieli Unii Afrykańskiej, SADC, Unii Europejskiej oraz stałych członków Rady Bezpieczeństwa ONZ. Jednocześnie Unia Afrykańska poinformowała, że władze Madagaskaru wyraziły gotowość zorganizowania wyborów do końca 2009, o rok wcześniejszej niż przewidywał przyjęty kalendarz wyborczy.
23 maja 2009 osiągnięto wstępne porozumienie w negocjacjach politycznych. Wszystkie partie polityczne uczestniczące w rozmowach, zgodziły się na powołanie wspólnego rządu tymczasowego oraz komisji prawdy i pojednania. Strony zgodziły się również na udział w wyborach prezydenckich trzech byłych szefów państwa oraz obecnego prezydenta Rajoeliny. Wysłannik ONZ Tiébilé Dramé, uznał to posunięcie za „niefortunne” i podkreślił, że społeczność międzynarodowa postulowała wyłączenie liderów z uczestnictwa w wyborach, by zapobiec ewentualnej destabilizacji w kraju. Porozumienie to nie zostało jednak sfinalizowane z powodu wciąż istniejących rozbieżności między poszczególnymi obozami. Zaraz po osiągnięciu kompromisu, z rozmów wycofała się partia byłego prezydenta Didiera Ratsiraki. Wyraziła opinię, że zorganizowanie pokojowych wyborów i kontynuowanie konstruktywnego dialogu jest niemożliwe w obecnych warunkach politycznych. Zażądała, by przed powrotem do rozmów, władze udzieliły amnestii wszystkim zwolennikom Ratsiraki, skazanym po kryzysie politycznym w 2002. Z rozmów wycofali się również zwolennicy Ravalomanany, którzy domagali się zgody na jego powrót do kraju.
W czerwcu 2009 echem w Afryce odbiła się koncepcja wykorzystania zagranicznych sił zbrojnych w celu przywrócenia porządku konstytucyjnego na Madagaskarze. Plan ten od początku popierał i forsował obalony prezydent Ravalomanana. Na początku czerwca państwa biorące udział w szczycie organizacji handlowej COMESA, nie wykluczyły takiej interwencji jako możliwości przywrócenia praworządności na wyspie. Stanowisko to skrytykowała jednak ONZ oraz Ministerstwo Spraw Zagranicznych Francji. Francuskie MSZ stwierdziło, że „interwencja zbrojna nie jest właściwym rozwiązaniem”, a wysłannik ONZ Tiébilé Dramé zaapelował do państw o zwiększenie wysiłków w celu pokojowego rozwiązania kryzysu politycznego. Na Madagaskarze, w reakcji na te wydarzenia, siły zbrojne zostały postawione w stan najwyższej gotowości.
W czerwcu inicjatywę prowadzenia negocjacji politycznych przejęła SADC. 20 czerwca 2009 przywódcy państw SADC na specjalnym szczycie w Johannesburgu mianowali byłego prezydenta Mozambiku Joaquima Chissano mediatorem w sprawie kryzysu politycznego na Madagaskarze. Jego zadaniem miało być przekonanie do rozmów wszystkie strony konfliktu i ustalenie przez nie wspólnego wyjścia z kryzysu. SADC opowiedziała się, za przeprowadzeniem w możliwie najszybszym czasie nowych wyborów. Chissano dostał od organizacji 30-dniowy mandat na wypracowanie porozumienia.
15 lipca 2009 prezydent Rajoelina oznajmił, że Wysoka Władza gotowa jest skrócić okres przejściowy i przeprowadzić wybory do końca 2009, rok wcześniej niż przewidywały plany. 23 lipca, w wyniku wysiłków mediacyjnych Joaquima Chissano, główne partie polityczne Madagaskaru zgodziły się na wspólne rozmowy w Mozambiku na początku sierpnia 2009.
5 sierpnia 2009 w Maputo w Mozambiku rozpoczęły się czterodniowe negocjacje polityczne czterech najważniejszych malgaskich partii politycznych. Ich przedstawiciele, czterej prezydenci: Andry Rajoelina, Marc Ravalomanana, Didier Ratsiraka i Albert Zafy, spotkali się w trakcie rozmów twarzą w twarz. Rozmowy, mające za zadanie wypracowanie wyjścia z impasu politycznego, toczyły się pod egidą Unii Afrykańskiej, ONZ, SADC i Międzynarodowej Organizacji Frankofonii. 9 sierpnia 2009 strony podpisały ostateczne porozumienie kończące wielomiesięczny kryzys. Zgodziły się na wspólne powołanie władz przejściowych i przeprowadzenie w ciągu 15 miesięcy wyborów parlamentarnych i prezydenckich pod międzynarodowym nadzorem. Nowe tymczasowe władze, składające się z prezydenta, wiceprezydenta, premiera i 28 ministrów, miały zostać powołane w ciągu miesiąca. W porozumieniu przewidziano również amnestię dla dwóch byłych liderów, Marca Ravalomanany i Didiera Ratsiraki, co otwierało im drogę powrotu do ojczyzny. Porozumienie nie określało jednak szczegółowego podziału władzy między głównymi siłami politycznymi w czasie okresu przejściowego.
Próby implementacji postanowień porozumienia (sierpień-listopad).
25 sierpnia 2009 czterej prezydenci Madagaskaru wznowili wspólne rozmowy w Maputo, celem dokładnego podziału stanowisk we władzach przejściowych. Ich zadaniem miało być mianowanie tymczasowego prezydenta, premiera, dwóch wicepremierów oraz rozdysponowanie 28 tek ministerialnych. W ciągu czterech dni nie udało się im jednak osiągnąć finalnego porozumienia. Prezydent Rajoelina przed i w czasie rozmów twierdził, że tylko on może zajmować stanowisko prezydenta. Ravalomana oznajmił natomiast, że urząd ten powinien przypaść członkowi jego partii. Dodał, że jego zdaniem „nie jest normalnym legitymizowanie autora zamachu stanu poprzez powierzanie mu stanowiska prezydenta”. Ostatecznie strony zobowiązały się do zawarcia rozstrzygającego porozumienia w tej kwestii do 4 września 2009. Ustaliły również, że prezydent Rajoelina i Ravalomanana wskażą po jednym kandydacie na stanowisko przewodniczącego dwóch izb parlamentu oraz stanowisko dwóch wicepremierów.
Strony nie zdołały jednak osiągnąć porozumienia do 4 września 2009. W przeddzień tego terminu, prezydenci Ravalomanana, Ratsiraka i Zafy, w sytuacji politycznego impasu, zaproponowali przekazanie urzędu prezydenta, wiceprezydenta i premiera w ręce „neutralnego wojska”. Armia odmówiła jednak przejęcia jakiegokolwiek stanowiska politycznego, oświadczając, że jej zadaniem jest stanie na straży suwerenności kraju, a nie ustanawianie reżimu wojskowego.
4 września 2009 Andry Rajoelina wydał komunikat, ignorujący de facto postanowienia konferencji w Maputo. Zobowiązał w nim premiera Roindefo do przeprowadzenia rekonstrukcji gabinetu w ciągu 72 godzin. Oznaczało to, utrzymanie przez Roindefo i Rajoelinę zajmowanych dotąd stanowisk. Stwierdził, że jest to decyzja ostateczna, którą podjął po konsultacjach politycznych z przedstawicielami 22 regionów. Zobowiązał się jednocześnie do powołania wszystkich instytucji przewidzianych w porozumieniu z Maputo. Decyzja Rajoeliny spotkała się z potępieniem ze strony byłego prezydenta Ravalomanany. Jego zwolennicy zorganizowali w stolicy antyrządową manifestację i zapowiedzieli strajk generalny. Międzynarodowi mediatorzy już wcześniej zapowiedzieli wstrzymanie pomocy finansowej w przypadku nieosiągnięcia porozumienia w kwestii podziału władzy. Ambasada USA wezwała polityków do osiągnięcia pokojowego i zgodnego rozwiązania kryzysu oraz poszanowania swoich wcześniejszych zobowiązań. Decyzja Rajoeliny została zdecydowanie odrzucona przez trzech byłych prezydentów wyspy. Ratsiraka stwierdził, że łamie ona postanowienia z Maputo. Rzecznik prezydenta Ravalomanany oświadczył, że „jest ona nie do zaakceptowania”, a rzecznik prezydenta Zafy potępił ją, nazywając „jednostronną”.
8 września 2009 powołany został nowy gabinet premiera Roindefo, w skład którego weszło 31 ministrów. 18 spośród nich (w tym zajmujący kluczowe resorty obrony, spraw zagranicznych, sprawiedliwości i bezpieczeństwa) wchodziło w skład poprzedniego rządu. Mianowanie nowego gabinetu w takim składzie potępili wszyscy trzej byli prezydenci oraz SADC. SADC określiła decyzję Rajoeliny mianem „jednostronnej” i utrzymała w mocy zawieszenie członkostwa Madagaskaru w organizacji. Były prezydent Albert Zafy zagroził utworzeniem konkurencyjnego rządu. 11 i 12 września 2009 w Antananarywie zwolennicy prezydenta Ravalomanany zorganizowali antyrządowe demonstracje.
6 października 2009 Międzynarodowa Grupa Kontaktowa ds. Madagaskaru wznowiła rozmowy w Antananarywie z przedstawicielami czterech sił politycznych, celem wprowadzenia w życie postanowień porozumienia z Maputo o ustanowieniu władz przejściowych. Pracom Grupy przewodniczył Jean Ping, przewodniczący Komisji Unii Afrykańskiej, a w jej skład weszli także Joaquim Chissano oraz przedstawiciele z ONZ, Międzynarodowej Organizacji Frankofonii, Komisji Oceanu Indyjskiego, UE, Francji i USA. Przed podjęciem rozmów, prezydent Rajoelina oświadczył, że zgodzi się na wdrożenie postanowień z Maputo, jeśli społeczność międzynarodowa zniesienie sankcje nałożone na Madagaskar i przywróci swoją pomoc dla wyspy. 6 października strony osiągnęły porozumienie w kwestii obsady najważniejszych stanowisk. Zgodnie z ustaleniami, stanowisko prezydenta władzy tymczasowej zachował Andry Rajoelina, na urząd wiceprezydenta został wyznaczony Emmanuel Rakotovahiny, a na urząd premiera Eugène Mangalaza. Przewodniczący delegacji Marca Ravalomanany, podkreślił, że były prezydent zgodził się na utrzymanie stanowiska przez Rajoeilnę pod warunkiem jego nieuczestnictwa w przyszłych wyborach prezydenckich. Przewodniczący Grupy Jean Ping, oświadczył, że pomoc międzynarodowa dla Madagaskaru pozostanie zamrożona do czasu pełnej implementacji postanowień porozumienia politycznego.
9 października 2009 prezydent Ravalomanana nieoczekiwanie ogłosił, że odrzuca warunki porozumienia. Sprzeciwił się objęciu funkcji prezydenta przez „przywódcę zamachu stanu” i stwierdził, że jego negocjator „nie reprezentował jego stanowiska w kwestii nominacji prezydenta”. Pozostali trzej prezydenci uzgodnili jednak, że porozumienie może wejść w życie. Prezydent Rajoelina ogłosił, iż powoła nowy rząd zgodnie z porozumieniem.
10 października premier Roindefo sprzeciwił się rezygnacji ze stanowiska szefa rządu. Argumentował, ze porozumienie nie zostało jeszcze podpisane, a jego rząd nie może być odsunięty od władzy w wyniku międzynarodowej mediacji. Wskazywał również na obiekcje prezydenta Ravalomanany. Stanowiska premiera nie poparli jednak członkowie jego gabinetu. Tego samego dnia prezydent Rajoelina odwołał z urzędu premiera Roindefo i nowym szefem rządu mianował Eugène’a Mangalazę.
3 listopada 2009 w Addis Abebie, pod egidą ONZ i Unii Afrykańskiej, rozpoczęły się rozmowy czterech prezydentów, mające na celu wypracowanie akceptowanego przez wszystkich kompromisu i uzyskanie poparcia Ravalomanany dla władz przejściowych. 7 listopada 2009 czterej prezydenci podpisali ostateczne porozumienie, które nieco modyfikowało sierpniowe uzgodnienia z Maputo i późniejsze z Antananarywy z 6 października 2009. Porozumienie potwierdzało wcześniejsze ustalenia o utworzeniu wspólnego rządu oraz o zachowaniu przez Rajoelinę urzędu prezydenta. Jednakże w miejsce stanowiska wiceprezydenta wprowadzało instytucję dwóch współprezydentów, którzy razem z prezydentem mieli utworzyć radę prezydencką. Stanowisko jednego ze współprezydentów przewidziano dla dotychczasowego wiceprezydenta Emmanuela Rakotovahiny’ego, wywodzącego się obozu politycznego byłego prezydenta Alberta Zafy’ego, drugie stanowisko miał objąć Fetison Rakoto Andrianirina, doradca prezydenta Ravalomanany, co przy stanowisku premiera obsadzonego przez Mangalazę z obozu byłego prezydenta Ratsiraki, zapewniało każdej ze stron przedstawicielstwo we władzach wykonawczych.
Z powodu braku porozumienia stron co do obsady poszczególnych stanowisk w rządzie przejściowym premiera Mangalazy, w dniach 3-4 grudnia 2009 w Maputo w Mozambiku zaplanowane zostało spotkanie czterech prezydentów. Udziału w spotkaniu odmówił jednak Rajoelina, twierdząc, że wstydem dla niego byłoby rozstrzyganie spraw wewnętrznych własnego kraju w obcym państwie. Zarzucił także swoim przeciwnikom politycznym zmowę w celu podkopywania jego władzy. Trzej byli prezydenci zgromadzeni w Maputo planowali po zakończeniu konferencji powrót na Madagaskar w towarzystwie międzynarodowych wysłanników. 8 grudnia 2009 Rajoelina odrzucił propozycję podziału tek ministerialnych uzgodnionych przez prezydentów Ravalomananę, Ratsirakę i Zafy’ego. Uznał ją za „prowokacyjne podejście, które nie prowadzi do rozwiązania kryzysu politycznego”. Uniemożliwił również swoim trzem oponentom, premierowi Mangalazie oraz dwóm wyznaczonym współprezydentom przyjazd do ojczyzny, blokując połączenia lotnicze Madagaskaru z Mozambikiem.
Zerwanie porozumienia przez Rajoelinę (grudzień).
16 grudnia 2009 prezydent Rajoelina, w wygłoszonym oświadczeniu, zdecydował o organizacji wyborów parlamentarnych w dniu 20 marca 2010. Swoją decyzję argumentował niemożnością współpracy z pozostałymi obozami politycznymi oraz porażką międzynarodowej mediacji w rozwiązaniu kryzysu. Ogłosił, ze celem wyłonionego parlamentu będzie uchwalenie konstytucji IV Republiki, a zwycięska partia polityczna zyska prawo wyłonienia szefa przejściowego rządu. Społeczność międzynarodowa zachowała powściągliwość w reakcji na decyzję Rajoeliny. Jedynie Francja stwierdziła, że „wcześniejsze wybory mogą przyczynić się do trwałego rozwiązania kryzysu, jeśli ich organizacja zapewni gwarancję ich przejrzystości, monitorowaną przez niezależną komisję wyborczą i międzynarodowych obserwatorów”.
18 grudnia 2009 Rajoelina ostatecznie zerwał porozumienie z opozycją i jednostronnie zdymisjonował ze stanowiska premiera Mangalazę, mianując jego następcą dotychczasową wicepremier, Cécile Manorohantę. Jednak już po dwóch dniach dokonał kolejnej zmiany na stanowisku szefa rządu, powołując na ten urząd pułkownika Alberta Camille’a Vitala. Zniósł także przewidziane w porozumieniu stanowiska dwóch współprezydentów. Trzej liderzy opozycji odrzucili decyzje Rajoeliny, określając je jako nielegalne. Zaapelowali o powrócenie do postanowień porozumienia z Maputo i Addis Abeby. 22 grudnia 2009 służby bezpieczeństwa rozpędziły przy użyciu gazu łzawiącego polityków i zwolenników opozycji spod budynku parlamentu w czasie próby zwołania przez nich własnego posiedzenia izby. 24 grudnia 2009 Stany Zjednoczone wyłączyły na rok Madagaskar (oraz Gwineę i Niger) ze swojego gospodarczego programu pomocowego dla Afryki ("Africa Growth and Opportunity Act") z powodu niespełnienia jego kryteriów. Prezydent Barack Obama zaapelował do tych krajów o wprowadzenie rządów prawa i politycznego pluralizmu, eliminacji barier handlowych z USA oraz podjęcie wysiłków na rzecz walki z korupcją.
Wysiłki międzynarodowe na rzecz powrotu do porozumienia (styczeń-kwiecień 2010).
Po jednostronnym zerwaniu porozumienia z Maputo i Addis Abeby przez prezydenta Rajoelinę w grudniu 2009, społeczność międzynarodowa podjęła się wysiłków przekonania władz Madagaskaru do powrotu do wynegocjowanych zasad i utworzenia rządu wspólnie z opozycją. Na początku stycznia 2010 zaapelowała o to do władz Madagaskaru Unia Afrykańska. 14 stycznia 2010 SADC zorganizowała w Maputo specjalny szczyt poświęcony sytuacji na Madagaskarze. 21 stycznia 2010 z wizytą na wyspę udał się przewodniczący Komisji UA Jean Ping. Przedstawił on Rajoelinie i partiom opozycyjnym propozycje powrotu do rozmów, niezwłocznego powołania wspólnego rządu i organizacji uczciwych wyborów, dając czterem stronom dwa tygodnie na odpowiedź. Rajoelina odrzucił plan stworzenia wspólnego rządu z opozycją, oznajmiając, że jedynym sposobem na wyjście z kryzysu jest przeprowadzenie zgodnych i wolnych wyborów, otwartych dla wszystkich sił politycznych. Kilka dni później wyraził gotowość przesunięcia terminu wyborów w porozumieniu z partiami politycznymi. 17 lutego 2010, w celu zapewnienia wyborom większej wiarygodności, zdecydował o przełożeniu ich terminu z marca na maj 2010. Podkreślił, że jego celem jest organizacja demokratycznego i uczciwego głosowania.
19 lutego 2010 UA dała władzom wyspy czas do 16 marca 2010 na powołanie rządu jedności narodowej, grożąc w przeciwnym wypadku nałożeniem na kraj sankcji obejmujących zakaz podróży dla oficjeli, zamrożenie ich aktywów finansowych lub sankcje ekonomiczne. Rajoelina w odpowiedzi stwierdził, że nie obawia się sankcji indywidualnych i ostrzegł, że sankcje gospodarcze mogą pogorszyć sytuację i życie zwykłych mieszkańców. 1 marca 2010 UA wysłała do czterech prezydentów Madagaskaru listy zapraszające ich na wspólne rozmowy do Addis Abeby w następnym tygodniu. Do spotkania nie doszło, gdyż Rajoelina 4 marca 2010 odrzucił zaproszenie. Nowy rząd nie został powołany, a 17 marca 2010 UA nałożyła na prezydenta Rajoelinę i 108 innych przedstawicieli władz i jego współpracowników zapowiedziane sankcje. Objęły one zakaz wjazdu na terytorium państw członkowskich organizacji, zamrożenie ich zagranicznych aktywów finansowych oraz izolację dyplomatyczną. W dniu nałożenia sankcji w Antananarywie zorganizowany został protest zwolenników opozycji, który został stłumiony przez służby bezpieczeństwa.
17 marca 2010 mijał rok od przejęcia władzy przez Andry Raojoelinę. Od tego czasu, równocześnie z chaosem politycznym, pogorszyła się sytuacja gospodarcza kraju, grożąc wybuchem kryzysu humanitarnego. Dodatkowo 10 marca 2010 wschodnie wybrzeże wyspy zostało zniszczone przez tropikalny sztorm Hubert, w wyniku którego zginęło co najmniej 26 osób, a ponad 37 tys. zostało pozbawionych dachu nad głową. Globalny kryzys gospodarczy i wstrzymanie pomocy zagranicznej przez donatorów (która pokrywała 70% wydatków państwa) zmusiło władze do ograniczenia wydatków publicznych, co skutkowało pogorszeniem jakości usług w sferze opieki zdrowia i edukacji. Według raportu MFW z lutego 2010, kryzys polityczny doprowadził do zahamowania wzrostu gospodarczego i likwidacji wielu miejsc pracy. Załamał się eksport kraju, opierający się na takich towarach jak wanilia, kawa, goździki i krewetki. Na skutek kryzysu, według Banku Światowego, zlikwidowanych zostało ok. 228 tys. miejsc pracy, głównie z powodu załamania się sektora turystycznego i zawieszenia preferencyjnego porozumienia handlowego z USA, z którego korzystał przede wszystkim przemysł tekstylny na wyspie. Według BŚ wzrost gospodarczy Madagaskaru spadł z poziomu 7% w 2008 do poziomu 0,6% w 2009. Inwestycje publiczne uległy zmniejszeniu o 30%, a dochody z podatków zmalały o 1/4. Według UNICEF prawie 70% społeczeństwa żyło poniżej granicy ubóstwa, a wydatki na cele społeczne zostały obniżone o 200 mln USD. W 2010 analitycy szacowali wzrost gospodarczy w kraju na poziomie 0,8%.
W kwietniu 2010 sytuacja polityczna na Madagaskarze uległa dalszej komplikacji, gdy w wojsku, popierającym dotąd prezydenta Rajoelinę, zaczęły pojawiać się coraz silniejsze oznaki niezadowolenia z polityki władz i naciski na szybkie zakończenie kryzysu. 7 kwietnia 2010 premier Camille Vital zdymisjonował ministra sił zbrojnych gen. Noela Rakotonandrasanę, który bez jego wiedzy i przyzwolenia zwołał spotkanie wyższych oficerów armii. Spowodowało to w kręgach władzy spekulacje na temat planowania zamachu stanu przez wojsko. 12 kwietnia dowódca wojska Andre Ndriarijaona dał Rajoelinie czas do końca miesiąca na wypracowanie akceptowanego rozwiązania kryzysu politycznego, a polityków opozycji wezwał do współpracy z władzami. Decyzję tę, jak informował, podjął w geście poparcia wobec „cierpiącego narodu”. Tydzień później, 19 kwietnia 2010, rząd poinformował o udaremnieniu próby zamachu stanu i aresztowaniu ponad 20 oficerów zaangażowanych w jego organizację. Pucz według słów ministra bezpieczeństwa miał odbyć się w nocy z 18 na 19 kwietnia, jego uczestnicy mieli zaatakować rezydencję prezydenta w stolicy, a wykrycie spisku miało być możliwe dzięki informacji dostarczonych przez policję. Dowódca armii Andre Ndriarijaona poinformował, że wojsko pozostaje zjednoczone, a niedoszli sprawcy zamachu rekrutowali się z szeregów byłego personelu wojskowego i rezerwistów i nie posiadają żadnej kontroli nad armią. Były prezydent Ravalomanana zaprzeczył pojawiającym się głosom o jakimkolwiek jego zaangażowaniu w planowany zamach.
14 kwietnia 2010 Andry Rajoelina zaakceptował przedstawioną w marcu 2010 „mapę drogową” – sposób wyjścia z impasu politycznego – przedstawioną przez Francję, RPA i SADC i zakładającą wznowienie rozmów w celu utworzenia wspólnego rządu z opozycją. Prezydent Rajoelina stwierdził, że ostatnią szansą na zakończenie kryzysu jest utworzenie rządu, w skład którego mogliby wejść przedstawiciele trzech byłych prezydentów i jak najszybsze przeprowadzenie wyborów. Zadeklarował swój przyjazd na planowane rozmowy do RPA. Negocjacje z udziałem czterech prezydentów Rajoeliny, Ravalomanany, Ratsiraki i Zafy’ego rozpoczęły się 28 kwietnia 2010 w Pretorii. W ich bezpośrednich rozmowach funkcję mediatora pełnił prezydent RPA Jacob Zuma oraz były prezydent Mozambiku Joaquim Chissano. W czasie trzydniowych rozmów strony nie doszły o porozumienia. Spornymi punktami okazała się być sprawa amnestii za przestępstwa popełnione w czasie zamieszek oraz data przyszłych wyborów prezydenckich i parlamentarnych. Chissano na zakończenie spotkania ogłosił, że jego uczestnicy zobowiązali się do kontynuacji rozmów za około 15 dni. Rajoelina wracając do kraju stwierdził jednak, że były to rozmowy ostatniej szansy, a czas na ich prowadzenie dobiegł końca. Do ponownego spotkania ostatecznie nie doszło.
Droga do organizacji referendum i wyborów (maj-listopad 2010).
Na początku maja 2010 Rajoelina zapowiedział własny program rozwiązania kryzysu politycznego, który zakładał powołanie nowego „neutralnego” rządu, przeprowadzenie referendum konstytucyjnego oraz wyborów prezydenckich i parlamentarnych przed końcem 2010. 6 maja 2010 dowódca armii generał Andre Ndriarijoana wycofał się z ultimatum postawionego prezydentowi, dającemu mu czas do końca kwietnia na wypracowanie porozumienia z opozycją. Zadeklarował, że wojsko nie ma zamiaru wywierać wpływu na proces tworzenia nowego rządu i może występować wyłącznie w roli „obserwatora”. Zdaniem komentatorów decyzja ta mogła wynikać z obawy, że ewentualny kolejny przewrót wojskowy mógłby doprowadzić do pogłębienia wewnętrznych sporów i walk w szeregach armii. 12 maja 2010 Rajoelina ogłosił szczegóły swojego planu i dokładny kalendarz wyborczy. Na 27-29 maja planował organizację konferencji narodowej, następnie przeprowadzenie referendum w sprawie nowej konstytucji 12 sierpnia, a potem organizację wyborów parlamentarnych 30 września oraz prezydenckich 26 listopada 2010. Ogłosił przy tym, że „w imię wyższych interesów narodu i obywateli” nie będzie kandydował w wyborach prezydenckich. Opozycja bez entuzjazmu podeszła do jego decyzji, stwierdzając, że działania prezydenta mają w dalszym ciągu charakter jednostronny. Francja pochwaliła jego deklarację, oświadczając, że „pokazuje ona poczucie odpowiedzialności” i jest krokiem w kierunku „powrotu do porządku konstytucyjnego i poparcia społeczności międzynarodowej”. 25 maja 2010 prezydent dokonał zmian w gabinecie, mianując 10 nowych ministrów, w tym 5 wojskowych. Opozycja skrytykowała posunięcie Rajoelina, uznając je za kolejne jednostronne działanie, które nie zapewnia neutralności rządu.
Do nowych niepokojów w Antananarywie doszło 20 maja 2010, gdy ponad 20 członków elitarnego oddziału Sił Interwencyjnych Żandarmerii Narodowej (FIGN) zbuntowało się przeciw swoim przełożonym i zabarykadowało się w koszarach. Wokół budynków wojskowych doszło do wymiany ognia. Według źródeł wojskowych głównym powodem rebelii miało być niewypłacenie żołnierzom przez dowódcę jednostki wynagrodzenia za działania w czasie zamachu w marcu 2009, które ten miał otrzymać od byłego prezydenta Ravalomanany i zachować dla siebie. W wyniku wymiany ognia zginęło 2 żołnierzy. Prezydent Rajoelina o wywołanie i finansowanie buntu oskarżył prezydenta Ravalomananę. Jego biuro w wydanym komunikacie informowało, że Ravalomanana miał przekazać ćwierć miliona dolarów dowódcom wojskowym na wyspie w celu przygotowania przewrotu zbrojnego. Ravalomanana zaprzeczył jakimkolwiek powiązaniom z wydarzeniami.
Na początku czerwca 2010 Unia Europejska ogłosiła zawieszenie na kolejny rok wypłaty środków pomocowych dla Madagaskaru w wysokości 600 mln euro z powodu braku postępów we wdrażaniu porozumienia politycznego. Natomiast pod koniec miesiąca komisja wyborcza ogłosiła bezterminowe odroczenie planowanego na 12 sierpnia referendum konstytucyjnego z powodu opóźnień w opracowywaniu nowej ustawy zasadniczej.
13 sierpnia 2010 prezydent Rajoelina zawarł porozumienie z 99 partiami politycznymi, nie było jednak wśród nich 3 największych partii opozycyjnych byłych prezydentów. Porozumienie potwierdzało jego władzę prezydencką oraz przyznawało mu prawo mianowania ministrów po wcześniejszych konsultacjach z partyjnymi liderami. Ustalało na nowo kalendarz wyborczy, zgodnie z którym 17 listopada 2010 miało odbyć referendum w sprawie zmiany konstytucji, 16 marca 2011 wybory do parlamentu, a 4 maja 2011 wybory prezydenckie. Partie byłych prezydentów Ravalomanany, Ratsiraki i Zafy’ego odrzuciły porozumienie jako działanie w całości jednostronne, chociaż kilku ich pojedynczych członków podpisało się pod nim. 13 września 2010 około czterech tysięcy członków różnych organizacji politycznych i społecznych rozpoczęło obrady tygodniowej konferencji na temat tymczasowego rządu, nowej konstytucji, wyborów i pojednania narodowego.
28 sierpnia 2010 sąd w Antananarywie skazał zaocznie, przebywającego nadal w Południowej Afryce, obalonego prezydenta Marca Ravalomananę na karę dożywotniego więzienia i dożywotnich ciężkich robót pod zarzutem współuczestnictwa w morderstwie. Zarzuty dotyczyły wydania rozkazu otwarcia ognia do protestujących zwolenników ówczesnej opozycji w dniu 7 lutego 2009, w wyniku czego zginęło co najmniej 30 osób. Razem z byłym prezydentem skazanych zostało 18 innych osób, w tym generał Heriniaina Roelina i płk Anatole Ramlamboarison, którzy otrzymali takie same kary. Przeciwko skazanym został wydany nakaz aresztowania. Sam Ravalomanana uznał wyrok za nieposiadający żadnej mocy prawnej i zarzucił „reżimowi Rajoeliny” nadużywanie władzy w celu wszczynania „politycznej wendety”. Jego prawnik uznał, że wyrok miał na celu uniemożliwienie mu powrotu do kraju i udziału w przyszłych wyborach.
Referendum konstytucyjne i ogłoszenie IV Republiki.
17 listopada 2010 na Madagaskarze odbyło się zapowiadane referendum konstytucyjne. Jego organizacja nastąpiła bez zgody i porozumienia z głównymi siłami opozycyjnymi trzech byłych prezydentów. Z tego też powodu wezwali oni obywateli do bojkotu głosowania, a społeczność międzynarodowa skrytykowała proces wyborczy. W referendum ponad 74% głosujących poparło projekt nowej konstytucji.
W czasie referendum w kraju doszło do próby zamachu stanu. Grupa zbuntowanych oficerów, przebywająca w koszarach na przedmieściach stolicy, ogłosiła przejęcie władzy w państwie. Nie uzyskała jednak poparcia ze strony innych jednostek wojskowych. Dowództwo sił zbrojnych opowiedziało się po stronie władz i 20 listopada 2010 przeprowadziło udany szturm na kwaterę zbuntowanych żołnierzy, zakończony ich kapitulacją.
11 grudnia 2010 nowa konstytucja została oficjalnie ogłoszona przez prezydenta Andry’ego Rajoelinę i weszła w życie. Tego samego dnia Rajoelina ogłosił również ustanowienie IV Republiki Madagaskaru. 20 grudnia 2010 rząd potwierdził wyznaczone w sierpniu daty organizacji wyborów, parlamentarnych na 16 marca 2011, a prezydenckich na 4 maja 2011.
Wysiłki mediacyjne w 2011.
W styczniu 2011 rząd podjął decyzję o bezterminowym przesunięciu wyborów parlamentarnych. Głównym powodem był brak odpowiedniego przygotowania, w tym wciąż nieusunięte nieprawidłowości i braki na listach wyborców dostrzeżone w czasie organizacji referendum w listopadzie 2010, a także trwająca wiosną pora deszczowa, utrudniająca transport i komunikację.
W styczniu 2011 wysłannik SADC, Leonardo Simao, przedstawił nowy plan pokojowy dla Madagaskaru, który zakładał pozostanie na stanowisku prezydenta przez Rajoelinę, powołanie rządu przejściowego przez wszystkie siły polityczne oraz organizację wyborów prezydenckich i parlamentarnych między 4 maja a 30 listopada 2011. Plan ten nie spotkał się jednak z akceptacją ze strony głównych obozów politycznych.
15 lutego 2011 były prezydent Ravolamanana zapowiedział swój powrót do kraju 19 lutego, pomimo skazania go przez władze przejściowe na karę dożywotniego więzienia i ciężkich robót. Podkreślał, że uważa się za prawowitego szefa państwa, a celem jego powrotu ma być nawiązanie niezbędnego przed wyborami dialogu ze stroną rządową. Madagaskarski minister sprawiedliwości zapowiedział, że w przypadku powrotu wobec byłego prezydenta zastosowany zostanie nakaz aresztowania. 19 lutego 2011 Ravalomana nie został wpuszczony na pokład samolotu linii South African Airways lecącego z Johannesburga do Antananarywy. Dyrekcja lotniska uhonorowała pismo madagaskarskiego urzędu lotnictwa cywilnego uznające Ravalomananę za "persona non grata" i wzywające do niewpuszczania go na pokład statku celem zachowania porządku publicznego na Madagaskarze.
10 marca 2011 rząd premiera Vitala podał się do dymisji, by umożliwić implementację postanowień porozumienia podpisanego przez 8 partii politycznych. Plan opierał się na styczniowej propozycji SADC i zakładał pozostanie na stanowisku przez Rajoelinę oraz powołanie konsensusowego rządu przejściowego na czele z premierem wywodzącym się z innej partii politycznej i regionu administracyjnego niż prezydent. Plan zyskał aprobatę ze strony mediatora SADC Leonardo Simao, który zamierzał włączyć do niego również partie opozycyjne trzech byłych prezydentów. 16 marca 2011 Rajoelina na stanowisko szefa rządu ponownie wyznaczył Alberta Camille’a Vitala, oficjalnie bezpartyjnego. Skład nowego rządu, w którym obsada najważniejszych resortów pozostała bez zmian, został ogłoszony 26 marca. Partie byłych prezydentów potępiły jednostronny plan i działanie władz, wzywając SADC do podjęcia działań na rzecz rozwiązania kryzysu.
W dniach od 6 do 8 czerwca 2011 w Gaborone, pod auspicjami SADC, odbyło się spotkanie 11 madagaskarskich partii politycznych w celu wypracowania wspólnego porozumienia. W jednostronnych rozmowach z mediatorami brali udział prezydenci Rajoelina oraz Ravalomanana. Szczyt zakończył się jednak fiaskiem, gdyż wskutek różnicy zdań nie doszło do podpisania porozumienia. Głównymi punktami sporu była sprawa powrotu Ravalomanany do kraju oraz kwestia obsady stanowiska prezydenta. Obóz byłego prezydenta sprzeciwiał się proponowanym zapisom dopuszczającym jego powrót wyłącznie w przypadku „sprzyjającej sytuacji politycznej i bezpieczeństwa”, a także utrzymaniu przez Rajoelinę stanowiska szefa państwa w czasie przygotowań do organizacji nowych wyborów. Obóz rządowy wzbraniał się natomiast przed amnestią i anulowaniem nakazu aresztowania i wyroku sądowego wobec Ravalomanany.
Dopiero kilka miesięcy później, 17 września 2011 pod presją międzynarodową główne partie polityczne podpisały porozumienie wynegocjowane przez wysłanników SADC. Przewidywało ono pozostanie Rajoeliny na stanowisku szefa państwa, amnestię i bezwarunkowy powrót do ojczyzny Ravalomanany, powołanie nowego rządu złożonego z przedstawicieli wszystkich stron oraz organizację wyborów parlamentarnych i prezydenckich w ciągu roku. Nowy premier miał zostać powołany przed 1 listopada 2011, a skład rządu ustalony przed 17 listopada. Przed 17 listopada miał również powstać przejściowy parlament, który następnie do końca miesiąca miał zatwierdzić rząd. Z kolei przed wyborami miała powstać nowa niezależna komisja wyborcza. 23 września 2011 Rajoelina po raz pierwszy od przejęcia władzy wziął udział w sesji plenarnej Zgromadzenia Ogólnego ONZ. Spotkał się również z sekretarzem generalnym ONZ Ban Ki-moonem, który wezwał go do przestrzegania warunków porozumienia politycznego.
18 października 2011 premier Vital, stosując się do podpisanego planu, złożył rezygnację na ręce prezydenta. 28 października 2011 Rajoelina nowym szefem rządu mianował Omera Beriziky’ego, zgłoszonego przez obóz byłego prezydenta Alberta Zafy’ego.

</doc>
<doc id="1602540" url="https://pl.wikipedia.org/wiki?curid=1602540" title="Aonyōbō">
Aonyōbō

 – w Japonii młoda kobieta o niewysokim statusie społecznym służąca w rodzinie szlacheckiej. W sztuce nō zatytułowanej występuje jako służąca głównej bohaterki Rokujō no Miya Sundokoro.

</doc>
<doc id="1602541" url="https://pl.wikipedia.org/wiki?curid=1602541" title="Chroszcz nagołodygowy">
Chroszcz nagołodygowy

Chroszcz nagołodygowy ("Teesdalia nudicaulis" R.Br.) – gatunek rośliny jednorocznej z rodziny kapustowatych.
Łacińska nazwa rodzajowa pochodzi od nazwiska brytyjskiego ogrodnika Roberta Teesdale'a.
Rozmieszczenie.
Występuje w całej Europie. W Polsce tylko na niżu.
Biologia i ekologia.
Pola uprawne (szczególnie zboża), wysypiska, pagórki, wrzosowiska, wydmy. Jest wskaźnikiem ubogich piaszczystych gleb. W klasyfikacji zbiorowisk roślinnych gatunek charakterystyczny dla Ass. "Spergulo vernalis-Corynephoretum".

</doc>
<doc id="1602542" url="https://pl.wikipedia.org/wiki?curid=1602542" title="Teesdalia nudicaulis">
Teesdalia nudicaulis



</doc>
<doc id="1602543" url="https://pl.wikipedia.org/wiki?curid=1602543" title="Bratto (Lombardia)">
Bratto (Lombardia)

Bratto – część gminy Castione della Presolana w prowincji Bergamo w Lombardii, we Włoszech. Z powodu lokalizacji w Alpach Bergamskich oferuje szeroką bazę wypoczynkową dla turystów i narciarzy (znajduje się tu m.in. 15 tras zjazdowych).
W Bratto od 1978 r. odbywa się cykliczny otwarty turniej szachowy, w którym zwyciężali m.in. arcymistrzowie Władimir Jepiszyn (1999, 2000, 2001, 2002, 2005), Robert Zelčić (1986, 1997), Władimir Burmakin (2007), Erald Dervishi (2006), Dmitrij Gurewicz (1998), Igor Miladinović (2004), Gyula Sax (2003) i Siergiej Tiwiakow (2008).

</doc>
<doc id="1602547" url="https://pl.wikipedia.org/wiki?curid=1602547" title="Adolf Seubert">
Adolf Seubert

Adolf Seubert (ur. 1902, zm. ?) – zbrodniarz hitlerowski, członek załogi niemieckiego obozu koncentracyjnego Flossenbürg i SS-Unterscharführer.
Z zawodu kamieniarz. Członek NSDAP (od 1937) i Waffen-SS. Od 1941 pełnił służbę w obozie Flossenbürg, między innymi w kamieniołomach oraz jako kierownik komand więźniarskich pracujących w fabryce Messerschitta i magazynie odzieżowym przy obozowej rampie kolejowej. Seubert maltretował podległych mu więźniów pracujących w kamieniołomie, bijąc ich różnymi narzędziami i kopiąc. 21 kwietnia 1945 zbiegł z obozu, ale został schwytany przez aliantów już 5 maja 1945.
Adolf Seubert zasiadł na ławie oskarżonych w procesie załogi Flossenbürga (US vs. Max Fischer i inni) przed amerykańskim Trybunałem Wojskowym w Dachau. Za swoje zbrodnie skazany został na 17 lat pozbawienia wolności.

</doc>
<doc id="1602549" url="https://pl.wikipedia.org/wiki?curid=1602549" title="Couffi">
Couffi



</doc>
<doc id="1602550" url="https://pl.wikipedia.org/wiki?curid=1602550" title="Głucha Dolina">
Głucha Dolina

Głucha Dolina – duża polana położona w województwie małopolskim, w powiecie nowosądeckim, w gminie Stary Sącz, w sołectwie Barcice Górne, położona ok. 3 kilometry na południowy zachód od centrum wsi. Położona na wysokości ok. 470-510 m n.p.m. polana w przeszłości była intensywnie użytkowana rolniczo, siano na niej zboże, sadzono ziemniaki. Obecnie jest nieużytkowana, porasta trawą, częściowo zarasta lasem. Znajdują się na niej trzy budynki mieszkalne.
Stromy stok polany opada w kierunku południowo-wschodnim do rozgałęzienia Grabowskiego Potoku. Z polany ładny widok na Sapieniec i Wolę Krogulecką.
U szczytu polany przechodzi zielony szlak turystyczny z Barcic przez osiedle Skrajnia na Przehybę, który na polanie Wdżary Niżne łączy się ze szlakiem niebieskim.

</doc>
<doc id="1602552" url="https://pl.wikipedia.org/wiki?curid=1602552" title="Jan z Salisbury">
Jan z Salisbury

Jan z Salisbury (ur. ok. 1115 lub 1120 w Salisbury, zm. 25 października 1180 roku w Chartres) − angielski średniowieczny filozof, pisarz, uczony i historyk.
Studiował w Paryżu u Piotra Abelarda i w szkole w Chartres. Później był sekretarzem Thomasa Becketa, stanął po jego stronie przeciw Henrykowi II. Po śmierci Becketa uciekł do Francji i w 1176 roku został biskupem Chartres.
Jan z Salisbury dał chrześcijańską interpretację ideałom humanizmu. Był propagatorem poglądów Cycerona i wyznawcą cycerońskiego ideału człowieka wykształconego. Uważał, że dzięki wszechstronnej wiedzy dochodzi się do mądrości, cnoty i Boga.
W dziele "Polycraticus" przedstawił Kościół jako gwaranta wolności wobec niesłusznych roszczeń władz świeckich. Autor traktatu "Metalogicon". Głosił możliwość pewnego poznania rozumem, wiarą i zmysłami.

</doc>
<doc id="1602553" url="https://pl.wikipedia.org/wiki?curid=1602553" title="E.S. Posthumus">
E.S. Posthumus

E.S. Posthumus – amerykański zespół muzyczny.
Grupa powstała w 2000 roku. Jej założycielami są bracia Helmut i Franz Vonlichten, jednakże dane ASCAP sugerują, że w rzeczywistości są to pseudonimy artystyczne, za którymi ukrywają się Jeffrey i Robert Pfeifer. Artyści urodzili się w Los Angeles, gdzie dorastali i zdobywali wykształcenie oraz od najmłodszych lat uczyli się gry na pianinie od swojej matki. Po zakończeniu nauki w szkole średniej, Franz podjął pracę w studio nagraniowym poświęcając się doskonaleniu swoich umiejętności muzyka i producenta, zaś Helmut ukończył studia archeologiczne na Uniwersytecie Kalifornijskim.
E.S. Posthumus w oryginalny i harmoniczny sposób łączy współczesne rytmiczne brzmienie z melodią oraz brzmieniem orkiestrowym. Muzyka braci inspirowana jest pitagorejską filozofią, która mówi że: „muzyka jest harmonią przeciwieństw, połączeniem sprzecznych elementów”.
„E.S.” w nazwie zespołu jest skrótem od angielskiego „Experimental Sounds” (dźwięki eksperymentalne) zaś słowo Posthumus oznacza – „wszystko co przeminęło”. Z pomocą lokalnego radia E.S. Posthumus stało się wielką internetową sensacją sprzedając ogromną liczbę płyt. Muzyka E.S. Posthumus została wykorzystana w wielu znaczących produkcjach filmowych ("Superman", "Matrix Reaktywacja", "Planeta Małp", "Raport mniejszości"), serialach oraz produkcjach telewizyjnych. Zespołowi największą sławę przyniosła kompozycja „Nara”, która stała się muzyką tytułową (ang. "theme song") serialu "Dowody zbrodni".
22 lipca 2010 oficjalnie ogłoszono, że Franz zmarł około dwa miesiące wcześniej. Po złożeniu zawiadomienia o śmierci brata, Helmut stwierdził, że wyda jeszcze jeden lub dwa nieopublikowane utwory (jednym z nich jest singiel „Christmas Eve”, wydany w listopadzie 2010 r.), po czym grupa nie będzie już aktywna, a w 2011 roku założył zespół o nazwie Les Friction.
Dyskografia.
Na swoim koncie mają trzy albumy:
Track listing
Disc 1 – Luna Sans (Vocal)
Disc 2 – Piri Reis Remixes (Remix)

</doc>
<doc id="1602554" url="https://pl.wikipedia.org/wiki?curid=1602554" title="Okręg Kielce Batalionów Chłopskich">
Okręg Kielce Batalionów Chłopskich

III Kielecki Okręg Batalionów Chłopskich – jeden z okręgów w strukturze organizacyjnej Batalionów Chłopskich. Obejmował terytorium przedwojennego województwa kieleckiego.
Struktura organizacyjna.
Na czele okręgu stała jego Komenda Główna. 
Struktura początkowa.
Okręg początkowo podzielony był na 3 podokręgi:
Struktura po 28 stycznia 1943.
28 stycznia 1943 okręg podzielono już na 5 podokręgów:

</doc>
<doc id="1602555" url="https://pl.wikipedia.org/wiki?curid=1602555" title="Hryniawa">
Hryniawa

Hryniawa – wieś w rejonie wierchowińskim obwodu iwanofrankiwskiego, założona w 1702 r. Miejscowość liczy 904 mieszkańców.
W II Rzeczypospolitej miejscowość była siedzibą gminy wiejskiej Hryniawa w powiecie kosowskim województwa stanisławowskiego. Stacjonowała w niej placówka Straży Celnej ze składu komisariatu Straży Celnej „Uścieryki”, a od 1928 roku placówka Straży Granicznej I linii „Hryniawa”

</doc>
<doc id="1602557" url="https://pl.wikipedia.org/wiki?curid=1602557" title="Hryniawa (gmina)">
Hryniawa (gmina)

Hryniawa – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy była Hryniawa.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Fereskula, Hryniawa, Jabłonica i Polanki.
Była to najdalej na południe wysunięta gmina II RP.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602558" url="https://pl.wikipedia.org/wiki?curid=1602558" title="Okręg Łódź Batalionów Chłopskich">
Okręg Łódź Batalionów Chłopskich

V Łódzki Okręg Batalionów Chłopskich – jeden z okręgów w strukturze organizacyjnej Batalionów Chłopskich. Obejmował terytorium przedwojennego województwa łódzkiego i część poznańskiego (m.in. powiaty Kalisz i Turek).
Struktura organizacyjna.
Na czele okręgu stała jego Komenda Główna.
Został podzielony na obwody:
W późniejszym okresie włączono do Okręgu obwody Częstochowa, Opoczno i Końskie z Okręgu III oraz obwód Skierniewice z Okręgu II. 

</doc>
<doc id="1602562" url="https://pl.wikipedia.org/wiki?curid=1602562" title="Okręg Kraków Batalionów Chłopskich">
Okręg Kraków Batalionów Chłopskich

VI Krakowski Okręg Batalionów Chłopskich – jeden z okręgów w strukturze organizacyjnej Batalionów Chłopskich. Obejmował terytorium województwa krakowskiego, rzeszowskiego, śląskiego, a później również część kieleckiego.
Struktura organizacyjna.
Na czele okręgu stała jego Komenda Główna.
Został podzielony na podokręgi i obwody, przy czym część obwodów podlegała bezpośrednio komendantowi okręgu. Z trzech obwodów wydzielonych z III Okręgu Kielce pod koniec okupacji utworzono odrębny Inspektorat "Chata". W szczegółach podział ten przedstawiał się następująco:

</doc>
<doc id="1602564" url="https://pl.wikipedia.org/wiki?curid=1602564" title="Zdeňka Vejnarová">
Zdeňka Vejnarová

Zdenka Vejnarová (ur. 22 czerwca 1981 w Jilemnicach) – czeska biathlonistka, pięciokrotna medalistka mistrzostw Europy (dwukrotnie wśród seniorek i trzykrotnie wśród juniorek). Wicemistrzyni świata juniorek w sztafecie.
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1602565" url="https://pl.wikipedia.org/wiki?curid=1602565" title="Jasienów Górny">
Jasienów Górny

Jasienów Górny (, "Werchnij Jaseniw", po wojnie Верхньоясенівська, Werchnojaseniwka) – wieś w rejonie wierchowińskim obwodu iwanofrankiwskiego.
Wieś założona w 1686. W II Rzeczypospolitej miejscowość była siedzibą gminy wiejskiej Jasienów Górny w powiecie kosowskim województwa stanisławowskiego. Miejscowość liczy 1205 mieszkańców.
W przysiółku wsi Pecziszcze ma swoją siedzibę dyrekcja Wierchowińskiego Parku Narodowego.

</doc>
<doc id="1602566" url="https://pl.wikipedia.org/wiki?curid=1602566" title="Muncie">
Muncie

Muncie – wieś w Stanach Zjednoczonych, w stanie Illinois, w hrabstwie Vermilion.

</doc>
<doc id="1602567" url="https://pl.wikipedia.org/wiki?curid=1602567" title="Wyspiański wyzwala">
Wyspiański wyzwala

Wyspiański wyzwala – polski album muzyczny wydany 23 czerwca 2008 przez Polskie Radio zawierający utwory nagrane przez różnych wykonawców do tekstów Stanisława Wyspiańskiego.

</doc>
<doc id="1602569" url="https://pl.wikipedia.org/wiki?curid=1602569" title="Okręg Poznań Batalionów Chłopskich">
Okręg Poznań Batalionów Chłopskich

X Poznański Okręg Batalionów Chłopskich – terenowa jednostka organizacyjna Batalionów Chłopskich.
Okręg X Poznański obejmował swoim zasięgiem Wielkopolskę.
Struktura organizacyjna.
Na czele okręgu stała jego Komenda Główna.
Został podzielony na podokręgi i obwody:

</doc>
<doc id="1602571" url="https://pl.wikipedia.org/wiki?curid=1602571" title="Jasienów Górny (gmina)">
Jasienów Górny (gmina)

Jasienów Górny – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy był Jasienów Górny.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Berwinkowa, Chorocowa, Dołhopole, Hołowy, Jasienów Górny, Krasnoila, Krzyworównia, Perechrestne, Stebne i Uścieryki.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602574" url="https://pl.wikipedia.org/wiki?curid=1602574" title="Kazimierz Kościelny">
Kazimierz Kościelny

Kazimierz Walerian Kościelny (ur. 28 stycznia 1948 w Słaborowicach, zm. 16 września 2012 w Szałem) – polski polityk i samorządowiec.
Życiorys.
Syn Józefa i Stanisławy. Ukończył studia na Wydziale Prawa i Administracji Uniwersytetu im. Adama Mickiewicza w Poznaniu.
W okresie PRL działał w Polskiej Zjednoczonej Partii Robotniczej, kierował jej strukturami w Kaliszu.
Od 1993 do 1997 zajmował stanowisko wicewojewody kaliskiego. W latach 1998–2005 pełnił funkcję wicemarszałka województwa wielkopolskiego. Od 1998 zasiadał w Sejmiku Województwa Wielkopolskiego. Został wybrany także w 2010, był m.in. jego wiceprzewodniczącym.
W 2001 odznaczony Krzyżem Kawalerskim Orderu Odrodzenia Polski.
Pochowany na cmentarzu komunalnym w Kaliszu.

</doc>
<doc id="1602578" url="https://pl.wikipedia.org/wiki?curid=1602578" title="Kosów Stary">
Kosów Stary

Kosów Stary – wieś w rejonie kosowskim obwodu iwanofrankiwskiego. W II Rzeczypospolitej miejscowość była siedzibą gminy wiejskiej Kosów Stary w powiecie kosowskim województwa stanisławowskiego. Wieś liczy 1706 mieszkańców.
Linki zewnętrzne.
Kosów Stary na stronie Rady Najwyższej Ukrainy

</doc>
<doc id="1602579" url="https://pl.wikipedia.org/wiki?curid=1602579" title="Kosów Stary (gmina)">
Kosów Stary (gmina)

Kosów Stary – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy był Kosów Stary.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Chomczyn, Czerhanówka, Kosów Stary, Smodna i Wierzbowiec.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602585" url="https://pl.wikipedia.org/wiki?curid=1602585" title="Kuty Stare (gmina)">
Kuty Stare (gmina)

Kuty Stare – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy były Kuty Stare.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Białoberezka, Kuty Stare, Rostoki, Rożen Mały, Rożen Wielki i Tudiów.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602588" url="https://pl.wikipedia.org/wiki?curid=1602588" title="Mistrzostwa Europy U-21 w Piłce Nożnej 1998">
Mistrzostwa Europy U-21 w Piłce Nożnej 1998

Mistrzostwa Europy U-21 w piłce nożnej 1998 odbywały się od 23 do 31 maja 1998 roku w Rumunii. W turnieju wzięło udział osiem drużyn, a impreza zakończyła się zwycięstwem reprezentacji Hiszpanii.
Kwalifikacje.
W kwalifikacjach brali udział 46 drużyn narodowych U-21, podzielonych na 9 grup, w których znajdowało się 5 lub 6 zespołów. Siedem najlepszych zespołów z pierwszych miejsc awansowali bezpośrednio, a dwa najgorsze zespoły w barażach play-off wyłoniły ósmego finalistę turnieju głównego.

</doc>
<doc id="1602590" url="https://pl.wikipedia.org/wiki?curid=1602590" title="Billy Cobham">
Billy Cobham

Billy Cobham, właśc. William C. Cobham (ur. 16 maja 1944 w Panamie) – amerykański perkusista jazzowy, kompozytor i lider zespołu. Zdobył rozgłos na przełomie lat 60. i 70., gdy nawiązał współpracę z trębaczem jazzowym Milesem Davisem, a zwłaszcza z występów w The Mahavishnu Orchestra. Wywarł wpływ na wielu muzyków młodszej generacji.
Według Steve'a Hueya, recenzenta AllMusic, Billy Cobham jest ogólnie uznawany za największego perkusistę rocka i jazzu wszech czasów: 
"Wybuchowa technika Billy'ego Cobhama, powszechnie uznawanego za największego perkusistę fusion, napędzała niektóre z najważniejszych nagrań tego gatunku - w tym przełomowe dokonania Milesa Davisa i The Mahavishnu Orchestra - zanim Cobham sam stał się znakomitym liderem zespołu Spectrum. W swoim najlepszym wydaniu Cobham wykorzystał swoją niesamowitą zręczność w piorunujących, wysokooktanowych hybrydach złożoności jazzu i agresji rock &amp; rolla." 
Billy Cobham został wprowadzony do Galerii Sław Nowoczesnej Perkusji w 1987 roku (Modern Drummer Hall of Fame) i Galerii Sław Klasycznej Perkusji w 2013 roku (Classic Drummer Hall of Fame). Wpływ Cobhama sięga daleko poza jazz: współcześni twórcy muzyki progresywnej, tacy jak Bill Bruford z King Crimson, uważnie słuchali tego, co zamierzał. Młodsi perkusiści, tacy jak Danny Carey, nauczyli się od niego warsztatu wykonawczego i techniki, a Prince grał na koncertach wersję „Stratus” Cobhama. Być może nie ma większego fana Cobhama niż Phil Collins, który grając jeszcze w Genesis określił płytę "The Inner Mounting Flame" Mahavishnu Orchestra jako mającą kluczowy wpływ na jego styl. „Billy Cobham grał na tej płycie na jednej z najlepszych perkusji, jakie kiedykolwiek słyszałem” - powiedział Phil Collins.
Życiorys.
Urodził się wprawdzie w Panamie, ale już we wczesnym dzieciństwie jego rodzina przeniosła się do Nowego Jorku. Tam Billy Cobham rozpoczął naukę w High School of Music and Art, którą ukończył w 1962.
Następnie grał w zespole wojskowym armii USA (1965 do 1968). Po rozwiązaniu zespołu współpracował z takimi muzykami jak: Horace Silver, saksofonista Stanley Turrentine, organistka Shirley Scott czy gitarzysta George Benson.
Początek lat 70. to zainteresowanie się Billy Cobhama muzyką fusion i współpraca z takimi muzykami jak: zespół Brecker Brothers, gitarzysta John Abercrombie i z Milesem Davisem. Wziął m.in. udział w nagraniu płyt Davisa: "Bitches Brew", "Live-Evil", "A Tribute to Jack Johnson", "Big Fun", "Get Up with It". 
Billy Cobham zrewolucjonizował sposób gry na perkusji i hi-hacie.
Następnie artysta nawiązał współpracę z gitarzystą Johnem McLaughlinem (album "My Goal's Beyond") po czym, w 1971, założył razem z nim zespół The Mahavishnu Orchestra, który miał się stać jednym z symboli muzyki fusion. Z tym legendarnym zespołem nagrał Billy Cobham dwie pierwsze płyty studyjne "The Inner Mounting Flame" i "Birds of Fire", album live "Between Nothingness &amp; Eternity", oraz album studyjny z 1973 roku "The Lost Trident Sessions", wydany w 1999 roku.
W maju 1973, ciągle jako członek The Mahavishnu Orchestra, Cobham nagrał swój pierwszy album solowy, zatytułowany "Spectrum", uznany po latach za jeden z najlepszych albumów epoki w kategorii fusion; w nagraniu albumu wzięli udział m.in. Jan Hammer z The Mahavishnu Orchestra oraz gitarzysta Tommy Bolin, który kilka lat później został członkiem zespołu Deep Purple. Tuż przed ostatnim tournée The Mahavishnu Orchestra, pod koniec 1973, Cobham wziął udział w nagraniu wspólnej płyty Carlosa Santany i Johna McLaughlina, zatytułowanej "Love Devotion Surrender"; wziął też udział w tournée promującym płytę.
W 1980 współpracował z Jackiem Bruce w zespole Jack Bruce &amp; Friends a 1994 wziął udział w przedsięwzięciu "Stanley Clarke, Larry Carlton, Billy Cobham, Najee and Deron Johnson LIVE AT THE GREEK" w Greek Theatre w Los Angeles.
Początek XXI wieku przyniósł szereg albumów sygnowanych nazwiskiem Billy Cobhama, m.in. w 2006 "Drum 'N' Voice 2" – powrót do źródeł muzyki fusion z lat 70. ub. stulecia, z udziałem takich muzyków jak m.in.: Jan Hammer, Buddy Miles, John Patitucci, Jeff Berlin, Dominic Miller, Mike Lindup, Airto Moreira czy Brian Auger.

</doc>
<doc id="1602591" url="https://pl.wikipedia.org/wiki?curid=1602591" title="Ubiorek gorzki">
Ubiorek gorzki

Ubiorek gorzki ("Iberis amara" L.) – gatunek rośliny z rodziny kapustowatych. Roślina jednoroczna z Europy Południowej. W Polsce uprawiana w ogrodach jako kwiat jednoroczny z siewu wprost do gruntu lub z rozsady. Roślina jednoroczna bez pędów płonnych.
Rozmieszczenie geograficzne.
Występuje w środkowej i południowej Europie (Anglia, Belgia, Niemcy, Szwajcaria, Francja, Hiszpania, Włochy). Rozprzestrzenił się także gdzieniegdzie poza tym rejonem swojego rodzimego występowania.
Biologia i ekologia.
Roślina jednoroczna. Siedlisko: pola, winnice, chętnie na glebach kamienistych.
Zastosowanie.
W wielu krajach jest uprawiany jako roślina ozdobna. Nadaje się do ogrodów skalnych, na rabaty, a także jako roślina okrywowa. Niektóre odmiany wykorzystywane są także na kwiat cięty. Rozmnaża się go przez wysiew nasion jesienią lub wiosną. Wymaga słonecznego stanowiska i gleby lekkiej, przepuszczalnej, o odczynie zasadowym (najlepiej z dodatkiem dolomitu lub wapieni).
Uprawa.
Stanowisko w pełnym słońcu. Niewymagający co do gleby byle nie była podmokła lub kwaśna. Wysiew (500 szt./g) wprost do gruntu na przełomie kwietnia i maja. Docelowa rozstawa roślin co 10-15 cm w rzędzie i 20-25 cm między rzędami. W uprawie odmiany o szczególnie gęstym kwiatostanie pod nazwą „ubiorek hiacyntowy” ("Iberis amara hyacintiflora"). Ubiorek jest sadzony na rabatach kwiatowych, w ogrodach skalnych, na murkach. Często stosowany na obwódki lub sadzony w skrzynkach. Nadaje się na kwiat cięty.
Jako funkcjonalny zamiennik można polecić podobnego jednorocznego ubiorka tarczkowego ("Iberis umbellata") który jest dostępny w różowych odmianach barwnych (nie tylko biały).

</doc>
<doc id="1602593" url="https://pl.wikipedia.org/wiki?curid=1602593" title="Iberis amara">
Iberis amara



</doc>
<doc id="1602599" url="https://pl.wikipedia.org/wiki?curid=1602599" title="Marco Bresciano">
Marco Bresciano



</doc>
<doc id="1602602" url="https://pl.wikipedia.org/wiki?curid=1602602" title="Lesk (Olecko)">
Lesk (Olecko)

Lesk — dzielnica mieszkaniowa Olecka. Dzielnica została utworzona z części PGR Lesk w połowie XX wieku. 

</doc>
<doc id="1602603" url="https://pl.wikipedia.org/wiki?curid=1602603" title="Pistyń">
Pistyń

Pistyń (ukr. Пістинь) – wieś w rejonie kosowskim obwodu iwanofrankowskiego. Wieś liczy 3921 mieszkańców.
Historia.
Założona w 1375 roku. Prywatna wieś szlachecka prawa wołoskiego "Pystyń", położona była w ziemi halickiej województwa ruskiego. W 1756 Pistyń otrzymał magdeburskie prawa miejskie.
Przez pewien czas podczas zaboru austriackiego jako miasteczko wchodził w skład obwodu, czyli cyrkułu kołomyjskiego. Pod koniec XIX w. jego częścią była Wybranówka.
W II Rzeczypospolitej miejscowość była siedzibą gminy wiejskiej Pistyń w powiecie kosowskim województwa stanisławowskiego i jednym z polskich znanych kurortów.

</doc>
<doc id="1602604" url="https://pl.wikipedia.org/wiki?curid=1602604" title="Pistyń (gmina)">
Pistyń (gmina)

Pistyń – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy był Pistyń.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Brustury, Mykietyńce, Pistyń, Prokurawa i Szeszory.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602606" url="https://pl.wikipedia.org/wiki?curid=1602606" title="Sydney Lassick">
Sydney Lassick

Sydney Lassick (ur. 23 lipca 1922 w Chicago, zm. 12 kwietnia 2003 w Los Angeles) – amerykański aktor charakterystyczny. Odtwórca roli maniakalno–depresyjnego pacjenta szpitala psychiatrycznego Charliego Cheswicka w dramacie Miloša Formana "Lot nad kukułczym gniazdem" (1975) opartym na książce Kena Keseya pod tym samym tytułem. Jego imię było czasami pisane Sidney.
Życiorys.
Urodził się w Chicago w Illinois w rodzinie rosyjsko–żydowskich imigrantów. Podczas II wojny światowej służył w United States Navy. Następnie studiował teatr na DePaul University. Ukończył Pasadena Playhouse School for Performing Arts w Pasadenie w Kalifornii. Choć odnosił sukcesy jako aktor, przez całą swoją karierę utrzymywał stałą pracę jako dyspozytor firmy przewozowej.
Pod koniec lat 50. zaczął występować zarówno w filmach, jak i serialach telewizyjnych. W komedii muzycznej fantasy "Kopciuszek i Złoty Stanik" ("Sinderella and the Golden Bra", 1964) wystąpił w roli wróżki – ojca chrzestnego. W horrorze Briana De Palmy "Carrie" (1976) zagrał sarkastycznego nauczyciela angielskiego. Bill Duke zaangażował go do roli 
zniewieściałego lokaja Susła w dramacie kryminalnym "Podwójny kamuflaż" ("Deep Cover", 1992).
Zmarł 12 kwietnia 2003 w Los Angeles w Kalifornii na cukrzycę w wieku 80 lat.
Twórczość.
Filmy:
głosy:
materiały archiwalne:
Seriale:

</doc>
<doc id="1602607" url="https://pl.wikipedia.org/wiki?curid=1602607" title="Veronika Vítková">
Veronika Vítková

Veronika Vitková (ur. 9 grudnia 1988 we Vrchlabí) – czeska biathlonistka, trzykrotna medalistka olimpijska i dwukrotna medalistka mistrzostw świata.
Kariera.
Po raz pierwszy na arenie międzynarodowej pojawiła się w 2005 roku, startując na mistrzostwach świata juniorów w Kontiolahti. Jej najlepszym wynikiem było tam dziewiąte miejsce w sprincie. Podczas rozgrywanych rok później mistrzostw świata juniorów w Presque Isle zdobyła złoty medal w biegu indywidualnym. Kolejny medal zdobyła podczas mistrzostw świata juniorów w Novym Měscie w 2008 roku, gdzie była druga w biegu pościgowym. Ponadto zdobyła złoto w sztafecie i srebro w biegu pościgowym na mistrzostwach świata juniorów w Canmore w 2009 roku.
W Pucharze Świata zadebiutowała 15 grudnia 2006 roku w Hochfilzen, zajmując 84. miejsce w sprincie. Pierwsze punkty wywalczyła 14 lutego 2008 roku w Östersund, gdzie zajęła 14. miejsce w biegu indywidualnym. Pierwszy raz na podium zawodów pucharowych stanęła 6 stycznia 2013 roku w Oberhofie, gdzie bieg pościgowy ukończyła na drugiej pozycji. W zawodach tych rozdzieliła Rosjankę Olgę Zajcewą i Wałentynę Semerenko z Ukrainy. W kolejnych startach jeszcze 11 razy stawała na podium, odnosząc przy tym jedno zwycięstwo: 9 stycznia 2015 roku w Oberhofie triumfowała w sprincie. Najlepsze wyniki osiągnęła w sezonie 2014/2015, kiedy zajęła czwarte miejsce w klasyfikacji generalnej. W tym samym sezonie była trzecia w klasyfikacjach sprintu i biegu indywidualnego. 
Pierwsze medale wśród seniorek wywalczyła w 2013 roku, podczas mistrzostw świata w Novym Měscie, gdzie razem z kolegami i koleżankami z reprezentacji była trzecia w sztafecie mieszanej. W tej samej konkurencji, razem z Gabrielą Soukalovą, Michalem Šlesingrem i Ondřejem Moravecem zdobyła złoty medal na rozgrywanych dwa lata później mistrzostwach świata w Kontiolahti. Była też między innymi czwarta w biegu indywidualnym podczas mistrzostw świata w Oslo w 2016 roku, gdzie walkę o medal przegrała z Niemką Laurą Dahlmeier.
W 2010 roku startowała na igrzyskach olimpijskich w Vancouver, zajmując między innymi szesnaste miejsce w sztafecie i 24. miejsce w sprincie. Na rozgrywanych cztery lata później igrzyskach w Soczi, razem z Soukalovą, Moravecem i Jaroslavem Soukupem zajęła drugie miejsce w sztafecie mieszanej. Zajęła tam też między innymi szóste miejsce w biegu indywidualnym i ósme w biegu masowym. Brała też udział w igrzyskach olimpijskich w Pjongczangu w 2018 roku, gdzie wywalczyła brązowy medal w sprincie. W zawodach tych wyprzedziły ją tylko Laura Dahlmeier i Norweżka Marte Olsbu. Ponadto była siódma w biegu pościgowym i ósma w sztafecie mieszanej.
W 2020 r. zakończyła karierę.

</doc>
<doc id="1602609" url="https://pl.wikipedia.org/wiki?curid=1602609" title="Zofia Demkowska">
Zofia Demkowska

Zofia Demkowska (ur. 14 lipca 1919 w Ust'-Miedwiedicy, zm. 4 lipca 1991 w Warszawie) – polska rzeźbiarka, medalierka, pedagog.
Córka aktorki Walentyny Miedwiediew i Piotra Demkowskiego, majora Wojska Polskiego, rozstrzelanego w 1931 za szpiegostwo.
W latach 1946-1950 studiowała na Wydziale Rzeźby Akademii Sztuk Pięknych w Warszawie. Pracę dyplomową obroniła pod kierunkiem Tadeusza Breyera. Studiowała również historię sztuki na Uniwersytecie Warszawskim. W roku 1959 odbyła roczne studia z zakresu numizmatyki w École pratique des hautes études w Paryżu. Po ukończeniu studiów podjęła pracę asystenta w pracowni medalierstwa Józefa Aumillera.
Od roku 1963 była członkiem Federation Internationale de la Medaille.
W latach 1963-1989 prowadziła Pracownię Medalierstwa na Wydziale Rzeźby. Od roku 1968 do 1972 była dziekanem tego wydziału. W roku 1979 otrzymała tytuł profesora.

</doc>
<doc id="1602610" url="https://pl.wikipedia.org/wiki?curid=1602610" title="Luis Gabelo Conejo">
Luis Gabelo Conejo

Luis Gabelo Conejo (ur. 1 stycznia 1960) – piłkarz kostarykański, który grał na pozycji bramkarza.
Kariera.
Conejo zaczynał karierę w 1980 roku, a jego pierwszym klubem było Ramonense. Następnie grał w klubie Cartaginés, w 1990 roku przeszedł do hiszpańskiego Albacete Balompié, gdzie stał się prawdziwym idolem kibiców. Po powrocie do Kostaryki występował w Herediano oraz Ramonense.
W 1990 roku uczestniczył w Mistrzostwach świata we Włoszech. Jego niesamowite interwencje w meczach ze: Szkocją, Brazylią i Szwecją spowodowały, że Kostaryka awansowała do drugiej rundy, tracąc zaledwie 2 gole. W meczu z Czechosłowacją Conejo nie wystąpił z powodu kontuzji, a jego reprezentacja odpadła z turnieju. Jego wspaniałą formę docenił renomowany dziennik France Football, uznając go najlepszym bramkarzem mistrzostw.
Po zakończeniu kariery Conejo został trenerem bramkarzy Kostaryki, a w 2009 roku Międzynarodowa Federacja Historyków i Statystyków Futbolu umieściła go na 34. miejscu wśród najlepszych bramkarzy świata z lat 1987–2008. Kostarykańczyk zajął jednocześnie 7. miejsce wśród golkepeerów z Ameryki Południowej.

</doc>
<doc id="1602613" url="https://pl.wikipedia.org/wiki?curid=1602613" title="Rożnów (Ukraina)">
Rożnów (Ukraina)

Rożnów (ukr. Рожнів) – wieś w rejonie kosowskim obwodu iwanofrankiwskiego, założona w 1452 r.
W II Rzeczypospolitej miejscowość była siedzibą gminy wiejskiej Rożnów w powiecie kosowskim województwa stanisławowskiego. 
Wieś liczy 5563 mieszkańców.

</doc>
<doc id="1602614" url="https://pl.wikipedia.org/wiki?curid=1602614" title="Rożnów (gmina)">
Rożnów (gmina)

Rożnów – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy był Rożnów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Kobaki, Rożnów, Rybno i Słobódka.
Po II wojnie światowej obszar gminy został odłączony od Polski i włączony do Ukraińskiej SRR. 
Uwaga: Podczas okupacji (1941–44) współistniejąca gmina Roszniów występowała pod nazwą "gmina Rożnów".
Zobacz też: gmina Rożnowo Nowogardzkie, gmina Różnowo.

</doc>
<doc id="1602619" url="https://pl.wikipedia.org/wiki?curid=1602619" title="Szili Katalin">
Szili Katalin



</doc>
<doc id="1602621" url="https://pl.wikipedia.org/wiki?curid=1602621" title="Sołoszyne">
Sołoszyne

Sołoszyne (ukr. Солошине, ros. Солошино) - wieś na Ukrainie, w rejonie kobelackim obwodu połtawskiego. Około 830 mieszkańców. Miejsce urodzenia ukraińskiego pisarza, Pawło Zahrebelnego.

</doc>
<doc id="1602625" url="https://pl.wikipedia.org/wiki?curid=1602625" title="Filtr cząsteczek stałych">
Filtr cząsteczek stałych



</doc>
<doc id="1602626" url="https://pl.wikipedia.org/wiki?curid=1602626" title="Theodor Sixt">
Theodor Sixt

Theodor Karl Julius Sixt (ur. 14 marca 1834 w Hechingen, zm. 4 czerwca 1897 w Bielsku) – austriacki przedsiębiorca, działacz społeczny i filantrop. Był jednym z najbogatszych mieszkańców Bielska drugiej połowy XIX w.
Życiorys.
Urodził się w 1834 r. w Hechingen w Badenii-Wirtembergii. Co do dziennej daty urodzenia, przyjmuje się na podstawie ksiąg parafialnych dzień 14 marca, jednakże na nagrobku widnieje data 16 marca. Drugie imię Carolus otrzymał po swoim ojcu pochodzącym z Waiblingen, trzecie - Julius - po matce Julii Hopf pochodzącej z Bietigheim (powiat Rastatt). Sixt nie miał rodzeństwa. W akcie urodzenia odnotowano, że był nieślubnym dzieckiem. Jego ojciec, Karl, był profesorem w miejscowym liceum.
W drugiej połowie XIX w. młody Theodor osiedlił się na Morawach. W 1870 r., w wieku 36 lat, poślubił w Przyborze 21-letnią Johanne Emilie Weich, należącą do bogatej mieszczańskiej rodziny z Bielska. Świadczy to o dużym majątku i wysokiej pozycji społecznej Sixta, która była konieczna, aby został zaakceptowany przez rodzinę Weich.
Po ślubie zamieszkał w Bielsku, ważnym ośrodku przemysłowym, w zaprojektowanej przez Carla Korna willi przy Elisabethstraße (ob. ul. Mickiewicza).
Po 17 latach małżeństwa 38-letnia Johanne zmarła na zawał serca w nieznanych okolicznościach. Dwa lata po śmierci Johanne, w 1889 r., Sixt ożenił się powtórnie z 26-letnią wówczas Anną Zipser, wywodzącą się z fabrykanckiej rodziny.
Do końca życia pozostał bezdzietny. Zmarł 4 czerwca 1897, przyczyną śmierci była prawdopodobnie gruźlica nerek. Został pochowany na Starym Cmentarzu Ewangelickim w Bielsku. Nie zachowało się do dzisiejszych czasów żadne jego zdjęcie ani portret.
Aktywność zawodowa.
Początkowo był farbiarzem we Freibergu (obecnie Příbor). Pewne jest, że w 1877 roku był właścicielem farbiarni w Wapienicy k. Bielska (dziś dzielnicy miasta). .
Dziedzictwo.
W testamencie willę zapisał miastu z kategoryczną klauzulą zakazującą komukolwiek ją odsprzedawać oraz by na zawsze nazywano ją "Willą Sixta", natomiast pozostały majątek przekazał żonie Annie z domu Zipser oraz bratu, który miał rozdzielić 10.000 fl. dla ubogich miasta Bielska oraz parafii ewangelickiej i Ewangelickiego Związku Kobiet (za jego pieniądze powstał sierociniec męski).
W 1900 r. jedną z nowo wytyczonych ulic na Dolnym Przedmieściu nazwano imieniem Theodora Sixta. Nosi ona tę nazwę do dziś.
Po II wojnie światowej zarówno okazały nagrobek, jak i willa, będąca siedzibą konserwatora zabytków, niszczały. Grobowiec wyremontowano w latach 90., natomiast willi przywrócono pierwotny wygląd, gdy stała się w 2002 r. siedzibą rektoratu Akademii Techniczno-Humanistycznej.
W listopadzie 2006 r. na deskach Teatru Polskiego w Bielsku-Białej wystawiono sztukę pod tytułem "Testament Teodora Sixta" w reżyserii Roberta Talarczyka, której tematem jest życie tytułowego bohatera.

</doc>
<doc id="1602627" url="https://pl.wikipedia.org/wiki?curid=1602627" title="Theodor Karl Julius Sixt">
Theodor Karl Julius Sixt



</doc>
<doc id="1602629" url="https://pl.wikipedia.org/wiki?curid=1602629" title="Teodor Sixt">
Teodor Sixt



</doc>
<doc id="1602633" url="https://pl.wikipedia.org/wiki?curid=1602633" title="Prekursorzy. W stulecie narodzin ruchu zawodowego nauczycieli polskich na Śląsku Cieszyńskim">
Prekursorzy. W stulecie narodzin ruchu zawodowego nauczycieli polskich na Śląsku Cieszyńskim



</doc>
<doc id="1602634" url="https://pl.wikipedia.org/wiki?curid=1602634" title="Sokołówka (rejon kosowski)">
Sokołówka (rejon kosowski)

Sokołówka (ukr. Соколівка) – wieś w rejonie kosowskim obwodu iwanofrankiwskiego.
W II Rzeczypospolitej miejscowość była siedzibą gminy wiejskiej Sokołówka w powiecie kosowskim województwa stanisławowskiego.
Wieś liczy 2193 mieszkańców.

</doc>
<doc id="1602635" url="https://pl.wikipedia.org/wiki?curid=1602635" title="Sokołówka (gmina w województwie stanisławowskim)">
Sokołówka (gmina w województwie stanisławowskim)

Sokołówka – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy była Sokołówka.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Babin, Horod, Jaworów, Riczka i Sokołówka.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602637" url="https://pl.wikipedia.org/wiki?curid=1602637" title="Monja Roindefo">
Monja Roindefo

Monja Roindefo Zafitsimilavo (ur. 1965) – madagaskarski polityk, od 17 marca do 10 października 2009 premier Wysokiej Władzy Przejściowej u boku Andry’ego Rajoeliny.
Życiorys.
Monja Roindefa jest synem malgaskiego polityka i nacjonalisty, Monji Jaony. Pochodzi z miasta Toliara. 3 grudnia 2006 wziął udział w wyborach prezydenckich na Madagaskarze, w których zajął ostatnie miejsce, zdobywając tylko 21 głosów w całym kraju. Jest liderem partii MONIMA ("Madagasikara otronin’ny Malagasy") – Madagaskar dla Malgaszy, która od wyborów w 2007 nie jest reprezentowana w parlamencie.
Premier.
7 lutego 2009,w czasie protestów społecznych przeciw władzy prezydenta Marca Ravalomanany, Andry Rajoelina mianował Roindefo premierem tymczasowego rządu, który miał przejąć władzę w kraju. Tego samego dnia Roindefo przewodził demonstracji w Antananarywie z udziałem 20 tysięcy osób. Pod jego przewodem tłum udał się pod pałac prezydencki, gdzie wojsko otworzyło do niego ogień. W wyniku ostrzału zginęło od 23 do ponad 30 osób. 12 marca 2009 spotkał się z premierem Madagaskaru Charlesem Rabemananjarą. Według niego, premier zgodził się na przekazanie władzy opozycji. 14 marca 2009 opozycja zajęła kancelarię premiera.
17 marca 2009, dzień po zamachu stanu i opanowaniu przez wojsko pałacu prezydenckiego w Antananarywie, prezydent Ravalomanana ogłosił rezygnacje ze stanowisko szefa państwa i przekazanie władzy wojsku. Wojsko oddało władzę Andry Rajoelinie, który tego samego dnia mianował Rondefa premierem władzy przejściowej.
6 października 2009, podczas rozmów negocjacyjnych mających na celu zakończeniu kryzysu politycznego na wyspie, strony konfliktu zgodziły się na powołanie nowego rządu przejściowego na czele z Eugène’em Mangalazą. 10 października premier Roindefo sprzeciwił się rezygnacji ze stanowiska szefa rządu. Argumentował, ze porozumienie nie zostało jeszcze podpisane, a jego rząd nie może być odsunięty od władzy w wyniku międzynarodowej mediacji. Stanowiska premiera nie poparli jednak członkowie jego gabinetu. Roindefo ogłosił możliwość startu w przyszłych wyborach prezydenckich na Madagaskarze. Tego samego dnia prezydent Rajoelina odwołał z urzędu premiera Roindefo i nowym szefem rządu mianował Eugène’a Mangalazę.

</doc>
<doc id="1602638" url="https://pl.wikipedia.org/wiki?curid=1602638" title="Żabie (gmina)">
Żabie (gmina)

Żabie – dawna gmina wiejska w powiecie kosowskim województwa stanisławowskiego II Rzeczypospolitej. Siedzibą gminy było Żabie.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dzembronia i Żabie.
Na początku 1937 gen. Tadeusz Kasprzycki otrzymał honorowe obywatelstwo gminy Żabie (dyplom wręczył wójt Szekieryk).
W czasie II wojny światowej obszar gminy został odłączony od Polski i włączony do Ukraińskiej SRR.

</doc>
<doc id="1602639" url="https://pl.wikipedia.org/wiki?curid=1602639" title="Juan Heguy">
Juan Heguy

Juan Carlos Heguy – piłkarz urugwajski, napastnik.
Jako piłkarz klubu Central Montevideo wziął udział w turnieju Copa América 1922, gdzie Urugwaj zajął trzecie miejsce. Heguy zagrał w dwóch meczach - z Chile (zdobył bramkę) i Brazylią. Bramka zdobyta w meczu z Chile była bramką nr 100 w historii turnieju Copa América.

</doc>
<doc id="1602640" url="https://pl.wikipedia.org/wiki?curid=1602640" title="Zespół prowokowanej zdrady">
Zespół prowokowanej zdrady

Zespół prowokowanej zdrady (ZPZ) - zaburzenie psychoseksualne występujące zazwyczaj u mężczyzn polegające na czerpaniu podniecenia seksualnego z namawiana partnerki czy partnera do romansowania, zdrady, odbywania stosunków seksualnych z innymi osobami.
Pierwsze opisy ZPZ można znaleźć w pamiętnikach Aurory Rümelin, żony Leopolda von Sachera-Masocha, który namawiał ją do uprawianie seksu z innymi mężczyznami, samemu nawet znajdując dla niej partnerów.

</doc>
<doc id="1602641" url="https://pl.wikipedia.org/wiki?curid=1602641" title="Reprezentacja Włoch U-21 w piłce nożnej mężczyzn">
Reprezentacja Włoch U-21 w piłce nożnej mężczyzn

Reprezentacja Włoch U-21 w piłce nożnej – młodzieżowa reprezentacja Włoch sterowana przez Włoski Związek Piłki Nożnej. Pięć razy triumfowała w Mistrzostwach Europy U-21.
W 1976 roku UEFA wprowadziła nowe zasady odnośnie do młodzieżowych reprezentacji piłkarskich – drużyny do lat 23 zostały zastąpione przez zespoły do lat 21. Początkowo „Azzurrini” nie odnosili żadnych sukcesów, a ich pierwsze poważne osiągnięcie to drugie miejsce na Euro 1986.
Włosi największe sukcesy odnosili w latach 90., kiedy to trzy razy sięgnęli po tytuł mistrzów Europy, w 1992, 1994 i 1996 roku. „Azzurrini” nie zakwalifikowali się natomiast do Mistrzostw Europy 1998, ponieważ w swojej grupie eliminacyjnej zajęli trzecie miejsce wśród pięciu drużyn.
Kolejne mistrzostwo reprezentacja Włoch U-21 wywalczyła w 2000 roku. Na Mistrzostwach Europy 2002 dotarła do półfinału, natomiast na Mistrzostwach Europy 2004 zdobyła piąty w historii tytuł najlepszego zespołu do lat 21 na Starym Kontynencie. W tym samym roku wywalczyli również brązowy medal Igrzysk Olimpijskich w Atenach. Obecnie „Azzurrini” mają najwięcej triumfów na Mistrzostwach Europy U-21 spośród wszystkich reprezentacji młodzieżowych.
24 marca 2007 roku reprezentacja Włoch U-21 rozegrała pierwszy oficjalny mecz na nowo wybudowanym stadionie Wembley. Zremisowała wówczas z Anglią 3:3, a wszystkie gole dla „Azzurrinich” strzelił Giampaolo Pazzini.
Rekordziści.
Najwięcej występów
Najwięcej goli

</doc>
<doc id="1602644" url="https://pl.wikipedia.org/wiki?curid=1602644" title="Juan Carlos Heguy">
Juan Carlos Heguy



</doc>
<doc id="1602646" url="https://pl.wikipedia.org/wiki?curid=1602646" title="Wojskowy Sąd Rejonowy">
Wojskowy Sąd Rejonowy



</doc>
<doc id="1602649" url="https://pl.wikipedia.org/wiki?curid=1602649" title="Niszczyciele typu Simoun">
Niszczyciele typu Simoun



</doc>
<doc id="1602655" url="https://pl.wikipedia.org/wiki?curid=1602655" title="Dwurząd wąskolistny">
Dwurząd wąskolistny

Dwurząd wąskolistny ("Diplotaxis tenuifolia" (L.) D.C.) – gatunek rośliny z rodziny kapustowatych.
Rozmieszczenie.
Rodzimy obszar jego występowania to część Europy, Azja Zachodnia, Kaukaz. Jako gatunek zawleczony rozprzestrzenił się w innych rejonach Europy, w Afryce Północnej (Algieria), w Japonii na wyspie Honsiu, w Australii, Ameryce Północnej i w Argentynie. W Polsce zadomowiony antropofit. 
Biologia i ekologia.
Bylina, hemikryptofit. Kwitnie od maja do września. Siedlisko: przydroża, wysypiska. W klasyfikacji zbiorowisk roślinnych gatunek charakterystyczny dla Ass. "Diplotaxi tenuifoliae-Agropyretum repentis".

</doc>
<doc id="1602656" url="https://pl.wikipedia.org/wiki?curid=1602656" title="Diplotaxis tenuifolia">
Diplotaxis tenuifolia



</doc>
<doc id="1602658" url="https://pl.wikipedia.org/wiki?curid=1602658" title="Konjaku-gazu-zoku-hyakki">
Konjaku-gazu-zoku-hyakki

 – opublikowany w 1779 r. zbiór ilustracji stanowiący katalog zjaw, duchów, demonów, straszydeł itp. (ogólna ich nazwa jap.: yōkai) autorstwa Sekiena Toriyamy. Jest to kontynuacja jego wcześniejszego dzieła zatytułowanego Gazu-hyakki-yakō.
Zbiór demonów został podzielony na trzy części: , i . W odróżnieniu od "Gazu-hyakki-yakō" autor w tym dziele zawarł także opisy poszczególnych yōkai.

</doc>
<doc id="1602659" url="https://pl.wikipedia.org/wiki?curid=1602659" title="Osiedle Siejnik">
Osiedle Siejnik

Siejnik – dzielnica Olecka w powiecie oleckim, także nieoficjalna nazwa części miasta.
W drugiej połowie XX w. część osady Siejnik wydzielono do miasta Olecko, tworząc nową dzielnicę, skupiającą kilkanaście bloków mieszkalnych. Na terenie osiedla znajduje się obecnie Szkoła Podstawowa nr 4 z Oddziałami Integracyjnymi im. ks. Jana Twardowskiego, Kościół Rzymskokatolicki pw. Świętej Rodziny, sąd rejonowy (Wydział Cywilny), stacja paliwowa z restauracją i komis samochodowy, kilka sklepów przemysłowo-spożywczych, 3 place zabaw dla dzieci.

</doc>
<doc id="1602664" url="https://pl.wikipedia.org/wiki?curid=1602664" title="Michaił Władimirski">
Michaił Władimirski

Michaił Fiodorowicz Władimirski (ros. Михаил Фёдорович Владимирский, ur. 4 marca (lub 20 maja) 1874 w Arzamasie, zm. 2 kwietnia 1951 w Moskwie) – państwowy i partyjny działacz sowiecki. W latach 1927–1951 przewodniczący Centralnej Komisji Rewizyjnej (CKR). Od 16 marca 1919 (po śmierci Swierdłowa, aż do wyboru Kalinina) do 30 marca 1919 zajmował stanowisko pełniącego obowiązki Przewodniczącego Wszechrosyjskiego Centralnego Komitetu Wykonawczego (WCIK) RFSRR, czyli nominalnej głowy państwa. Odznaczony dwoma Orderami Lenina.
Życiorys.
Studiował w Tomsku i Moskwie, od 1985 związany z ruchem socjaldemokratycznym, 1899 wyemigrował do Niemiec, gdzie studiował w Heidelbergu i Berlinie. Po powrocie do Rosji w 1906 aresztowany i oddany pod nadzór policji, wyemigrował do Francji, skąd wrócił w lipcu 1917 i został członkiem biura wykonawczego moskiewskiego komitetu SDPRR(b), a 19 listopada 1917 członkiem prezydium rady moskiewskiej.
Śmierć.
Po śmierci w 1951 roku jego ciało zostało skremowane, a prochy umieszczone w urnie, a następnie w Kremlowskim murze na Placu Czerwonym w Moskwie.

</doc>
<doc id="1602670" url="https://pl.wikipedia.org/wiki?curid=1602670" title="Bruno brum-brum">
Bruno brum-brum

Bruno brum-brum (ang. "Engie Benjy", 2002-2005) – brytyjski serial animowany dawniej emitowany na kanale TVP1. W Polsce wyemitowano jedynie pierwszą serię.
Wersja polska.
Wersja polska: TELEWIZJA POLSKA AGENCJA FILMOWA
Reżyseria: Dorota Kawęcka
Dialogi: Dorota Dziadkiewicz-Brewińska na podstawie tłumaczenia: Marii Wojciechowskiej
Dźwięk: Wiesław Jurgała
Montaż: Danuta Rajewska
Opracowanie muzyczne: Piotr Gogol
Tekst piosenki: Wiesława Sujkowska
Kierownik produkcji: Krystyna Dynarowska
Wystąpili:
Lektor: Krzysztof Mielańczuk

</doc>
<doc id="1602672" url="https://pl.wikipedia.org/wiki?curid=1602672" title="Gibraltar Chess Festival">
Gibraltar Chess Festival

Gibraltar Chess Festival – otwarty festiwal szachowy, rozgrywany od 2003 r. w Gibraltarze i sponsorowany przez firmę telekomunikacyjną GibTelecom. W turnieju głównym ("GibTelecom Masters") corocznie startuje wielu arcymistrzów, również z szerokiej światowej czołówki, dlatego zaliczany on jest – obok "Aerofłot Open" – do najsilniejszych otwartych turniejów na świecie. Jedną z charakterystycznych cech festiwalu jest liczny udział czołowych szachistek świata, m.in. dzięki wysokim nagrodom finansowym za zajęte miejsca w odrębnej klasyfikacji.

</doc>
<doc id="1602675" url="https://pl.wikipedia.org/wiki?curid=1602675" title="No Average Angel (singel)">
No Average Angel (singel)

No Average Angel (z ang. "Żaden Przeciętny Aniołek") – singel Tiffany Giardina wydany 25 listopada, 2008 roku nakładem "785 Records". Na singlu znajduje się też 2 utwór promujący płytę "Hurry Up and Save Me" (z ang. "Śpiesz Się i Ratuj Mnie"). Produkcją zajęli się Jill Harding i Jeff Panzer. 
Teledysk.
Teledysk do "No Average Angel" został nagrywany na "62nd Annual Columbus Day Parade", a "Hurry Up and Save Me" w Sound City Studios w Van Nuys.

</doc>
<doc id="1602683" url="https://pl.wikipedia.org/wiki?curid=1602683" title="Joanna Skibińska">
Joanna Skibińska

Joanna Skibińska (ur. 21 lutego 1985) – polska lekkoatletka specjalizująca się w skoku w dal oraz trójskoku.
Kariera.
Międzynarodową karierę zaczynała od zajęcia czwartego miejsca w konkursie skoku w dal na młodzieżowych mistrzostw Europy w 2007 roku. Podczas halowego czempionatu Starego Kontynentu w Turynie (2009) była ósma w skoku w dal oraz nie awansowała do finału trójskoku. W 2010 reprezentowała Polskę w zawodach superligi drużynowych mistrzostw Europy. Kontrola dopingowa przeprowadzona po mityngu Fanny Blankers-Koen Games (Hengelo, 30 maja 2010) wykazała w jej organizmie obecność niedozwolonego środka - stanozololu. Komisja Wyróżnień, Dyscypliny i Zwalczania Dopingu PZLA zdyskwalifikowała zawodniczkę na okres 1 roku, dyskwalifikacja jest liczona od dnia zawodów w Hengelo. Na wniosek IAAF dyskwalifikacja została przedłużona do 2 lat.
Złota medalistka mistrzostw Polski seniorów (trójskok – Poznań 2007) ma także w dorobku jeden brązowy medal tej imprezy (skok w dal – Poznań 2007). Czterokrotnie stawała na podium halowych mistrzostw kraju zdobywając trzy złote medale (Spała 2009 i Spała 2010 – trójskok; Spała 2009 – skok w dal) oraz jeden srebrny (Spała 2010 – skok w dal). Była medalistką młodzieżowych mistrzostw Polski.
Rekord życiowy w skoku w dal na stadionie - 6,52 (15 lipca 2007, Debreczyn), w trójskoku na stadionie - 14,20 (8 czerwca 2010, Warszawa)/14,04 (1 lipca 2007, Poznań), w skoku w dal w hali - 6,58 (21 lutego 2009, Spała). Joanna Skibińska w sezonie 2009 dwa razy poprawiała halowy rekord Polski w trójskoku – 8 lutego uzyskała wynik 14,05, a 22 lutego 14,10. Ten drugi rezultat jest aktualnym rekordem halowych mistrzostw Polski seniorów. 

</doc>
<doc id="1602684" url="https://pl.wikipedia.org/wiki?curid=1602684" title="Michał Gnatowski">
Michał Gnatowski

Michał Gnatowski (ur. 10 marca 1934 w miejscowości Granne, zm. w styczniu 2020) – polski historyk, profesor nauk humanistycznych
Życiorys.
Ukończył liceum ogólnokształcące w Drohiczynie, studiował w latach 1954–1959 na moskiewskim Uniwersytecie im. Łomonosowa. Rozprawę doktorską, poświęconą dziejom partyzantki sowieckiej na Białostocczyźnie, obronił w 1972 r. Stopień doktora habilitowanego Michał Gnatowski uzyskał w 1980 roku. Specjalizował się w historii najnowszej. Był rektorem Wyższej Szkoły Współpracy Międzynarodowej i Regionalnej im. Zygmunta Glogera w Wołominie, nauczycielem akademickim na Uniwersytecie w Białymstoku. Od 1988 pełnił funkcję prezesa zarządu Łomżyńskiego Towarzystwa Naukowego im. Wagów. Był członkiem Komitetu Redakcyjnego kwartalnika KC PZPR "Z Pola Walki", w którym publikowano artykuły na temat historii polskiego i międzynarodowego ruchu robotniczego i komunistycznego.
Odznaczony Złotym Krzyżem Zasługi oraz Krzyżem Kawalerskim i Oficerskim Orderu Odrodzenia Polski (1969, 1975, 1988).
Pochowany na Cmentarzu Farnym w Białymstoku.

</doc>
<doc id="1602688" url="https://pl.wikipedia.org/wiki?curid=1602688" title="Dwurząd murowy">
Dwurząd murowy

Dwurząd murowy ("Diplotaxis muralis" (L.) D.C.) – gatunek rośliny z rodziny kapustowatych. Polska nazwa "dwurząd" pochodzi od tego, że jej nasiona ułożone są w owocu w dwóch rzędach.
Rozmieszczenie.
Rodzimy obszar jego występowania to południowo-zachodnia Europa i północna Afryka. Rozprzestrzenił się jednak jako gatunek zawleczony i obecnie występuje na wszystkich (poza Antarktydą) kontynentach i na wielu wyspach. W Europie Środkowej po raz pierwszy zanotowano jego występowanie na przełomie XVIII i XIX wieku, a na terenie Polski w Poznaniu w 1851 r. Począwszy od połowy XX wieku liczba jego stanowisk wyraźnie wzrasta, szczególnie w centrach miast. Obecnie w Polsce jest niezbyt częsty, występuje głównie w miastach. Status gatunku we florze Polski: epekofit.

</doc>
<doc id="1602690" url="https://pl.wikipedia.org/wiki?curid=1602690" title="Diplotaxis muralis">
Diplotaxis muralis



</doc>
<doc id="1602692" url="https://pl.wikipedia.org/wiki?curid=1602692" title="Metanoia (album Porcupine Tree)">
Metanoia (album Porcupine Tree)

Metanoia - album zespołu Porcupine Tree, wydany w 1998 roku, zawierający improwizacje nagrane w studiach, podczas sesji do "Signify", zarejestrowane w latach 1995-1997. Album pierwotnie ukazał się w formie podwójnego 10"-wego winyla w liczbie 1000 egzemplarzy.W 2005 r. wydano wersję kompaktową, zawierającą 2 dodatkowe utwory z tej samej sesji, które wcześniej znalazły się na kasecie "Insignificance".W 2006 roku ukazała się kompaktowa wersja zremasterowana.
Spis utworów.
"wersja winylowa 10":"
strona A
strona B
strona C
strona D
"wersja cd:"

</doc>
<doc id="1602697" url="https://pl.wikipedia.org/wiki?curid=1602697" title="Siejnik (ujednoznacznienie)">
Siejnik (ujednoznacznienie)



</doc>
<doc id="1602701" url="https://pl.wikipedia.org/wiki?curid=1602701" title="Hepcydyna">
Hepcydyna

Hepcydyna – hormon peptydowy, który produkowany jest w wątrobie i odgrywa kluczową rolę w regulacji homeostazy żelaza w organizmie ludzkim i innych ssaków. 
Zlokalizowany na chromosomie 19. gen HAMP (19q13.12) jest genem kodującym ten hormonalny peptyd. Nazwa genu pochodzi od skrótu ang. nazwy "Hepcidin AntiMicrobial Peptide". Angielską nazwę "hepcidin" utworzono ze słów "Hepatic Bactericidal Protein".
Struktura.
Preprohormon, prohormon i właściwy hormon hepcydyny są zbudowane odpowiednio z 84, 60 i 25 aminokwasów. W moczu odnaleziono również postacie 20, 22 i 24-aminokwasowe, lecz ich znaczenie nie zostało ustalone. Region N-terminalny jest niezbędny dla aktywności hormonu, zatem jego utrata pociąga utratę tej aktywności.
Hormon posiada strukturę β-harmonijki i zawiera w swojej budowie aż 4 mostki dwusiarczkowe.
Funkcja.
Hepcydyna jest bezpośrednim inhibitorem ferroportyny, białka które transportuje żelazo poza komórki je magazynujące. Ferroportyna jest obecna na enterocytach i makrofagach. Poprzez zahamowanie ferroportyny hepcydyna hamuje transport żelaza z enterocytów do systemu żyły wrotnej wątrobowej, w ten sposób redukując wchłanianie żelaza. Wyjście żelaza z makrofagów jest również blokowane poprzez zahamowanie ferroportyny. W ten sposób hepcydyna posiada kluczowe znaczenie dla homeostazy żelaza. Prowadzone są próby wykorzystania agonistów hepcydyny w leczeniu hemochromatozy, talasemii i czerwienicy.
Kilka rodzajów mutacji w hepcydynie doprowadza do rozwoju hemochromatozy młodzieńczej, aczkolwiek za większość przypadków tej choroby odpowiedzialne są mutacje w genie hemojuweliny, regulatora produkcji hepcydyny.
Przeciwgrzybicza aktywność hepcydyny jest dość jasno wyrażona, czego nie można powiedzieć o aktywności przeciwbakteryjnej. Nowe doniesienia naukowe wskazują, że hepcydyna jest hormonem o kluczowej roli w regulacji homeostazy żelaza.
Historia.
Choć hepcydyna spełnia ważną rolę w metabolizmie żelaza, to została odkryta w 2000 roku jako peptyd LEAP-1 (ang. Liver-Expressed Antimicrobial Protein) podczas poszukiwań naturalnych substancji przeciwbakteryjnych. W sposób niezależny, badacze poszukujący substancji o działaniu przeciwbakteryjnym, w laboratoriach Tomasa Ganza i Alexandra Krause odkryli peptyd związany z zapaleniem i nazwali go hepcydyną, po stwierdzeniu że jest on produkowany w wątrobie ("hep-" od łac. hepar) oraz zaobserwowaniu jego bakteriobójczych właściwości ("-cid-"). Badacze obu grup koncentrowali swoją uwagę na przeciwbakteryjnych właściwościach tego peptydu.
Wkrótce po odkryciu badacze stwierdzili, że produkcja hepcydyny u myszy zwiększa się w warunkach przeładowania żelazem, a także w zapaleniu. Myszy zmodyfikowane genetycznie w kierunku zwiększenia ekspresji hepcydyny ginęły wkrótce po urodzeniu z ciężkim niedoborem żelaza, co znów zasugerowało kluczową rolę hormonu w regulacji gospodarki żelazem. Pierwsze oznaki wiążące hepcydynę z kliniczną jednostką chorobową określaną jako niedokrwistość z zapalenia lub jako niedokrwistość chorób przewlekłych pojawiły się w laboratorium Nancy Andrews w Bostonie, gdzie naukowcy zbadali wycinki tkanek dwóch pacjentów z guzem wątroby, przejawiających objawy ciężkiej niedokrwistości mikrocytarnej, opornej na suplementację żelaza. Okazało się, że tkanka guza produkowała znaczne ilości hepcydyny i zawierała znaczne ilości jej mRNA. Chirurgiczne usunięcie guzów doprowadziło do cofnięcia się anemii.

</doc>
<doc id="1602705" url="https://pl.wikipedia.org/wiki?curid=1602705" title="Herb gminy Prochowice">
Herb gminy Prochowice



</doc>
<doc id="1602716" url="https://pl.wikipedia.org/wiki?curid=1602716" title="Źródlisko Skrzypowe">
Źródlisko Skrzypowe

Rezerwat przyrody „Źródlisko Skrzypowe” – rezerwat florystyczny w województwie zachodniopomorskim, w powiecie choszczeńskim, w gminie Bierzwnik, 2,5 km na południe od Klasztornego i 3 km na północ od Dobiegniewa, 0,3 km na wschód od drogi nr „160” (Dobiegniew-Choszczno).
Został utworzony zarządzeniem Ministra Leśnictwa i Przemysłu Drzewnego z dnia 21 lipca 1977 w celu „zachowania stanowiska skrzypu olbrzymiego”. Zajmuje powierzchnię 1,1435 ha (akt powołujący podawał 1,05 ha).
Rezerwat obejmuje obszar doliny rzeki Kaczynki porośniętej lasem z bogactwem okresowo zalewanych zbiorowisk leśnych. Oprócz części zasadniczej, w skład obszaru chronionego wchodzi też niewielka enklawa położona na południowy zachód.
Oprócz skrzypu olbrzymiego, z cennych oraz chronionych gatunków roślin naczyniowych i grzybów występują tu m.in.: kokorycz wątła, szczeciniak żółtobrzegi, trzęsak listkowaty, żagwiak wielkopory.
Rezerwat „Źródlisko Skrzypowe” znajduje się w granicach dwóch obszarów sieci Natura 2000: siedliskowego „Lasy Bierzwnickie” PLH320044 i ptasiego „Obszar Chronionego Krajobrazu Puszcza nad Drawą” PLB320016.
Rezerwat znajduje się na terenie Nadleśnictwa Bierzwnik. Nadzór sprawuje Regionalny Dyrektor Ochrony Środowiska w Szczecinie. Na mocy obowiązującego planu ochrony ustanowionego w 2009 roku (z późniejszymi zmianami), obszar rezerwatu objęty jest ochroną czynną.

</doc>
<doc id="1602719" url="https://pl.wikipedia.org/wiki?curid=1602719" title="Parafia Świętej Trójcy w Lutkówce">
Parafia Świętej Trójcy w Lutkówce



</doc>
<doc id="1602721" url="https://pl.wikipedia.org/wiki?curid=1602721" title="Michał Sokołowski (ur. ok. 1758)">
Michał Sokołowski (ur. ok. 1758)

Michał Sokołowski herbu Pomian (ur. ok. 1758) – starosta kowalski w latach 1783-1794.
W 1779 roku został szambelanem królewskim, zapewne dzięki koneksjom rodzinnym. Podobnie jak jego kuzyn Serafin Rafał Sokołowski należał do zwolenników króla polskiego. Podczas obrad kujawskiego sejmiku poselskiego w Radziejowie 16 stycznia 1780 roku podpisał wraz z bratem Wojciechem manifest stronników Stanisława Augusta. W styczniu 1783 objął starostwo kowalskie wraz z wójtostwem, po cesji dokonanej przez Stanisława Dąbskiego. Poseł na sejm 1784 roku z województwa inowrocławskiego. W 1786 odznaczony Orderem Świętego Stanisława. 
Pomoc udzielona Sokołowskiemu przez króla w ostrym sporze, w który wdał się jako starosta z Żydami i mieszczanami kowalskimi oraz nadanie mu królewszczyzny Kruszyn mobilizowały go do działania zgodnego z interesami dworskimi na sejmiku zwołanym 14 lutego 1792 w Radziejowie, któremu marszałkował. Obrady przebiegały po myśli monarchy również dzięki interwencji sekretarza królewskiego Serafina Rafała Sokołowskiego oraz ówczesnego wojewody inowrocławskiego. Ostatecznie sejmik wysłał do króla delegację z podziękowaniem za uchwalenie konstytucji. Nie doszło jednak do złożenia przez szlachtę przysięgi wierności wobec Ustawy Rządowej, do której stan ten miał na Kujawach na ogół niechętne nastawienie. Michał Sokołowski był jednym z nielicznych Kujawian, którzy przyczynili się do propagowania konstytucji 3 maja. 6 marca 1792 roku otrzymał Order Orła Białego.
W sierpniu 1794 należał do wąskiego grona szlachty kujawskiej przygotowującego wybuch powstania wielkopolskiego. Po zdobyciu Włocławka 22 sierpnia został członkiem lokalnych władz powstańczych. W lipcu 1797 został skazany na 1200 talarów grzywny za udział w powstaniu. Nie udało się ustalić daty jego śmierci.
Był najstarszym synem chorążego kruszwickiego Adama i Elżbiety z Żychlińskich, bratem Wojciecha oraz Kazimierza. Z Ludwiką z Radoszewskich miał pięciu synów: Piotra, Jana Kantego, Józefa, Sylwestra, Aleksandra Wincentego i Lamberta oraz córkę Teklę Zofię.

</doc>
<doc id="1602723" url="https://pl.wikipedia.org/wiki?curid=1602723" title="Tagne Tähe">
Tagne Tähe

Tagne Tähe (ur. 3 września 1985 w Vastseliina) – estońska biathlonistka, brązowa medalistka Mistrzostw Świata Juniorów w 2005.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1602725" url="https://pl.wikipedia.org/wiki?curid=1602725" title="Djamel Abdoun">
Djamel Abdoun

Djamel Abdoun (ur. 14 lutego 1986 w Montreuil) – algierski piłkarz występujący na pozycji pomocnika.
Kariera.
Abdoun urodził się we Francji jako syn algierskich imigrantów. Karierę rozpoczynał w 2003 roku w pierwszoligowym AC Ajaccio. W Ligue 1 zadebiutował 20 marca 2004 roku w przegranym 0:1 pojedynku z Paris Saint-Germain. 6 maja 2006 roku w wygranym 4:2 spotkaniu z tym samym zespołem strzelił pierwszego gola w Ligue 1. W tym samym roku spadł z klubem do Ligue 2.
W styczniu 2007 roku Abdoun został wypożyczony do angielskiego Manchesteru City. W sezonie 2006/2007 nie rozegrał tam jednak żadnego spotkania i po jego zakończeniu wrócił do Ajaccio. Sezon 2007/2008 spędził na wypożyczeniu w innym drugoligowym zespole, CS Sedan. W jego barwach zagrał 33 razy i zdobył 5 bramek.
W 2008 roku Abdoun przeszedł do pierwszoligowego FC Nantes. Pierwszy ligowy mecz zaliczył tam 9 sierpnia 2008 roku przeciwko AJ Auxerre (1:2). W 2009 roku spadł z zespołem do Ligue 2. W Nantes występował jeszcze przez rok. Łącznie rozegrał tam 50 spotkań i strzelił 8 goli.
W 2010 roku Abdoun odszedł do greckiej Kawali. W Alpha Ethniki zadebiutował 29 sierpnia 2010 roku w przegranym 1:2 spotkaniu z Arisem Saloniki. W 2011 roku, po relegacji Kawali do czwartej ligi, został zawodnikiem innego greckiego klubu, Olympiakosu SFP. W 2012 roku zdobył z nim mistrzostwo Grecji oraz Puchar Grecji.
W 2013 roku Abdoun przeszedł do Nottingham Forest. W 2015 roku najpierw był wypożyczony do KSC Lokeren, a następnie odszedł do PAE Weria.
Kariera reprezentacyjna.
Abdoun grał w młodzieżowych reprezentacjach Francji w kategoriach U-18, U-19 i U-20. W 2010 roku zdecydował się grać w reprezentacji Algierii i wystąpił z nią zarówno w Pucharze Narodów Afryki 2010, jak i Mistrzostwach Świata 2010.

</doc>
<doc id="1602729" url="https://pl.wikipedia.org/wiki?curid=1602729" title="Parafia św. Stanisława w Osuchowie">
Parafia św. Stanisława w Osuchowie



</doc>
<doc id="1602739" url="https://pl.wikipedia.org/wiki?curid=1602739" title="Aleksander Rode">
Aleksander Rode

Aleksander Rode (ur. 10 grudnia 1907 w Łodzi, zm. 26 maja 1953 w Warszawie) – pułkownik Wojska Polskiego.
Życiorys.
Służba w armii II Rzeczypospolitej.
Był synem drukarza Aleksandra i Marii z Witkowskich. Ukończył gimnazjum humanistyczne w Łodzi, a później Szkołę Podchorążych Artylerii w Toruniu. 15 sierpnia 1930 Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1930 i 56. lokatą w korpusie oficerów artylerii, a minister spraw wojskowych wcielił do 7 pułku artylerii polowej w Częstochowie. Był dowódcą plutonu, a następnie baterii. Później dowódcą plutonu artylerii piechoty w 31 pułku strzelców kaniowskich w Łodzi. W 1938 został słuchaczem XIX Kursu Wyższej Szkoły Wojennej w Warszawie. Na stopień kapitana został awansowany ze starszeństwem z 19 marca 1939 i 83. lokatą w korpusie oficerów artylerii. Studia przerwał wybuch II wojny światowej. W kampanii wrześniowej walczył, jako oficer zwiadowczy w sztabie 7 Dywizji Piechoty. W czasie walk dostał się do niemieckiej niewoli. Do 1945 przebywał w oflagach.
Służba w ludowym Wojsku Polskim.
Po uwolnieniu z niewoli wrócił do kraju z zamiarem kontynuowania służby wojskowej. W marcu 1945 powierzono mu organizację Państwowego Urzędu Repatriacyjnego na Pomorzu. Po ukończeniu kursu kwalifikacyjnego w Centrum Wyszkolenia Broni Pancernych w Modlinie otrzymał przydział do 27 pułku artylerii samochodowej w Zgierzu. W 1947 był podpułkownikiem. Awansował na zastępcę, a następnie pełniącego obowiązki inspektora broni pancernej Warszawskiego Okręgu Wojskowego, szefa sztabu 1 Korpusu Pancernego w Gdańsku, następnie starszego inspektora wyszkolenia broni pancernej w Oddziale Inspekcji Rodzajów Wojsk, Broni i Służb Głównego Inspektoratu Wyszkolenia Bojowego, awansował do stopnia pułkownika. W lipcu 1952 został zwolniony z wojska.
Represje.
11 sierpnia 1952, niespełna miesiąc po zwolnieniu z wojska, został aresztowany. W śledztwie był psychicznie i fizycznie maltretowany. W procesie tzw. odpryskowym procesu gen. Tatara oskarżony został o kierownictwo konspiracyjnej organizacji oficerów broni pancernej, usiłowanie obalenia władzy ludowej oraz szpiegostwo. Pod wpływem tortur zeznał między innymi, że "do konspiracyjnej organizacji działającej w szeregach Odrodzonego WP został (...) wciągnięty (...) przez płk. Skibińskiego". Śledczymi byli kpt. Marian Urbaniak oraz ppłk Edmund Czekała, mjr Mieczysław Wojda i kpt. Anatol Borel.
28 stycznia 1953 Najwyższy Sąd Wojskowy pod przewodnictwem mjr. Teofila Karczmarza skazał płk. Aleksandra Rode na podstawie art. 86 § 1 i 2 KKWP 15 § 2 MKK na karę śmierci (sygn. Sn 2/53). Rada Państwa nie skorzystała z prawa łaski. 26 maja 1953 wyrok został wykonany.
Dokładne miejsce pochówku jest nieznane, prawdopodobnie pochowany w Trojanowie obok Zefiryna Machalli. Grób symboliczny znajduje się na Cmentarzu Wojskowym w Kwaterze „na Łączce”.
7 maja 1956 prokurator generalny PRL, Marian Rybicki wręczył rodzinie dokument rehabilitacji.

</doc>
<doc id="1602740" url="https://pl.wikipedia.org/wiki?curid=1602740" title="Parafia św. Stanisława Biskupa i Męczennika w Osuchowie">
Parafia św. Stanisława Biskupa i Męczennika w Osuchowie

Parafia Świętego Stanisława Biskupa i Męczennika w Osuchowie – parafia należąca do dekanatu Mszczonów diecezji łowickiej. Mieści się przy ulicy Mszczonowskiej. Obecnym proboszczem jest ksiądz Jerzy Witkowski.
Historia parafii.
Parafia swój początek zawdzięcza rodzinie Osuchowskich, która w XV w. ufundowała budowę drewnianej świątyni na wzgórzu w Osuchowie. Jednak już w XVII wieku właściciel wsi, Mikołaj Osuchowski przeszedł na protestantyzm i parafia przestała istnieć. Msze święte odprawiane były przez zakonnika z klasztoru w Lipiu. W 1750 ponownie erygowano świątynię, a wkrótce potem założono istniejący do dziś cmentarz i zbudowano przykościelną dzwonnicę. W 1875 rozpoczęto budowę obecnego, murowanego budynku kościoła. Po jej ukończeniu w 1882 r. starą, drewnianą konstrukcję rozebrano. Część zabudowań kościoła spłonęła podczas działań wojennych na początku II wojny światowej, odbudowano je jednak już w 1944. W latach 90. proboszcz parafii ks. Marian Lipski zbudował na terenie przykościelnym drugą "Drogę Krzyżową Umęczonego Narodu Polskiego" (pierwsza powstała wcześniej w Głogowcu koło Kutna).
Księgi metrykalne.
W parafii zachowały się akta metrykalne obejmujące następujące roczniki: chrzty od 1832, małżeństwa od 1802 r., zgony od 1802 r. Ponadto kopie ksiąg metrykalnych obejmujące lata od 1810 do początków XX w. przechowywane są w Archiwum Państwowym w Grodzisku Mazowieckim.
Obszar parafii.
Do parafii Osuchów należą następujące miejscowości:

</doc>
<doc id="1602743" url="https://pl.wikipedia.org/wiki?curid=1602743" title="Sirli Hanni">
Sirli Hanni

Sirli Hanni (ur. 27 października 1985 w Vastseliinie) – estońska biathlonistka, srebrna medalistka Mistrzostw Świata Juniorów w 2004 roku w biegu indywidualnym oraz brązowa medalistka Mistrzostw Świata Juniorów w 2005 roku w sztafecie.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1602744" url="https://pl.wikipedia.org/wiki?curid=1602744" title="HNO3">
HNO3



</doc>
<doc id="1602745" url="https://pl.wikipedia.org/wiki?curid=1602745" title="Pięć oceanów">
Pięć oceanów

Agnieszka Osiecka – Pięć oceanów – 5-płytowa kompilacja, zawierająca utwory z tekstami napisanymi przez Agnieszkę Osiecką, która sama dokonała wyboru nagrań. Album został wydany w 1997 nakładem Polskiego Radia, w 2002 ukazała się jego reedycja.
1 października 2003 uzyskał w Polsce status podwójnej platynowej płyty.

</doc>
<doc id="1602747" url="https://pl.wikipedia.org/wiki?curid=1602747" title="In the End (singel Kat DeLuny)">
In the End (singel Kat DeLuny)

"In the End" to piosenka bachata stworzona przez Kat DeLunę, Claude'a Kelly'ego i RedOne na debiutancki album studyjny DeLuny, "9 Lives" (2007). Wyprodukowany przez RedOne Productions, utwór wydany został jako trzeci singel promujący krążek jedynie w Europie w dniu 31 października 2008.
Informacje o singlu.
"In the End" wydany został jako trzeci singel promujący album "9 Lives" jedynie w Europie ze względu na sukces poprzedniej kompozycji prezentującej krążek na tym kontynencie, utworu "Run the Show". Piosenka wydana została jedynie w formatach digital download oraz airplay przez co nie zyskała na popularności.
Singel umieszczony został na kilku zagranicznych kompilacjach m.in. "Hits &amp; Dance" 2009, czy "Dancefloor Connection 2008 Vol. 2".
Wydanie singla.
Po premierze singla pod koniec roku 2008, "In the End" zadebiutował na notowaniu najpopularniejszych singli w Belgii na miejscu #50. Dnia 1 listopada 2008 kompozycja znalazła się na liście, jednak tydzień później opuściła notowanie, powracając na nie dwa tygodnie później z pozycją #38. Tydzień po powrocie na listę singel zanotował awans na miejsce #31, które stało się najwyższym miejscem jakie osiągnął na oficjalnym notowaniu w tymże kraju. Piosenka łącznie spędziła w rankingu pięć tygodni.
Teledysk.
Teledysk do singla nagrywany był w ostatnim tygodniu września 2008 i miał premierę dnia 30 października 2008 za pośrednictwem witryny internetowej "YouTube.com". Klip przedstawia ujęcia, w których artystka ukazana jest jako nastolatka wykonująca utwór wraz ze swoim zespołem oraz przebywająca na tle efektownego oświetlenia prezentując pozy. Na następnych kadrach można ujrzeć DeLunę jako dojrzałą kobietę w czarnym odzieniu, wysokich obcasach i czerwonej szmince trzymającą w dłoni różę.

</doc>
<doc id="1602749" url="https://pl.wikipedia.org/wiki?curid=1602749" title="Jeruzal Skierniewicki">
Jeruzal Skierniewicki



</doc>
<doc id="1602752" url="https://pl.wikipedia.org/wiki?curid=1602752" title="Grand Rapids (Michigan)">
Grand Rapids (Michigan)



</doc>
<doc id="1602753" url="https://pl.wikipedia.org/wiki?curid=1602753" title="Craig Colony for Epileptics">
Craig Colony for Epileptics

Craig Colony for Epileptics – nieistniejąca już kolonia chorych na padaczkę, zlokalizowana w Sonyea, w hrabstwie Livingston, stanie Nowy Jork, założona w 1894 roku. Nazwa honorowała zmarłego Oscara Craiga, przewodniczącego State Board of Charities, za którego kadencji otwarto kolonię. Komisarzem SBoC był William P. Letchworth, filantrop i epileptolog. Pierwszy pacjent został przyjęty w Sonyea w styczniu 1896 roku. W ciągu pierwszego dwudziestopięciolecia działalności kolonii pracowali w niej m.in. Frederick Peterson, Roswell Park, William P. Spratling, James Frederick Munson i Bronislaw Onuf-Onufrowicz. Craig Colony była jednym z pierwszych tego typu ośrodków w Ameryce (pierwszeństwo należy do Ohio State Asylum for Epileptics and Epileptic Insane, założonej w 1869 roku). W 1911 roku liczyła 1401 pacjentów. Peterson w 1898 roku szacował populację epileptyków stanu Nowy Jork na 12000
Zadaniem ośrodka w Sonyea była hospitalizacja chorych na padaczkę obywateli stanu Nowy Jork. Pacjenci pracowali na utrzymanie kolonii; m.in. mężczyźni prowadzili cegielnię. Oferowano liczne zajęcia w czasie wolnym. Z działalności Craig Colony zdawano coroczne raporty. Ośrodek podlegał New York State Department of Mental Hygiene.
W latach 90. zabudowania dawnej Craig Colony przeznaczono na stanowe więzienie o średnim rygorze.

</doc>
<doc id="1602756" url="https://pl.wikipedia.org/wiki?curid=1602756" title="Pat Rice">
Pat Rice

Patrick James Rice (ur. 17 marca 1949 w Belfaście, Irlandia Północna) – piłkarz grający na pozycji obrońcy, asystent Arsène Wengera w Arsenalu. W reprezentacji Irlandii Północnej zaliczył 49 występów.
10 maja 2012 Arsene Wenger podał do publicznej wiadomości, że po zakończeniu sezonu 2011/12 Pat Rice przechodzi na emeryturę. Jego następcą został Steve Bould, dotychczasowy trener kadry Arsenalu U-18. W grudniu 2012 został odznaczony Orderem Imperium Brytyjskiego za zasługi dla sportu.

</doc>
<doc id="1602759" url="https://pl.wikipedia.org/wiki?curid=1602759" title="Misja w czasie">
Misja w czasie

Misja w czasie (oryg. "Seven Days") – amerykańsko–kanadyjski serial telewizyjny, oryginalnie emitowany w latach 1998–2001 przez stację UPN. W Polsce serial ukazał się na antenie stacji Polsat.
Fabuła.
Prześladowany przez CIA były członek oddziałów specjalnych, chrononauta Frank Parker (LaPaglia), zostaje wyposażony w najnowocześniejszą aparaturę, która umożliwia podróż w czasie. Dzięki tym zdobyczom techniki, może się przenosić w przeszłość i zapobiegać katastrofom, które wstrząsnęły życiem na Ziemi. Jego misja w czasie może maksymalnie trwać siedem dni.
Wszystko zaczyna się, gdy byli agenci radzieckiego wywiadu KGB wysadzają nad Białym Domem w Waszyngtonie samolot wyładowany materiałami wybuchowymi. W wyniku eksplozji giną prezydenci Stanów Zjednoczonych i Rosji, prowadzący w tym czasie rozmowy na szczycie. Jednocześnie w tajnej bazie wojskowej na pustyni Nevada dobiegają końca badania nad znalezionym w Roswell w roku 1947 urządzeniem, umożliwiającym podróże w czasie: zwanym "Chronosphere". W ośrodku pracują: Nate Ramsey, były agent FBI – Dana MacMillian, były oficer marynarki wojennej, komandor Craig Donovan i radziecka uczona, która przeszła na stronę Amerykanów – Olga Vukavitch. Ponadto w badaniach uczestniczy Isaac Mentnor, który wcześniej pracował nad programem "Projekt Manhattan", dotyczącym budowy pierwszej amerykańskiej bomby atomowej.
Każdy odcinek serialu rozpoczyna się następującym cytatem, wypowiadanym przez głównego bohatera:
"Chcielibyście ponownie przeżyć ubiegły tydzień? Ja robię to cały czas. W ramach tajnego projektu rządowego, cofam się w czasie. Kiedy coś nawali, skaczę w przeszłość, żeby to naprawić. Niestety, mogę się cofać tylko o siedem dni."

</doc>
<doc id="1602760" url="https://pl.wikipedia.org/wiki?curid=1602760" title="Kadri Lehtla">
Kadri Lehtla

Kadri Lehtla (ur. 3 maja 1985 r. w Tallinnie) – estońska biathlonistka, jej największym sukcesem jest 14. miejsce w sztafecie w czasie Mistrzostw Świata w 2009 roku.
Najwyższą pozycję w karierze zajęła w Kontiolahti, gdzie w sezonie 2011/2012 podczas biegu pościgowego zajęła 18. miejsce.

</doc>
<doc id="1602764" url="https://pl.wikipedia.org/wiki?curid=1602764" title="Jabłonica (rejon nadwórniański)">
Jabłonica (rejon nadwórniański)

Jabłonica (, "Jabłunycia") – wieś na Ukrainie, w obwodzie iwanofrankiwskim, w rejonie nadwórniańskim. W 2001 roku liczyła 1986 mieszkańców.
W Jabłonicy znajduje się rzymskokatolicka parafia św. Zygmunta Gorazdowskiego w Jabłonicy.
Wieś była osadzona na prawie wołoskim.
W II Rzeczypospolitej miejscowość była siedzibą gminy wiejskiej Jabłonica w powiecie nadwórniańskim województwa stanisławowskiego. Siedzibę miał tu Komisariat Straży Celnej „Jabłonica” oraz ulokowane były trzy placówki Straży Celnej.
5 marca 2020 wyłączona z Jaremcza i włączona do hromady Polanica.

</doc>
<doc id="1602765" url="https://pl.wikipedia.org/wiki?curid=1602765" title="Graudenz">
Graudenz

Geografia.
Polska.
Dawna nazwa miejscowości:

</doc>
<doc id="1602766" url="https://pl.wikipedia.org/wiki?curid=1602766" title="Jabłonica (gmina)">
Jabłonica (gmina)

Jabłonica – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy była Jabłonica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy wiejskiej Jabłonica.
Pod okupacją zniesiona i przekształcona w gminę Tatarów.

</doc>
<doc id="1602767" url="https://pl.wikipedia.org/wiki?curid=1602767" title="Filhellenizm">
Filhellenizm

Filhellenizm – postawa wyrażająca sympatię wobec Grecji i Greków; termin zwykle używany w odniesieniu do ruchu kulturalnego, literackiego i politycznego w XIX-wiecznej Europie.
Celem filhellenów było wsparcie Greków w ich „wybijaniu się na niepodległość”, czyli w wojnie narodowowyzwoleńczej z Imperium Osmańskim toczonej w latach 1821-1830. Termin ten jednak funkcjonował już w starożytności, oznaczając wtedy bądź Greka miłującego ojczyznę, bądź był tytułem przyznawanym czynnym sprzymierzeńcom sprawy Greków. Miłośników greckiej kultury nazywano filhellenami także w renesansie.
Współcześnie terminu tego używa się najczęściej w jego węższym znaczeniu, w przeciwieństwie do terminu „hellenizm”, oznaczającego fascynację grecką kulturą w ogóle – głównie antyczną, lecz także współczesną. Filhellenizm był więc poparciem greckich dążeń niepodległościowych, często realizowanym w literaturze (utwory filhelleńskie), publicystyce lub w osobistej ofiarności na rzecz Greków (zbieranie funduszów, osobisty udział w walkach).
Za najważniejszego wśród filhellenów uważany jest lord Byron, który na wieść o wybuchu powstania udał się do Grecji dla współuczestniczenia w walkach. Zmarł jednak w niecały rok po przybyciu wskutek malarycznego klimatu Missolungi, gdzie zaangażował się w pomoc w organizacji działań zbrojnych. Wątki filhelleńskie obecne są m.in. w jego "Wędrówkach Childe Harolda" oraz w powieściach poetyckich "Giaur" i "Korsarz".
Polski filhellenizm.
Ze względu na podobieństwo sytuacji politycznej Polski i Grecji, filhellenizm polski przybrał szczególną postać. Wątki filhelleńskie występują m.in. w utworach wielu polskich romantyków, m.in.:

</doc>
<doc id="1602772" url="https://pl.wikipedia.org/wiki?curid=1602772" title="Jaremcze (gmina)">
Jaremcze (gmina)

Jaremcze – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy było Jaremcze.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dora, Jamna, Jaremcze i Łuh.
Pod okupacją część gminy (Łuh) weszła w skład nowej gminy Zarzecze n/Prutem.
Po II wojnie światowej obszar gminy znalazł się w ZSRR.

</doc>
<doc id="1602773" url="https://pl.wikipedia.org/wiki?curid=1602773" title="Triin Peips">
Triin Peips

Triin Peips (ur. 26 września 1982 w Valga) – estońska biathlonistka, jej największym sukcesem jest 13. miejsce w sztafecie w czasie mistrzostw świata w 2007 roku.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1602775" url="https://pl.wikipedia.org/wiki?curid=1602775" title="Bill Pittuck">
Bill Pittuck

Bill Pittuck (ur. 1964) - angielski strongman.
 w 1993 r. i w 1994 r.
Życiorys.
Bill Pittuck wziął udział w Mistrzostwach Świata Strongman 1995, Mistrzostwach Świata Strongman 1996 i Mistrzostwach Świata Strongman 1999, jednak nigdy nie zakwalifikował się do finału.
Wymiary:

</doc>
<doc id="1602779" url="https://pl.wikipedia.org/wiki?curid=1602779" title="Abdul-Wahab Abu Al-Hail">
Abdul-Wahab Abu Al-Hail

Abdul-Wahab Abu Al-Hail Labid (arabski عبدالوهاب ابولهیل لابد, ur. 21 grudnia 1976 w Bagdadzie) – iracki piłkarz i trener piłkarski.
Kariera klubowa.
Karierę rozpoczął w irackim klubie piłkarskim Al-Talaba Bagdad, w którym grał do 1999 roku. Wówczas wyjechał do libańskiego Alajh, aby grać w tamtejszym Al-Ahli. Po dwóch sezonach przeniósł się do Zjednoczonych Emiratów Arabskich, gdzie przez półtora roku występował w Al-Szaab SC, po czym na pół sezonu wrócił do Al-Ahli Alajh. W 2003 roku wyjechał do Iranu, w którym grał przez siedem lat: najpierw w Esteghlal Ahwaz, potem w Sepahan Isfahan, z którym zdobył Puchar Iranu, a w ostatnim sezonie grał w Fulad Ahwaz. W 2010 roku wrócił do macierzystego Al-Talaba Bagdad.
Po zakończeniu kariery piłkarskiej Abdul-Wahab Abu Al-Hail został trenerem Al-Talaba Bagdad. Prowadził ten klub od września 2013 do lutego 2015.
Kariera reprezentacyjna.
W Reprezentacji Iraku w piłce nożnej zadebiutował w 1997 roku. W 2002 roku wywalczył z drużyną narodową Puchar Azji Zachodniej. W 2004 wziął udział w letnich igrzyskach olimpijskich w piłce nożnej, gdzie Irakijczycy zajęli czwarte miejsce. Wystąpił także w Pucharze Konfederacji 2009. Ostatni mecz w reprezentacji rozegrał 9 czerwca 2009. W Kapsztadzie Irak zremisował wówczas 1:1 z reprezentacją Polski.

</doc>
<doc id="1602782" url="https://pl.wikipedia.org/wiki?curid=1602782" title="Aleksander Ogłoblin">
Aleksander Ogłoblin

Aleksander Ogłoblin (ur. 26 listopada 1926 w Przasnyszu zm. 14 kwietnia 2017 w Warszawie) – polski lekkoatleta i działacz sportowy.
Syn Bazylego i Marii z domu Mietke, wieloletnich nauczycieli Gimnazjum i Liceum w Przasnyszu. Zawodnik klubów warszawskich: Ogniwa i CWKS. Mistrz Polski w biegu na 110 m pł (1950). Reprezentant kraju w meczach międzypaństwowych. Rekord życiowy w biegu na 110 m pł – 15,4 (1952). 
Pułkownik LWP i działacz sportowy, m.in. sekretarz generalny Legii Warszawa. Członek Towarzystwa Przyjaciół Ziemi Przasnyskiej.
Został pochowany na cmentarzu Północnym (Wólka Węglowa) w Warszawie (kwatera:D-I-2, rząd: 2, grób: 23).

</doc>
<doc id="1602783" url="https://pl.wikipedia.org/wiki?curid=1602783" title="Sport Huancayo">
Sport Huancayo

Club Sport Huancayo - peruwiański klub piłkarski z siedzibą w mieście Huancayo, leżącym w regionie Junín.
Historia.
Klub "Sport Huancayo" założony został 7 lutego 2007 roku. Już w 2008 roku klub odniósł poważny sukces, wygrywając turniej Copa Perú, co dało awans do pierwszej ligi peruwiańskiej (primera división peruana).

</doc>
<doc id="1602784" url="https://pl.wikipedia.org/wiki?curid=1602784" title="Amerykańskie Towarzystwo Neurologiczne">
Amerykańskie Towarzystwo Neurologiczne

Amerykańskie Towarzystwo Neurologiczne, ANA (ang. American Neurological Association) – organizacja lekarzy neurologów w Stanach Zjednoczonych, założona w czerwcu 1875. W tym samym roku rozpoczęto wydawanie czasopisma "Transactions of the American Neurological Association".

</doc>
<doc id="1602794" url="https://pl.wikipedia.org/wiki?curid=1602794" title="Łanczyn">
Łanczyn

Łanczyn (ukr. Ланчин) – osiedle typu miejskiego w rejonie nadwórniańskim obwodu iwanofrankiwskiego, założone ok. 1050. 
Znajdują tu się przystanki kolejowe Łanczyn i Sedzawka, położone na linii Kołomyja – Delatyn.
Historia.
W II Rzeczypospolitej miejscowość była siedzibą gminy wiejskiej Łanczyn w powiecie nadwórniańskim województwa stanisławowskiego.
W Łanczynie urodzili się m.in. kardynał, Prymas Galicji i Lodomerii Michał Lewicki (1774), Stanisław Krzyształowski (1903), Zbigniew Horbowy (1935).

</doc>
<doc id="1602795" url="https://pl.wikipedia.org/wiki?curid=1602795" title="Łanczyn (gmina)">
Łanczyn (gmina)

Łanczyn – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy był Łanczyn.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dobrotów, Krasna, Łanczyn i Sadzawka.
Po II wojnie światowej obszar gminy znalazł się w ZSRR.

</doc>
<doc id="1602796" url="https://pl.wikipedia.org/wiki?curid=1602796" title="Grąd subatlantycki">
Grąd subatlantycki

Grąd subatlantycki ("Stellario holosteae-Carpinetum betuli" Oberd. 1957) – syntakson w randze zespołu roślinności, rodzaj lasu grądowego.

</doc>
<doc id="1602797" url="https://pl.wikipedia.org/wiki?curid=1602797" title="Cmentarz żydowski w Głownie">
Cmentarz żydowski w Głownie

Cmentarz żydowski w Głownie – został założony w XVIII wieku i uległ zniszczeniu – najprawdopodobniej podczas II wojny światowej.
Po wojnie na jego miejscu wybudowano fabrykę. W latach 70. XX wieku został zalany przez sztucznie utworzony zalew Mrożyczka.

</doc>
<doc id="1602798" url="https://pl.wikipedia.org/wiki?curid=1602798" title="Majdan Średni (Ukraina)">
Majdan Średni (Ukraina)

Majdan Średni (ukr. Середній Майдан) – wieś w rejonie nadwórniańskim obwodu iwanofrankiwskiego, założona w 1679.
W II Rzeczypospolitej miejscowość była siedzibą gminy wiejskiej Majdan Średni w powiecie nadwórniańskim województwa stanisławowskiego.
Wieś liczy 874 mieszkańców.

</doc>
<doc id="1602800" url="https://pl.wikipedia.org/wiki?curid=1602800" title="Majdan Średni (gmina)">
Majdan Średni (gmina)

Majdan Średni – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy był Majdan Średni.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Hawryłówka, Majdan Górny, Majdan Średni, Paryszcze i Weleśnica.
Pod okupacją zniesiona i przekształcona w gminę Hawryłówka.

</doc>
<doc id="1602801" url="https://pl.wikipedia.org/wiki?curid=1602801" title="Golden Gate Park">
Golden Gate Park

Park Golden Gate położony jest w San Francisco i zajmuje obszar 4,1 km². Park jest jednym z najczęściej odwiedzanych parków w USA, zaraz po Central Park znajdującym się w Nowym Jorku, oraz Lincoln Park w Chicago.

</doc>
<doc id="1602807" url="https://pl.wikipedia.org/wiki?curid=1602807" title="Mistrzostwa Świata w Piłce Nożnej 1958 (eliminacje strefy CONCACAF)">
Mistrzostwa Świata w Piłce Nożnej 1958 (eliminacje strefy CONCACAF)

W eliminacjach do Mistrzostw Świata w Piłce Nożnej 1958 w strefie CONCACAF wzięło udział 6 drużyn podzielonych na 2 grupy. Zwycięzcy grup rozgrywali między sobą dwumecz finałowy, którego zwycięzca awansował do finałów MŚ.

</doc>
<doc id="1602808" url="https://pl.wikipedia.org/wiki?curid=1602808" title="Takayuki Morimoto">
Takayuki Morimoto

 – japoński piłkarz grający na pozycji napastnika we włoskiej Calcio Catanii. Debiutował jako najmłodszy piłkarz w historii J-League.
Kariera klubowa.
Wczesne lata.
Morimoto urodził się w Kawasaki. Karierę rozpoczął w 1995 roku w Tsudayama FC. Trzy lata później zdecydował się zamienić klub na Verda Junior. Po kolejnych trzech latach przeniósł się do Morimoto Verdy Junior. W 2004 roku został sprzedany do Tokyo Verdy.
Tokyo Verdy.
13 marca 2004 roku zadebiutował w J-League przeciwko Jubilo Iwata, tym samym stając się najmłodszym piłkarzem w historii J-League (miał wtedy 15 lat, 10 miesięcy i 6 dni). Pierwszą bramką w japońskiej lidze strzelił 5 maja tego samego roku przeciwko JEF United Ichihara. Tym razem pobił rekord najmłodszego strzelca. Został nagrodzony odkryciem roku 2004 w Japonii.
W 2006 roku ogłoszono, że Morimoto został nowym piłkarzem Calcio Catanii.
Calcio Catania.
Morimoto w Serie A zadebiutował 28 stycznia 2007 roku w meczu na wyjeździe przeciwko Atalancie BC. Morimoto wszedł na boisko w 83. minucie i pięć minut później strzelił gola dającego remis Catanii. 13 marca 2007 roku klub potwierdził zerwanie więzadła krzyżowego w lewej nodze Morimoto. Przez tę kontuzję zawodnik nie mógł grać przez sześć miesięcy. Mimo tej kontuzji Catania zdecydowała go pozostawić w klubie, ponieważ widziała w nim ogromny talent.
14 grudnia 2008 roku Morimoto podpisał nowy kontrakt z Catanią obowiązujący trzy lata.
Przełomowym sezonem Japończyka w Catanii był sezon 2008/2009, w którym zdobył 10 bramek w 25 meczach. Alexandre Pato w wywiadzie dla Corriere dello Sport powiedział, że Morimoto to najlepszy młody gracz w Serie A i porównał go do legendy brazylijskiego futbolu, Ronaldo.
Pomimo wszystkich zachwytów nad Morimoto następny sezon w jego wykonaniu był gorszy. W 27 meczach strzelił tylko pięć bramek. Następny sezon był jeszcze gorszy w jego wykonaniu. Jedna bramka w 12 meczach nie napawała optymizmem.
11 lipca 2011 roku Catania potwierdziła sprzedanie Morimoto do Novary.
Novara Calcio.
W rozgrywkach Serie A w barwach Novary Morimoto zadebiutował 11 września 2011 roku w zremisowanym 2:2 meczu z Chievo Werona. W tym meczu Morimoto wszedł na boisko w 13. minucie. Pierwszą bramkę dla Novary strzelił 17 września 2011 roku w przegranym 2:1 meczu z Cagliari Calcio. Morimoto sezon zakończył z czterema strzelonymi bramkami w 18 meczach.
Morimoto 21 czerwca powrócił do Catanii.
Powrót do Catanii Calcio.
Morimoto 21 czerwca 2012 powrócił do Catanii. Po 5 meczach w Serie A w barwach Catanii został wypożyczony do emirackiego zespołu Al-Nasr Dubaj.
Kariera reprezentacyjna.
W reprezentacji Japonii zadebiutował 10 października 2009 roku przeciwko reprezentacji Szkocji. 14 października tego samego roku strzelił pierwszą bramkę dla Japonii. Strzelił ją w wygranym 5:0 meczu z reprezentacją Togo. Wraz z kolegami wystąpił na Mistrzostwach Świata 2010 w Południowej Afryce.

</doc>
<doc id="1602809" url="https://pl.wikipedia.org/wiki?curid=1602809" title="Mikuliczyn (gmina)">
Mikuliczyn (gmina)

Mikuliczyn – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy był Mikuliczyn.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowej gminy wiejskiej Mikuliczyn.
Pod okupacją zniesiona i przekształcona w gminę Tatarów.

</doc>
<doc id="1602811" url="https://pl.wikipedia.org/wiki?curid=1602811" title="Osławy Białe">
Osławy Białe

Osławy Białe (ukr. Білі Ослави, "Bili Osławy") – wieś na Ukrainie, w rejonie nadwórniańskim obwodu iwanofrankiwskiego.
Historia.
Wieś została założona w 1552 roku.
Po zakończeniu I wojny światowej, od listopada 1918 roku do końca maja 1919 roku wieś znajdowała się w granicach Zachodnioukraińskiej Republiki Ludowej.
W II Rzeczypospolitej miejscowość była siedzibą gminy wiejskiej Osławy Białe w powiecie nadwórniańskim województwa stanisławowskiego.
We wsi urodził się ojciec kanadyjskiego dyplomaty pochodzenia ukraińskiego Romana Waschuka.

</doc>
<doc id="1602812" url="https://pl.wikipedia.org/wiki?curid=1602812" title="Osławy Białe (gmina)">
Osławy Białe (gmina)

Osławy Białe – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy były Osławy Białe.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Osławy Białe, Osławy Czarne, Potok Czarny i Zarzecze nad Prutem.
Pod okupacją zniesiona i przekształcona w gminę Zarzecze n/Prutem.

</doc>
<doc id="1602815" url="https://pl.wikipedia.org/wiki?curid=1602815" title="Czungking">
Czungking



</doc>
<doc id="1602817" url="https://pl.wikipedia.org/wiki?curid=1602817" title="Maciej Taff">
Maciej Taff

Maciej Taff − polski wokalista rockowy i heavymetalowy. Członek Akademii Fonograficznej ZPAV. Taff działalność artystyczną rozpoczął pod koniec lat 80. XX w. w formacji Testor. Następnie współpracował z grupami Geisha Goner i Kashtany. W 1997 roku wraz z grupą Neolithic nagrał minialbum pt. "Neolithic".
Jest współzałożycielem grupy "Rootwater" z którą nagrał trzy albumy "Under" (2004), "Limbic System" (2007) i "Visionism" (2009). W 2008 roku wraz z członkami rozwiązanej w 2006 roku grupy Neolithic założył hard rockowy zespół Black River z którym nagrał dwa albumy: "Black River" (2008) i "Black’n’Roll" (2009). W maju 2010 roku w związku z problemami zdrowotnymi zawiesił działalność artystyczną.
W 2007 roku Taff wraz z ówczesnym perkusistą Rootwater Arturem Rowińskim wystąpił w cyklu reklam sieci telefonii komórkowej Plus.

</doc>
<doc id="1602819" url="https://pl.wikipedia.org/wiki?curid=1602819" title="Pniów (rejon nadwórniański)">
Pniów (rejon nadwórniański)

Pniów (ukr. Пнів) – wieś w rejonie nadwórniańskim obwodu iwanofrankiwskiego, założona w 1482.
Prywatna wieś szlachecka prawa wołoskiego, położona była w ziemi halickiej województwa ruskiego. 
W II Rzeczypospolitej miejscowość była siedzibą gminy wiejskiej Pniów w powiecie nadwórniańskim województwa stanisławowskiego.

</doc>
<doc id="1602820" url="https://pl.wikipedia.org/wiki?curid=1602820" title="Pniów (gmina)">
Pniów (gmina)

Pniów – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy był Pniów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bitków, Łojowa, Pniów i Strymba.
Pod okupacją część gminy weszła w skład nowej gminy Zarzecze n/Prutem.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1602822" url="https://pl.wikipedia.org/wiki?curid=1602822" title="Silas Weir Mitchell (neurolog)">
Silas Weir Mitchell (neurolog)

Silas Weir Mitchell (ur. 15 stycznia 1829 w Filadelfii, zm. 4 stycznia 1914 w Filadelfii) – amerykański lekarz, neurolog i pisarz. 
Przewodniczył Association of American Physicians w 1887 roku i był pierwszym przewodniczącym American Neurological Association. Bolesny rumień kończyn opisany przez niego w 1864 roku określany bywa jako choroba Mitchella.

</doc>
<doc id="1602824" url="https://pl.wikipedia.org/wiki?curid=1602824" title="Dipneusti">
Dipneusti



</doc>
<doc id="1602826" url="https://pl.wikipedia.org/wiki?curid=1602826" title="Przygody Gąski Balbinki">
Przygody Gąski Balbinki



</doc>
<doc id="1602827" url="https://pl.wikipedia.org/wiki?curid=1602827" title="ATC (sztuka)">
ATC (sztuka)

ATC, ACEO, () – jest to artystycznie ozdobiona kartka o wymiarach 2,5×3,5 cala.
Na jednej stronie takiej kartki znajduje się kompozycja wykonana dowolną techniką, np. collage itp. Z drugiej strony umieszczone jest nazwisko twórcy, jego adres, technika wykonania. Tego rodzaju kart używa się najczęściej w wymianach między zainteresowanymi osobami.

</doc>
<doc id="1602832" url="https://pl.wikipedia.org/wiki?curid=1602832" title="Kfar HaMakkabbi">
Kfar HaMakkabbi



</doc>
<doc id="1602833" url="https://pl.wikipedia.org/wiki?curid=1602833" title="Berjaya Times Square">
Berjaya Times Square

Berjaya Times Square KL – dwie wieże kompleksu zawierającego centrum handlowe oraz dwa pięciogwiazdkowe hotele położonego w Kuala Lumpur w Malezji. Został otwarty w październiku 2003 przez ówczesnego premiera Malezji, YAB Datuk Seri Dr Mahathir bin Mohamad. Obie wieże mają 203 metry (666 stóp) wysokości, i 48 pięter.
Jest uważany za „największy światowy budynek kiedykolwiek zbudowany w jednym etapie”, z 7,5 miliona metrów kwadratowych (700000 m²) zabudowanych na powierzchni. Oferuje zakupy, zakwaterowanie, biznes, jedzenie i rozrywkę.

</doc>
<doc id="1602834" url="https://pl.wikipedia.org/wiki?curid=1602834" title="Hodowla bakterii">
Hodowla bakterii

Hodowla bakterii – rodzaj hodowli komórkowej, polegający na utrzymywaniu kultur wybranych bakterii.
Metody hodowli.
W zależności od potrzeb wytworzono różne przyrządy służące do hodowania bakterii oraz opracowano wiele metod ich przetrzymywania. Umożliwiają one prowadzenie krótkich lub wieloletnich badań nad wybranymi mikrobami. Rozróżniamy następujące rodzaje hodowli:
Hodowle stacjonarne.
Są to hodowle, które umożliwiają bakteriom wzrost do momentu wyczerpania składników odżywczych, lub zatrucia się produktami własnego metabolizmu (metabolitami). Najprostszą tego typu hodowlą jest utrzymywanie drobnoustrojów na szalkach Petriego.
Hodowle ciągłe.
Hodowle ciągłe stosuje się w przemyśle biotechnologicznym. W przeciwieństwie do hodowli stacjonarnych umożliwiają one ciągły wzrost bakterii w fazie logarytmicznego wzrostu. Uzyskuje się je zapewniając stały dopływ jałowej (czystej) pożywki do miejsca hodowli drobnoustrojów oraz odpływ nadmiaru podłoża, który zawiera produkty metabolitu, wraz z nadmiarem hodowli.
Hodowle zsynchronizowane.
Są to hodowle, które używa się do niektórych badań bakteriologicznych. Ich cechą charakterystyczną jest podobny czas dzielenia się drobnoustrojów. Z powodu zbyt dużej komplikacji dla badaczy nie da się jednak doprowadzić do stanu, w którym mikroorganizmy dzielą się jednocześnie. Można jedynie przybliżyć czas ich podziału i moment, w którym następuje. Synchronizacje hodowli można osiągnąć poprzez selekcję osobników znajdujących się w tym samym stadium rozwojowym (np. poprzez wirowanie), lub hamując rozwój osobników poprzez chwilowe usunięcie czynnika niezbędnego do wzrostu bakterii (zaciemnienie bakterii fotosyntezujących, zmiany temperatury itp.).
Podłoża mikrobiologiczne.
Dobór podłoża zależy od celu osoby badającej bakterie oraz od jej właściwości. Pożywki naturalne, to takie, które przygotowuje się np. z jabłek, ziemniaków i mleka. Są to produkty, które nie poddano żadnym modyfikacjom, lub zmieniono ich skład w nieznacznym stopniu. Oprócz tego istnieją podłoża półsyntetyczne i syntetyczne (sztuczne), stanowiące mieszaninę wybranych związków chemicznych. Oprócz tego podłoża dzieli się na stałe (zawierają agar lub żelatynę) oraz płynne.
Hodowla bakterii w domu.
Hodowla bakterii innych niż Lactobacillus i Bidobacterium poza laboratorium jest zakazana. Osoby, które nie zastosują się do tego zakazu mogą odpowiadać przed sądem zgodnie z kodeksem cywilnym. Jednakże składniki niezbędne do wykonania odpowiednich pożywek można legalnie nabyć w wielu sklepach chemicznych. Stwarza to realne zagrożenie bioterrorystyczne. 
Mimo to niektórzy ludzie hodują bakterie w domu. Jako powód zakładania takich hodowli podają chęć zdobycia wiedzy. Zachowanie sterylności podczas nielegalnych hodowli jest osiągalne, jednak sprawia znaczne trudności. Przepisy na wiele pożywek znajdują się np. w Internecie. Przy tego typu zabiegach niezbędne jest jednak pewnej wiedzy z zakresu bakteriologii. Poza tym nie należy hodować bakterii patogennych, jedynie niektóre mikroorganizmy, które nie stanowią zagrożenia dla zdrowia ludzkiego (np. "Lactobacillus").

</doc>
<doc id="1602836" url="https://pl.wikipedia.org/wiki?curid=1602836" title="Discovery Channel Radio">
Discovery Channel Radio

Discovery Channel Radio – radio FM należące do grupy Discovery Communications. Nadaje najpopularniejsze programy Discovery w formacie audio oraz wiadomości.
Początkowo Discovery Channel Radio było blokiem tematycznym nadawanym na XM Satellite Radio. Od 2005 roku stanowi oddzielną rozgłośnię radiową.Od 21 lutego 2007 blok odnowiono na Sirius Satellite Radio, nie likwidując jednak rozgłośni.

</doc>
<doc id="1602839" url="https://pl.wikipedia.org/wiki?curid=1602839" title="Khawaled">
Khawaled



</doc>
<doc id="1602841" url="https://pl.wikipedia.org/wiki?curid=1602841" title="Marc Iliffe">
Marc Iliffe

Marc Iliffe (ur. 27 czerwca 1972, zm. 11 lutego 2003, Wellingborough) – angielski strongman.
Trenował z Billem Pittuckiem. Wziął udział dwukrotnie w Mistrzostwach Świata Strongman, w latach 2001 i 2002. W Mistrzostwach Świata Strongman 2001 doznał kontuzji w rundach kwalifikacyjnych. W Mistrzostwach Świata Strongman 2002 również nie udało mu się zakwalifikować do finału. W 2002 r. kariera siłacza została przerwana w wyniku kontuzji dysku kręgosłupa i spowodowanego tym niedowładu nóg.
11 lutego 2003 Marc Iliffe został znaleziony martwy, powieszony na sprzęcie treningowym w swojej domowej siłowni, w mieście Wellingborough. Po śmierci wykryto, że przyjmował nielegalne sterydy anaboliczne, które mogły spowodować załamanie psychiczne siłacza.
Wymiary:

</doc>
<doc id="1602843" url="https://pl.wikipedia.org/wiki?curid=1602843" title="Discovery Radio">
Discovery Radio



</doc>
<doc id="1602849" url="https://pl.wikipedia.org/wiki?curid=1602849" title="Kfar Hasidim Bet">
Kfar Hasidim Bet



</doc>
<doc id="1602850" url="https://pl.wikipedia.org/wiki?curid=1602850" title="Związek Ludowy (Islandia)">
Związek Ludowy (Islandia)

Związek Ludowy ("Alþýðubandalagið") – islandzka, lewicowa, koalicja wyborcza (1956–1968) i partia polityczna (1968–1998). W roku 1998 weszła w skład Sojuszu.
Związek Ludowy powstał 4 kwietnia 1956 roku, jako koalicja wyborcza skupiona wokół Partii Jedności Ludowej. Sytuował się na lewo od socjaldemokracji, był przywiązany do marksizmu, a część jego działaczy wywodziła się z Komunistycznej Partii Islandii. W latach 70. głosił program zbliżony do eurokomunizmu - podkreślał znaczenie demokracji, protestował przeciw członkostwu Islandii w NATO i obecności na wyspie amerykańskich baz wojskowych. Sprzeciwiał się również projektom wstąpienia do EWG.
W roku 1999 połączył się z trzema innymi partiami lewicowymi tworząc socjaldemokratyczny Sojusz ("Samfylkingin"). Działacze nieakceptujący centrolewicowej formuły Sojuszu utworzyli zaś ekosocjalistyczną partię Ruch Zieloni-Lewica.
W okresie swego istnienia partia uczestniczyła w pięciu rządach koalicyjnych. Najlepszy w swej historii wynik wyborczy miała w wyborach w 1978 roku, kiedy zdobyła 22,9% głosów i 14 miejsc w Althingu. Politykiem Związku Ludowego i jego liderem w latach 1987-1995 był późniejszy prezydent Islandii Ólafur Ragnar Grímsson. 

</doc>
<doc id="1602854" url="https://pl.wikipedia.org/wiki?curid=1602854" title="Ruchy nutacyjne">
Ruchy nutacyjne

Ruchy nutacyjne, ruchy szukające – autonomiczne ruchy wzrostowe, zwykle koliste lub wahadłowe, wykonywane przez wierzchołki pędów, wąsy czepne lub inne części roślin spowodowane nierównomiernym wzrostem tkanek. Występuje m.in. u roślin pnących (np. u fasoli, chmielu), ułatwiając im znalezienie podpory. Najczęściej ruchy te są lewoskrętne. Tylko nieliczne rośliny są prawoskrętne (np chmiel), a rdest powojowaty potrafi owijać się w obu kierunkach.

</doc>
<doc id="1602858" url="https://pl.wikipedia.org/wiki?curid=1602858" title="Jack Lovelock">
Jack Lovelock

John „Jack” Edward Lovelock (ur. 5 stycznia 1910 w Crushington, zm. 28 grudnia 1949 w Nowym Jorku) – nowozelandzki lekkoatleta średniodystansowiec, mistrz olimpijski.
Urodzony jako syn brytyjskich emigrantów, studiował medycynę na University of Otago, a potem w Exeter College na Uniwersytecie Oksfordzkim.
W 1932 ustanowił rekord Imperium Brytyjskiego w biegu na 1 milę. Startował na igrzyskach olimpijskich w 1932 w Los Angeles, gdzie zajął 7. miejsce w finale biegu na 1500 metrów. W 1933 ustanowił rekord świata w biegu na 1 milę - 4:07,6. W 1934 zwyciężył na tym dystansie na igrzyskach Imperium Brytyjskiego w Londynie.
Zdobył złoty medal na 1500 m na igrzyskach olimpijskich w 1936 w Berlinie bijąc rekord świata czasem 3:47,8. Drugi na mecie Glenn Cunningham z USA także osiągnął czas lepszy od rekordu świata.
Od 1945 pracował jako lekarz w New York Hospital for Special Surgery w Nowym Jorku. W 1949 na stacji metra nowojorskiego Church Avenue doznał zawrotów głowy, a następnie wpadł pod nadjeżdżający pociąg ponosząc śmierć na miejscu.

</doc>
<doc id="1602864" url="https://pl.wikipedia.org/wiki?curid=1602864" title="Ceratodimorpha">
Ceratodimorpha



</doc>
<doc id="1602866" url="https://pl.wikipedia.org/wiki?curid=1602866" title="Porohy (gmina)">
Porohy (gmina)

Porohy – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy były Porohy.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bogrówka, Jabłonka, Kryczka i Porohy.
Pod okupacją zniesiona i przekształcona w gminę Jabłonka.

</doc>
<doc id="1602867" url="https://pl.wikipedia.org/wiki?curid=1602867" title="Dżodhpur">
Dżodhpur



</doc>
<doc id="1602870" url="https://pl.wikipedia.org/wiki?curid=1602870" title="Baba-Dziwo">
Baba-Dziwo

Baba-Dziwo. Tragikomedia w 3 aktach — tragifarsa, groteska Marii Pawlikowskiej-Jasnorzewskiej. Sztuka ta została wystawiona w roku 1938.
Przegląd treści.
"Baba-Dziwo" jest ciętą satyrą na Adolfa Hitlera i jego sposób rządzenia. W utworze ukazano ludzi kierujących się darwinowskim dążeniem do podtrzymania gatunku, żyjących w systemie totalitarnym, w którym wprowadzić można każdy nakaz, nawet najbardziej absurdalny. Pisarka posłużyła się metaforą mrowiska jako społeczeństwa. Bohaterowie zostali postawieni w obliczu bezwzględnej dyktatury i walki o wolność.
Ważniejsze realizacje teatralne.
Premiera.
Po raz pierwszy sztukę tę wystawiono w roku 1938 w Teatrze im. J. Słowackiego w Krakowie, a reżyserii podjął się Wacław Radulski. Spektakl okazał się ważnym wydarzeniem artystycznym, otrzymał świetne recenzje krytyków i uznanie publiczności. Mimo że dyktatorem w sztuce jest kobieta, to wiele szczegółów odnosić się mogło jedynie do ówczesnej III Rzeszy. Z uwagi na te ewidentne aluzje do Hitlera i jego totalitarnej polityki spektakl spotkał się z ostrym sprzeciwem ambasady niemieckiej. Warszawska premiera sztuki odbyła się już podczas pierwszych dni wojny we wrześniu 1939 roku.

</doc>
<doc id="1602872" url="https://pl.wikipedia.org/wiki?curid=1602872" title="Małgorzata Majewska">
Małgorzata Majewska

Małgorzata Majewska (ur. 18 kwietnia 1975 w Warszawie) – polska aktorka teatralna. Od 2004 roku aktorka Teatru Żydowskiego w Warszawie.
W 2004 roku ukończyła Studium Aktorskie przy Teatrze Żydowskim w Warszawie oraz zdała aktorski egzamin eksternistyczny. Odznaczona Brązowym Krzyżem Zasługi (2015).

</doc>
<doc id="1602875" url="https://pl.wikipedia.org/wiki?curid=1602875" title="Przerośl (Ukraina)">
Przerośl (Ukraina)

Przerośl (ukr. Перерісль) – wieś w rejonie nadwórniańskim obwodu iwanofrankiwskiego, założona w 1424.
Prywatna wieś szlachecka prawa wołoskiego, położona była w ziemi halickiej województwa ruskiego. 
W II Rzeczypospolitej miejscowość była siedzibą gminy wiejskiej Przerośl w powiecie nadwórniańskim województwa stanisławowskiego.
Wieś liczy 2430 mieszkańców.

</doc>
<doc id="1602876" url="https://pl.wikipedia.org/wiki?curid=1602876" title="Przerośl (gmina w województwie stanisławowskim)">
Przerośl (gmina w województwie stanisławowskim)

Przerośl – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy był Przerośl.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Cucyłów, Fitków, Kamienna, Nazawizów, Przerośl, Tarnowica Leśna i Wołosów.
Po II wojnie światowej obszar gminy znalazł się w ZSRR.

</doc>
<doc id="1602880" url="https://pl.wikipedia.org/wiki?curid=1602880" title="Rosulna">
Rosulna

Rosulna (ukr. Росільна) – wieś w rejonie bohorodczańskim obwodu iwanofrankiwskiego. Miejscowość liczy 3212 mieszkańców.
W II Rzeczypospolitej miejscowość była siedzibą gminy wiejskiej Rosulna w powiecie nadwórniańskim województwa stanisławowskiego.

</doc>
<doc id="1602881" url="https://pl.wikipedia.org/wiki?curid=1602881" title="Croquis (sztuka)">
Croquis (sztuka)

Croquis (z fr. "szkic") - w plastyce szkic żywego modela, pozbawiony szczegółów, wykonany w bardzo krótkim czasie. Stworzenie takiego rysunku było obowiązkowym zadaniem dla studiujących malarstwo akademickie.

</doc>
<doc id="1602882" url="https://pl.wikipedia.org/wiki?curid=1602882" title="Rosulna (gmina)">
Rosulna (gmina)

Rosulna – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy była Rosulna.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Kosmacz, Krzywiec, Majdan, Przysłup i Rosulna.
Pod okupacją część gminy weszła w skład nowej gminy Jabłonka.
Po II wojnie światowej obszar gminy znalazł się w ZSRR.

</doc>
<doc id="1602884" url="https://pl.wikipedia.org/wiki?curid=1602884" title="Fedoriwka (obwód chersoński)">
Fedoriwka (obwód chersoński)

Fedoriwka (ukr. "Федорівка") – wieś na południu Ukrainy, w obwodzie chersońskim, w rejonie biłozerskim. Położona na prawym brzegu Ingulca. 1 222 mieszkańców.
Historia.
Wieś założona w 1845, zaludniona przesiedleńcami z Sadowego oraz z guberni czernihowskiej. W 1859 zamieszkiwana przez 333 osób, miała 38 zagród.
Ochrona przyrody.
W pobliżu wsi znajduje się Jaskinia Fedoriwska - krasowa jaskinia o długości do 100 metrów, położona na prawym, stromym brzegu Ingulca w rejonie występowania zjawisk krasowych. W 1983 uznana za pomnik przyrody.

</doc>
<doc id="1602889" url="https://pl.wikipedia.org/wiki?curid=1602889" title="Andrzej Bachleda-Curuś (śpiewak)">
Andrzej Bachleda-Curuś (śpiewak)

Andrzej Bachleda-Curuś (ur. 9 września 1923 w Zakopanem, zm. 8 lutego 2009 tamże) – polski śpiewak operowy (tenor).
W młodości narciarz wyczynowy – zjazdowiec, był mistrzem Polski w narciarstwie alpejskim. Kontynuował rodzinne tradycje muzyczne – był wnukiem Krzysia Gąsienicy, górala-muzykanta, bohatera jednej z nowel Kazimierza Przerwy-Tetmajera ze zbioru "Na skalnym Podhalu". Przez 10 lat uczył się gry na skrzypcach pod kierunkiem Karola Wierzuchowskiego, w latach 1947–1951 studiował w Państwowej Wyższej Szkole Muzycznej w Katowicach w klasie śpiewu Stefana Beliny-Skupniewskiego. W 1945 został laureatem I Ogólnopolskiego Konkursu Śpiewaczego w Krakowie.
Od 1951 był solistą Filharmonii Krakowskiej. W 1959 zdobył II nagrodę na Ogólnopolskim Konkursie Śpiewaczym im. M. Karłowicza w Warszawie. Wraz z zespołami Filharmonii Krakowskiej i Filharmonii Narodowej występował poza Polską, m.in. w krajach demokracji ludowej (Czechosłowacja, Rumunia, ZSRR). Największe uznanie wśród melomanów przyniosły mu wykonania pieśni romantycznych.
Ojciec narciarzy alpejczyków Andrzeja i Jana. Dziadek narciarza i gitarzysty Andrzeja. Zmarł dzień po śmierci młodszego syna. Został pochowany na Nowym Cmentarzu w Zakopanem (kw. L1-8-4).
Odznaczony Złotym Krzyżem Zasługi oraz pośmiertnie Krzyżem Oficerskim Orderu Odrodzenia Polski (Dz. Ust. z 2009, nr 30, poz. 445).

</doc>
<doc id="1602890" url="https://pl.wikipedia.org/wiki?curid=1602890" title="Naurańczycy">
Naurańczycy



</doc>
<doc id="1602894" url="https://pl.wikipedia.org/wiki?curid=1602894" title="Andrzej Bachleda-Curuś">
Andrzej Bachleda-Curuś



</doc>
<doc id="1602899" url="https://pl.wikipedia.org/wiki?curid=1602899" title="Adam Malecki">
Adam Malecki

Adam Malecki (ur. 6 listopada 1977 w Nowym Jorku) – polski aktor teatralny. W latach 2001–2004 był adeptem, a od 2004 jest aktorem Teatru Żydowskiego w Warszawie.
W 2004 ukończył Studium Aktorskie przy Teatrze Żydowskim w Warszawie oraz zdał aktorski egzamin eksternistyczny.
Były dziennikarz redakcji sportowej Programu III Polskiego Radia.

</doc>
<doc id="1602901" url="https://pl.wikipedia.org/wiki?curid=1602901" title="Pushkar">
Pushkar



</doc>
<doc id="1602903" url="https://pl.wikipedia.org/wiki?curid=1602903" title="Sołotwina (gmina)">
Sołotwina (gmina)

Sołotwina – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy była Sołotwina.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Babcze, Dźwiniacz, Manasterczany, Maniawa, Markowa, Rakowiec, Sołotwina, Stara Huta i Zarzecze nad Bystrzycą.
Po II wojnie światowej obszar gminy znalazł się w ZSRR.

</doc>
<doc id="1602904" url="https://pl.wikipedia.org/wiki?curid=1602904" title="Dietrich von Choltitz">
Dietrich von Choltitz

Dietrich Hugo Hermann von Choltitz (ur. 9 listopada 1894 w Łące Prudnickiej, zm. 5 listopada 1966 w Baden-Baden) – niemiecki wojskowy w stopniu generała piechoty ("General der Infanterie"), wojenny gubernator Paryża w czasie II wojny światowej. Służył w Wehrmachcie (siłach zbrojnych) III Rzeszy, a także w Reichswehrze Republiki Weimarskiej i Armii saskiej podczas I wojny światowej.
Zasłynął jako „Zbawca Paryża”, za sprzeciwienie się wykonaniu rozkazu Adolfa Hitlera, który nakazywał zniszczenie miasta, za co "in absentia" został skazany na karę śmierci, niewykonaną z uwagi na fakt znajdowania się w niewoli. Choltitz twierdził, że jego sprzeciw wobec bezpośredniego rozkazu Hitlera wynikał z jego daremności militarnej, a także z przywiązania do historii i kultury francuskiej stolicy oraz przekonania, że Hitler oszalał, natomiast niektóre źródła wskazują, że miał on niewielką kontrolę nad miastem z powodu szybkiego wybuchu walk w jego rejonie i braków w wyposażeniu niemieckiego garnizonu, przez co nie mógł wykonać rozkazu.
Dzieciństwo i kariera przedwojenna.
Urodził się w rodzinnym zamku w Łące Prudnickiej koło Prudnika jako syn pruskiego majora Hansa von Choltitz (1865–1935) i jego żony Gertrudy von Rosenberg. Jego wuj Hermann von Choltitz był landratem powiatu prudnickiego ("Landkreis Neustadt O.S.").
Mając 13 lat został wysłany przez swojego ojca do szkoły wojskowej w Dreźnie.
I wojna światowa.
Dołączył do 8 Pułku Piechoty im. Jana Jerzego armii saskiej kilka miesięcy przed rozpoczęciem I wojny światowej. Jego jednostka służyła na froncie zachodnim. Walczył, między innymi, w I bitwie nad Marną, I bitwie pod Ypres, bitwie nad Sommą i bitwie pod St. Quentin. Rok po dołączeniu do oddziału awansował na lejtnanta i został adiutantem jego trzeciego batalionu.
Lata międzywojenne.
Po zakończeniu I wojny światowej wrócił do Prudnika, gdzie 20 sierpnia 1929 poślubił Hubertę (1902–2001), córkę generała kawalerii Otto von Garniera. Mieli oni dwie córki – Marię Angelikę (ur. 1930) i Annę Barbarę (ur. 1936), i jednego syna Timo (ur. 1944).
Pozostał w Reichswehrze po utworzeniu Republiki Weimarskiej. Został kapitanem kawalerii w 1929. W 1937 został awansowany na stopień majora i stał się dowódcą 16 Pułku Piechoty „Oldenburg”, który wchodził w skład 22 Dywizji Piechoty. W 1938 awansował na podpułkownika. Brał udział w okupacji Kraju Sudetów.
II wojna światowa.
Kampania wrześniowa.
Jako dowódca batalionu uczestniczył w ataku na Polskę. Walczył pod Łodzią i nad Bzurą, gdzie został ranny.
Kampania holenderska.
W maju 1940 brał udział w walkach o Rotterdam przeprowadzając desant na miasto i zajmując jego najważniejsze mosty. Po bombardowaniu Rotterdamu, podczas dyskusji z Holendrami o warunkach kapitulacji ich sił w Rotterdamie, generał porucznik Kurt Student został postrzelony w głowę. Student był lubiany wśród swoich żołnierzy, i gdy niemiecka armia zamierzała przeprowadzić egzekucję na poddających się holenderskich oficerach w odwecie, Choltitz interweniował i zapobiegł tej masakrze. Za swoje akcje w walkach o Rotterdam otrzymał Krzyż Rycerski Krzyża Żelaznego.
Atak Niemiec na ZSRR.
Po rozpoczęciu operacji Barbarossa, oddział Choltitza atakował z Rumunii jako część Grupy Armii Południe na odcinku ukraińskim. Jako część 11. Armii Ericha von Mansteina walczył podczas oblężenia Sewastopola. Podczas walki liczba jego żołnierzy została zredukowana z 4,800 do 349, a sam Choltitz został raniony w ramię. Krótko po tym został awansowany na generała majora i został dowódcą 260 Dywizji Piechoty w 1942. Następnego roku awansował na stopień generała porucznika i dowodził 11 Dywizją Pancerną, którą kierował podczas bitwy na łuku kurskim.
Kampania włoska.
Marcem 1944 Choltitz został przeniesiony do Włoch, gdzie dowodził LXXVI Korpusem Pancernym i brał udział w operacji Shingle. W czerwcu tego samego roku przeniesiono go na front zachodni i przejął dowództwo nad LXXXIV Korpusem Armijnym, którym kierował przeciwko aliantom podczas operacji Overlord.
Paryż 1944.
1 sierpnia 1944 Choltitz został awansowany na stopień generała piechoty. 7 sierpnia został mianowany dowódcą wojskowym ("Wehrmachtbefehlshaber") niemieckiego garnizonu Paryża. Za swoją siedzibę objął Hotel Meurice na Rue de Rivoli. Adolf Hitler rozkazał mu utrzymanie miasta za wszelką cenę oraz przygotowanie do wysadzenia w mieście wszystkich mostów na Sekwanie oraz ważniejszych budowli. Choltitz zaniepokojony sytuacją zastaną w mieście oraz nie mając zaufania do lojalności francuskiej policji, rozkazał ją rozbroić. Akcja ta zaplanowana została na 13 sierpnia stała się katalizatorem wybuchu powstania w Paryżu.
Już 20 sierpnia Choltitz w rozmowie telefonicznej ze swoim znajomym Hansem Speidlem wyjawił mu, że w pierwszej kolejności zamierza wysadzić w powietrze Łuk Triumfalny, budynek opery, wieżę Eiffla oraz inne paryskie zabytki. Do swojej dyspozycji Niemcy mieli dużo materiałów wybuchowych w tym m.in. ogromny magazyn torped przeznaczonych dla okrętów podwodnych Kriegsmarine, który znajdował się w Saint-Cloud niedaleko Paryża.
23 lipca 2 Dywizja Pancerna Wolnych Francuzów znajdowała się w okolicach Ramboulliet około 35 km od południowo-zachodnich przedmieść Paryża. , położony zaledwie kilkaset metrów od kwatery głównej Choltitza. 25 sierpnia rano dołączyła do niego reszta dywizji i wraz z członkami "Résistance" rozpoczęła oczyszczać miasto ze stawiających wciąż opór Niemców. Po południu do walki wkroczyli również Amerykanie. Choltitz skapitulował i do godziny 19.00 walki ustały. Kapitulację przyjęli gen. Leclerc oraz pułkownik Rol-Tanguy. Choltitz "in absentia" został skazany przez niemiecki sąd wojskowy w Berlinie na karę śmierci, niewykonaną z uwagi na fakt znajdowania się w niewoli. Do wiosny 1947 pozostawał w niewoli alianckiej.
Był ostatnim przed 1945 rokiem właścicielem zamku w Łące Prudnickiej, który w 2006 roku został zlicytowany przez komornika. Jego syn, Timo podczas swojej wizyty w Prudniku bezskutecznie próbował odzyskać ów zamek.
Odznaczenia.
Za działania przeciw broniącym się przed niemiecką agresją wojskom i na terenach okupowanych wielokrotnie awansowany i odznaczany niemieckimi orderami i orderami sojuszników III Rzeszy. Otrzymał Krzyż Żelazny I i II klasy, Order Wojskowy św. Henryka (26 grudnia 1917), Krzyż Rycerski Orderu Albrechta II Klasy z mieczami, srebrną Odznakę za Rany (1918), Krzyż Honorowy Kombatanta 1918, Medal Pamiątkowy 1 października 1938, Wehrmacht-Dienstauszeichnung I i IV klasy, Krzyż Żelazny I i II klasy, złotą Odznakę za Rany (1939), odznakę piechoty, Krzyż Rycerski (18 maja 1940), złoty Krzyż Niemiecki (8 stycznia 1942), Tarczę Krym (1942), Krzyż Oficerski Orderu Gwiazdy Rumunii z mieczami (1943), Order Michała Walecznego III klasy (maj 1943).

</doc>
<doc id="1602906" url="https://pl.wikipedia.org/wiki?curid=1602906" title="Mari Eder">
Mari Eder

Mari Eder z domu Laukkanen (ur. 9 listopada 1987 w Eno) – fińska biathlonistka i biegaczka narciarska, zawodniczka klubu Kontiolahden Urheilijat.
Kariera.
Po raz pierwszy na arenie międzynarodowej Mari Eder pojawiła się w 2005 roku, podczas biathlonowych mistrzostw świata juniorów w Kontiolahti, gdzie w kategorii juniorek młodszych zajęła między innymi czwarte miejsce w sztafecie i dwudzieste w biegu pościgowym. Jeszcze trzykrotnie startowała na imprezach tego cyklu, najlepszy wynik osiągając podczas mistrzostw świata juniorów w Presque Isle w 2006 roku, gdzie była czwarta w biegu pościgowym. W Pucharze Świata w biathlonie zadebiutowała 30 listopada 2007 roku w Kontiolahti, zajmując 79. miejsce w sprincie. Pierwsze punkty zdobyła 13 marca 2008 roku w Oslo, gdzie zajęła 26. miejsce w sprincie. Najlepsze wyniki osiągnęła w sezonie 2011/2012, który ukończyła na 36. pozycji. Kilkakrotnie startowała na mistrzostwach świata, najlepszy wynik osiągając podczas rozgrywanych w 2012 roku mistrzostw w Ruhpolding, gdzie była piętnasta w sprincie. W 2010 roku brała udział w igrzyskach olimpijskich w Vancouver, zajmując 68. miejsce w sprincie i 43. miejsce w biegu indywidualnym.
Równocześnie Eder startuje w biegach narciarskich. W 2007 roku wystartowała w biegu na 5 km techniką dowolną na mistrzostwach świata juniorów w Tarvisio, zajmując jedenaste miejsce. Na rozgrywanych rok później mistrzostwach świata młodzieżowców w Malles Venosta Finka zdobyła brązowy medal w sprincie stylem dowolnym. W tej samej konkurencji zdobyła ponadto srebrny medal na MŚ młodzieżowców w Praz de Lys-Sommand w 2009 roku, a na MŚ młodzieżowców w Hinterzarten w 2010 roku była najlepsza. W Pucharze Świata w biegach narciarskich zadebiutowała 1 marca 2008 roku w Lahti, gdzie zajęła 23. miejsce w sprincie stylem dowolnym. Tym samym już w swoim debiucie zdobyła pierwsze pucharowe punkty. Jak dotąd nie stała na podium zawodów PŚ, jej najlepszym wynikiem jest piąte miejsce w sprincie stylem dowolnym wywalczone 1 lutego 2013 roku w Soczi. W klasyfikacji generalnej najlepiej wypadła w sezonie 2012/2013, który ukończyła na 70. pozycji. Na mistrzostwach świata w narciarstwie klasycznym w 2017 roku w Lahti zajęła 8. miejsce w sprincie techniką dowolną.
Po sezonie 2022/2023 postanowiła zakończyć sportową karierę.
Osiągnięcia (Biathlon).
Mistrzostwa świata juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1602910" url="https://pl.wikipedia.org/wiki?curid=1602910" title="Andrzej Bachleda-Curuś I">
Andrzej Bachleda-Curuś I



</doc>
<doc id="1602911" url="https://pl.wikipedia.org/wiki?curid=1602911" title="Ka-37">
Ka-37

Ka-37 – bezzałogowy śmigłowiec rozpoznawczy (UAV, ang. "Unmanned Aerial Vehicle") wyprodukowany przez rosyjską firmę Kamow. Aparat powstał dzięki własnej inicjatywie firmy, bez zamówień ze strony wojska lub instytucji cywilnych. Przeznaczony jest do przenoszenia aparatury fotograficznej, retransmisji sygnałów telewizyjnych lub radiowych, dostarczania sprzętu medycznego lub ratunkowego na tereny trudno dostępne. Patrolowania gazociągów i ropociągów. Kamow próbował zainteresować swoją konstrukcją Koreę Południową, w której planowano uruchomienie produkcji seryjnej aparatu pod oznaczeniem ARCH-50. W 1996 roku przeprowadzono testy trzech aparatów dostarczonych do Korei ale produkcji seryjnej nie podjęto.

</doc>
<doc id="1602912" url="https://pl.wikipedia.org/wiki?curid=1602912" title="Starunia">
Starunia

Starunia (ukr. Старуня) – wieś na Ukrainie, w obwodzie iwanofrankiwskim, w rejonie bohorodczańskim.
Wieś liczy 1954 mieszkańców. 
Wspomniana po raz pierwszy w dokumencie o nadaniu wsi Dragomirowi przez księcia opolskiego w 1378 roku. Prywatna wieś szlachecka prawa wołoskiego, położona była w ziemi halickiej województwa ruskiego. 
W II Rzeczypospolitej miejscowość była siedzibą gminy wiejskiej Starunia w powiecie nadwórniańskim województwa stanisławowskiego.
Na początku XX w. uruchomiono w Staruni kilka kopalń ozokerytu. W październiku 1907 na obszarze działającej w Staruni kopalni wosku ziemnego (założonej przez Niemca, Kampego, z Hamburga) odkryto szkielet zwierzęcia. W 1929 odkryto w pokładach wosku ziemnego (ozokerytu) zachowanego niemal w całości nosorożca włochatego, to unikatowe, jedyne tego typu znalezisko na świecie jest obecnie przechowywane w Krakowskim Muzeum Przyrodniczym. Ogółem w okresie od 1907 do 1932 na terenie wsi znaleziono pozostałości czterech nosorożców i jednego mamuta. Mamut, oraz pierwszy znaleziony nosorożec włochaty po II wojnie światowej wraz z innymi bezcennymi trofeami muzeum zostały zagrabione i pozostały we Lwowie w dawnym polskim Muzeum Przyrodniczym im. Dzieduszyckich (gdzie pierwotnie zostały złożone), znajdują się tam do dnia dzisiejszego (mamut jako główny eksponat).
W Staruni urodził się Omelan Hordynski (ur. 30 sierpnia 1891, zm. w kwietniu–maju 1940) – ukraiński działacz społeczny i polityczny, adwokat, senator V kadencji z województwa stanisławowskiego, członek Ukraińskiej Reprezentacji Parlamentarnej, ofiara zbrodni katyńskiej.
27 lipca 1944 zdobyta przez wojska radzieckie 1 Frontu Ukraińskiego.

</doc>
<doc id="1602913" url="https://pl.wikipedia.org/wiki?curid=1602913" title="Starunia (gmina)">
Starunia (gmina)

Starunia – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy była Starunia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Grabowiec, Hwozd, Mołotków, Starunia i Żuraki. Grabowiec (z Kopaczówką) stanowił eksklawę gminy Starunia, oddzieloną od głównej części pasmem gmin Przerośl i Lachowce.
Po II wojnie światowej obszar gminy znalazł się w ZSRR.

</doc>
<doc id="1602914" url="https://pl.wikipedia.org/wiki?curid=1602914" title="Rosso Fiorentino">
Rosso Fiorentino

Rosso Fiorentino, właśc. Giovanni Battista di Jacopo di Guasparre, we Francji zw. Maître Roux (ur. 8 marca 1495 we Florencji, zm. 14 listopada 1540 w Paryżu) – włoski malarz, rysownik i dekorator działający także we Francji, przedstawiciel wczesnego manieryzmu florenckiego.
Życie.
Z powodu rudych włosów zyskał przydomek Rosso Fiorentino (Czerwony Florentyńczyk). Pierwsze kroki stawiał w pracowni Andrei del Sarto obok Jacopa Pontormo. We Włoszech działał m.in. w Arezzo, Sansepolcro, Rzymie, Peruggi, Volterze, Citta di Castello. W 1530 wyjechał do Francji, gdzie wraz z Franceskiem Primiaticciem na zlecenie króla Franciszka I uczestniczył w pracach dekoracyjnych na zamku w Fontainebleau. Według Vasariego artysta popełnił samobójstwo z powodu wyrzutów sumienia po niesłusznym oskarżeniu przyjaciela o kradzież pieniędzy.
Twórczość.
Tworzył obrazy sztalugowe (w tym ołtarzowe) i freski głównie o tematyce religijnej. Jego pierwszym dziełem były malowidła ścienne w bazylice Santissima Annunziata we Florencji.
Jego obrazy odznaczają się intensywnym kolorytem, ekspresyjną formą (wyraziste rysy twarzy, często o diabolicznym wyrazie) i dramatycznym napięciem.
W latach 1534–1540 kierował pierwszym etapem dekoracji pałacowej Wielkiej Galerii Franciszka I w Fontainebleau. Galeria mierząca 58 m długości tworzy jednolitą przestrzeń, w której freski otoczone stiukowymi płaskorzeźbami tworzą pas ciągnący się ponad bogato zdobioną boazerią, pod kasetonowym drewnianym stropem. Król został sportretowany jako orędownik humanizmu. Główną osią tematyczną wystroju stały się postać i przymioty władcy ukazane w licznych scenach alegorycznych, nawiązujących do wydarzeń z czasów panowania króla, porównywanych z dziejami mitologicznych bogów i herosów, a także odwołujących się do symboliki chrześcijańskiej (m.in. "Franciszek I trzymający owoc granatu, symbol powodzenia, Jedność państwa, Ukwiecony słoń"). Styl Rossa przyczynił się do powstania pierwszej szkoły Fontainebleau i rozwoju manieryzmu we Francji.

</doc>
<doc id="1602916" url="https://pl.wikipedia.org/wiki?curid=1602916" title="Karel Zap">
Karel Zap

Karel František Vladislav Zap, Zapp (ur. 8 stycznia 1812 w Pradze, zm. 1 stycznia 1871 w Benešovie) – pisarz czeski pochodzenia niemieckiego.
Zap był znanym popularyzatorem historii Czech. Działał na rzecz rozwoju kontaktów kulturalnych czesko-polsko-ukraińskich, był tłumaczem literatury polskiej, ukraińskiej, rosyjskiej, chorwackiej. Należał do szeregu towarzystw naukowych. W latach 1836–1845 pracował we Lwowie jako urzędnik rachuby; latom spędzonym w Galicji poświęcił część swoich wspomnień "Wędrówki i przechadzki po galicyjskiej ziemi" (III tom obszernego opracowania "Zrcadlo žiwota na wýchodni Ewropě"), zawarł w nich swoje spostrzeżenia (m.in. z miast Buczacz, Brzeżany, Monasterzyska oraz regionu Pokucia). W 1845 powrócił na stałe do Pragi.
Żoną Zapa była Polka Honorata z Wiśniowskich (herbu Prus) ze Śniatynia, pisarka, działaczka na rzecz kobiet czeskich.

</doc>
<doc id="1602919" url="https://pl.wikipedia.org/wiki?curid=1602919" title="Daytona">
Daytona



</doc>
<doc id="1602921" url="https://pl.wikipedia.org/wiki?curid=1602921" title="Wybory parlamentarne w Islandii w 1978 roku">
Wybory parlamentarne w Islandii w 1978 roku

Wybory parlamentarne w Islandii odbyły się 25 czerwca 1978.
Do Alþingi dostały się cztery partie. Wybory były sukcesem opozycji. Premierem koalicyjnego rządu trzech partii (wszystkich poza konserwatystami) został Ólafur Jóhannesson z Partii Postępu.

</doc>
<doc id="1602922" url="https://pl.wikipedia.org/wiki?curid=1602922" title="Planet Green">
Planet Green

Planet Green – amerykański kanał telewizyjny należący do Discovery Communications. Przekształcony z Discovery Home, amerykańskiego odpowiednika Discovery Home &amp; Health. Oprócz programów dla gospodyń domowych i o architekturze nadaje także, zgodnie ze swoją nazwą, programy ekologiczne. Miał swój odpowiednik w HDTV - Planet Green HD.

</doc>
<doc id="1602923" url="https://pl.wikipedia.org/wiki?curid=1602923" title="Augustus Volney Waller">
Augustus Volney Waller

Augustus Volney Waller (ur. 21 grudnia 1816 w Elverton Farm koło Faversham, zm. 18 września 1870 w Genewie) – brytyjski neurofizjolog. 
Życiorys.
Jego synem był Augustus Desiré Waller. Jako jeden z pierwszych opisał proces zwyrodnienia włókien nerwowych po ich przecięciu, znany dziś jako zwyrodnienie Wallera.

</doc>
<doc id="1602925" url="https://pl.wikipedia.org/wiki?curid=1602925" title="Worochta (gmina)">
Worochta (gmina)

Worochta – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy była Worochta.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Tatarów i Worochta.
Pod okupacją zniesiona i przekształcona w gminę Tatarów.

</doc>
<doc id="1602929" url="https://pl.wikipedia.org/wiki?curid=1602929" title="Joanna Przybyłowska">
Joanna Przybyłowska

Joanna Przybyłowska-Wójcik (ur. 7 sierpnia 1962 w Warszawie) – polska aktorka teatralna. W latach 1984-1988 adept, a od 1988 roku aktorka Teatru Żydowskiego w Warszawie.
W 1988 roku zdała aktorski egzamin eksternistyczny.

</doc>
<doc id="1602932" url="https://pl.wikipedia.org/wiki?curid=1602932" title="Parafia Nawiedzenia Najświętszej Maryi Panny w Woli Gułowskiej">
Parafia Nawiedzenia Najświętszej Maryi Panny w Woli Gułowskiej

Parafia Nawiedzenia NMP w Woli Gułowskiej – parafia rzymskokatolicka w Woli Gułowskiej.
Obszar.
Terytorium parafii obejmuje Wolę Gułowską, Budziska, Dąbrówka, Ernestynów, Ferdynandów, Helenów, Kalinowy Dół, Krzówka, Lendo Wielkie, Lipiny, Natalin, Niedźwiedź, Podlodówka, Sobiska, Turzystwo, Urszulin, Walentynów, Władysławów oraz Żurawiec.

</doc>
<doc id="1602934" url="https://pl.wikipedia.org/wiki?curid=1602934" title="Denis Glavina">
Denis Glavina

Denis Glavina (ur. 3 marca 1986 w Čakovcu) – chorwacki piłkarz występujący na pozycji pomocnika w klubie Akżajyk Orał.
Kariera piłkarska.
Kariera klubowa.
Glavina rozpoczynał swoją karierę piłkarską w Dinamie Zagrzeb, gdzie grał w drużynie juniorów. W styczniu 2004 roku, w wieku 18 lat, przeszedł do Dynama Kijów, w którym występował w zespole rezerw. Był kilkukrotnie wypożyczany - najpierw do Dnipra Dniepropetrowsk, a potem do Worskły Połtawa. W czerwcu 2008 roku podpisał 4-letni kontrakt z klubem "biało-zielonych". Na początku 2009 roku trafił na półroczne wypożyczenie do Dinama Zagrzeb. W lipcu podpisał umowę z Arką Gdynia, którą reprezentował przez jeden sezon. Rozegrał w Ekstraklasie 20 spotkań, zdobywając jednego gola. W 2012 roku Glavina powrócił do ojczyzny, zostając zawodnikiem NK Varaždin, a następnie RNK Split. Później występował w takich klubach jak: NK Zavrč, Toboł Kustanaj, Akżajyk Orał i Żetysu Tałdykorgan.
Kariera reprezentacyjna.
Glavina występował w młodzieżowej reprezentacji Chorwacji U-21.

</doc>
<doc id="1602935" url="https://pl.wikipedia.org/wiki?curid=1602935" title="Zielona (obwód iwanofrankiwski)">
Zielona (obwód iwanofrankiwski)

Zielona (ukr. Зелена) – wieś w rejonie nadwórniańskim obwodu iwanofrankiwskiego. Wieś liczy 2328 mieszkańców.
Pod koniec XIX w. częścią wsi był Maksymiec.
W II Rzeczypospolitej miejscowość była siedzibą gminy wiejskiej Zielona w powiecie nadwórniańskim województwa stanisławowskiego. 
Od 1928 stacjonowała tam placówka Straży Granicznej I linii „Zielona”. Od 1938 do 1939 istniał Komisariat Straży Granicznej „Zielona”. Ponadto funkcjonowała Placówka Straży Celnej „Zelene”.
W Zielonej urodzili się: Jan Puzdrowski (1877-1935, lekarz, działacz sokoli), Ewa Harsdorf (1910-1990, malarka, graficzka).

</doc>
<doc id="1602936" url="https://pl.wikipedia.org/wiki?curid=1602936" title="Bitwa pod Abrittus">
Bitwa pod Abrittus

Bitwa pod Abrittus – starcie zbrojne, które miało miejsce w roku 251 w trakcie walk Rzymian z Gotami. 
Bitwa (zwana też bitwą pod Forum Terebronii) rozegrała się w pobliżu dzisiejszego miasta Razgrad w Bułgarii. Legiony rzymskie dowodzone przez cesarza Decjusza zostały rozbite przez armię Gotów pod wodzą króla Kniwy. Śmierć poniósł cesarz Decjusz oraz jego syn Herenniusz Decjusz. Decjusz był pierwszym rzymskim cesarzem, który poniósł śmierć w walkach z barbarzyńcami. 
W latach 250–251 Goci przekraczali kilkakrotnie Dunaj, dokonując rabunkowych napadów na ziemie Mezji i Dacji. Chcąc ukarać króla Knivę za napady, cesarz Decjusz i jego syn Herenniusz wybrali się przeciwko Gotom na czele 20 000 armii rzymskiej. Rzymianom udało się zaskoczyć Gotów, którzy oblegali akurat miasto Nikopolis ad Istrum. Zaskoczeni Goci zwrócili się wówczas w kierunku gór Bałkańskich, po których przekroczeniu zaatakowali miasto Filipopolis (Płowdiw). Decjusz podjął pościg, jednak ciężka porażka poniesiona w bitwie pod Boreą uniemożliwiła mu dalszy marsz. W ten sposób osamotnione Filipopolis wpadło w ręce Gotów, którzy rozprawili się bardzo okrutnie z jego mieszkańcami. 
Oblężenie Filipopolis mocno wyczerpało jednak siły Gotów, którzy zaproponowali zwrot łupów i jeńców pod warunkiem swobodnego odejścia. Decjusz miał jednak swoje plany i zamierzał powstrzymać odwrót przeciwnika siłą. W trakcie odwrotu Goci napotkali Rzymian w okolicy Abrittus. Kniva dysponujący przewagą liczebną podzielił swoje siły na mniejsze i bardziej ruchliwe oddziały, po czym starał się wciągnąć Rzymian na tereny bagienne. Goci ustawieni byli w trzech liniach, ostatnia miała za zadanie otoczyć wojska Decjusza na bagnach. Rzymianie przypuścili atak od frontu. Udało im się przełamać dwie linie Gotów, stracili jednak w ataku Herenniusza Decjusza, syna cesarza, który trafiony został strzałą. Po wciągnięciu Rzymian na bagna, Goci otoczyli przeciwnika i całkowicie go rozbili. Cesarz Decjusz zginął z prawie całą armią. Szacowane na niecałe tysiąc ludzi niedobitki wycofały się dzięki pomocy Treboniusza Gallusa, którego natychmiast obwołano nowym władcą. Treboniusz przyjął warunki Gotów, którym pozwolił na wycofanie się wraz z całym łupem. Dodatkowo zobowiązał się do zapłaty rocznego trybutu w zamian za respektowanie przez Gotów granicy rzymskiej na Dunaju.

</doc>
<doc id="1602937" url="https://pl.wikipedia.org/wiki?curid=1602937" title="Zielona (gmina w województwie stanisławowskim)">
Zielona (gmina w województwie stanisławowskim)

Zielona – dawna gmina wiejska w powiecie nadwórniańskim województwa stanisławowskiego II Rzeczypospolitej. Siedzibą gminy była Zielona.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Pasieczna i Zielona.
Po II wojnie światowej obszar gminy znalazł się w ZSRR.

</doc>
<doc id="1602939" url="https://pl.wikipedia.org/wiki?curid=1602939" title="Josy Barthel">
Josy Barthel

Joseph Henri „Josy” Barthel (ur. 24 kwietnia 1927 w Mamer, zm. 7 lipca 1992 w Luksemburgu) – luksemburski lekkoatleta średniodystansowiec, mistrz olimpijski, później polityk, minister.
Życiorys.
W 1944 otrzymał powołanie do organizowanej przez niemieckich okupantów obrony przeciwlotniczej. Zdezerterował wkrótce przed wyzwoleniem Luksemburga w tym samym roku. Międzynarodową karierę lekkoatletyczną rozpoczął na mistrzostwach Europy w 1946 w Oslo, gdzie startował w biegu na 800 m (odpadając w przedbiegach). W 1947 zwyciężył na światowych igrzyskach wojskowych w Berlinie na tym dystansie. Rok później wygrał na światowych igrzyskach wojskowych w Brukseli zarówno bieg na 800 m, jak i bieg na 1500 m. Wystąpił na igrzyskach olimpijskich w 1948 w Londynie, gdzie odpadł w półfinale biegu na 800 m, a w biegu na 1500 m zajął 10. miejsce w finale. Wygrywał na światowych igrzyskach studenckich na 1500 m (1949 i 1951) oraz na 800 m (1951). Na mistrzostwach Europy w 1950 w Brukseli zajął 9. miejsce w biegu na 800 m.
Na igrzyskach olimpijskich w 1952 w Helsinkach został złotym medalistą biegu na 1500 m, ustanawiając rekord olimpijski z czasem 3:45,2. Odpadł w półfinale na tym dystansie na igrzyskach olimpijskich w 1956 w Melbourne. Był mistrzem Luksemburga na 800 m i 1500 m od 1946 do 1956.
Kształcił się w trakcie kariery sportowej, studiował chemię w Strasburgu, następnie po uzyskaniu stypendium kształcił się na Uniwersytecie Harvarda. Pracował w administracji państwowej, był rządowym komisarzem do spraw ochrony zasobów wodnych. W latach 1962–1972 pełnił funkcję prezesa Fédération Luxembourgeoise d’Athlétisme, luksemburskiej federacji lekkoatletycznej. Od 1973 do 1977 zajmował stanowisko prezesa Luksemburskiego Komitetu Olimpijskiego.
Od 1977 do 1984 z ramienia Partii Demokratycznej wchodził w skład rządów Gastona Thorna i Pierre’a Wernera. W pierwszym z nich pełnił funkcje ministra transportu i energii oraz ministra środowiska i turystyki (1977–1979). W drugim z gabinetów sprawował urzędy ministra środowiska, ministra transportu, komunikacji i informatyki oraz ministra energii (1979–1984).
Jego imieniem nazwano stadion sportowy w Luksemburgu, na którym mecze rozgrywa piłkarska reprezentacja Luksemburga.

</doc>
<doc id="1602942" url="https://pl.wikipedia.org/wiki?curid=1602942" title="Państwo tropikalne Nowego Świata">
Państwo tropikalne Nowego Świata



</doc>
<doc id="1602945" url="https://pl.wikipedia.org/wiki?curid=1602945" title="Skalnica trójpalczasta">
Skalnica trójpalczasta

Skalnica trójpalczasta ("Saxifraga tridactylites" L.) – gatunek rośliny z rodziny skalnicowatych.
Rozmieszczenie.
Występuje w całej Europie, północnej Afryce i na Bliskim Wschodzie. W Polsce dość częsta na niżu. 
Biologia i ekologia.
Roślina jednoroczna. Kwitnie od marca do maja, czasami do czerwca. Siedlisko: suche szczeliny skalne, mury, wydmy, miejsca ilaste lub piaszczyste, drogi, nasypy z kruszywa. W Polsce przede wszystkim na niżach, niekiedy w niższych partiach gór. Roślina pochodząca z obszaru śródziemnomorskiego, wykorzystuje krótki okres opadów wiosennych, aby móc szybko wyrosnąć i zakwitnąć. W klasyfikacji zbiorowisk roślinnych gatunek charakterystyczny dla Cl. "Festuco-Brometea".

</doc>
<doc id="1602946" url="https://pl.wikipedia.org/wiki?curid=1602946" title="Saxifraga tridactylites">
Saxifraga tridactylites



</doc>
<doc id="1602947" url="https://pl.wikipedia.org/wiki?curid=1602947" title="Bajka o bardzo lekkim chlebie">
Bajka o bardzo lekkim chlebie

Bajka o bardzo lekkim chlebie – autorski spektakl telewizyjny Jana Jakuba Kolskiego zrealizowany w 1997 roku, nagrodzony Nagrodą Specjalną Jury na XII Międzynarodowym Festiwalu Telewizyjnym w Płowdiwie w Bułgarii (1997).
Przegląd treści.
Pewna rodzina ma problemy z pieczeniem chleba - ostatnią garść mąki porwał wiatr, zboża jest za mało, żeby plony były wystarczające, w dodatku stale ptaki wydziobują posiane ziarna z pola. Głowa rodziny — Jędrzej — za ten niedostatek wini Anioła Stróża. Ten z kolei radzi rodzinie, by ziarna przeznaczone do siewu zmieszać z puchem pochodzącym z anielskich skrzydeł. Poświęca się dla ludzi i użycza im puchu z własnych skrzydeł. Okazuje się to wspaniałym rozwiązaniem - plony są lżejsze i obfitsze, a rodzinie nie brakuje odtąd chleba. Żona Jędrzeja, Malina, chce podzielić się pieczywem z biednymi ludźmi, jednak mąż jej na to nie pozwala. Jędrzej szybko przyzwyczaja się do bogactwa i staje się nieczuły na ludzką krzywdę. Tymczasem szczęście się od niego odwraca, na całą rodzinę spadają nieszczęścia.

</doc>
<doc id="1602949" url="https://pl.wikipedia.org/wiki?curid=1602949" title="Edmund Spencer (podróżnik)">
Edmund Spencer (podróżnik)

Edmund Spencer, XIX-wieczny podróżnik angielski, szlachcic, kapitan.
W połowie XIX wieku odbył szereg podróży po Europie Środkowej i Bliskim Wschodzie, przez pewien czas przebywał jako rezydent Korony Brytyjskiej w państwach niemieckich. W latach 1836-1867 ogłosił dziesięć książek, stanowiących relacje z pobytu na Kaukazie, w Imperium Osmańskim, Prusach, Francji, cesarstwie Habsburgów. W jednej z książek ("Podróże po zachodnim Kaukazie oraz przejazd przez Imerycję, Mingrelię, Turcję, Mołdawię, Galicję, Śląsk i Morawy w 1836 roku", oryg. "Travels in the Western Caucasus including a Tour through Imeritia, Mingrelia, Turkey, Moldavia, Galicia, Silesia, and Moravia, in 1836", Londyn 1836) zawarł opis Pokucia (przejeżdżał w 1836 m.in. przez Śniatyń i Stanisławów). W innej książce, sygnowanej pseudonimem "Anglik, rezydent w Niemczech", szereg obserwacji poświęcił Wielkopolsce, Warszawie oraz Śląskowi. W czasie jeszcze innej swojej wyprawy, w drodze do Siedmiogrodu, odwiedził także Karpaty Południowe.

</doc>
<doc id="1602951" url="https://pl.wikipedia.org/wiki?curid=1602951" title="Ciałka przyległe">
Ciałka przyległe

Ciałka przyległe – (łac. "Corpora allata"), gruczoły dokrewne w tylnej części mózgu owadów, u larw wydzielają hormon juwenilny (HJ), regulujący ich wzrost oraz przebieg przeobrażenia w poczwarkę, u owadów dorosłych ciałka przyległe uwalniają różne hormony kontrolujące czynności gruczołów rozrodczych oraz wydzielanie niektórych feromonów.

</doc>
<doc id="1602954" url="https://pl.wikipedia.org/wiki?curid=1602954" title="Here I Am">
Here I Am



</doc>
<doc id="1602955" url="https://pl.wikipedia.org/wiki?curid=1602955" title="Parteniusz">
Parteniusz

Parteniusz — imię męskie pochodzenia greckiego, od gr. przymiotnika "parthénios", oznaczającego "panieński, dziewiczy, czysty, niewinny". 
Odpowiedniki w innych językach:
Parteniusz imieniny obchodzi 7 lutego, jako wspomnienie św. Parteniusza z Lampsaku. 
Znane osoby noszące imię Parteniusz:
Żeński odpowiednik: Partenia.
Zobacz też: 

</doc>
<doc id="1602958" url="https://pl.wikipedia.org/wiki?curid=1602958" title="Gusiew (krater marsjański)">
Gusiew (krater marsjański)

Gusiew – krater uderzeniowy na Marsie, o średnicy ok. 175 km. Jego współrzędne kartograficzne to . Nazwę kraterowi nadano w 1976 na cześć rosyjskiego astronoma Matwieja Gusiewa (1826-1866).
Krater ten został wybrany jako miejsce lądowania w 2004 bezzałogowej sondy MER-A, znanej powszechnie pod nazwą "Spirit". Spodziewano się, że ten powstały przed około trzema miliardami lat krater uderzeniowy mógł być przez pewien czas wypełniony płynną wodą, a zatem jej ślady mogłoby się udać znaleźć na dnie krateru, będącym też dnem hipotetycznego jeziora, które mogło być zasilane wodą płynącą kanionem Ma'adim Vallis, łączącym się z kraterem od strony południowej. Łazik Spirit prowadził badania do marca 2010 roku.

</doc>
<doc id="1602959" url="https://pl.wikipedia.org/wiki?curid=1602959" title="Gusiew (krater w Rosji)">
Gusiew (krater w Rosji)

Gusiew – krater uderzeniowy w Rosji, nieopodal Kamieńska Szachtyńskiego w obwodzie rostowskim.
Krater ma 3 km średnicy i powstał około 49,0 ± 0,2 miliona lat temu w eocenie; obecnie nie jest widoczny na powierzchni.
Powstał prawdopodobnie równocześnie z innym ok. osiem razy większym od niego, położonym niedaleko kraterem nazwanym Kamieńsk.

</doc>
<doc id="1602960" url="https://pl.wikipedia.org/wiki?curid=1602960" title="Nowa Siła (Islandia)">
Nowa Siła (Islandia)

Nowa Siła (isl. "Nýtt afl") – nieistniejąca już islandzka partia polityczna. Jej głównym postulatem był sprzeciw wobec imigracji. W wyborach w 2003 roku zdobyła niespełna 1% głosów. Nigdy nie miała własnych posłów w Alþingi.
Na przełomie lat 2006/2007 została wchłonięta przez Partię Liberalną ("Frjálslyndi flokkurinn"), która przyjęła jej antyimigrancki program.

</doc>
<doc id="1602961" url="https://pl.wikipedia.org/wiki?curid=1602961" title="Krater Gusiew">
Krater Gusiew

Kratery uderzeniowe powstałe w wyniku upadku ciał niebieskich:

</doc>
<doc id="1602963" url="https://pl.wikipedia.org/wiki?curid=1602963" title="Partenia">
Partenia

Partenia — imię żeńskie, żeński odpowiednik imienia Parteniusz, pochodzącego od gr. przymiotnika "parthénios", co oznacza "panieński, dziewiczy, czysty, niewinny". 
Partenia imieniny obchodzi 7 lutego, jako wspomnienie św. Parteniusza z Lampsaku.

</doc>
<doc id="1602964" url="https://pl.wikipedia.org/wiki?curid=1602964" title="Rafał Rutowicz">
Rafał Rutowicz

Rafał Rutowicz (ur. 20 sierpnia 1974 w Warszawie) – polski aktor teatralny. W latach 1996–1999 adept, a od 1999 aktor Teatru Żydowskiego w Warszawie.
W 2000 roku ukończył Studium Aktorskie przy Teatrze Żydowskim w Warszawie oraz zdał aktorski egzamin eksternistyczny. Jest synem Wiesława Rutowicza oraz bratankiem Jerzego Rutowicza. 
Dzieci: Antonina Rutowicz

</doc>
<doc id="1602966" url="https://pl.wikipedia.org/wiki?curid=1602966" title="Ciała sercowate">
Ciała sercowate

Ciała sercowate, ciała kardialne (łac. "corpora cardiaca") – występujące na ścianach aorty, bezpośrednio za mózgiem parzyste narządy neurohemalne owadów. Są miejscem gromadzenia się i dojrzewania hormonu protorakotropowego (PTTH), który pobudza gruczoły protorakalne do wydzielania hormonu linienia. Uwolnienie PTTH wywoływane jest sygnałem z neurosekrecyjnych komórek mózgu. W bezpośrednim sąsiedztwie ciał sercowatych znajdują się ciała przyległe ("corpora allata") wydzielające hormon juwenilny.

</doc>
<doc id="1602975" url="https://pl.wikipedia.org/wiki?curid=1602975" title="Gaellivare">
Gaellivare



</doc>
<doc id="1602976" url="https://pl.wikipedia.org/wiki?curid=1602976" title="785 Records">
785 Records

785 Records jest wytwórnią płytową kontrolowaną przez korporację Sony. 
Studio zostało otwarte w 1983 roku. Pierwszym Prezesem został DANNER RA. 
Linki zewnętrzne.
&lt;br&gt;

</doc>
<doc id="1602982" url="https://pl.wikipedia.org/wiki?curid=1602982" title="Pępów">
Pępów

Pępów – część wsi Dęba w gminie Kurów, powiecie puławskim, województwie lubelskim.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="1602985" url="https://pl.wikipedia.org/wiki?curid=1602985" title="Rachel Maddow">
Rachel Maddow

Rachel Anne Maddow (ur. 1 kwietnia 1973) – amerykańska dziennikarka radiowa i telewizyjna.
Prowadziła na antenie radia Air America "The Rachel Maddow Show". Obecnie tworzy wieczorny program telewizyjny pod tym samym tytułem w MSNBC. Maddow jest pierwszą otwarcie homoseksualną prezenterką prowadzącą program TV w primetimie.
Wykształcenie.
Rachel Maddow jest absolwentką szkoły średniej w Castro Valley (Kalifornia). Kontynuowała edukację na Uniwersytecie Stanforda, gdzie w 1994 uzyskała dyplom z zakresu polityki publicznej W 1995 r. dostała stypendium Rhodesa, a następnie zdobyła tytuł doktora nauk politycznych w Lincoln College (część Oxford University). Jej praca doktorska nosi tytuł: „HIV/AIDS i reforma służby zdrowia w brytyjskich i amerykańskich więzieniach”. Maddow jest pierwszą nie mówiącą otwarcie o swojej orientacji seksualnej lesbijką, która uzyskała stypendium Rhodesa.
Kariera radiowa.
Maddow dostała pierwszą pracę w radiu WRNX (100.9 FM, Holyoke, Massachusetts) – wygrywała konkurs ogłoszony przez tę stację. Została zatrudniona do współprowadzenia porannego programu "The Dave in the Morning Show". Później prowadziła przez dwa lata "Big Breakfast" w WRSI (Northampton, Massachusetts). W marcu 2004 przeniosła się do Air America. Pracowała przy "Unfiltered" z Chuckiem D i Lizz Winstead do czasu jego zdjęcia 31 marca 2005. Dwa tygodnie później (14 kwietnia) zaczęła prowadzić własny, dwugodzinny program "The Rachel Maddow Show". 10 marca 2008 został on wydłużony do 3 godzin. Program był nadawany na żywo z Noego Jorku między godz. 18:00 a 21:00 ET – od poniedziałku do piątku. Trzecią godzinę (telefony słuchaczy), kiedy Maddow pojawiała się w telewizji, prowadził David Bender. 8 września 2008 "TRMS" wrócił do 2-godzinnego formatu – stało się to w czasie, gdy Rachel Maddow zaczęła prowadzić wieczorny program w MSNBC. 2 lutego 2009 audycja została skrócona do godziny i przeniesiona do porannego pasma.
Kariera telewizyjna.
W czerwcu 2005 Maddow została stałą komentatorką w programie "Tucker" (MSNBC). W listopadzie 2006 (i później) była także częstym gościem "Paula Zahn Now" (CNN). W styczniu 2008 Maddow została politycznym analitykiem MSNBC i stałą komentatorką w programie MSNBC "Race for the White House with David Gregory", a także "Countdown" Keitha Olbermanna.
4 kwietnia 2008 poprowadziła po raz pierwszy program w MSNBC, zastępując chwilowo Olbermanna. Sama Maddow określiła się na antenie jako „nerwową”, jednak Olbermann pochwalił jej występ. Poproszono ją o poprowadzenie kolejnego programu 16 maja. Tego dnia "Countdown with Keith Olbermann" miało największą oglądalność wśród programów informacyjnych w kluczowej grupie widzów (25-54 lat). Olbermann docenił jej sukces dając trzecią pozycję w swoim segmencie „World’s Best Persons”, określając jako „World’s Best Pinch-Hitter”. Maddow poprowadziła jeszcze kolejnych osiem i pół programów w czasie urlopu Olbermanna w lipcu 2008 (licząc połowę odcinka z 21 lipca). Maddow zastępowała także Davida Gregory’ego w "Race for the White House".
19 sierpnia 2008 MSNBC ogłosiło, że Rachel Maddow będzie prowadziła własny program w czasie, który do tej pory zajmował Dan Abrams (21:00 ET), począwszy od 8 września 2008
Od swojego debiutu program notował wysokie wyniki oglądalności, okazjonalnie wygrywając nawet z "Countdown", jako program MSNBC o najwyższej oglądalności. Po miesiącu podwoił poprzednie wyniki oglądalności MSNBC we wskazanym paśmie.
Poglądy polityczne.
Artykuł w "The Nation" opisuje Maddow jako „liberała w kopalnym sensie tego słowa”. David Bauder z Associated Press nazywa ją „polityczną bratnią duszą [Keitha] Olbermanna” i odnosi się do programów Olbermanna i Maddow jako „dwugodzinnego bloku liberalnego”.
Wyróżnienia i nagrody.
Rachel Maddow znalazła się w czołówce listy "Out 100" magazynu Out jako jedna z homoseksualnych osobowości, które „poruszyły kulturę” w 2008 r.
Uzyskała tytuł "Lesbian/Bi Woman of the Year (American)" w plebiscycie AfterEllen.com 2008 Visibility Awards.
W sierpniu 2010 Maddow otrzymała Walter Cronkite Faith &amp; Freedom Award.
Życie osobiste.
Maddow jest córką Boba Maddowa – adwokata, i Elaine Maddow – metodyk szkolnej. Ma brata Davida.
Dzieli czas między domem na wsi (Zachodnie Massachusetts), gdzie mieszka ze swoją partnerką, artystką Susan Mikulą, a Manhattanem. Para poznała się w 1999, kiedy Mikula zatrudniła Maddow, która była wtedy w trakcie pisania pracy doktorskiej, do prac w ogrodzie.

</doc>
<doc id="1602986" url="https://pl.wikipedia.org/wiki?curid=1602986" title="Ronnie Battle">
Ronnie Battle

Ronnie Battle (ur. 1969) – amerykański koszykarz, grający na pozycji rozgrywającego, bądź rzucającego obrońcy.
Mierzy 186 cm.
Kariera zawodnicza.
1989–1993 
W koszykówkę zaczął grać na Uniwersytecie w Auburn (USA), gdzie uczył się także Charles Barkley. Battle w barwach Auburn podczas nauki w college’u może popisać się takimi wynikami jak:
  
1993–1994 
Grał wówczas w Wichita Falls Texans w lidze CBA.
1994–1996 
Grał w Polsce w barwach Lecha Poznań.
1997–1998 
Grał w chorwackiej II lidze w barwach Rijeka Kantrida.

</doc>
<doc id="1602989" url="https://pl.wikipedia.org/wiki?curid=1602989" title="Saurer">
Saurer

Saurer – dawne szwajcarskie przedsiębiorstwo produkujące autobusy, trolejbusy i samochody ciężarowe, które miało swoją siedzibę w mieście Arbon w Szwajcarii.
Historia.
Przedsiębiorstwo założył Franz Saurer w St. Gallen w 1853 roku. Początkowo była to odlewnia żeliwa, kilka lat później przedsiębiorstwo przeniesiono do Arbon nad Jeziorem Bodeńskim, gdzie powstały pierwsze zakłady mechaniczne. Po śmierci Franza Saurera w 1882 roku, zakład przejął jego syn Adolph Saurer. Era ciężarówek Saurer rozpoczęła się w 1903 roku, produkowano tu także samochody osobowe do 1914 roku. W 1908 roku powstał pierwszy silnik wysokoprężny do napędu ciężarówek, który skonstruował niemiecki inżynier Rudolf Diesel pracujący w firmie Saurer (stąd nazwa silników Diesel). W 1930 roku Polska nabyła licencję na silniki i konstrukcje Saurera. Licencję na silniki firmy Saurer kupiły także: Stany Zjednoczone, Niemcy, Francja, Japonia, Włochy, Anglia, Austria, Hiszpania, Chile, Belgia oraz Grecja i Kolumbia. Saurer stworzył także samochody terenowe, autobusy z nadwoziem samonośnym oraz super ciężkie pojazdy ciężarowe o napędzie 6x4. W latach 80. popularne były autobusy Saurera model K550-23 i SH 560-25, wywrotka D 330F 8x4, jednak jednym z najbardziej popularnych modeli Saurera był model 2DM, wojskowa ciężarówka słynąca z niezawodności. W 1981 roku przedsiębiorstwo Saurer przejął niemiecki koncern Daimler. W 1982 roku Daimler-Benz nabył główne udziały w NAW, w krótkim czasie upadły marki: Saurer, Berna i FBW. Ostatecznie NAW zlikwidowano na początku 2003 roku.

</doc>
<doc id="1602991" url="https://pl.wikipedia.org/wiki?curid=1602991" title="Koniec (album)">
Koniec (album)

Koniec - album muzyczny Seweryna Krajewskiego sygnowany jako Czerwone Gitary, wydany w 1995 roku. Płyta ta zakończyła współpracę Krajewskiego z Czerwonymi Gitarami, inni muzycy tego zespołu nie wzięli udziału w jej nagraniu.

</doc>
<doc id="1602995" url="https://pl.wikipedia.org/wiki?curid=1602995" title="Otto Ernst Remer">
Otto Ernst Remer

Otto-Ernst Remer (ur. 18 sierpnia 1912 w Neubrandenburgu, zm. 4 października 1997 w Marbelli) – niemiecki oficer Wehrmachtu w stopniu generała majora, który odegrał decydującą rolę w zatrzymaniu zamachowców po zamachu na Adolfa Hitlera (20 lipca).
Życiorys.
Otto-Ernst Remer urodził się 18 sierpnia 1912 roku w Neubrandenburgu. Od 1933 roku służył w stopniu Fahnenjunker w 4. (Pruskim) Pułku Piechoty w Kołobrzegu Reichswehry.
Uczestniczył w II wojnie światowej, dowodząc od 1942 roku batalionem grenadierów pancernych Dywizji Großdeutschland. W 1943 roku uzyskał stopień majora, a od maja 1944 roku dowodził batalionem w Berlinie ("Berliner Wachbatalion").
Brał udział w spisku 20 lipca i był odpowiedzialny za zamknięcie dzielnicy rządowej i aresztowanie Goebbelsa. Jednak wobec niepowodzenia zamachu na Hitlera i po rozmowie z Goebbelsem zaangażował się w stłumienie puczu. Odegrał decydującą rolę w zatrzymaniu zamachowców i zdławieniu próby zamachu stanu.
Następnie pełnił funkcję dowódcy ("Kampfkommandant") w kwaterze głównej Hitlera i brał udział w ofensywie w Ardenach. Pod koniec stycznia 1945 roku został awansowany przez Hitlera na generała majora i objął dowództwo "Führer-Begleit-Bataillon".
Internowany po wojnie, po uwolnieniu osiadł w 1947 roku w Varel. Wyszkolił się na murarza.
W 1949 roku występował na spotkaniach organizacji "Gemeinschaft unabhängiger Deutscher", która była prekursorem ekstremistycznej partii Socjalistycznej Partii Rzeszy (niem. "Sozialistische Reichspartei", SRP). Remer był współzałożycielem SRP i jej drugim przewodniczącym. Neonazistowska SRP uzyskała 360 tys. głosów poparcia w wyborach w Dolnej Saksonii w 1951 roku (11% głosów). W swoich agresywnych wypowiedziach występował przeciwko integracji z Zachodem i planowi remilitaryzacji Adenauera; dopuszczał się zniesławienia przeciwników politycznych. Za swe wypowiedzi był wielokrotnie skazywany na kary grzywny i więzienia, a w 1959 roku odebrano mu emeryturę.
Remer nazywał spiskowców 20 lipca mianem zdrajców narodowych, za co wytoczono mu proces przy wsparciu ministra spraw wewnętrznych (1883–1956). Sąd w Brunszwiku skazał Remera w marcu 1952 roku na karę trzech miesięcy pozbawienia wolności, lecz Remerowi udało się zbiec do Egiptu. W Egipcie nawoływał do budowy silnej armii arabskiej, by walczyć z opresją żydowską, potępiał reparacje dla Izraela i zarzucał Izraelowi nieludzkie okrucieństwa wobec Palestyńczyków.
W październiku 1952 roku SRP została zdelegalizowana, a Remer wycofał się z polityki na 13 lat. Pozostawał w konflikcie z prawem, trudniąc się handlem bronią i dokonując fałszerstw i oszustw.
W 1983 roku został współzałożycielem organizacji „Deutsche Freiheitsbewegung” i pozostawal w kontakcie z ekstremistycznymi ruchami prawicowymi.
Był propagatorem kłamstwa oświęcimskiego. W 1985 roku został ponownie skazany za zniesławienie spiskowców 20 lipca i ponownie odebrano mu emeryturę (przywróconą mu w 1974 roku). W 1992 roku został skazany za podżeganie do buntu i szerzenie nienawiści rasowej na karę pozbawienia wolności przez 22 miesiące, lecz w 1994 roku udało mu się zbiec do Hiszpanii, gdzie przebywał do końca życia. Zmarł 4 października 1997 roku w Marbelli.
Odznaczenia.
Odznaczenia:

</doc>
<doc id="1602999" url="https://pl.wikipedia.org/wiki?curid=1602999" title="Wielka Brytania w Unii Europejskiej">
Wielka Brytania w Unii Europejskiej

Wielka Brytania w Unii Europejskiej – Zjednoczone Królestwo Wielkiej Brytanii i Irlandii Północnej było członkiem Wspólnot Europejskich od 1 stycznia 1973 (na mocy traktatu podpisanego w 1972 roku) do 31 stycznia 2020. 23 czerwca 2016 w referendum większość głosujących opowiedziała się za rezygnacją Wielkiej Brytanii z członkostwa w UE.
Przed akcesją do Wspólnot.
W 1946 w Zurychu Winston Churchill przedstawił koncepcję powrotu idei Kalergiego i Brianda, które zakładały instytucjonalizację procesu integracji europejskiej. Według pomysłu Churchilla pierwszym krokiem do utworzenia "Stanów Zjednoczonych Europy" miało być powołanie "swego rodzaju Rady Europy". W 1948 Churchill przewodził obradom kongresu w Hadze, na którym delegaci poparli koncepcje sformalizowania współpracy, jednak w większości sprzeciwiali się natychmiastowemu wdrożeniu rozwiązań federalistycznych.
4 marca 1947 zawarty został francusko-brytyjski traktat z Dunkierki, a w roku następnym Wielka Brytania, Francja, Belgia, Holandia i Luksemburg podpisały traktat brukselski, który otworzył drogę do utworzenia Unii Zachodniej. Na czele sztabu generalnego nowego sojuszu stanął marsz. Bernard Law Montgomery. Ponadto w 1948 Wielka Brytania stała się członkiem-założycielem OEEC, a w 1949 sygnatariuszem traktatu waszyngtońskiego.
5 maja 1949 w Londynie podpisano Statut Rady Europy. Nowa organizacja nie otrzymała jednak kompetencji, które uczyniłyby z niej zdolną do przewodnictwa w procesie zasadniczego zbliżenia państw europejskich.
Polityka prowadzona przez Wielką Brytanię zakładała jednak nieangażowanie się w ponadnarodowe struktury, szczególnie takie, które mogłyby zagrozić jej współpracy ze Stanami Zjednoczonymi oraz Wspólnotą Narodów. Z tych przyczyn Wielka Brytania odniosła się sceptycznie do koncepcji zaproponowanych w deklaracji Schumana w 1950 i nie przystąpiła w 1951 do EWWiS. Niechętna rozwiązaniom ponadnarodowym odmówiła także udziału w EWO. Z kolei w 1954 włączyła się w prace nad utworzeniem UZE.
W związku z niechęcią do oddawania części suwerennych uprawnień na szczebel ponadnarodowy Wielka Brytania nie przystąpiła do nowych struktur integracyjnych (Euratom i EWG) powołanych w 1957 przez traktaty rzymskie. W czasie prac przygotowawczych w komitecie Spaaka okazało się bowiem, że brytyjskie propozycje utworzenia luźnej struktury oraz ustanowienia strefy wolnego handlu, w opinii rządów pozostałych państw były zbyt zachowawcze.
Dążąc do wzmocnienia swojej pozycji względem integrujących się państw na kontynencie, a jednocześnie opierając się na historycznych powiązaniach gospodarczych, 3 maja 1960 z inicjatywy Wielkiej Brytanii doszło do powołania Europejskiego Stowarzyszenie Wolnego Handlu. W skład ugrupowania weszły wówczas: Wielka Brytania, Austria, Dania, Szwecja, Szwajcaria, Norwegia i Portugalia. Z założenia EFTA miała mieć charakter głównie koordynacyjny. Przewidziano m.in. utworzenie strefy wolnego handlu na artykuły przemysłowe w ciągu 10 lat.
Rozwój gospodarczy w państwach EWG w latach 1957–1960 okazał się szybszy niż w Wielkiej Brytanii. Skłoniło to premiera Harolda Macmillana do złożenia w 1961 wniosku o przyjęcie do Wspólnot. Na podobny krok zdecydowały się wówczas także rządy Irlandii, Danii i Norwegii. Spotkało się to z przychylnym przyjęciem państw Beneluksu, jednak napotkało na opór prezydenta de Gaulle’a. Obawy francuskie wiązały się z inną strukturą rolnictwa w Wielkiej Brytanii, silnymi wpływami proamerykańskimi w brytyjskiej polityce oraz potencjalną konkurencją o przywództwo polityczne we Wspólnotach. W 1963 de Gaulle zawetował przyjęcie nowych członków.
W 1964 brytyjskim premierem został Harold Wilson z Partii Pracy. Opowiedział się on jednoznacznie za polityką zbliżenia ze Wspólnotami i 11 maja 1967 złożony został kolejny wniosek o uzyskanie członkostwa, znów zawetowany przez Francję 27 października 1967.
Negocjacje nad włączeniem nowych państw do kontynentalnych struktur integracyjnych rozpoczęły się w czerwcu 1970. 22 stycznia 1972 podpisane zostały traktaty akcesyjne z czterema państwami. W 3 krajach, oprócz Wielkiej Brytanii odbyły się referenda. 1 stycznia 1973 roku Wielka Brytania, wraz z Danią i Irlandią, stała się członkiem Wspólnot.
Członkostwo.
Wielka Brytania nie przystąpiła do strefy Schengen. Jest także jednym z trzech państw dawnej "piętnastki", które nie weszły do strefy euro. Wyrazem sceptycznego stosunku Brytyjczyków do licznych inicjatyw Unii Europejskiej jest także pojawienie się takich określeń jak "rabat brytyjski", czy "protokół brytyjski". Innym symbolicznym przejawem są takie sytuacje jak np. uroczystość podpisania traktatu lizbońskiego w 2007, na którą premier Gordon Brown celowo się spóźnił, unikając tym samym znalezienia się na wspólnej fotografii pamiątkowej.
W referendum 23 czerwca 2016 obywatele brytyjscy opowiedzieli się większością głosów za opuszczeniem Unii Europejskiej przez Zjednoczone Królestwo. Za zachowaniem członkostwa w UE głosowało 16 141 241 wyborców, za opuszczeniem UE - 17 410 742 wyborców. 24 stycznia 2017 Sąd Najwyższy Zjednoczonego Królestwa wydał wyrok stwierdzający, że proces wystąpienia Wielkiej Brytanii z Unii Europejskiej może być rozpoczęty po uprzedniej zgodzie parlamentu brytyjskiego. Jednocześnie orzekł, że rząd nie ma obowiązku uzyskania zgody Parlamentu Szkockiego, Walijskiego Zgromadzenia Narodowego i Zgromadzenia Irlandii Północnej.
Przewodnictwo w Radzie UE.
Dotychczasowe:
Priorytety z prezydencji w 2005:
Terytoria specjalne.
Mieszkańcy dwunastu brytyjskich terytoriów zamorskich posiadają obywatelstwo Unii Europejskiej. Spośród terytoriów specjalnych w szczególnej sytuacji jest Gibraltar – część Unii Europejskiej, ale poza unią celną i strefą VAT, a także wyłączony ze wspólnej polityki rolnej. Całkowicie poza UE znajdują się natomiast dependencje Korony brytyjskiej – Wyspa Man oraz leżące u wybrzeży Francji Wyspy Normandzkie.

</doc>
<doc id="1603002" url="https://pl.wikipedia.org/wiki?curid=1603002" title="Lucjan Tabaka">
Lucjan Tabaka

Lucjan Tabaka (ur. 7 lipca 1948 w Szymankach) – polski inżynier, były wojewoda nowosądecki.
Życiorys.
Ukończył studia na Wydziale Elektrotechniki, Automatyki i Elektroniki Akademii Górniczo-Hutniczej w Krakowie. Odbył też studia podyplomowe w Małopolskiej Szkole Administracji Publicznej przy Akademii Ekonomicznej w Krakowie. Był zatrudniony w Państwowej Inspekcji Radiowej, następnie w nowosądeckim urzędzie wojewódzkim. W latach 90. pracował jako zastępca kierownika Urzędu Rejonowego w Nowym Sączu.
W 1998 zajmował stanowisko wojewody nowosądeckiego, ostatniego w historii tego województwa. Później do 2001 pełnił funkcję doradcy wojewody małopolskiego ds. rozwoju infrastruktury transportowej. Był także pełnomocnikiem prezydenta Nowego Sącza.
W 2005 został kanclerzem Politechniki Krakowskiej. Działa w szeregu organizacji pozarządowych, a także jako ekspert programu na rzecz zrównoważonego rozwoju Małopolski.
W 2022 został odznaczony Złotym Krzyżem Zasługi.

</doc>
<doc id="1603004" url="https://pl.wikipedia.org/wiki?curid=1603004" title="Honda LPGA Thailand">
Honda LPGA Thailand

Honda LPGA Thailand – jest zawodowym kobiecym turniejem golfowym rozgrywanym w ramach cyklu zawodów LPGA Tour. Impreza została zainaugurowana w 2006 jako pierwszy turniej LPGA Tour goszczący w Tajlandii.
Pierwsza edycja miała miejsce na polu golfowym Amata Spring Country Club, jednak od tego czasu organizowany jest on na Siam Country Club Pattaya Old Course.
W 2008 nastąpiła przerwa w organizacji tego turnieju, ale w 2009 powrócił on do kalendarza LPGA Tour. Aktualnie tytuł mistrzyni (2010) dzierży Ai Miyazato z Japonii

</doc>
<doc id="1603007" url="https://pl.wikipedia.org/wiki?curid=1603007" title="Dorota Salamon">
Dorota Salamon

Dorota Salamon (ur. 22 lutego 1966) – polska aktorka teatralna. W latach 1986-1988 adept, a od 1988 roku aktorka Teatru Żydowskiego w Warszawie.
W 1988 roku zdała aktorski egzamin eksternistyczny.

</doc>
<doc id="1603009" url="https://pl.wikipedia.org/wiki?curid=1603009" title="Dorota Lebiedź-Pawłowska">
Dorota Lebiedź-Pawłowska



</doc>
<doc id="1603011" url="https://pl.wikipedia.org/wiki?curid=1603011" title="Johann Christoph Adelung">
Johann Christoph Adelung

Johann Christoph Adelung (ur. 8 sierpnia 1732 w Spantekow koło Anklam, zm. 10 września 1806 w Dreźnie) – niemiecki bibliotekarz, leksykograf i germanista.
Wprowadził obowiązującą w tradycyjnej niemieckiej ortografii zasady pisowni ß (po dyftongach i samogłoskach długich oraz na końcu wyrazu i przed spółgłoską).

</doc>
<doc id="1603013" url="https://pl.wikipedia.org/wiki?curid=1603013" title="Miejski Dom Kultury w Radomsku">
Miejski Dom Kultury w Radomsku

Miejski Dom Kultury w Radomsku – główny ośrodek kulturalny w Radomsku, otwarty w 1968 roku. Obecnie funkcje dyrektora pełni Krzysztof Zygma.
Obecnie.
Miejski Dom Kultury w Radomsku jest największym ośrodkiem kultury w mieście. Zachęca mieszkańców do aktywnego spędzania czasu wolnego, inspiruje i przybliża do sztuki, jest miejscem, które odkrywa i rozwija talenty, pasje, umiejętności. Nasza działalność jest wszechstronna. Zajmujemy się nie tylko organizacją imprez stricte kulturalnych tj. spektakli teatralnych, festiwali, koncertów, kabaretów, wystaw plastycznych, pracy kina, spotkań z przedstawicielami szeroko pojętego świata kultury. Prowadzimy także edukacje artystyczne, koła i kluby zainteresowań, imprezy zawodowe, planujemy wypoczynek dla dzieci i młodzieży. Cele i priorytety MDK skupiają się m.in. na upowszechnianiu wartościowych i nowatorskich zjawisk w kulturze i budowaniu partnerstw na rzecz kultury z innymi podmiotami, m.in. z Ministerstwem Kultury i Dziedzictwa Narodowego, Polskim Instytutem Sztuki Filmowej, Instytutem Teatralnym im. Zbigniewa Raszewskiego, Siecią Kin Studyjnych i Lokalnych, Urzędem Marszałkowskim w Łodzi, Starostwem Powiatu Radomszczańskiego i Urzędem Miasta Radomska. Obecnie dyrektorem placówki jest Krzysztof Zygma. Działalność MDK opiera się na współpracy czterech działów: Dział Edukacji Artystycznej i Organizacji Imprez , Dział Administracyjno – Gospodarczy, Dział Obsługi Sceny, Dział Księgowości
W MDKu od 2012 r. działa cyfrowe Kino Pasja. W 2007 roku dzięki staraniom władz miasta i ówczesnego marszałka województwa Stanisława Witaszczyka powstała w MDKu Europejska Scena im. Stefana Jaracza, dzięki czemu dokonano remontu budynku przy wsparciu funduszy unijnych.Umowa ta zobowiązuje.
W 2022/2023 r. w ramach projektu "Miejski Dom Kultury w Radomsku - projekt nowej przestrzeni dla kultury - Etap II" realizowanego ze środków Europejskiego Funduszu Rozwoju Regionalnego w ramach Regionalnego Programu Operacyjnego Województwa Łódzkiego na lata 2014-2020 przez Miasto Radomsko zmodernizowano sale widowiskową.
Grupy działające w MDKu.
Stowarzyszenia, koła, kluby i grupy działające w Miejskim Domu Kultury
1. Fit Dance Kids (5 – 7 lat) 
2. Fit Dance (8 – 12 lat) 
3. Taniec Orientalny dla młodzieży i dorosłych 
4. Zespół Wokalno - Instrumentalny TĘCZOWE NUTKI (6 – 9 lat)  
5. Zespół Wokalno - Instrumentalny TĘCZOWE NUTKI (10 – 13 lat) 
6. Zespół „TACY NIE INNI” 
7. Młodzieżowa Grupa Teatralna REKWIZYTORNIA TEATR gr.I 
8. Młodzieżowa Grupa Teatralna REKWIZYTORNIA TEATR gr.II
9. SCENA POEZJI MDK dla młodzieży i dorosłych 
10. Pracownia Plastyczna MDK – Dziecięca Sekcja Plastyczna (5 – 6 lat) 
11. Pracownia Plastyczna MDK – Dziecięca Sekcja Plastyczna (7 – 12 lat)  
12. Pracownia Plastyczna MDK – Koło Twórców Animacji Filmowej (6 – 13 lat) 
13. Pracownia Plastyczna MDK – Koło Twórców Filmowych i Fotografii (pow. 12 lat)
14. Pracownia Plastyczna MDK – Pracownia Rękodzieła (7 – 12 lat) 
15. Pracownia Plastyczna MDK – Klub Plastyka dla młodzieży (12 – 19 lat) 
16. Chór Seniora ZŁOTA  NUTKA     
17. Koło Osób Niepełnosprawnych 
18. Klub Złotej Jesieni 
19. Scena Poezji 

</doc>
<doc id="1603016" url="https://pl.wikipedia.org/wiki?curid=1603016" title="Marian Cozma">
Marian Cozma

Marian Cozma (ur. 8 września 1982 w Bukareszcie, zm. 8 lutego 2009 w Veszprém) – rumuński piłkarz ręczny, reprezentant kraju, występował na pozycji obrotowego.
8 lutego 2009 r. został zamordowany w węgierskim Veszprém. Zginął od ciosów zadanych nożem, w pobliżu nocnego klubu. Wśród zaatakowanych byli także inni zawodnicy klubu MVM Veszprém KC – Chorwat Ivan Pesić i Serb Žarko Šešum, którzy także zostali ranni.
13 lutego 2009 r. odbył się jego pogrzeb w Rumunii, gdzie został pożegnany przez tysiące kibiców.
Kariera.
Ojciec Mariana – Petre – był również graczem piłki ręcznej. To on wprowadził syna w świat sportu. W bardzo udanym sezonie dla Dynama Bukareszt (2002/2003) Marian grał już w głównym składzie. Z zespołem tym wywalczył także Mistrzostwo Rumunii (sezon 2004/2005).
W 2006 Cozma występował już w składzie węgierskiego MVM Veszprém KC. Z tym zespołem brał udział w rozgrywkach Pucharu Europejskiej Federacji Piłki Ręcznej (EHF CUP) strzelając 17 bramek w sezonie 2006/2007. W 2008 wywalczył Mistrzostwo Węgier. W tym samym roku wywalczył z kolegami z drużyny Puchar Zdobywców Pucharów (Cup Winners Cup). Po tym wielkim sukcesie zainteresowanie zawodnikiem wykazywały hiszpańskie kluby, w tym FC Barcelona.

</doc>
<doc id="1603019" url="https://pl.wikipedia.org/wiki?curid=1603019" title="Metody hodowli bakterii">
Metody hodowli bakterii



</doc>
<doc id="1603021" url="https://pl.wikipedia.org/wiki?curid=1603021" title="Skalnica ziarenkowata">
Skalnica ziarenkowata

Skalnica ziarenkowata ("Saxifraga granulata" L.) – gatunek rośliny wieloletniej z rodziny skalnicowatych.
Rozmieszczenie.
Występuje w całej Europie. W Polsce dość pospolita na niżu, w górach rzadka.
Biologia i ekologia.
Bylina, hemikryptofit. Kwitnie od kwietnia do czerwca. Rośnie na suchych, ubogich murawach, jako jedna z nielicznych skalnic nie występuje w górach. Rośnie również w widnych lasach, na ich brzegach i na przydrożach, umiarkowanie nawożonych łąkach. Występuje na jałowych i ubogich w wapń darniach. W Polsce przede wszystkim na niżu, sporadycznie w górach. Dość dobrze trzyma się podłoża, a rośnie przeważnie w otoczeniu bujnej roślinności. Oprócz rozmnażania przez nasiona istnieje możliwość wegetatywnego rozmnażania przez czerwone bulwy. Znajdują się one w kątach obumarłych liści rozetkowych znajdujących się przy ziemi. W klasyfikacji zbiorowisk roślinnych gatunek charakterystyczny dla O. "Arrhenatheretalia elatioris".
Zmienność.
Tworzy mieszańce z "Saxifraga cuneata" Willd. i "Saxifraga trabutiana" Engl. &amp; Irmsch.

</doc>
<doc id="1603022" url="https://pl.wikipedia.org/wiki?curid=1603022" title="Henryk Grzondziel">
Henryk Grzondziel

Henryk Grzondziel (ur. 26 lipca 1897 w Katowicach, zm. 24 maja 1968 w Grudzicach) – polski duchowny rzymskokatolicki, biskup pomocniczy opolski w latach 1959–1968 (do 1967 formalnie gnieźnieński).
Życiorys.
Absolwent liceum w Zabrzu z 1916. W trakcie I wojny światowej walczył na froncie wschodnim jako żołnierz armii niemieckiej. Od 1918 do 1922 studiował teologię na Uniwersytecie Wrocławskim. 17 marca 1923 przyjął we Wrocławiu święcenia kapłańskie. Był nauczycielem języka polskiego i duszpasterzem środowisk polonijnych we Wrocławiu. Pracował w Bytomiu i Zabrzu, był proboszczem w Wójtowej Wsi i Wrocławiu, ojcem duchownym w seminarium. W 1926 doktoryzował się. Po zakończeniu wojny był duszpasterzem i profesorem seminarium duchownego we Wrocławiu. W latach 1953–1956 deportowany z terenu archidiecezji wrocławskiej. Był wikariuszem generalnym i konsultorem diecezjalnym w Opolu. W latach 1954–1958 był proboszczem parafii św. Anny w Krzyżanowicach. W 1958 został proboszczem w Nowej Wsi Królewskiej.
20 maja 1959 został mianowany biskupem pomocniczym archidiecezji gnieźnieńskiej i biskupem tytularnym Arthribis, skierowanym do pracy duszpasterskiej w Opolu. Sakrę biskupią przyjął 16 sierpnia 1959 z rąk kard. Stefana Wyszyńskiego. Oficjalnie został mianowany biskupem pomocniczym diecezji opolskiej 16 października 1967.
Uczestniczył w drugiej i czwartej sesji Soboru Watykańskiego II w 1963 i 1965.
Zmarł 24 maja 1968 roku w Grudzicach, gdzie trzy dni później został pochowany na przykościelnym cmentarzu.

</doc>
<doc id="1603027" url="https://pl.wikipedia.org/wiki?curid=1603027" title="Saxifraga granulata">
Saxifraga granulata



</doc>
<doc id="1603033" url="https://pl.wikipedia.org/wiki?curid=1603033" title="Chrysosplenium oppositifolium">
Chrysosplenium oppositifolium



</doc>
<doc id="1603036" url="https://pl.wikipedia.org/wiki?curid=1603036" title="Gemini (jacht)">
Gemini (jacht)



</doc>
<doc id="1603038" url="https://pl.wikipedia.org/wiki?curid=1603038" title="Parafia św. Józefa Oblubieńca Najświętszej Maryi Panny w Bystrej">
Parafia św. Józefa Oblubieńca Najświętszej Maryi Panny w Bystrej

Parafia św. Józefa Oblubieńca Najświętszej Maryi Panny w Bystrej – rzymskokatolicka parafia znajdująca się w diecezji tarnowskiej w dekanacie łużniańskim.
Kościół zbudowany w latach 1922–1925. Parafia erygowana przez biskupa tarnowskiego Leona Wałęgę w 1926. Dotychczas wierni z Bystrej należeli do parafii Matki Bożej Szkaplerznej w Szymbarku. 
Na miejscowym cmentarzu parafialnym spoczywa generał Aleksander Jasiński-Sas.

</doc>
<doc id="1603039" url="https://pl.wikipedia.org/wiki?curid=1603039" title="Kozi Las (województwo lubelskie)">
Kozi Las (województwo lubelskie)

Kozi Las – zniesiona nazwa osady leśnej w gminie Kurów, powiecie puławskim, województwie lubelskim.
W 2020 roku rada gminy Kurów uchwaliła wystąpić do właściwego ministra z wnioskiem o zniesienie urzędowej nazwy osady Kozi Las. Jak wskazano w uzasadnieniu, miejscowość utraciła dotychczasową funkcję, nie funkcjonuje w obiegu prawnym, ewidencji meldunkowej ani geodezyjnej; grunty należą do obrębu geodezyjnego Dęba. 
Nazwa miejscowości została zniesiona z 2022 r.

</doc>
<doc id="1603040" url="https://pl.wikipedia.org/wiki?curid=1603040" title="Monika Zwierzchowska">
Monika Zwierzchowska



</doc>
<doc id="1603041" url="https://pl.wikipedia.org/wiki?curid=1603041" title="Pożary buszu w Australii 2009">
Pożary buszu w Australii 2009



</doc>
<doc id="1603044" url="https://pl.wikipedia.org/wiki?curid=1603044" title="Ćhatri">
Ćhatri

Ćhatri - element architektoniczny w północnych Indiach w formie baldachimu (w języku hindi słowo "ćhatri" znaczy "parasol" lub "baldachim", symbol używany w Indiach od starożytności jako oznaka dostojeństwa).
Ćhatri stosowane są zarówno w architekturze hinduskiej, jak i mogolskiej. Najczęściej służą jako cenotafy, związane z jakąś ważną osobistością. W niektórych przypadkach ćhatri budowane są bezpośrednio na miejscu kremacji.
Ćhatri może być strukturą wolno stojącą, albo stanowić część innego obiektu architektonicznego. W swej najprostszej formie ma postać kopuły wspartej na czterech filarach, lecz często przyjmuje formy bardziej skomplikowane, o wielu kopułach, niekiedy stanowiąc element większej budowli. W regionie Shekhawati w Radżastanie wnętrze bywa bogato zdobione freskami, podobnymi do tych, które pokrywają niektóre haweli.

</doc>
<doc id="1603045" url="https://pl.wikipedia.org/wiki?curid=1603045" title="Wichman Starszy">
Wichman Starszy

Wichman I Starszy (ur. ?, zm. 23 kwietnia 944 roku) – graf buntownik z rodu Billungów, z pochodzenia Niemiec, ojciec Wichmana Młodszego, brat Amelunga i Hermana Billunga.
Życiorys.
W roku 938 Wichman zbuntował się z powodu przyznania dowództwa wojskowego nad północnym pograniczem Księstwa Saksonii jego bratu, Hermanowi, twierdząc między innymi, że miał większe prawa do tej godności z tytułu swojego starszeństwa i powinowactwa z wdową królewską Matyldą von Ringelheim. Wspierali go Eberhard z Frankonii i Thankmar, przyrodni brat Ottona I. Rewolta została szybko stłumiona, Thankmar został zabity w tym samym roku przez margrabiego Hermanna Billunga na zamku Eresburg, a Eberhard zginął rok później w decydującej bitwie pod Andernach. Wichman zawarł wówczas sojusz z plemionami słowiańskimi i ruszył na wojnę przeciwko swoim byłym ziomkom. Ostatecznie pogodził się z Ottonem w roku 941.
Wichman był mężem Frederuny (lub Fridaruny), siostry królowej Matyldy von Ringelheim. Po śmierci męża Frederuna została mniszką. Zmarła 18 stycznia 971 roku. Z Frederuną Wichman miał trzech synów i jedną córkę: Wichmana Młodszego; Brunona, biskupa Verden; i Hedwigę, żonę Zygfryda (syna Gerona).

</doc>
<doc id="1603047" url="https://pl.wikipedia.org/wiki?curid=1603047" title="Wichmann I">
Wichmann I



</doc>
<doc id="1603049" url="https://pl.wikipedia.org/wiki?curid=1603049" title="Fundacja Rozwoju Demokracji Lokalnej im. Jerzego Regulskiego">
Fundacja Rozwoju Demokracji Lokalnej im. Jerzego Regulskiego

Fundacja Rozwoju Demokracji Lokalnej im. Jerzego Regulskiego (FRDL) – polska organizacja pozarządowa o charakterze niezależnym i niekomercyjnym. Do 2018 działała pod nazwą Fundacja Rozwoju Demokracji Lokalnej.
Historia i działalność.
Fundację powołano 18 września 1989 z inicjatywy profesora i senatora Jerzego Regulskiego, a także grupy parlamentarzystów Obywatelskiego Klubu Parlamentarnego, w skład której wchodzili Walerian Pańko, Andrzej Celiński, Aleksander Paszyński oraz Jerzy Stępień. Do formalnej rejestracji doszło 9 stycznia 1990.
Cele FRDL obejmują głównie działania wspierające rozwój demokracji i samorządności lokalnej. Organizacja realizuje je w szczególności poprzez:
Fundacja zorganizowała kilkanaście ośrodków regionalnych z filiami, działały przy niej łącznie trzy wyższe szkoły administracji publicznej: Wyższa Szkoła Administracji Publicznej w Białymstoku, Wyższa Szkoła Administracji Publicznej w Kielcach i Wyższa Szkoła Administracji Publicznej w Szczecinie, Niepubliczna Placówka Doskonalenia Nauczycieli oraz Polski Instytut Demokracji Lokalnej. Organizacja prowadzi także programy pomocowe m.in. na Ukrainie i Białorusi związane z reformami samorządowymi.
Za swoją działalność fundacja została wyróżniona m.in. tytułem „Organizacja Pozarządowa Roku” 2003 Forum Ekonomicznego za działalność na rzecz porozumienia w Europie Środkowej i Wschodniej (2004) oraz nagrodą główną w konkursie Pro publico bono (2000).
W 2004 fundacja zaczęła przyznawać doroczną nagrodę za lokalne inicjatywy kulturalne.
Władze fundacji.
Inicjator i twórca FRDL, Jerzy Regulski, pełnił do czasu swojej śmierci w 2015 funkcję prezesa Rady Fundatorów, w której zasiedli też m.in. pozostali założyciele. W skład rady nadzorczej byli powoływani m.in. Elżbieta Hibner, Adam Kowalewski, Jan Król, Michał Kulesza, Jerzy Osiatyński, Janusz Sepioł, Mirosław Stec, Joanna Staręga-Piasek, Paweł Swianiewicz.
Stanowisko prezesa zarządu obejmowali m.in. Barbara Imiołczyk, Dominik Górski i Cezary Trutkowski.

</doc>
<doc id="1603050" url="https://pl.wikipedia.org/wiki?curid=1603050" title="Wichman I">
Wichman I



</doc>
<doc id="1603053" url="https://pl.wikipedia.org/wiki?curid=1603053" title="Ménie Muriel Dowie">
Ménie Muriel Dowie

Ménie Muriel Dowie (ur. 15 lipca 1867 w Liverpoolu, zm. 25 marca 1945 w Tucson, Arizona) – angielska pisarka, autorka książek podróżniczych.
Pochodziła z rodziny kupieckiej; po kądzieli była potomkinią szlachty szkockiej, wnuczką szkockiego pisarza Roberta Chambersa. Uzyskała staranne wykształcenie humanistyczne, znała – po studiach w Paryżu i Stuttgarcie – język francuski i niemiecki. Przez krótki czas zajmowała się sztuką recytatorską.
W 1890 odbyła podróż na Pokucie i Huculszczyznę, prawdopodobnie ze względów zdrowotnych. Trasa podróży wiodła z Kołomyi, przez Delatyn, Mikuliczyn, Kosmacz, Żabie po Czarnohorę i z powrotem przez Kosów i Kołomyję. Dowie odwiedziła także Lwów i Kraków, była na Wawelu w czasie budowy krypty grobowej Mickiewicza. Nawiązała kontakt m.in. z literatem Danielem Petryckim. Rychło po powrocie przygotowała pisemną relację z podróży, która jako "A Girl in the Karpathians" ("Panna w Karpatach") okazała się jej debiutem literackim. Książka wyszła nakładem wydawnictwa G. Philip &amp; Son w 1891, z ilustracjami wykonanymi przez przyjaciółkę i siostrę autorki według szkiców Dowie. Autorka zawarła swoje obserwacje i wrażenia, w tym poszukiwania w nawiązaniu kontaktów z mieszkańcami Huculszczyzny; na przeszkodzie znalezieniu wspólnego języka stała nie tylko bariera językowa, ale zapewne i nietypowa dla miejscowej ludności osoba podróżniczki, młodej, wyemancypowanej kobiety w szkockim stroju, palącej papierosy i o śmiałym stosunku do mężczyzn.
Książka, opatrzona dedykacją po polsku „Do mego miłego”, doczekała się szybkich wznowień (jeszcze w tym samym 1891 roku ukazały się trzy dalsze edycje) i zyskała życzliwe przyjęcie czytelników (zarazem mniej życzliwy odbiór krytyki). Czwarte wydanie ukazało się już pod nazwiskiem małżeńskim Dowie, która wyszła w tymże roku za Henry’ego Normana (1858-1939), dziennikarza i polityka, późniejszego członka parlamentu z ramienia partii liberalnej. Po wyjściu za mąż Ménie Norman towarzyszyła mężowi w podróżach, była m.in. w Egipcie i na Bałkanach. Pisała też na temat równouprawnienia kobiet w londyńskim piśmie „The Daily Chronicle” (mąż był współwydawcą gazety), a także ogłaszała kolejne książki (m.in. "Gallia", 1895; "The Crook of the Bough", 1898; "Love and His Masks", 1901).
W 1903 po głośnym skandalu rozeszła się z mężem i wyszła za majora Edwarda Fitzgeralda (zmarł w 1931). Wycofała się w tym czasie z pracy literackiej, odbywała kolejne podróże. Wiele lat spędziła w Indiach, a po powrocie do Anglii osiadła na wsi, zyskując sławę hodowczyni krów i owiec. W czasie II wojny światowej, w obawie przed klęską Brytyjczyków, wyjechała do USA, gdzie krótko przed końcem wojny zmarła. W maju 1943 przeżyła śmierć swojego jedynego syna, komandora Nigela Normana, który zginął w katastrofie lotniczej jako oficer RAF.

</doc>
<doc id="1603056" url="https://pl.wikipedia.org/wiki?curid=1603056" title="Menie Muriel Dowie">
Menie Muriel Dowie



</doc>
<doc id="1603058" url="https://pl.wikipedia.org/wiki?curid=1603058" title="Boro Primorac">
Boro Primorac

Boro Primorac (ur. 5 grudnia 1954 w Mostarze) – bośniacki piłkarz i trener. Grał na pozycji obrońcy.
Kariera klubowa.
Swoją karierę rozpoczął w klubie z rodzinnego miasta - Velež Mostar. Po 6 latach gry dla Rođenów przeszedł do drużyny Hajduka Split, którego barwy reprezentował przez 5 sezonów. W 1983 roku zdecydował się opuścić Jugosławię i wyjechał do Francji, do Lille OSC. W zespole ze Stadion Lille-Metropole występował przez 3 lata, zaś jego następnym i zarazem ostatnim klubem był AS Cannes. W 1990 roku zakończył karierę.
Kariera reprezentacyjna.
W reprezentacji Jugosławii w latach 1976-82 rozegrał 14 spotkań.
Kariera trenerska.
Swoją pracę jako trener rozpoczął w zespole, w którym zakończył karierę, czyli AS Cannes, lecz przebywał tam tylko dwa lata. W 1992 roku przyjął ofertę ze strony Valenciennes FC, ale już po roku opuścił francuski klub. W 1994 roku był selekcjonerem reprezentacji Gwinei. W marcu 1997 roku dołączył do sztabu szkoleniowego zespołu Arsenalu Londyn.

</doc>
<doc id="1603060" url="https://pl.wikipedia.org/wiki?curid=1603060" title="Piotr Prusik">
Piotr Prusik

Piotr Prusik (ur. 29 czerwca 1968 w Parciakach) – polski biegacz długodystansowy, policjant.
Sierżant sztabowy z olsztyńskiego oddziału prewencji policji. Reprezentant Gwardii Olsztyn. Trzykrotny wicemistrz Polski w biegach na 5 km (1993), 10 km (1994) oraz w półmaratonie (1994). Zwycięzca maratonu w Wiedniu (1995). Wielokrotny medalista mistrzostw Europy i świata policjantów w konkurencjach biegowych. Rekordy życiowe: 1500 m: 3:46,13 (1992), 3000 m – 8:09,10 (1994), 5000 m – 13:49,84 (1992), 10 000 m – 29:10,77 (1994), 15 km – 49:10 (1999), półmaraton – 1:04.08 (1994), maraton – 2:15.23 (1995). 
Pod koniec marca 2008 r. wiele serwisów informacyjnych obiegła informacja o skutecznym pościgu Piotra Prusika ulicami Olsztyna za piratem drogowym.

</doc>
<doc id="1603061" url="https://pl.wikipedia.org/wiki?curid=1603061" title="Timothy Cahill">
Timothy Cahill



</doc>
<doc id="1603063" url="https://pl.wikipedia.org/wiki?curid=1603063" title="Unia Lewicowo-Liberalna">
Unia Lewicowo-Liberalna

Unia Lewicowo-Liberalna (isl. "Samtök frjálslyndra og vinstri manna") – lewicowa islandzka partia polityczna działająca w latach 70. XX w. Została założona w roku 1969 przez Hannibala Valdimarssona (poprzednio przewodniczącego koalicji wyborczej Związek Ludowy) i jego zwolenników.
Partia była przeciwna obecności na wyspie baz armii amerykańskiej.
W latach 1971-1974 partia miała dwóch ministrów w rządzie Ólafura Jóhannessona. Dwukrotnie udało jej się wprowadzić własnych posłów do Alþingi. Później znikła ze sceny politycznej.
Działaczem Unii Lewicowo-Liberalnej był prezydent Islandii w latach 1996-2016 Ólafur Ragnar Grímsson oraz Jón Baldvin Hannibalsson (minister finansów w latach 1987-1988 i minister spraw zagranicznych w latach 1988-1995 z ramienia socjaldemokratów).

</doc>
<doc id="1603068" url="https://pl.wikipedia.org/wiki?curid=1603068" title="Guy Lafleur Trophy">
Guy Lafleur Trophy



</doc>
<doc id="1603074" url="https://pl.wikipedia.org/wiki?curid=1603074" title="Wyrażenie nieoznaczone">
Wyrażenie nieoznaczone



</doc>
<doc id="1603075" url="https://pl.wikipedia.org/wiki?curid=1603075" title="ATF (agencja USA)">
ATF (agencja USA)



</doc>
<doc id="1603077" url="https://pl.wikipedia.org/wiki?curid=1603077" title="Rezerwat przyrody Madochora">
Rezerwat przyrody Madochora



</doc>
<doc id="1603089" url="https://pl.wikipedia.org/wiki?curid=1603089" title="Trophée Guy Lafleur">
Trophée Guy Lafleur

Trophée Guy Lafleur (ang. "Guy Lafleur Trophy") – nagroda przyznawana dla Najbardziej Wartościowego Zawodnika (MVP) w fazie play-off w kanadyjskiej lidze juniorskiej w hokeju na lodzie QMJHL.

</doc>
<doc id="1603090" url="https://pl.wikipedia.org/wiki?curid=1603090" title="Tadeusz Starzyński (lekkoatleta)">
Tadeusz Starzyński (lekkoatleta)

Tadeusz Starzyński – Starybrat (ur. 23 lipca 1923, zm. 20 grudnia 2001 w Warszawie) – polski lekkoatleta specjalizujący się w trójskoku, trener lekkoatletyczny.
Podczas swojej kariery sportowej nie odnosił znaczących sukcesów – najwyższe miejsce w mistrzostwach Polski uzyskał w 1948, gdy był czwarty w trójskoku. Okazjonalnie występował także w sztafecie 4 x 100 oraz skoku w dal. Startował w barwach warszawskiej Legii (1946–1948) oraz Gwardii (1949–1953). Po zakończeniu kariery sportowej rozpoczął karierę trenerską. Stworzył tzw. technikę biegową, którą stosował polski trójskoczek Józef Szmidt. Wychowawca doskonałych sportowców m.in. Jana Jaskólskiego, Ryszarda Malcherczyka czy Michała Joachimowskiego. Współpracował także – przy skoku w dal – z Ireną Szewińską. W 1970 był konsultantem przy filmie dokumentalnym "Champion", który opowiadał o Józefie Szmidcie. W 1973 zakończył pracę w Polskim Związku Lekkiej Atletyki i wyjechał do Meksyku. Rekord życiowy w trójskoku: 13,57 (25 czerwca 1950, Warszawa).
Odznaczony Krzyżem Komandorskim Orderu Odrodzenia Polski (1998). 
Jerzy Szymonek i Janusz Rozum zadedykowali mu pracę "Trójskok mężczyzn" wydaną w 1985 w serii "Osiągnięcia Polskiej lekkiej Atletyki w 40-leciu PRL".

</doc>
<doc id="1603092" url="https://pl.wikipedia.org/wiki?curid=1603092" title="Tadeusz Starybrat">
Tadeusz Starybrat



</doc>
<doc id="1603093" url="https://pl.wikipedia.org/wiki?curid=1603093" title="Ron Lapointe Trophy">
Ron Lapointe Trophy



</doc>
<doc id="1603096" url="https://pl.wikipedia.org/wiki?curid=1603096" title="Egil á Bø">
Egil á Bø

Egil á Bø (ur. 2 kwietnia 1974 na Wyspach Owczych) jest farerskim piłkarzem grającym w klubie piłkarskim EB/Streymur z miejscowości Streymnes, na pozycji obrońcy.
Kariera klubowa.
Swą karierę w seniorach Egil á Bø rozpoczął w roku 1993, mając 19 lat. Występował wtedy w klubie EB/Streymur, w którym gra do dziś. Zawodnik ten w międzyczasie zmieniał jednak drużyny. Najpierw przeszedł do ÍF Fuglafjørður (wtedy druga liga Wysp Owczych), by w sezonie 2004 przenieść się do stołecznego B36 Tórshavn. Grał tam z numerem osiemnastym. W roku 2004 wziął udział w piętnastu na osiemnaście meczach ligowych, a także w sześciu na siedem pucharowych (B36 Tórshavn dotarł do ćwierćfinału, gdzie uległ VB Vágur w rzutach karnych). Mógł także zagrać w meczach Pucharu UEFA 2004/05 przeciwko łotewskiemu Liepājas Metalurgs, przegranych kolejno 1:3 i 1:8. Egil á Bø zdobył w tamtym sezonie także siedem bramek ligowych (głównie na wyjazdach) oraz dwie pucharowe (jedną z rzutu karnego w ćwierćfinale).
Do marca 2005 roku Egil á Bø był zawodnikiem B36 Tórshavn, jednak sezon na Wyspach Owczych zaczyna się najwcześniej od kwietnia, dlatego można powiedzieć, że od początku sezonu 2005 zawodnik ten gra dla EB/Streymur. Rozpoczynał grając z numerem dziewiętnastym, jednak po pięciu meczach dostał numer drugi, by w kolejnym znów wrócić do pierwotnego stanu. Rozegrał on 24 mecze w lidze, mając kilkumeczową przerwę między 7. a 10. kolejką. Jeśli chodzi o rozgrywki pucharowe, to EB/Streymur odpadł wtedy w 1/8 finału, przegrywając z B68 Toftir 0:1, Egil á Bø został wystawiony do składu. Zawodnik ten zdobył w sezonie 2005 cztery bramki w lidze, a jego zespół wywalczył piąte miejsce.
Od początku sezonu 2006 Egil á Bø rozgrywa mecze z numerem ósmym. Sytuacja ta utrzymuje się do dnia dzisiejszego. Zawodnik ten rozegrał do końca roku 2006 dwadzieścia pięć z dwudziestu siedmiu możliwych spotkań ligowych. Jego zespół zajął drugie miejsce w tabeli – jedynie jeden punkt dzielił go od mistrza archipelagu, HB Tórshavn. EB/Streymur dobrze także poradził sobie w rozgrywkach pucharowych (w porównaniu do ich poprzednich dokonań), gdzie dotarli do półfinału, w którym mierzyli się z B36 Tórshavn. W pierwszym meczu, składającym się na rozgrywki półfinałowe, grając u siebie wygrali 1:0, w drugim jednak przegrali 0:1, a seria rzutów karnych przesądziła, że do finału dostał się klub ze stolicy Wysp Owczych. Egil á Bø zagrał we wszystkich czterech meczach pucharowych, nie zdobywszy jednak żadnej bramki, zaś w rozgrywkach ligowych zdobył ich sześć.
W sezonie 2007 zawodnik ten rozegrał dwadzieścia sześć na dwadzieścia siedem spotkań ligowych, a jego zespół zajął ponownie drugie miejsce na Wyspach Owczych. Szczególnie wysoko jego klub zabrnął wtedy w rozgrywkach Pucharu Wysp Owczych, albowiem wygrali w finale z HB Tórshavn 4:3. Egil á Bø zagrał w niemal wszystkich meczach, omijając jedynie spotkanie 1/8 finału. Tym razem lepsi okazali się być gracze NSÍ Runavík, którzy zdobyli siedem punktów więcej od EB/Streymur. Egil á Bø zdobył wtedy pięć bramek w lidze i ani jednej w Pucharze. Zespół EB/Streymur wziął też udział w rozgrywkach Pucharu UEFA 2007/08 z uwagi na to, iż klub ten zajął drugie miejsce w tabeli z 2007 roku. Farerczycy trafili na fiński Myllykosken Pallo -47. Pierwszy mecz zakończył się zwycięstwem Finów 1:0, drugi zaś remisem 1:1, więc wynik dwumeczu był niekorzystny dla zespołu z Wysp Owczych i nie awansował on do następnej fazy rozgrywek.
Ostatnim sezonem, w jakim do tej pory brał udział Egil á Bø był sezon 2008. Zagrał on wtedy w lidze dwadzieścia pięć na dwadzieścia siedem spotkań, a jego zespół zakończył sezon na pierwszej pozycji w lidze, po raz pierwszy w swej historii. Również rozgrywki pucharowe poszły po myśli zawodnikom EB/Streymur. Zespół ponownie zdobył Puchar Wysp Owczych, pokonując w finale klub B36 Tórshavn 3:2. Egil á Bø zagrał w trzech spotkaniach pucharowych. Sezon ten nie był zbyt owocny dla tego piłkarza, jeśli chodzi o zdobyte bramki – udało mu się strzelić tylko jednego gola w pierwszym meczu rozgrywek ligowych. Zespół EB/Streymur wziął udział w eliminacjach do Pucharu UEFA 2008/09. W swym pierwszym meczu trafili na Angielski Manchester City, z którym przegrali po 0:2 w każdym meczu. Egil á Bø grał w obu spotkaniach.
Kariera reprezentacyjna.
Swą karierę w reprezentacji Wysp Owczych Egil á Bø rozpoczął dopiero w roku 2008, kiedy rozegrał swój debiutancki mecz z Portugalią, 20 sierpnia 2008, który Wyspy Owcze przegrały 0:5. Następnie zagrał we wszystkich, jak dotąd, meczach reprezentacji w ramach Mistrzostwa Świata w piłce nożnej 2010.

</doc>
<doc id="1603097" url="https://pl.wikipedia.org/wiki?curid=1603097" title="Trophée Ron Lapointe">
Trophée Ron Lapointe

Trophée Ron Lapointe (ang. "Ron Lapointe Trophy") – nagroda przyznawana najlepszemu trenerowi sezonu w kanadyjskiej lidze juniorskiej w hokeju na lodzie QMJHL.

</doc>
<doc id="1603103" url="https://pl.wikipedia.org/wiki?curid=1603103" title="Gerhard Thyben">
Gerhard Thyben

Gerhard Thyben (ur. 24 lutego 1922 w Kilonii, zm. 4 września 2006 w Cali) – niemiecki as myśliwski w Luftwaffe w stopniu Oberleutnanta. Zestrzelił 157 maszyn nieprzyjaciela, z czego 152 na Froncie Wschodnim. Służył w czasie trwania II wojny światowej, za swoją służbę został odznaczony Krzyżem Rycerskim Krzyża Żelaznego z Liśćmi Dębu.

</doc>
<doc id="1603104" url="https://pl.wikipedia.org/wiki?curid=1603104" title="Jean Béliveau Trophy">
Jean Béliveau Trophy



</doc>
<doc id="1603105" url="https://pl.wikipedia.org/wiki?curid=1603105" title="Trophée Jean Béliveau">
Trophée Jean Béliveau

Trophée Jean Béliveau (ang. "Jean Béliveau Trophy") – nagroda przyznawana najskuteczniejszemu zawodnikowi w punktacji kanadyjskiej w sezonie zasadniczym kanadyjskiej ligi juniorskiej w hokeju na lodzie QMJHL. Nagroda została nazwana od Jeana Béliveau. Nagrodę przyznano po raz pierwszy w sezonie 1969-1970. 

</doc>
<doc id="1603106" url="https://pl.wikipedia.org/wiki?curid=1603106" title="Jurkówka (potok)">
Jurkówka (potok)



</doc>
<doc id="1603107" url="https://pl.wikipedia.org/wiki?curid=1603107" title="Pierwsza Galicyjska Tkalnia Mechaniczna dla Wyrobów Bawełnianych">
Pierwsza Galicyjska Tkalnia Mechaniczna dla Wyrobów Bawełnianych



</doc>
<doc id="1603109" url="https://pl.wikipedia.org/wiki?curid=1603109" title="Danuta Szmidt-Calińska">
Danuta Szmidt-Calińska

Danuta Szmidt-Calińska (ur. 27 czerwca 1936, zm. 1 października 2020 w Warszawie) – polska tenisistka stołowa i ziemna, wielokrotna medalistka mistrzostw Polski w tenisie stołowym i ziemnym.
Życiorys.
Była zawodniczką Broni Radom, Spójni i Warszawianki. Zdobywczyni brązowego medalu (w parze z Czesławą Noworytą) w grze podwójnej podczas mistrzostw Europy w Moskwie (1970). Ćwierćfinalistka mistrzostw świata w Lublanie (1965) w grze podwójnej. Zdobywczyni piątego miejsca drużynowo podczas mistrzostw świata w Pradze (1963).
Najbardziej utytułowana zawodniczka w historii polskiego tenisa stołowego. Była 67-krotną medalistką mistrzostw Polski, triumfując jedenaście razy w grze pojedynczej (w latach 1953–1975).
Podczas uroczystości 70-lecia powstania Polskiego Związku Tenisa Stołowego w 2001 roku została odznaczona Krzyżem Kawalerskim Orderu Odrodzenia Polski.
Córka Danuty, Katarzyna, również była tenisistką stołową, medalistką mistrzostw Polski. Jej wnuczką jest Małgorzata Tomaszewska, a zięciem Jan Tomaszewski.

</doc>
<doc id="1603110" url="https://pl.wikipedia.org/wiki?curid=1603110" title="Danuta Calińska">
Danuta Calińska



</doc>
<doc id="1603112" url="https://pl.wikipedia.org/wiki?curid=1603112" title="Jean Rougeau Trophy">
Jean Rougeau Trophy



</doc>
<doc id="1603116" url="https://pl.wikipedia.org/wiki?curid=1603116" title="Trophée Jean Rougeau">
Trophée Jean Rougeau

Trophée Jean Rougeau (ang. "Jean Rougeau Trophy") – nagroda przyznawana zespołowi w kanadyjskiej lidze juniorskiej w hokeju na lodzie QMJHL, który zdobył najwięcej punktów w fazie zasadniczej rozgrywek. Po raz pierwszy przyznano ją w sezonie 1969–1970.

</doc>
<doc id="1603119" url="https://pl.wikipedia.org/wiki?curid=1603119" title="Kościół Trójcy Świętej w Graczach">
Kościół Trójcy Świętej w Graczach

Kościół Trójcy Świętej – rzymskokatolicki kościół parafialny położony jest przy ulicy Niemodlińskiej 83 w Graczach. Kościół należy do parafii Trójcy Świętej w Graczach w dekanacie Niemodlin, diecezji opolskiej. Dnia 13 listopada 1959 roku, pod numerem 624/59 świątynia została wpisana do rejestru zabytków województwa opolskiego.
Historia kościoła.
Historia kościoła sięga XIV wieku – po raz pierwszy w dokumentach parafia w Graczach wzmiankowana jest w 1376 roku, a kościół parafialny wzmiankowany jest w rejestrze świętopietrza z 1447 roku w archiprezbiteracie niemodlińskim. W XVIII wieku kościół funkcjonuje już pod wezwaniem Trójcy Świętej, jako kościół filialny parafii w Niemodlinie, a od 1890 roku jako filia parafii w Rogach. W 1950 roku, po ponownym erygowaniu parafii, kościół w Graczach staje się również kościołem parafialnym.

</doc>
<doc id="1603121" url="https://pl.wikipedia.org/wiki?curid=1603121" title="Toyotomi Hideyoshi">
Toyotomi Hideyoshi



</doc>
<doc id="1603122" url="https://pl.wikipedia.org/wiki?curid=1603122" title="Luc Robitaille Trophy">
Luc Robitaille Trophy



</doc>
<doc id="1603124" url="https://pl.wikipedia.org/wiki?curid=1603124" title="Trophée Luc Robitaille">
Trophée Luc Robitaille

Trophée Luc Robitaille (ang. "Luc Robitaille Trophy") – nagroda przyznawana zespołowi, który zdobył najwięcej bramek w sezonie regularnym w kanadyjskiej lidze juniorskiej w hokeju na lodzie QMJHL. Nagroda została nazwana od hokeisty Luca Robitailla. 

</doc>
<doc id="1603127" url="https://pl.wikipedia.org/wiki?curid=1603127" title="Universität Greifswald">
Universität Greifswald



</doc>
<doc id="1603128" url="https://pl.wikipedia.org/wiki?curid=1603128" title="Danuta Schmidt-Calińska">
Danuta Schmidt-Calińska



</doc>
<doc id="1603129" url="https://pl.wikipedia.org/wiki?curid=1603129" title="Micheil Dżiszkariani">
Micheil Dżiszkariani

Micheil Dżiszkariani, gruz. მიხეილ ჯიშქარიანი, ros. Михаил Дмитриевич Джишкариани (ur. 1 listopada 1969 w Suchumi, Gruzińska SRR) – gruziński piłkarz, grający na pozycji napastnika, reprezentant Gruzji.
Kariera piłkarska.
Kariera klubowa.
W 1999 rozpoczął karierę piłkarską w Dinamo Tbilisi. Po krótkich występach w klubach Dinamo Batumi, Cchumi Suchumi i Wormatia Worms przeszedł do Dynama Kijów, z którym zdobył Mistrzostwo Ukrainy w 1994 i 1995. W 1995 podpisał kontrakt z rosyjskim klubem KAMAZ Nabierieżnyje Czełny, z którym występował w Pucharze UEFA (6 meczów, 1 gol). Potem występował w klubach Sokoł Saratów, Torpedo-ZiL Moskwa, Lokomotiwi Tbilisi i FK Krasnoznamiensk. W 2005 w wieku 36 lat zakończył karierę piłkarską w Ameri Tbilisi.
Kariera reprezentacyjna.
W latach 1992 i 1994 był powoływany do reprezentacji Gruzji.
Sukcesy.
Jest rekordzistą Mistrzostw Gruzji w ilości bramek strzelonych w jednym meczu - 7 goli.

</doc>
<doc id="1603132" url="https://pl.wikipedia.org/wiki?curid=1603132" title="Grzybówka bruzdowanotrzonowa">
Grzybówka bruzdowanotrzonowa

Grzybówka bruzdowanotrzonowa ("Mycena polygramma" (Bull.) Gray) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1789 r. Jean Baptiste Bulliard nadając mu nazwę "Agaricus polygrammus". Obecną, uznaną przez Index Fungorum nazwę nadał mu w 1821 r. Samuel Frederick Gray, przenosząc go do rodzaju "Mycena".
Synonimy:
F. Kwieciński w 1896 r. nadał polską nazwę grzybokarlik bruzdowany, Maria Lisiewska w 1987 r. grzybówka bruzdowana. Władysław Wojewoda w 2003 r. zaproponował nazwę grzybówka bruzdowanotrzonowa.
Morfologia.
Średnicy 2–4 cm, szary lub szarobrązowy, podczas suchej pogody także srebrzystoszary, oszroniony. Jest stożkowato dzwonkowy z wyraźnym wypukłym czubkiem. Brzeg prześwitująco żłobkowany, ostry i gładki, a ponadto promieniście pomarszczony.
Liczba blaszek dochodzących do trzonu 23–32. Są szerokie i wąsko przyrośnięte o gładkich ostrzach. Kolor od białego do szarawego.
O wysokości 4–10 cm i grubości 2–4 mm, czasami ze zgrubiałą i pilśniowatą podstawą. Jest kruchy, wewnątrz pusty z charakterystycznymi, podłużnymi rowkami (czasami widoczne są one tylko pod lupą). Kolor srebrzystoszary do szarobrązowego, czasami z różowofioletowym odcieniem.
O kolorze białym do szarobrązowego, często z różowofioletowym odcieniem. Ma charakterystyczny słaby smak rzodkwi i lekki zapach rzodkwiowo-mączny.
Podstawki 27–38 × 8–10 µm, maczugowate, 4-zarodnikowe ze sterygmami o długości do 7,5 µm. Zarodniki 8–10,5 × 5,2–7,5 µm, Q = 1,2-1,6, szeroko pipetowate, gładkie, amyloidalne. Cheilocystydy 19–60 × 5–11 µm, tworzące sterylne pasma, wrzecionowate, języczkowate, workowate, prawie cylindryczne lub o nieregularnym kształcie, gładkie lub z kilkoma grubymi, z nierównomiernie rozstawionymi naroślami, zarówno wierzchołkowymi, jak i bocznymi. Pleurocystyd brak. Trama blaszek dekstrynoidalna. Strzępki w skórce kapelusza o szerokości 1,5–4 µm, pokryte rozproszonymi lub gęstymi, pojedynczymi lub bardzo rozgałęzionymi naroślami 2–20 × 1 µm, które mają nieco tendencję do żelatynizacji i tworzenia bardzo gęstych mas. Strzępki warstwy korowej trzonu o szerokości 2–25 × 0,5–1,5 µm, często bardzo gęsto rozgałęzionych, z tendencją do tworzenia gęstych mas, często osadzonych w galaretowatej materii i trudnych do wyraźnego dostrzeżenia. Strzępki warstwy korowej trzonu o szerokości 2–4,5 µm, gładkie lub pokryte kilkoma rozsianymi naroślami, komórki końcowe o szerokości 3,5–9 µm, rozwidlone, rozgałęzione, na ogół z kilkoma grubymi naroślami do 13,5 × 5,5 µm. Sprzążki liczne w strzępkach wszystkich części grzyba.
Występowanie i siedlisko.
Występuje w Ameryce Północnej, Europie, Azji, Maroku i Algierii. W Polsce gatunek pospolity.
Występuje w lasach liściastych i iglastych, gromadnie, lecz prawie nigdy w kępkach. Rośnie na pniakach lub na zagrzebanym, spróchniałym drewnie liściastym (na iglastym rzadko), ale również na surowej ściółce. Występuje głównie pod leszczyną i dębem (szczególnie dębem szypułkowym). Owocniki pojawiają się od czerwca do października.
Gatunki podobne.
Grzybówkę bruzdowanotrzonową zazwyczaj można zidentyfikować na podstawie dużego rozmiaru, brązowawego do brązowawo szarego kapelusza i wzdłużnie rowkowanego trzonu. Czasami trzon jest uderzająco bruzdkowany, ale nadal nie zawsze jest to niezawodna cecha różnicowa, czasami zaś trzonek może być całkowicie gładki, chociaż często rozstępy będą widoczne na wierzchołku. Podobna może być grzybówka elastyczna ("Mycena vitilis"). Jest mniejsza i odróżnia się także innymi cechami; blaszek dochodzących do trzonu ma mniej niż 23, strzępki w trzonie zżelatynizowane, zarodniki większe i nie ma sprzążek.
Grzybówkę bruzdkowaną można pomylić także z jadalną grzybówką hełmiastą ("Mycena galericulata"), która ma zawsze gładką powierzchnię trzonu. Cechą rozpoznawczą grzybówki bruzdkowanej jest podłużnie rowkowany trzon (który nie występuje u innych grzybówek) oraz zapach i smak rzodkwi.

</doc>
<doc id="1603133" url="https://pl.wikipedia.org/wiki?curid=1603133" title="Alberto Nogués">
Alberto Nogués

Alberto Nogués – piłkarz urugwajski, obrońca.
Jako piłkarz klubu Montevideo Wanderers wziął udział w turnieju Copa América 1922, gdzie Urugwaj zajął trzecie miejsce. Nogués nie zagrał w żadnym meczu.
Później grał w klubie CA Peñarol, z którym w 1929 zdobył tytuł mistrza Urugwaju, a w 1933 roku tytuł wicemistrza Urugwaju. Następnie w latach 1935, 1936 i 1937 zdobył z Peñarolem mistrzostwo Urugwaju.

</doc>
<doc id="1603134" url="https://pl.wikipedia.org/wiki?curid=1603134" title="Eugeniusz Bąk">
Eugeniusz Bąk

Eugeniusz Bąk (ur. 1912 w Nikiszowcu, zm. 1969) – polski malarz prymitywista z Górnego Śląska, członek Grupy Janowskiej.
Początkowo pracował jako kowal. W okresie międzywojennym grał na zabawach i weselach i z tego się utrzymywał. Był członkiem "Grupy Janowskiej". W swej twórczości wykorzystywał scenerię Szopienic i okolicy. Tematami jego prac były przede wszystkim górnośląska architektura, głównie obiekty przemysłowe: kopalnie, huty, elektrownie i koksownie. Uprawiał też rzeźbę. Obrazy malarza znajdują się obecnie w muzeach m.in. w Muzeum Historii Katowic, Muzeum Śląskim w Katowicach, Muzeum Miejskim w Zabrzu i Muzeum Górnośląskim w Bytomiu. O życiu i twórczości "Grupy Janowskiej" Lech Majewski nakręcił pełnometrażową opowieść pt. "Angelus".

</doc>
<doc id="1603135" url="https://pl.wikipedia.org/wiki?curid=1603135" title="Mycena polygramma">
Mycena polygramma



</doc>
<doc id="1603137" url="https://pl.wikipedia.org/wiki?curid=1603137" title="Maurice Filion Trophy">
Maurice Filion Trophy



</doc>
<doc id="1603139" url="https://pl.wikipedia.org/wiki?curid=1603139" title="Trophée Maurice Filion">
Trophée Maurice Filion

Trophée Maurice Filion (ang. "Maurice Filion Trophy") – nagroda przyznawana najlepszemu menadżerowi generalnemu w kanadyjskiej lidze juniorskiej w hokeju na lodzie QMJHL.

</doc>
<doc id="1603140" url="https://pl.wikipedia.org/wiki?curid=1603140" title="Alberto Nogues">
Alberto Nogues



</doc>
<doc id="1603141" url="https://pl.wikipedia.org/wiki?curid=1603141" title="RDS Cup">
RDS Cup



</doc>
<doc id="1603143" url="https://pl.wikipedia.org/wiki?curid=1603143" title="Coupe RDS">
Coupe RDS

Coupe RDS (ang. "RDS Cup") – nagroda przyznawana każdego sezonu najlepszemu debiutantowi sezonu w kanadyjskiej lidze juniorskiej w hokeju na lodzie QMJHL.
Nagrodzeni w latach 1970-1980.
Poprzednio najlepszy pierwszoroczniak ligi był nagradzany trofeum Michel Bergeron Trophy (obecnie honoruje najlepszych ofensywnych debiutantów).

</doc>
<doc id="1603144" url="https://pl.wikipedia.org/wiki?curid=1603144" title="Telus Cup (Obrońcy)">
Telus Cup (Obrońcy)



</doc>
<doc id="1603145" url="https://pl.wikipedia.org/wiki?curid=1603145" title="Coupe Telus (Obrońcy)">
Coupe Telus (Obrońcy)

Coupe Telus - Défensif (ang. "Telus Cup - Defensive") – nagroda przyznawana w każdym sezonie dla najlepszego zawodnikowi defensywy (bramkarze i obrońcy) sezonu ligi QMJHL. Po raz ostatni nagrodę przyznano w 2006.

</doc>
<doc id="1603148" url="https://pl.wikipedia.org/wiki?curid=1603148" title="Telus Cup (Napastnicy)">
Telus Cup (Napastnicy)



</doc>
<doc id="1603149" url="https://pl.wikipedia.org/wiki?curid=1603149" title="Coupe Telus (Napastnicy)">
Coupe Telus (Napastnicy)

Coupe Telus - Offensif (ang. "Telus Cup - Offensive") – nagroda przyznawana w każdym sezonie najlepszemu zawodnikowi ofensywnego sezonu ligi QMJHL. Po raz ostatni nagrodę przyznano w 2006.

</doc>
<doc id="1603150" url="https://pl.wikipedia.org/wiki?curid=1603150" title="Małgorzata Chojnacka">
Małgorzata Chojnacka



</doc>
<doc id="1603152" url="https://pl.wikipedia.org/wiki?curid=1603152" title="Małgorzata Chojnacka (kajakarka)">
Małgorzata Chojnacka (kajakarka)

Małgorzata Wardowicz z domu Chojnacka (ur. 17 lutego 1983) – polska kajakarka, mistrzyni świata i Europy, wielokrotna mistrzyni Polski, olimpijka z Pekinu (2008).
Kariera sportowa.
Przez całą karierę sportową była związana z KS Posnania.
Mistrzostwa świata.
Jej największym sukcesem w karierze było mistrzostwo świata w 2009 w konkurencji K-2 1000 m (z Beatą Mikołajczyk. W 2007 wywalczyła wicemistrzostwo świata w tej samej konkurencji (z Eweliną Wojnarowską oraz brązowy medal w konkurencji K-4 500 m (partnerkami były Ewelina Wojnarowska, Monika Borowicz i Aneta Konieczna). W pozostałych startach na mistrzostwach świata zajmowała miejsca: 2005 - 5. (K-4 1000 m), 2006 - 5. (K-2 1000 m), 7. (K-4 200 m), 4. (K-4 500 m), 2009 - 4. (K-2 500 m), 4. (K-4 500 m).
Igrzyska olimpijskie.
Na Igrzyskach Olimpijskich w Pekinie (2008) odpadła w półfinale w konkurencji K-1 500 m.
Mistrzostwa Europy.
W 2005 wywalczyła brązowy medal w konkurencji K-4 500 m (partnerkami były Beata Mikołajczyk, Aneta Konieczna i Małgorzata Czajczyńska), w 2007 została wicemistrzynią Europy w konkurencji K-2 1000 m (z Eweliną Wojnarowską) i brązową medalistką w konkurencji K-4 500 m (partnerkami były Sandra Pawełczak, Aneta Konieczna i Ewelina Wojnarowska), w 2008 wicemistrzynią w konkurencji K-4 1000 m (partnerkami były Beata Mikołajczyk, Edyta Dzieniszewska i Ewelina Wojnarowska), w 2009 zdobyła brązowy medal w konkurencji K-4 500 m (partnerkami były Marta Walczykiewicz, Ewelina Wojnarowska i Magdalena Krukowska). W 2012 została mistrzynią Europy w konkurencji K-1 1000 m. W pozostałych startach zajmowała miejsca: 2004 - 6. (K-4 200 m), 4. (K-4 1000 m), 2005 - 5. (K-2 1000 m), 2006 - 6. (K-4 200 m), 5. (K-4 500 m), 4. (K-4 1000 m), 2011 - 4. (K-2 1000 m), 2007 - 6. (K-4 200 m), 2008 - 6. (K-4 500 m), 2009 - 4. (K-1 1000 m), 2011 - 4. (K-4 1000 m), 2012 - 8. (K-1 5000 m), 6. (K-4 500 m).
Mistrzostwa Polski.
20 razy zdobywała tytuł mistrzyni Polski:

</doc>
<doc id="1603155" url="https://pl.wikipedia.org/wiki?curid=1603155" title="Droga krajowa B227 (Niemcy)">
Droga krajowa B227 (Niemcy)

Droga krajowa 227 () – niemiecka droga krajowa przebiegająca z północy na południowy zachód i łączy drogę B226 w Gelsenkirchen z autostradą A52 koło miejscowości Breitscheid w Nadrenii Północnej-Westfalii.
Droga krajowa 227n () to łącznik obwodnicy Essen, drogi B227 z autostradą A44 na węźle "Velbert-Langenberg".
Droga ma ok. 4 km długości i na całej długości spełnia parametry autostrady i jest oznakowana jako B227. Droga zastąpiła wąską i krętą B227 pomiędzy Essen-Kupferdreh i Heffel.

</doc>
<doc id="1603156" url="https://pl.wikipedia.org/wiki?curid=1603156" title="Droga krajowa B227n (Niemcy)">
Droga krajowa B227n (Niemcy)



</doc>
<doc id="1603159" url="https://pl.wikipedia.org/wiki?curid=1603159" title="A Camp">
A Camp

A Camp – solowy projekt Niny Persson, wokalistki zespołu "The Cardigans". Powstał on podczas przerwy zespołu "The Cardigans" po kilku latach koncertowania. 
Debiutancki album "A Camp" wydany w 2001 roku, a nazwany został po prostu "A Camp". Po ośmiu latach, 28 stycznia 2009 roku (w Szwecji) ukazał się drugi album zespołu - "Colonia". Utworem promującym płytę jest "Stronger Than Jesus".

</doc>
<doc id="1603160" url="https://pl.wikipedia.org/wiki?curid=1603160" title="Arawali">
Arawali

Góry Arawali, Pasmo Arawali - pasmo niewysokich gór, rozciągające się na długości ok. 800 km głównie na terenie indyjskiego stanu Radżastan. Koniec północno-wschodni to izolowane wzgórza w stanie Harjana w pobliżu Delhi, zaś kraniec południowo-zachodni dochodzi do miejscowości Palanpur w pobliżu Ahmadabadu w stanie Gudźarat. Najwyższym szczytem jest Guru Shikhar (1723 m n.p.m.) stanowiący najwyższy punkt Góry Abu (ang. Mount Abu), przy granicy stanowej z Gudźaratem. 
Pasmo Arawali stanowi zerodowaną pozostałość starego łańcucha górskiego.

</doc>
<doc id="1603161" url="https://pl.wikipedia.org/wiki?curid=1603161" title="FIS Cup w skokach narciarskich 2007/2008">
FIS Cup w skokach narciarskich 2007/2008

FIS Cup w skokach narciarskich 2007/2008 – 3. edycja FIS Cupu, która rozpoczęła się 28 lipca 2007 roku w Bischofshofen a zakończyła 9 marca w Zaō. W Polsce rozegrano dwa konkursy cyklu – w Szczyrku.

</doc>
<doc id="1603162" url="https://pl.wikipedia.org/wiki?curid=1603162" title="Fitzroy">
Fitzroy



</doc>
<doc id="1603164" url="https://pl.wikipedia.org/wiki?curid=1603164" title="Out of the Dark">
Out of the Dark

Out of the Dark - pierwszy album fińskiej grupy Reflexion, wydany 15 marca 2006 roku.
Twórcy.
Gościnnie:

</doc>
<doc id="1603165" url="https://pl.wikipedia.org/wiki?curid=1603165" title="Fitz Roy (szczyt)">
Fitz Roy (szczyt)



</doc>
<doc id="1603171" url="https://pl.wikipedia.org/wiki?curid=1603171" title="Franz Bäke">
Franz Bäke

Franz Bäke (ur. 28 lutego 1898 w Schwarzenfels, zm. 12 grudnia 1978 w Hagen) – doktor medycyny, niemiecki oficer Wehrmachtu w stopniu generała majora, as pancerny. Walczył podczas I wojny światowej, ale sławę zyskał dowodząc oddziałami ciężkich czołgów w czasie II wojny światowej. W cywilu Bäke był stomatologiem, doktorat obronił w 1923 roku.

</doc>
<doc id="1603172" url="https://pl.wikipedia.org/wiki?curid=1603172" title="Łysinka (narzędzia)">
Łysinka (narzędzia)

Łysinka - część powierzchni przyłożenia narzędzia skrawającego, wąski pasek w bezpośrednim sąsiedztwie krawędzi skrawającej.

</doc>
<doc id="1603174" url="https://pl.wikipedia.org/wiki?curid=1603174" title="William Painter">
William Painter

William Painter (ur. 20 listopada 1838, zm. 15 lipca 1906) – amerykański naukowiec pochodzenia irlandzkiego, wynalazca kapsla (1892) do zamykania butelek i założyciel Crown Holdings Inc. - obecnie jednego z największych producentów kapsli do butelek. 
Urodzony w Irlandii wyemigrował w wieku 20 lat do Stanów Zjednoczonych, gdzie opatentował również 80 innych wynalazków m.in. otwieracz do kapsli i maszynę do składania papieru.

</doc>
<doc id="1603176" url="https://pl.wikipedia.org/wiki?curid=1603176" title="Miodówka pąsowa">
Miodówka pąsowa

Miodówka pąsowa ("Myzomela sanguinolenta") – gatunek małego ptaka z rodziny miodojadów (Meliphagidae). Zamieszkuje wschodnią Australię. Nie jest zagrożony.
Systematyka.
Gatunek ten został sklasyfikowany przez brytyjskiego ornitologa Johna Lathama w roku 1801. Latham dokonał opisu na podstawie rysunków z końca XVIII wieku, pochodzących ze zbioru nazwanego rysunkami Watlinga od nazwiska głównego ilustratora. Na podstawie trzech rysunków przedstawiających różne osobniki obu płci Latham, nie zdając sobie sprawy, że to przedstawiciele tego samego gatunku, opisał trzy gatunki, które nazwał "Certhia sanguinolenta", "Certhia dibapha" i "Certhia erythropygia". John Gould w 1843 roku jako pierwszy doszedł do wniosku, że te trzy taksony reprezentują ten sam gatunek. Nazwał go "Myzomela sanguinolenta", zaliczając go tym samym do rodzaju "Myzomela", a pozostałe nazwy uznał za synonimy.
Nie wyróżnia się podgatunków. Niektórzy autorzy za podgatunek miodówki pąsowej uznawali miodówkę nowokaledońską ("Myzomela caledonica").
Morfologia.
Długość ciała: 9–11 cm; masa ciała: średnio 8 g. 
Samce są jaskrawoczerwone (głowa, piersi i grzbiet) z czarnymi skrzydłami i ogonem, brzuch oraz obrzeża skrzydeł są białe. Upierzenie samic jest jasnobrązowe z białawym brzuchem.
Ekologia i zachowanie.
Żyje w otwartych lasach i zadrzewieniach z rzadkim podszytem, szczególnie wokół terenów podmokłych, czasami w lasach deszczowych. Spotykany także na obszarach miejskich w kwitnącej roślinności przy ulicach, w parkach i ogrodach.
Głównym pożywieniem miodówki pąsowej jest nektar, zjada także owoce i owady.
Gatunek wyprowadza 1–2 lęgi w roku. Gniazda miodówki pąsowej zbudowane są z kawałków kory drzew przeplecionych pajęczą siecią. Najczęściej wite są na znacznej wysokości, w koronach drzew. W zniesieniu zwykle 2 jaja, ich wysiadywaniem zajmuje się wyłącznie samica przez około 12 dni. Oboje rodzice karmią pisklęta, młode są w pełni opierzone po około 12 dniach od wyklucia.
Status.
IUCN uznaje miodówkę pąsową za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity. Trend liczebności populacji uznawany jest za stabilny.

</doc>
<doc id="1603177" url="https://pl.wikipedia.org/wiki?curid=1603177" title="Jan Warjan">
Jan Warjan

Jan Marian Warjan (ur. 5 lutego 1957 w Szubinie) – polski rolnik i polityk, poseł na Sejm X kadencji.
Życiorys.
Ukończył w 1975 zasadniczą szkołę budowlaną. Prowadzi indywidualne gospodarstwo rolne w Mamliczu. W 1980 wstąpił do Zjednoczonego Stronnictwa Ludowego, był delegatem na IX Kongres partii. W 1987 został prezesem ZSL w Mamliczu, pełnił następnie tę funkcję w Polskim Stronnictwie Ludowym „Odrodzenie” i Polskim Stronnictwie Ludowym. Pełnił również funkcję przewodniczącego Wojewódzkiego Zarządu PSL w Bydgoszczy i członka Rady Naczelnej. Należy do Niezależnego Samorządnego Związku Zawodowego „Solidarność” Rolników Indywidualnych.
W 1989 uzyskał mandat posła na Sejm kontraktowy, wybranego w okręgu inowrocławskim z puli ZSL. W drugiej turze wyborów pokonał dotychczasowego parlamentarzystę ZSL, Zenona Bartkowiaka. Zasiadał w Komisji Polityki Społecznej i Komisji Ustawodawczej. Na koniec kadencji należał do Klubu Chrześcijańsko-Ludowego, organizowanego głównie przez stronników Romana Bartoszczego, którzy odeszli z PSL i założyli Polskie Forum Ludowo-Chrześcijańskie „Ojcowizna”. W 1991 bez powodzenia ubiegał się o reelekcję z ramienia Porozumienia Ludowego. Później wycofał się z działalności politycznej. W 2010 bez powodzenia kandydował z ramienia lokalnego komitetu do rady gminy Barcin.
W 1987 za zasługi dla rozwoju rolnictwa został odznaczony Brązowym Krzyżem Zasługi, a w 2005 Srebrnym Krzyżem Zasługi.

</doc>
<doc id="1603178" url="https://pl.wikipedia.org/wiki?curid=1603178" title="Droga krajowa B228 (Niemcy)">
Droga krajowa B228 (Niemcy)

Droga krajowa 228 () – niemiecka droga krajowa przebiegająca z zachodu na północny wschód i łączy drogę B8 w Düsseldorfie z drogą B7 w Wuppertalu w Nadrenii Północnej-Westfalii.

</doc>
<doc id="1603180" url="https://pl.wikipedia.org/wiki?curid=1603180" title="Stadion Wojska Polskiego">
Stadion Wojska Polskiego



</doc>
<doc id="1603184" url="https://pl.wikipedia.org/wiki?curid=1603184" title="Siodło (część samochodu ciężarowego)">
Siodło (część samochodu ciężarowego)

Siodło – element stanowiący połączenie ciągnika siodłowego, jako aktywnego środka transportu, z naczepą, będącą elementem biernym.
Siodło pełni równocześnie funkcje sprzęgu i łożyska ślizgowego. Naciski wywierane na siodło zawierają się w przedziale od 5 do 36 ton. Jednakże zasadniczy zakres nacisków to 15–29 ton. Zastosowanie tego elementu pozwala na znaczną poprawę manewrowości całego zestawu naczepowego przy jednoczesnym zachowaniu wszelkich warunków bezpieczeństwa w trakcie użytkowania. Układ mocowania sprzęgu składa się ze sworznia królewskiego oraz zamka blokującego sworzeń w siodle.

</doc>
<doc id="1603187" url="https://pl.wikipedia.org/wiki?curid=1603187" title="Andaluzja Rudy Rysie">
Andaluzja Rudy Rysie



</doc>
<doc id="1603188" url="https://pl.wikipedia.org/wiki?curid=1603188" title="Kräuterkäse">
Kräuterkäse



</doc>
<doc id="1603190" url="https://pl.wikipedia.org/wiki?curid=1603190" title="Mariusz Kujawski">
Mariusz Kujawski

Mariusz Kujawski (ur. 17 listopada 1986 w Chełmży) – polski kajakarz, medalista mistrzostw świata i Europy, wielokrotny mistrz Polski, olimpijczyk z Pekinu (2008)
Kariera sportowa.
Jest zawodnikiem Zawiszy Bydgoszcz. Jego największym sukcesem w karierze jest wicemistrzostwo świata w konkurencji K-2 1000 w 2007 (z Adamem Seroczyńskim). Ponadto w 2013 wywalczył brązowy medal mistrzostw Europy w konkurencji K-2 500 m (z Pawłem Szandrachem), a także trzy medale Letniej Uniwersjady w Kazaniu - złoty w konkurencji K-2 1000 m, srebrny w konkurencji K-2 500 m (w obu startach z Pawłem Szandrachem) oraz brązowy w konkurencji K-4 500 m (z Pawłem Szandrachem, Sebastianem Szypułą i Dawidem Putto).
Startował na Igrzyskach olimpijskich w 2008, zajmując 4. miejsce w konkurencji K-2 1000 m (z Adamem Seroczyńskim), jednak został pozbawiony tego miejsca po dyskwalifikacji partnera z osady za doping.
W pozostałych startach na mistrzostwach świata zajmował miejsca:
W pozostałych startach na mistrzostwach Europy zajmował miejsca:
Jest 19-krotnym mistrzem Polski:
Jest żołnierzem Wojska Polskiego w stopniu kaprala

</doc>
<doc id="1603192" url="https://pl.wikipedia.org/wiki?curid=1603192" title="Andaluzja Brzozowice-Kamień">
Andaluzja Brzozowice-Kamień



</doc>
<doc id="1603193" url="https://pl.wikipedia.org/wiki?curid=1603193" title="Andaluzja (ujednoznacznienie)">
Andaluzja (ujednoznacznienie)

Zobacz też Andalusia

</doc>
<doc id="1603194" url="https://pl.wikipedia.org/wiki?curid=1603194" title="Karol Hettich">
Karol Hettich

Karol Hettich (ur. 1867 w Oksfordzie, zm. 1939 w Warszawie), zegarmistrz polski pochodzenia angielskiego.
Praktykę zawodową zdobywał we Francji i Niemczech. W 1890 przyjechał do Warszawy i przejął zarząd nad fabryką zegarów przy ulicy Okopowej 26, dotychczas prowadzoną pod firmą "Bracia Fortwaengler". Jako nowy właściciel w ciągu kilkunastu lat uczynił z przedsiębiorstwa czołową wytwórnię w kraju. W 1915, w wyniku działań wojennych, maszyny i urządzenia fabryki uległy zniszczeniu; w niepodległej Polsce, której czuł się już wówczas pełnoprawnym obywatelem, Hettich przystąpił do odbudowy firmy. W 1922 osiągnęła ona ponownie przedwojenny poziom, stając się jedyną polską fabryczną wytwórnią zegarów.

</doc>
<doc id="1603195" url="https://pl.wikipedia.org/wiki?curid=1603195" title="Piotr Sierecki">
Piotr Sierecki

Piotr Sierecki (ur. 28 czerwca 1973 w Słupcy) polski aktor teatralny. W latach 1993-1997 adept, a od 1997 roku aktor Teatru Żydowskiego w Warszawie.
W 1997 roku ukończył Studium Aktorskie przy Teatrze Żydowskim w Warszawie oraz zdał aktorski egzamin eksternistyczny. W 2015 odznaczony Srebrnym Krzyżem Zasługi.

</doc>
<doc id="1603197" url="https://pl.wikipedia.org/wiki?curid=1603197" title="Suwalski Hufiec Harcerek „Jaćwież”">
Suwalski Hufiec Harcerek „Jaćwież”

Suwalski Hufiec Harcerek „Jaćwież” ZHR – jednostka terytorialna Organizacji Harcerek ZHR. Zrzesza drużyny działające na terenie Suwałk (województwa podlaskiego) oraz Ełku - do 2011 r. (województwa warmińsko-mazurskiego). Hufiec należy do Namiestnictwa Północno-Wschodniego i Okręgu Mazowieckiego ZHR.
Zobacz też.
https://www.facebook.com/namiestnictwo.pn.wsch/?ref=ts&amp;fref=ts
Linki zewnętrzne.
Oficjalny profil hufca
&lt;br&gt;

</doc>
<doc id="1603200" url="https://pl.wikipedia.org/wiki?curid=1603200" title="Współrzędne areograficzne">
Współrzędne areograficzne



</doc>
<doc id="1603205" url="https://pl.wikipedia.org/wiki?curid=1603205" title="Orzeł Piaski Wielkie">
Orzeł Piaski Wielkie



</doc>
<doc id="1603206" url="https://pl.wikipedia.org/wiki?curid=1603206" title="Rzezawianka Rzezawa">
Rzezawianka Rzezawa



</doc>
<doc id="1603207" url="https://pl.wikipedia.org/wiki?curid=1603207" title="LKS Orkan Szczyrzyc">
LKS Orkan Szczyrzyc



</doc>
<doc id="1603208" url="https://pl.wikipedia.org/wiki?curid=1603208" title="Most Kinieszemski">
Most Kinieszemski

Most Kinieszemski – czteropasmowy samochodowy most nad Wołgą. Ogólna długość mostu to 1,64 kilometra. Otworzony został 15 listopada 2003 roku przez przewodniczącego Dumy Państwowej, Borysa Gryzłowa.
Historia.
Pierwotnie przewidywano kolejowo-samochodowy dwustopniowy most. W górnej warstwie miała być ulokowana dwupasmowa jezdnia samochodowa, a w dolnej torowisko. W 1984 roku rozpoczęto realizację pierwszego etapu inwestycji. Jednak w 1996 roku finansowanie ustało i prace zostały przerwane. W końcu lat 90. XX wieku budowa została wznowiona, ale tylko w samochodowym wariancie z powiększoną do czterech pasów jezdnią. Wszystkie kolejowe konstrukcje zostały rozebrane. 15 listopada 2003 roku otworzono ruch samochodowy.

</doc>
<doc id="1603209" url="https://pl.wikipedia.org/wiki?curid=1603209" title="Orkan Szczyrzyc">
Orkan Szczyrzyc



</doc>
<doc id="1603210" url="https://pl.wikipedia.org/wiki?curid=1603210" title="Monika Soszka">
Monika Soszka

Monika Soszka (ur. 31 października 1967 w Lublinie) – polska aktorka teatralna. W latach 1994–1996 oraz ponownie od 1997 roku aktorka Teatru Żydowskiego w Warszawie.

</doc>
<doc id="1603211" url="https://pl.wikipedia.org/wiki?curid=1603211" title="Richard Carpenter (muzyk)">
Richard Carpenter (muzyk)

Richard Lynn Carpenter (ur. 15 października 1946 w New Haven w stanie Connecticut) – amerykański muzyk, kompozytor, pianista, piosenkarz, aranżer. Wspólnie z siostrą Karen Carpenter założył duet muzyczny The Carpenters, niezwykle popularny w latach siedemdziesiątych XX wieku, szczególnie w USA i Japonii.
W roku 1987 wydał swój solowy album "Time", w którego nagraniu uczestniczyły również Dusty Springfield i Dionne Warwick.

</doc>
<doc id="1603213" url="https://pl.wikipedia.org/wiki?curid=1603213" title="Boks na Letnich Igrzyskach Olimpijskich 1952">
Boks na Letnich Igrzyskach Olimpijskich 1952

Wyniki turnieju bokserskiego na Letnich Igrzyskach Olimpijskich w Helsinkach
Hala.
Zawody odbyły się w Messuhalli I, w której oprócz zawodów bokserskich odbyły się konkurencje gimnastyczne oraz zapaśnicze. Na płycie hali zostały wydzielone dwa ringi bokserskie, na których równolegle zostały rozgrywane pojedynki.
Trybuny miały 4000 miejsc, jednakże podczas walk bokserskich ze względu na nie wykorzystanie całej powierzchni boiska do hali mogło wejść 5376 kibiców natomiast na finał ze względu na demontaż jednego z dwóch ringów 5856. Trybuny zostały podzielone na 4 klasy sektorów, na których były różne ceny biletów. Podczas finałów i półfinałów bilety kosztowały 2 100, 1 050, 600 i 300 natomiast na walki eliminacyjne odpowiednio 1050, 600, 450 i 300 Marek fińskich.
Zapleczem treningowym był Käpylä Sports Park, w którym znajdowało się 6 pełnowymiarowych ringów bokserskich.
Sędziowie.
Turniej bokserski był prowadzony przez 42 sędziów z 18 krajów.

</doc>
<doc id="1603214" url="https://pl.wikipedia.org/wiki?curid=1603214" title="Kanał d’Entrecasteaux">
Kanał d’Entrecasteaux

Kanał d’Entrecasteaux – kanał morski oddzielający Tasmanię od wyspy Bruny. Rozciąga się od ujścia rzeki Derwent, aż po rzekę Huon. Odkryty przez Abela Tasmana w 1642 a zbadany w 1792 przez Antoine’a Bruni d’Entrecasteaux.
Miasta położone nad kanałem: Snug, Margate, Kettering, Woodbridge, Middleton i Gordon.

</doc>
<doc id="1603215" url="https://pl.wikipedia.org/wiki?curid=1603215" title="Just in Time">
Just in Time



</doc>
<doc id="1603216" url="https://pl.wikipedia.org/wiki?curid=1603216" title="Kirsty Hawkshaw">
Kirsty Hawkshaw

Kirsty Hawkshaw (ur. 26 października 1969 w Londynie) – brytyjska wokalistka muzyki elektronicznej z gatunku dance/trance/house oraz autorka tekstów.
Kariera.
Kirsty Hawkshaw jest córką brytyjskiego producenta muzycznego Alana Hawkshawa. Jej ojciec oraz jego miłość do muzyki zainspirowały Kirsty do rozpoczęcia kariery muzycznej.
W 1991 roku została dostrzeżona przez producentów muzycznych, Iana Munroa, Kevina Dobbsa i Nigela Waltona, którzy w tamtym czasie byli znani pod nazwą Opus III. Ich pierwszy singiel "It's A Fine Day" z debiutanckiego albumu odniósł międzynarodowy sukces i znalazł się w TOP 10 na UK Singles Chart w 1992 roku.
W roku 1994 Kirsty opuściła grupę i zaczęła solową karierę. Od tamtej pory pracowała z wykonawcami muzyki dance, house, trance, wraz z tak znanymi postaciami jak np. Tiesto.

</doc>
<doc id="1603221" url="https://pl.wikipedia.org/wiki?curid=1603221" title="Barbara Szeliga">
Barbara Szeliga

Barbara Szeliga-Gałązka (ur. 13 października 1961 w Bydgoszczy) – polska aktorka teatralna. W latach 1984-1988 adept, a od 1988 roku aktorka Teatru Żydowskiego w Warszawie.
W 1988 roku zdała aktorski egzamin eksternistyczny.

</doc>
<doc id="1603222" url="https://pl.wikipedia.org/wiki?curid=1603222" title="Hermann Breith">
Hermann Breith

Hermann Breith (ur. 7 maja 1892 w Pirmasens, zm. 3 września 1964 w Wachtbergu) – niemiecki generał wojsk pancernych, służył w czasie II wojny światowej. Breith dowodził III. Panzerkorps.

</doc>
<doc id="1603223" url="https://pl.wikipedia.org/wiki?curid=1603223" title="Sedes">
Sedes



</doc>
<doc id="1603224" url="https://pl.wikipedia.org/wiki?curid=1603224" title="Droga krajowa B229 (Niemcy)">
Droga krajowa B229 (Niemcy)

Droga krajowa 229 () – niemiecka droga krajowa przebiegająca z zachodu na północny wschód i łączy drogę B8 w Langenfeld (Rheinland) z drogą B1 w Soest w Nadrenii Północnej-Westfalii.

</doc>
<doc id="1603225" url="https://pl.wikipedia.org/wiki?curid=1603225" title="NOESY">
NOESY



</doc>
<doc id="1603226" url="https://pl.wikipedia.org/wiki?curid=1603226" title="Wybory do Parlamentu Europejskiego w Polsce w 2009 roku">
Wybory do Parlamentu Europejskiego w Polsce w 2009 roku

Wybory posłów do Parlamentu Europejskiego w Polsce w 2009 odbyły się 7 czerwca. Głosowanie trwało od godziny 8:00 do godziny 22:00. Wyborcy głosujący w Polsce dokonali wyboru 50 spośród 1301 kandydatów zarejestrowanych w Polsce z łącznej liczby 736 eurodeputowanych, którzy zasiedli w Parlamencie Europejskim. Szczegóły dotyczące głosowania reguluje "Ustawa z dnia 23 stycznia 2004 – Ordynacja wyborcza do Parlamentu Europejskiego". Głosowanie zostało poprzedzone prawyborami we Wrześni oraz Opocznie w dniu 31 maja.
Termin rejestracji komitetów wyborczych przez partie wyborcze i wyborców do Państwowej Komisji Wyborczej upłynął 20 kwietnia, natomiast termin zgłaszania kandydatów wyznaczono na 28 kwietnia. Przydział numerów list wyborczych nastąpił 13 maja. W tym samym dniu rozpoczęła się także bezpłatna kampania wyborcza w mediach.
7 czerwca wybory europarlamentarne zorganizowano również w 18 innych państwach Unii Europejskiej.
Sondaże.
Zainteresowanie wyborami.
Sondaż Eurobarometru z jesieni 2008 wskazywały na niewielkie zainteresowanie wyborców nadchodzącym głosowaniem:
Sondaż Eurobarometru ze stycznia i lutego 2009:
Sondaż CBOS z marca 2009:
Sondaż TNS OBOP z 2–5 kwietnia 2009:
Sondaż CBOS z 2–8 kwietnia 2009:
Sondaż CBOS z 7–13 maja 2009:
Sondaż CBOS z 20–27 maja 2009:
Okręgi wyborcze.
W wyborach do Parlamentu Europejskiego Polska podzielona jest na 13 okręgów wyborczych:
Komitety.
Zawiadomienia złożyło ostatecznie 25 komitetów. 10 z nich zarejestrowało listy w całym kraju, 3 zarejestrowały listy w jednym okręgu, a 12 nie zarejestrowało żadnej listy.
Wykaz komitetów wyborczych, które w wyznaczonym czasie zarejestrowały listy we wszystkich 13 okręgach (wraz ze wszystkimi partiami startującymi z ich list):
Wykaz komitetów, które zarejestrowały listy w jednym okręgu (wraz ze wszystkimi partiami startującymi z ich list):
Wykaz komitetów, które nie zarejestrowały listy w żadnym okręgu:
Wyniki głosowania i wyniki wyborów.
"Wszystkie poniższe dane na podstawie obwieszczenia Państwowej Komisji Wyborczej z 8 czerwca 2009".
Podział mandatów i rozkład procentowy poparcia w wyniku wyborów z uwzględnieniem podziału na późniejszą większość rządzącą w kolejności: ugrupowania komisyjne, opozycja parlamentarna i pozaparlamentarna (komitety, które nie przekroczyły 1% poparcia w skali kraju, potraktowano zbiorczo):
Wyniki w skali okręgów.
Wyniki głosowania.
"Wszystkie dane wyrażono w procentach."
Statystyki.
Frekwencja:
Poparcie dla ogólnopolskich komitetów wyborczych:
Zob.: "Pełne statystyki w serwisie PKW"

</doc>
<doc id="1603230" url="https://pl.wikipedia.org/wiki?curid=1603230" title="Leopold Wróbel">
Leopold Wróbel

Leopold Wróbel (ur. 1922 w Szopienicach, zm. 1985) – górnośląski malarz prymitywista, członek Grupy Janowskiej.
Pracował w hucie cynku w Szopienicach. Był członkiem "Grupy Janowskiej". W swej twórczości wykorzystywał scenerię Szopienic i Łętowni, w której często spędzał urlop. Tematami jego prac są przede wszystkim kwiaty, kobiety, górskie pejzaże, kuligi i pociągi. Obrazy malarza znajdują się obecnie w muzeach m.in. w Muzeum Historii Katowic, Muzeum Śląskim w Katowicach, Muzeum Miejskim w Zabrzu i Muzeum Górnośląskim w Bytomiu i w licznych kolekcjach prywatnych. O życiu i twórczości "Grupy Janowskiej" Lech Majewski nakręcił pełnometrażową opowieść pt. Angelus.

</doc>
<doc id="1603232" url="https://pl.wikipedia.org/wiki?curid=1603232" title="Małgorzata Trybalska">
Małgorzata Trybalska

Małgorzata Trybalska (ur. 6 czerwca 1981 w Przemyślu) – polska aktorka teatralna. Od 2004 roku aktorka Teatru Żydowskiego w Warszawie.
W 2004 roku ukończyła Studium Aktorskie przy Teatrze Żydowskim w Warszawie oraz zdała aktorski egzamin eksternistyczny.

</doc>
<doc id="1603233" url="https://pl.wikipedia.org/wiki?curid=1603233" title="Roman Rynkiewicz">
Roman Rynkiewicz

Roman Rynkiewicz (ur. 17 listopada 1981 w Ciechanowie) – polski kanadyjkarz, wychowanek WEL Lidzbark Welski, od 2001 zawodnik klubu AZS-AWF Gorzów Wielkopolski, gdzie jego trenerem był Marek Zachara. Mistrz świata (2002) w konkurencji C-4 1000 m. Medalista mistrzostw świata i mistrzostw Europy. Wielokrotny mistrz Polski. Olimpijczyk z Pekinu (2008).
Kariera sportowa.
Mistrzostwa świata.
Był mistrzem świata w konkurencji C-4 1000 w 2002 (razem z Andrzejem Jezierskim, Michałem Gajownikiem i Adamem Ginterem) i brązowym medalistą w tej samej konkurencji w 2003 (z Adamem Ginterem, Andrzejem Jezierskim i Wojciechem Tyszyńskim), a także brązowym medalistą mistrzostw świata w 2010 w konkurencji C-1 4 x 200 m (razem z Mariuszem Krukiem, Pawłem Baraszkiewiczem i Adamem Ginterem).
Ponadto startował jeszcze w mistrzostwach świata w 2001 (6. miejsce w konkurencji C-4 1000 m), w 2002 w konkurencji C-4 200 m (5 m.), w 2005 (4 m. w konkurencji C-2 1000 m, 5 m. w konkurencji C-2 500 m i 8 m. w konkurencji C-2 200 m), w 2006 (4 m. w konkurencji C-4 1000 m i 5 m. w konkurencji C-2 500 m), w 2007 (4 m. w konkurencji C-2 500 m), w 2009 (5 m. w konkurencji C-2 200 m), w 2010 w konkurencji C-2 500 m (5 m.), w 2011 (4 m. w konkurencji C-1 4 x 200 m i 7 m. w konkurencji C-2 500 m)
Mistrzostwa Europy.
Był dwukrotnym wicemistrzem Europy: w konkurencji C-4 500 m w 2005 (razem z Andrzejem Jezierskim, Michałem Gajownikiem i Adamem Ginterem) i w konkurencji C-2 500 m w 2009 (z Pawłem Skowrońskim) oraz pięciokrokrotnym brązowym medalistą - w 2001 w konkurencji C-4 500 m i C-4 1000 m (w obu przypadkach razem z Marcinem Kobierskim, Marcinem Grzybowskim i Adamem Ginterem), w 2002 w konkurencji C-4 200 m Andrzejem Jezierskim, Michałem Gajownikiem i Adamem Ginterem), w 2005 w konkurencji C-2 1000 m (razem z Pawłem Skowrońskim, w 2011 w konkurencji C-2 500m (z Mariuszem Krukiem).
Ponadto startował jeszcze w mistrzostwach Europy w 2000 (5. miejsce w konkurencji C-4 200 m), w 2002 w konkurencji C-1 500 m (7. miejsce), w 2004 (4 m. w konkurencji C-4 500 m i 4 m. w konkurencji C-4 1000 m), w 2006 (4 m. w konkurencji C-2 500 m i 5 m. w konkurencji C-2 200 m), w 2008 (C-2 500 m - 6 m.), w 2010 (5 m. w konkurencji C-2 1000 m)
Igrzyska Olimpijskie.
W 2008 wystąpił w Igrzyskach Olimpijskich w Pekinie, zajmując 9. miejsce w konkurencji C-2 500 m (razem z Danielem Jędraszką).
Mistrzostwa Polski.
19 razy zdobywał mistrzostwo Polski:
W 2009 wybrany najlepszym sportowcem województwa lubuskiego w Plebiscycie Gazety Lubuskiej.

</doc>
<doc id="1603236" url="https://pl.wikipedia.org/wiki?curid=1603236" title="Sansei">
Sansei

 - japoński yōkai. Znany także jako . Władca górskich zwierząt.
W Konjaku-gazu-zoku-hyakki, autorstwa Sekiena Toriyamy, został przedstawiony jako jednonożny oni (diabeł/demon). W ręku trzyma kraba i jednocześnie zagląda do wnętrza górskiego schroniska.
W encyklopedii z okresu Edo zatytułowanej Wakan Sansai Zue wspomniany jest jako górski diabeł z chińskiej prowincji Hebei. W księdze tej zawarte zostały cytaty z różnych chińskich źródeł, stąd też zawiera rozbieżne informacje. Zgodnie z zawartą tam wiedzą, wzrost "sansei" wynosi od 1 shaku (ok. 30 cm) do 3-4 shaku. Żywi się on krabami i żabami. 
Sansei atakuje ludzi napotkanych nocą. Mogą się oni bronić wypowiedzeniem odpowiedniego zaklęcia ("batsu"), ale nie mogą atakować demona, gdyż spadną na nich choroby lub pożar strawi ich dom. To źródło stoi w opozycji do teorii, jakoby demon ten miał tylko jedną nogę.

</doc>
<doc id="1603240" url="https://pl.wikipedia.org/wiki?curid=1603240" title="MZK Kęty">
MZK Kęty



</doc>
<doc id="1603249" url="https://pl.wikipedia.org/wiki?curid=1603249" title="Jerzy Walczak (ur. 1962)">
Jerzy Walczak (ur. 1962)

Jerzy Walczak (ur. 16 maja 1962 w Żorach) – polski aktor teatralny. Od 1980 roku aktor Teatru Żydowskiego w Warszawie.
7 grudnia 2009 z rąk ministra kultury i dziedzictwa narodowego Bogdana Zdrojewskiego odebrał Brązowy Medal „Zasłużony Kulturze Gloria Artis”.

</doc>
<doc id="1603250" url="https://pl.wikipedia.org/wiki?curid=1603250" title="Terasy">
Terasy



</doc>
<doc id="1603251" url="https://pl.wikipedia.org/wiki?curid=1603251" title="Kościół św. Jana Chrzciciela w Przechodzie">
Kościół św. Jana Chrzciciela w Przechodzie

Kościół pod wezwaniem św. Jana Chrzciciela w Przechodzie
Historia i architektura.
Pierwszy drewniany kościół w Przechodzie został wzniesiony około 1279 roku. Dowiadujemy się o tym ze źródeł pośrednich, informacja ta pochodzi bowiem z XVII-wiecznego przekazu, z 1779 roku, w którym mowa jest o wybudowaniu kościoła w tej miejscowości przed 400 laty. Datę budowy świątyni potwierdza również jej patrocinium (wezwanie) św. Jana Chrzciciela. Zdecydowana bowiem większość śląskich kościołów pod tym wezwaniem powstała w XII wieku, nie później jednak niż w pierwszej połowie wieku XIII.
W bezpośrednich źródłach pisanych sama miejscowość Przechód wzmiankowana jest po raz pierwszy, w sporządzonym w latach 1303–1306, spisie uposażeń diecezji wrocławskiej w archidiakonacie opolskim, znanym jako Rejestr Ujazdu (łac. Registrum Wyasdense). W latach nieco późniejszych, w jednym z dokumentów z 1333 roku, jako świadek występuje „Albert, pleban in Prechod”. O świątyni istniejącej w Przechodzie wspomina również „Die Rechnung...” – rejestr świętopietrza w archidiakonacie opolskim z 1447 roku.
Pierwszy drewniany kościół służył wiernym prawdopodobnie aż do roku 1518, kiedy to na terenie miejscowego cmentarza zbudowano nową, również drewnianą świątynię. Kościół ten był użytkowany aż do końca XVIII wieku.
Budowę obecnie istniejącej w Przechodzie świątyni zakończono w roku 1779. Jest to budowla w stylu późnobarokowym, wykonana z cegły i otynkowana. Kościół jest bardzo okazały, pięcioprzęsłowy, z trójbocznym zamknięciem od wschodu, wieżą od zachodu i z przybudówkami po bokach. Posiada trójspadowy siodłowy dach, kryty dachówką. Główny ołtarz i późnobarokowe ołtarze boczne pochodzą z roku około 1780. W świątyni są również inne ołtarze z fragmentami barokowymi oraz późnobarokowa ambona i chrzcielnica, a także rokokowe organy z roku 1792 z rzeźbą Matki Boskiej Assunty. Wyposażenia kościoła dopełniają późnobarokowe ławki z 1780 roku. Świątynia ta jest zatem jednym z nielicznych na naszym terenie kościołów, z prawie kompletnym wyposażeniem wnętrza, nie zmienionym od początku jej istnienia.
Dzwony.
Na wieży kościoła wiszą obecnie dwa dzwony: stalowy, wykonany w 1942 roku, jako dzwon zastępczy i mały dzwon z 1764 roku, który odlał Wolfgang Straub w ludwisarni w Ołomuńcu. W roku 1942, w ramach rekwizycji dzwonów na potrzeby pozyskania metali kolorowych na cele wojenne, zabrano stamtąd cztery dzwony: dzwon z 1584 roku, o średnicy 66 cm i wadze około 200 kg; sygnaturkę z XIX wieku, o średnicy 44 cm i wadze 35 kg; dzwon wykonany w 1922 roku we wrocławskiej odlewni Albert Geittner Söhne, o średnicy 76 cm i wadze 260 kg, na dzwonie był napis „O rex gloriae veni cum pace” oraz dzwon wykonany w tej samej odlewni również w 1922 roku, o średnicy 49 cm i wadze 100 kg.
Otoczenie.
Kościół wraz z przyległym cmentarzem otoczony jest pochodzącym z 1793 roku murem ceglanym, ozdobionym prostokątnymi płycinami. Przy kościele znajduje się również kaplica pod wezwaniem św. Łazarza, pochodząca prawdopodobnie z roku 1793. Kaplicę zbudowano na cmentarzu, w miejscu wspomnianego już drewnianego kościoła z 1518 roku.

</doc>
<doc id="1603252" url="https://pl.wikipedia.org/wiki?curid=1603252" title="Nordic Optical Telescope">
Nordic Optical Telescope

Nordic Optical Telescope (NOT) – optyczny teleskop astronomiczny znajdujący się na La Palma – jednej z Wysp Kanaryjskich.
Został oddany do użytku w 1988 roku, a regularne obserwacje odbywają się od roku 1989. Finansowany jest przez Danię, Szwecję, Islandię, Norwegię i Finlandię.
Nordic Optical Telescope był pierwszym duży teleskopem, w którym zastosowano optykę aktywną. Średnica głównego zwierciadła teleskopu wynosi 2,56 m.

</doc>
<doc id="1603253" url="https://pl.wikipedia.org/wiki?curid=1603253" title="Ari Folman">
Ari Folman

Ari Folman, hebr. ארי פולמן (ur. 17 grudnia 1962 w Hajfie) – izraelski reżyser, scenarzysta i producent filmowy.
Życiorys.
Urodził się w Hajfie w rodzinie polskich Żydów. Na początku lat 80. służył w izraelskiej armii. Brał udział w wojnie w Libanie, należał do oddziałów otaczających obóz uchodźców w czasie masakry w Sabrze i Szatili. Doświadczenia te odcisnęły się piętnem na jego dalszym życiu.
Właśnie tym traumatycznym wydarzeniom poświęcił Folman swój najsłynniejszy film - "Walc z Baszirem" (2008). Była to nietypowa hybryda łącząca animację z kinem dokumentalnym, gdyż większość scen dotyczyła rozmów reżysera z przyjaciółmi biorącymi udział w walkach w Bejrucie. "Walc z Baszirem" miał swoją premierę światową w konkursie głównym na 61. MFF w Cannes. Obraz zdobył szereg prestiżowych nagród, m.in. Złoty Glob dla filmu zagranicznego, a także nominację do Oscara za najlepszy film obcojęzyczny. 
Kolejnym filmem reżysera był "Kongres" (2013), międzynarodowa koprodukcja zrealizowana na podstawie powieści Stanisława Lema "Kongres futurologiczny". Obraz z Robin Wright w roli głównej nie powtórzył sukcesu "Walca z Baszirem" i w dużej mierze zawiódł pokładane w nim nadzieje.
Reżyser zasiadał w jury konkursu głównego na 69. MFF w Wenecji (2012). Żona Folmana również zajmuje się reżyserią. Para mieszka na stałe w Tel Awiwie.

</doc>
<doc id="1603257" url="https://pl.wikipedia.org/wiki?curid=1603257" title="Stellario-Carpinetum betuli">
Stellario-Carpinetum betuli



</doc>
<doc id="1603258" url="https://pl.wikipedia.org/wiki?curid=1603258" title="Stellario-Carpinetum">
Stellario-Carpinetum



</doc>
<doc id="1603259" url="https://pl.wikipedia.org/wiki?curid=1603259" title="Stellario holosteae-Carpinetum betuli">
Stellario holosteae-Carpinetum betuli



</doc>
<doc id="1603260" url="https://pl.wikipedia.org/wiki?curid=1603260" title="Kurt Thoma">
Kurt Thoma

Kurt Thoma (4 sierpnia 1901 w Staufen im Breisgau - 11 kwietnia 1971 w Oldenburgu) – niemiecki oficer marynarki. 
Służba.
1 kwietnia 1921 roku wstąpił do służby w Reichsmarine. Dokładnie rok później otrzymał awans na stopień starszego marynarza (niem. "Matrosengefreiter"), a 1 kwietnia 1923 roku został awansowany na stopień chorążego marynarki ("Fähnrich zur See"). 1 października 1925 roku awansował na stopień podporucznika marynarki ("Leutnant zur See"), by po blisko dwóch latach (1 lipca 1927 roku) otrzymać stopień porucznika ("Oberleutnant zur See"). Kolejny awans nastąpił 1 kwietnia 1933 roku, kiedy to Kurt Thoma otrzymał stopień kapitana marynarki ("Kapitänleutnant"). 1 października 1937 roku Thoma, już jako członek Kriegsmarine, został awansowany na stopień komandora podporucznika ("Korvettenkapitän"). Od 18 października 1938 roku do 22 marca 1941 roku był dowódcą 2. Flotylli Trałowców (2. Minensuchflottille), uczestnicząc w działaniach zbrojnych II wojny światowej. Za swoją działalność 22 listopada 1939 roku otrzymał Krzyż Żelazny II klasy ("Eisernes Kreuz II Klasse"), zaś 4 maja 1940 roku Krzyż Żelazny I klasy ("Eisernes Kreuz I Klasse"). Pięć miesięcy później, 6 października 1940 roku został odznaczony Krzyżem Rycerskim Krzyża Żelaznego.
23 marca 1941 roku Kurt Thoma został przeniesiony do sztabu Oberkommando der Marine, początkowo jako referent (do 22 marca 1943 roku), a później szef Wydziału III (23 marca 1943 roku – 25 października 1944 roku). 1 września 1941 roku otrzymał awans na stopień komandora porucznika ("Fregattenkapitän"). 1 listopada 1941 roku został odznaczony włoskim Croce al Merito di Guerra. 1 kwietnia 1943 roku awansował na stopień komandora ("Kapitän zur See").
26 października 1944 roku Thoma został dowódcą 5. Dywizji Bezpieczeństwa ("5. Sicherungsdivision") z siedzibą w Cuxhaven, sprawując tę funkcję do zakończenia działań wojennych (8 maja 1945 roku). Od 20 maja 1945 roku do 2 marca 1946 roku przebywał w alianckiej niewoli. Po wojnie, od 1 lutego 1957 roku do 30 września 1962 roku służył w Bundesmarine.

</doc>
<doc id="1603261" url="https://pl.wikipedia.org/wiki?curid=1603261" title="Galio-Carpinetum betuli">
Galio-Carpinetum betuli



</doc>
<doc id="1603262" url="https://pl.wikipedia.org/wiki?curid=1603262" title="Tomasz Mendelski">
Tomasz Mendelski

Tomasz Mendelski (ur. 21 maja 1981 w Olsztynie) – polski kajakarz, medalista mistrzostw świata i mistrzostw Europy, olimpijczyk. Zawodnik klubu sportowego OKS Olsztyn.
Na mistrzostwach świata trzykrotnie wywalczył srebrny medal – w 2005 w Zagrzebiu (K-1 200 m), w 2006 w Segedynie (K-4 1000 m) i w 2007 w Duisburgu (K-4 1000 m). W Segedynie zdobył także brązowy medal w konkurencji K-4 500 m. Pięciokrotnie wygrywał także brązowy medal na mistrzostwach Europy – w 2004 w Poznaniu (K-4 1000 m i K-1 200 m), w 2005 w Poznaniu (K-4 1000 m), w 2007 w Pontevedrze (K-2 500 m i K-4 1000 m).
Dwukrotnie wystartował na letnich igrzyskach olimpijskich. W Atenach w 2004 zajął 8. miejsce (K-4 1000 m), zaś w Pekinie w 2008 wywalczył miejsce 6. (K-4 1000 m) oraz miejsce 8. (K-2 500 m).

</doc>
<doc id="1603263" url="https://pl.wikipedia.org/wiki?curid=1603263" title="Środek ochrony roślin">
Środek ochrony roślin



</doc>
<doc id="1603267" url="https://pl.wikipedia.org/wiki?curid=1603267" title="Marek Węglarski">
Marek Węglarski

Marek Henryk Węglarski (ur. 26 lipca 1957 w Jeleniej Górze) – polski aktor teatralny. Od 1978 aktor Teatru Żydowskiego w Warszawie.
W 1982 zdał egzamin eksternistyczny dla aktorów dramatu w Warszawie.
7 grudnia 2009 z rąk ministra kultury i dziedzictwa narodowego Bogdana Zdrojewskiego odebrał Brązowy Medal „Zasłużony Kulturze Gloria Artis”.

</doc>
<doc id="1603268" url="https://pl.wikipedia.org/wiki?curid=1603268" title="Synagoga Beth Israel w Portland">
Synagoga Beth Israel w Portland

Synagoga Beth Israel w Portland – synagoga reformowana położona w amerykańskim mieście Portland w stanie Oregon. 
Pierwsza synagoga w Portland została założona w 1859 roku jednakże wkrótce na jej miejscu została wybudowana nowa synagoga, która została zbudowana w stylu mauretańskim. W 1923 roku ówczesny budynek synagogi uległ całkowitemu zniszczeniu w czasie pożaru.
W 1926 roku, lokalna wspólnota żydowska podjęła decyzję o wybudowaniu nowej świątyni która została ukończona w 1928 roku i w obecnej formie istnieje do dnia dzisiejszego.
Synagoga, która wybudowana w stylu neo-bizantyjskim, została wpisana na listę amerykańskiego dziedzictwa narodowego w 1979 roku jako nieliczny tego typu budynek w stanie.
Obecnie w synagodze odbywają się regularnie nabożeństwa oraz spotkania lokalnych kworów modlitewnych.

</doc>
<doc id="1603274" url="https://pl.wikipedia.org/wiki?curid=1603274" title="Leszek Ratajczak">
Leszek Ratajczak

Leszek Ratajczak (ur. w 1968 w Pile) – polski dziennikarz radiowy i telewizyjny. 
Życiorys.
Doktor nauk humanistycznych. Wydawca i prezenter radiowych wiadomości oraz magazynu Z kraju i ze świata - Program 1 Polskie Radio (1994 – 2000). Od 1995 r. w TVP. Reporter programu informacyjnego Teleexpress. Autor programu kryminalnego „Bezpieczna Jedynka" w TVP1, programów związanych z wejściem Polski do NATO i UE. Współautor i prezenter programu publicystycznego „Z daleka, a z bliska" w TVP Polonia (2005 - 2010). Szef Redakcji Oprawy i Promocji TVP Seriale, następnie TVP Rozrywka i TVP2 (2010 – 2017). Wicedyrektor Agencji Kreacji Oprawy i Reklamy (2018 r.), wicedyrektor Agencji Kreacji Rozrywki i Oprawy (2019 - 2020). Producent wykonawczy Konkurs Piosenki Eurowizji dla Dzieci 2019. Autor filmów dokumentalnych i reportaży realizowanych dla TVP (m.in. „Nazajutrz”, „Mali uchodźcy”, „Pierwszy rząd III RP”, „Więzień nr ...", "Repatriantka").
Nagrody.
Telekamera "Tele Tygodnia" 2015 dla TVP Seriale za "pełne wzruszeń jubileusze kultowych produkcji sprzed lat".

</doc>
<doc id="1603281" url="https://pl.wikipedia.org/wiki?curid=1603281" title="Ludwig Kübler">
Ludwig Kübler

Ludwig Kübler (ur. 2 września 1889 w Monachium, zm. 2 sierpnia 1947 w Lublanie) – niemiecki oficer w stopniu generała, organizator niemieckich oddziałów piechoty górskiej.
Życiorys.
Po wybuchu II wojny światowej był uczestnikiem kampanii wrześniowej 1939. Jako dowódca 1 Dywizji Strzelców Górskich dowodził oddziałami pościgowymi na Podkarpaciu, w skład których wchodziły również oddziały słowackie.
W październiku 1939 został odznaczony Krzyżem Rycerskim Krzyża Żelaznego "za swoje dokonania w prowadzeniu dywizji górskiej na froncie galicyjskim".
Następnie, do stycznia 1942 dowódca 4 Armii. Został odwołany z dowództwa 4 Armii i przeniesiony na Bałkany jako dowódca LXXXVII Korpusu Górskiego. Został skazany na karę śmierci i powieszony w Lublanie 2 sierpnia 1947. Miał brata Josefa, również generała Wehrmachtu.

</doc>
<doc id="1603286" url="https://pl.wikipedia.org/wiki?curid=1603286" title="Rising Force">
Rising Force

Rising Force – pierwszy solowy album muzyczny szwedzkiego
gitarzysty Yngwiego Malmsteena wydany w 1984 roku (jest to również tytuł utworu z jego późniejszego albumu Odyssey). Płyta osiągnęła sześćdziesiąte miejsce na
liście Billboardu. Album został nominowany do nagrody Grammy w kategorii
"najlepszy album instrumentalny" oraz uznany przez magazyn "Guitar Player" za najlepszy album roku. Album nie był w ogóle promowany w mediach.
Poza utworami „Now Your Ships Are Burned” oraz „As Above, So Below” płyta jest instrumentalna. Utwór „Icarus' Dream Suite Op. 4” jest oparty na Adagio g-moll.
Wydania albumu.
Niektóre z wydań albumu:

</doc>
<doc id="1603288" url="https://pl.wikipedia.org/wiki?curid=1603288" title="Linia kolejowa nr 213">
Linia kolejowa nr 213

Linia kolejowa nr 213 Reda – Hel – drugorzędna linia kolejowa znaczenia państwowego o długości 62,827 km w północnej części województwa pomorskiego. Jest jedyną w Polsce normalnotorową linią kolejową zbudowaną na mierzei. Linia powstawała etapami od 1879 do 1928 r. Ostateczną swoją długość osiągnęła w 1922. Dobudowany w 1928 odcinek do portu Hel został później rozebrany. Linia jest niezelektryfikowana i jednotorowa. Ze względu na obsługę miejscowości turystycznych przewozy wykazują bardzo dużą sezonowość.
Przebieg linii.
Linia kolejowa nr 213 zaczyna się w Redzie, gdzie odgałęzia się od linii nr 202 (Gdańsk Główny – Stargard). Następnie skręca na północ, obwodząc Redę od strony zachodniej. Po ponad 4 km szlak dociera do położonej na północy Redy dzielnicy Rekowo Dolne, gdzie znajduje się pierwszy przystanek – Reda Rekowo. Za nim linia skręca na północny wschód i biegnie do Mrzezina, po czym skręca na północ. Przed Żelistrzewem skręca nieznacznie w lewo i tak dociera do Pucka. W Pucku skręca ponownie w lewo i do Swarzewa biegnie w kierunku północno-zachodnim. W Swarzewie do 1991 znajdował się jedyny węzeł kolejowy na jej trasie (nie licząc Redy, w której linia się zaczyna). Za Swarzewem linia skręca ostro w prawo i biegnie tak do Władysławowa. Na terenie miasta tuż przed stacją Władysławowo tory odbijają w lewo. Pomiędzy stacjami Władysławowo a Władysławowo Port linia skręca ostro w prawo i wjeżdża na mierzeję. Na mierzei linia biegnie wzdłuż drogi wojewódzkiej 216 po stronie otwartego morza. Tuż przed Helem skręca na południe i kończy się na stacji Hel.
Linia biegnie przez powiaty wejherowski i pucki oraz przez dwa mezoregiony Pobrzeże Kaszubskie i Mierzeję Helską.
Mimo niewielkiej odległości od morza linia ma na niektórych odcinkach charakterystykę typową dla linii podgórskich&lt;ref name="ŚK 4/1999"&gt;&lt;/ref&gt;.
Charakterystyka techniczna.
Linia jest klasy C3 na całej długości. Prędkości pociągów pasażerskich w rozkładzie 2019/2020:
Linia jest wyposażona w elektromagnesy systemu SHP.
Ze względu na ciasne łuki pod koniec lat 90. na linii wprowadzono zakaz wjazdu dla lokomotyw sześcioosiowych na trasie Władysławowo – Hel.
Historia.
Geneza.
Kolej dotarła do Redy, pierwszej stacji na linii, w 1870 przy okazji budowy linii kolejowej ze Słupska do Sopotu. Odcinek ten domykał połączenie Gdańsk – Szczecin przez Słupsk i Koszalin. W przeciwieństwie do większości budowanych w tym czasie na Pomorzu linii kolejowych nie była ona budowana w ramach Królewskiej Kolei Wschodniej, ale mimo tego później została przez nią przejęta&lt;ref name="ŚK 7/2001"&gt;&lt;/ref&gt;.
W latach 80. i 90. XIX wieku sieć kolejowa w Prusach zaczęła się zagęszczać. Po wybudowaniu głównych magistrali zaczęły powstawać linie lokalne łączące miasta powiatowe.
1897–1920.
W grudniu 1897 rozpoczęto budowę pierwszego odcinka współczesnej linii 213 – z Redy do Pucka&lt;ref name="ŚK12/2007"&gt;&lt;/ref&gt;. Został on otwarty 15 grudnia 1898&lt;ref name="ŚK10/2008"&gt;&lt;/ref&gt; pomimo bardzo trudnych warunków geologicznych i geomorfologicznych. Linia od razu miała dochodzić do Krokowej, jednakże budowę rozpoczęto dopiero w 1901&lt;ref name="ŚK5/2011-oTymPisano"&gt;&lt;/ref&gt;, a oddano dwa lata później. Na odcinku Puck – Swarzewo linia ta była przedłużeniem obecnej linii 213, a dalej linią 263. Linia do Krokowej początkowo była linią prywatną zbudowaną przez właścicieli Krokowej z rodu von Krockow.
Zwiększenie roli linii do Pucka spowodowało w 1910 modernizację i rozbudowę stacji kolejowej w Redzie&lt;ref name="ŚK5/2000"&gt;&lt;/ref&gt;.
1920–1945.
W 1918 Polska odzyskała niepodległość. Granice na Pomorzu ustalono jednak dopiero w 1920 i wówczas linia kolejowa z Redy do Pucka znalazła się w Polsce. Z powodu kłopotów w zaopatrzeniu w węgiel niezbędny dla parowozów w 1920 została wprowadzona komunikacja zastępcza za pomocą powozów&lt;ref name="ŚK2/2010"&gt;&lt;/ref&gt;. Podobna sytuacja panowała w tym czasie na różnych innych pomorskich liniach&lt;ref name="ŚK10/2009"&gt;&lt;/ref&gt;. Stacja w Pucku była najbliżej morza położonym obiektem na sieci PKP, dlatego zbudowano w Pucku tymczasowy port wraz z bocznicą kolejową.
W 1921 zawieszono na pół roku przewozy na odcinku Puck – Swarzewo (i dalej do Krokowej na linii 263). Zawieszenie to było związane z budową linii kolejowej na Hel oddanej w 1922. Linia została częściowo wybudowana na drodze kołowej, co spowodowało tymczasowe odcięcie Helu od sieci drogowej. Dopiero w 1923 PKP ostatecznie odbudowały zniszczoną drogę&lt;ref name="ŚK2/1998"&gt;&lt;/ref&gt;. Trudnością podczas budowy było dostarczenie materiałów, w tym drewna. Nie można było ściąć zbyt dużej liczby drzew, gdyż stanowiły one ochronę półwyspu&lt;ref name="ŚK5/1997"&gt;&lt;/ref&gt;. Budowa dworców w miejscowościach nadmorskich trwała jeszcze do końca lat 20. XX wieku. W 1928 dobudowano linię ze stacji Hel do portu w Helu; linia 213 osiągnęła wówczas swoją maksymalną długość&lt;ref name="ŚK7/2008"&gt;&lt;/ref&gt;.
W XX-leciu międzywojennym linia ta była obsługiwana przez parowozy OKl27, kursujące na trasie Gdynia – Puck – Gdynia oraz opalane olejem parowozy Tp3, które obsługiwały trasę Puck – Hel – Puck&lt;ref name="ŚK1/2010"&gt;&lt;/ref&gt;. Pod koniec lat 30. na Hel zaczęły docierać pociągi dalekobieżne z Warszawy oraz południa Polski&lt;ref name="ŚK12/2009"&gt;&lt;/ref&gt;.
Rozwój kolei spowodował rozwój gospodarczy Mierzei Helskiej powodując, że wioski, dotychczas rybackie, przeistaczały się w kurorty oblegane latem przez turystów z całej Polski.
1945–1989.
W latach 1949–1951 wprowadzono bardzo restrykcyjne przepisy dotyczące działalności cywilnej na Helu.
W PRL, ze względu na duże znaczenie militarne Helu, dostęp turystów do Helu był ograniczony. Mogli oni przyjeżdżać do miasta tylko koleją.
W 1952 zmodernizowano stację w Redzie.
W 1978 PKP zapowiadały szybkie wycofanie parowozów z ruchu pasażerskiego oraz z ruchu towarowego na liniach o trudnym profilu w Północnej DOKP. W 1978 na terenie całej dyrekcji było 13 sprawnych parowozów, głównie obsługujących manewry. Ostra zima 1978/1979 spowodowała jednak powrót parowozów&lt;ref name="ŚK7/2012"&gt;&lt;/ref&gt;. W tym samym roku przeprowadzono modernizację linii na odcinku Reda – Władysławowo. Podczas remontu między innymi wymieniono szyny lekkie na szyny S49.
W 1979 po raz drugi zawieszono przewozy na linii Puck – Krokowa; pociągi wróciły do Krokowej w maju 1983.
W 1979 zaprzestano korzystania z przystanku Hel Bór.
W 1982 zmodernizowano linię na odcinku Władysławowo – Hel; zakres remontu był taki sam jak na pozostałym odcinku. W 1983 i 1989 wykonano ponowny remont nawierzchni pomiędzy Redą a Mrzezinem.
Po 1989.
Po raz trzeci ruch kolejowy z Pucka do Krokowej został zawieszony na przełomie lat 80. i 90. W maju 1989 na tej trasie przestały kursować pociągi osobowe, a w 1991 również towarowe. Od tego czasu po linii kolejowej nr 213 jeżdżą tylko pociągi osobowe pomiędzy Gdynią a Helem (część relacji bywa skrócona do Władysławowa lub Pucka) oraz wakacyjne pociągi dalekobieżne.
26 września 1993 ze stacji Puck odjechał ostatni planowy pociąg pasażerski prowadzony trakcją parową.
W 1998 linia została zmodernizowana. Stacje zostały wyposażone w urządzenia sterowania ruchem kolejowym obsługiwane zdalnie z Władysławowa, przez co obsługa stacji (oprócz kas biletowych) stała się zbędna.
W marcu 2001 dzięki interwencji i dofinansowaniu samorządu województwa pomorskiego linia została uratowana przed likwidacją&lt;ref name="ŚK5/2001"&gt;&lt;/ref&gt;.
W 2005 do obsługi połączeń lokalnych pomiędzy Gdynią a Helem zaczęto stosować szynobusy i spalinowe zespoły trakcyjne wyprodukowane przez Pesę Bydgoszcz. W 2006 pojazdy te przejęły całość przewozów poza sezonem. W sezonie letnim, ze względu na zwiększenie liczby podróżnych, nadal stosowane są również składy tradycyjne&lt;ref name="KMID1/2007"&gt;&lt;/ref&gt;&lt;ref name="KMID2-3/2007"&gt;&lt;/ref&gt;.
11 listopada 2010 Newag Nowy Sącz przekazał województwu pomorskiemu dwa dwuczłonowe SZT SA137; do końca roku przekazane zostały jeszcze 3 z 4 kupionych przez województwo pojazdów trójczłonowych SA138, a czwarty z nich pojawił się na początku 2011. Pojazdy te zostały kupione ze środków Regionalnego Programu Operacyjnego dla województwa pomorskiego na lata 2007–2013 i przypisane do obsługi połączeń Kościerzyna – Gdynia – Kościerzyna i Gdynia – Hel – Gdynia&lt;ref name="ŚK5/2011-Newagi"&gt;&lt;/ref&gt;.
5 października 2011 podpisano umowę z firmą Salcef Costruzioni Edili E Ferroviarie na rewitalizację całej linii nr 213. Podczas modernizacji wymianie uległy m.in. nawierzchnia kolejowa wraz z lokalnymi umocnieniami podtorza, urządzenia SRK i krawędzie peronowe; ponadto zostały wyremontowane obiekty inżynieryjne. Prędkość została podniesiona do 100 km/h z wyjątkiem odcinka Puck – Władysławowo, gdzie prędkość wynosi 90 km/h. Miało to spowodować skrócenie czasu przejazdu o 15–25 minut. Remont rozpoczął się wiosną 2012 i skutkował czasowym zamknięciem linii od 10 września 2012. Ze względu na zwiększone przewozy podczas wakacji ruch pociągów został wznowiony na okres wakacyjny w 2013. W okresie od 2 września 2013 do 14 czerwca 2014 ruch na linii był ponownie zawieszony. Kolejne zamknięcie miało miejsce w dniach 15–19 listopada 2014. W dniach 4–11 maja 2015 ruch na trasie Władysławowo – Hel został ponownie wstrzymany. Modernizacja została ostatecznie zakończona w lipcu 2015. Dzięki wykonaniu projektowanych prac czas przejazdu odcinka Reda – Hel skrócił się o 17 minut.
W rozkładzie jazdy 2016/2017 w okresie poza sezonem letnim Przewozy Regionalne zdecydowały się na zastąpienie części kursów na odcinku Władysławowo – Hel autobusami komunikacji zastępczej.
Infrastruktura.
Rozgałęzienia.
Na linii kolejowej nr 213 znajdowały się dwie stacje węzłowe, z czego jedna przestała pełnić swoją funkcję w 2005 r..
Ruch pociągów.
Pociągi osobowe.
Linią 213 jeżdżą pociągi osobowe w relacji Gdynia – Hel (i z powrotem) oraz Gdynia – Władysławowo (i z powrotem). W okresie letnim do Helu regularnie jest przedłużany przyspieszony pociąg regio "Tur" Gdynia – Chojnice, prowadzony na całej trasie lokomotywą spalinową&lt;ref name="ŚK6/2010"&gt;&lt;/ref&gt;.
Ze względu na duży ruch turystyczny w sezonie letnim oraz zdecydowanie mniejszy poza sezonem dla linii publikowane były dwie tablice w rozkładzie jazdy. Od 2005 do obsługi połączeń lokalnych pomiędzy Gdynią a Helem zaczęto stosować szynobusy i spalinowe zespoły trakcyjne. Od 2010 są to przypisane do tej linii (oraz do trasy Kościerzyna – Gdynia – Kościerzyna) spalinowe zespoły trakcyjne SA137 i SA138. W sezonie letnim z powodu wzmożonego ruchu przewozy są obsługiwane m.in. składami klasycznymi z wagonami piętrowymi. Również SZT łączy się wówczas w dłuższe składy, często z wagonem doczepnym w środku.
Pociągi dalekobieżne.
Pociągi dalekobieżne jeżdżą linią kolejową nr 213 tylko w czasie wakacji ze względu na napływ turystów na Mierzeję Helską. Wówczas na tej trasie jeździ kilka par pociągów zarówno pospiesznych (TLK), jak i ekspresowych (EIC "Jantar"). Pociągi te ze względu na brak elektryfikacji są prowadzone lokomotywami spalinowymi&lt;ref name="KMID2/2006"&gt;&lt;/ref&gt;.
Pociągi towarowe.
Ruch towarowy, ze względu na brak przemysłu, ma marginalne znaczenie.

</doc>
<doc id="1603290" url="https://pl.wikipedia.org/wiki?curid=1603290" title="Referendum w Irlandii w 2009 roku">
Referendum w Irlandii w 2009 roku

Referendum w Irlandii w 2009 roku odbyło się 2 października. Było to drugie głosowanie dotyczące możliwości ratyfikowania traktatu lizbońskiego przez Irlandię. Irlandczycy większością 67,1% głosów przy frekwencji 59% opowiedzieli się za przyjęciem nowego aktu prawnego.
Gwarancje dla Irlandii.
Po odrzuceniu traktatu lizbońskiego przez Irlandię w pierwszym referendum w czerwcu 2008, Unia Europejska, by rozwiać obawy mieszkańców „zielonej wyspy”, postanowiła przyjąć specjalne gwarancje dla Irlandii. Na posiedzeniu Rady Europejskiej w Brukseli 18-19 czerwca 2009 ogłoszono dokumenty mające ułatwić przyjęcie traktatu lizbońskiego przez Irlandczyków:
Ponadto, Rada Europejska zgodziła się, by po wejściu w życie traktatu lizbońskiego w skład Komisji Europejskiej wchodził jeden obywatel z każdego państwa członkowskiego UE. Na żądanie premiera Irlandii Briana Cowena gwarancje te mają być w przyszłości dołączone do kolejnego traktatu akcesyjnego jako protokoły. Natomiast uroczyste oświadczenie nie ma mocy wiążącej.
Premier Irlandii uznał gwarancje za przełom, otwierający drogę do przyjęcia traktatu lizbońskiego w ponownym referendum. Przeciwnicy traktatu, m.in. Patricia McKenna z organizacji "People’s Movement" oraz Padraig Mannion z "Peace and Neutrality Alliance", uznali natomiast gwarancje za „zasłonę dymną”. Swoje rozczarowanie oświadczeniem o prawach pracowniczych wyraziła Europejska Konfederacja Związków Zawodowych (ETUC). Według jej przedstawicieli oświadczenie powinno być prawnie wiążące i zawierać obietnicę rewizji dyrektywy o delegowaniu pracowników.
Kampania.
Kampania zwolenników przyjęcia traktatu.
Miesiąc przed referendum premier Brian Cowen zainaugurował kampanię na rzecz poparcia traktatu lizbońskiego. Rząd opublikował też darmowy "30-minutowy przewodnik po Traktacie Lizbońskim" i rozprowadzał go wraz z innymi materiałami propagandowymi. Traktat poparł katolicki biskup Noël Treanor, mimo że prymas Irlandii Seán Brady stwierdził, iż za fiaskiem poprzedniego referendum stoi wrogość Unii Europejskiej wobec religii. Do Irlandii przyjechał także Lech Wałęsa (kilka miesięcy wcześniej wspierający eurosceptyczną partię Libertas), który przekonywał, iż "trzeba przyjąć traktat, a potem go zmieniać".
Kampania przeciwników przyjęcia traktatu.
Z akcją protestacyjną wystąpiła Kampania przeciw Przyjęciu Konstytucji UE, która twierdziła, iż - nawet z gwarancjami - traktat lizboński jest "de facto" tym samym dokumentem, który Irlandczycy (a także Francuzi i Holendrzy w 2005) już raz odrzucili. Przeciwna ratyfikacji traktatu była też nacjonalistyczno-lewicowa partia Sinn Féin. Na początku września 2009 do polityki powrócił także Declan Ganley, twórca Libertas, który ponownie wezwał do odrzucenia dokumentu z Lizbony.
Sondaże.
Sondaż "Red C" z 26-28 stycznia 2009:
Sondaż "TNS mrbi" z 9-10 lutego 2009:
Sondaż "TNS mrbi" z maja 2009:
Sondaż "TNS mrbi" z września 2009:
Wyniki.
Z nieoficjalnych badań exit polls w piątkowy wieczór wynikało, że za traktatem głosowało 53% osób, jego zwolennicy nie byli jednak pewni zwycięstwa. Oficjalne wyniki ogłoszono 3 października. Traktat poparło 1214268 głosujących (67,1%), zaś za jego odrzuceniem opowiedziało się 594606 osób (32,9%). Frekwencja wyniosła 59%.

</doc>
<doc id="1603294" url="https://pl.wikipedia.org/wiki?curid=1603294" title="Herb Imperium Rosyjskiego">
Herb Imperium Rosyjskiego

Herb Imperium Rosyjskiego – herb Rosji w okresie cesarstwa wprowadzony przez Piotra Wielkiego w 1721 roku został z różnymi zmianami obowiązywał, aż do obalenia Romanowów w 1917 roku.
Historia.
Piotr jeszcze przed przyjęciem tytułu imperatora dokonywał zmian w rosyjskim herbie m.in. zastępując złotego dwugłowego orła czarnym i otaczając tarczę orderem św. Andrzeja. Po przyjęciu tytułu cesarza zamienił korony carskie na imperatorskie. W 1799 roku Paweł I, po tym jak został Wielkim Mistrzem Zakonu Maltańskiego, pod tarczą ze świętym Jerzym umieścił on biały krzyż maltański. W 1800 roku został również przygotowany projekt herbu wielkiego, jednak nie zdążył go wprowadzić przed śmiercią, po której jego syn Aleksander I przywrócił wygląd herbu bez symboli joannitów. Kolejnej reformy dokonał Mikołaj I. Wprowadził on dwie wersje: prostą i majestatyczną, wzbogaconą o sześć herbów umieszczonych na skrzydłach orła: po lewej stronie (heraldycznej) Polski, Krymu i Finlandii, a po prawej Kazania, Astrachania i Syberii. Aleksander II powierzył Bernhardowi von Koehne opracowanie nowych herbów, zgodnych z heraldyką zachodnią. Wynikiem jego pracy był zatwierdzony przez cesarza w 8 grudnia 1856 roku mały herb Rosji oraz wprowadzone 11 kwietnia 1857 wersje średnia i wielka. Koehne dokonał zmian dostosowując go do zasad heraldyki zachodniej, obracając postać św. Jerzego w prawą stronę heraldyczną, dodając złotą obwódkę czerwonej tarczy sercowej, zmieniając kolejność i liczbę herbów tytularnych ziem cesarskich na skrzydłach orła. Ostatniej zmiany dokonano za panowania Aleksandra III w 1882 roku przeprowadzając drobne poprawki, oraz w wersji wielkiej dokonując zmian w herbach ziem, umieszczając je po łuku, do tej pory były w linii prostej, łącząc tarcze herbowe ziem litewskich i białoruskich w jedną, oraz dodając herb Turkiestanu.
Opis.
Herb mały z 1882.
Orzeł czarny z orężem złotym i językami czerwonymi, na skrzydłach tarcze francuskie, na prawym Kazania, Polski, Krymu i Rusi, a na lewym Astrachania, Syberii, Gruzji i Finlandii, w szponach berło imperatorskie złote z dwugłowym orłem i takież jabłko, na piersiach tarcza francuska, czerwona z otokiem złotym, ze świętym Jerzym w zbroi srebrnej i płaszczu błękitnym, koniu srebrnym, wspiętym w uprzęży błękitnej, pasach złotych, siodle czerwonym, przyszywający włócznią złotą takiegoż smoka ze skrzydłami zielonymi, wokół tarczy łańcuch orderowy św. Andrzeja. Na głowach korony cesarskie. Powyżej korona cesarska większa, ze wstęgą św. Andrzeja na boki rozłożoną.
Herb średni z 1883.
W polu złotym orzeł czarny z orężem złotym i językami czerwonymi, w szponach berło imperatorskie złote z dwugłowym orłem i takież jabłko, na piersiach tarcza francuska, czerwona z otokiem złotym, ze świętym Jerzym w zbroi srebrnej i płaszczu błękitnym, koniu srebrnym, wspiętym w uprzęży błękitnej, pasach złotych, siodle czerwonym, przyszywający włócznią złotą takiegoż smoka ze skrzydłami zielonymi, na głowach korony cesarskie. Powyżej korona cesarska większa, ze wstęgą św. Andrzeja na boki rozłożoną. Na tarczy hełm świętego Aleksandra Newskiego, z labrami złoto-czarnymi, za i poniżej tarczy łańcuch orderu św. Aleksandra. Trzymacze: po stronie prawej archanioł Michał w zbroi srebrnej z krzyżem złotym na piersiach i płaszczu błękitnym, w prawicy miecz ognisty wzniesiony ku górze, po stronie lewej archanioł Gabriel w tunice białej, orarionie złotym i chlamidzie czerwonej, w lewicy krzyż. Całość okryta namiotem heraldycznym złotym, usianym czarnymi dwugłowymi orłami, podbitym gronostajem, związanym na rogach, z dewizą herbową na kopule, zwieńczonym koroną cesarską ze wstęgą św. Andrzeja na boki rozłożoną. Namiot otoczony po prawej gałęzią laurową z herbami ukoronowanymi Carstwa Kazańskiego, Królestwa Polskiego, Carstwa Taurydzkiego, Zjednoczonych Wielkich Księstw Nowogrodzkiego, Kijowskiego i Włodzimierskiego, po lewej gałęzią dębową z herbami ukoronowanymi Carstwa Astrachańskiego, Carstwa Syberyjskiego, Carstwa Gruzińskiego i Wielkiego Księstwa Finlandzkiego, poniżej herb rodowy Romanowów, z tyłu promienie wschodzącego słońca..
Herb wielki z 1883.
W polu złotym orzeł czarny z orężem złotym i językami czerwonymi, w szponach berło imperatorskie złote z dwugłowym orłem i takież jabłko, na piersiach tarcza francuska, czerwona z otokiem złotym, ze świętym Jerzym w zbroi srebrnej i płaszczu błękitnym, koniu srebrnym, wspiętym w uprzęży błękitnej, pasach złotych, siodle czerwonym, przyszywający włócznią złotą takiegoż smoka ze skrzydłami zielonymi, na głowach korony cesarskie. Powyżej korona cesarska większa, ze wstęgą św. Andrzeja na boki rozłożoną. Na tarczy hełm świętego Aleksandra Newskiego, z labrami złoto-czarnymi, za i poniżej tarczy łańcuch orderu św. Aleksandra. Trzymacze: po stronie prawej archanioł Michał w zbroi srebrnej z krzyżem złotym na piersiach i płaszczu błękitnym, w prawicy miecz ognisty wzniesiony ku górze, po stronie lewej archanioł Gabriel w tunice białej, orarionie złotym i chlamidzie czerwonej, w lewicy krzyż. Całość okryta namiotem heraldycznym złotym, usianym czarnymi dwugłowymi orłami, podbitym gronostajem, związanym na rogach, z dewizą herbową na kopule, zwieńczonym koroną cesarską ze wstęgą św. Andrzeja na boki rozłożoną i sztandarem cesarski, złoty z herbem imperium rosyjskiego. Namiot otoczony po prawej gałęzią laurową z herbami ukoronowanymi Carstwa Kazańskiego, Królestwa Polskiego, Carstwa Taurydzkiego, Zjednoczonych Wielkich Księstw Nowogrodzkiego, Kijowskiego i Włodzimierskiego, po lewej gałęzią dębową z herbami ukoronowanymi Carstwa Astrachańskiego, Carstwa Syberyjskiego, Carstwa Gruzińskiego i Wielkiego Księstwa Finlandzkiego, poniżej herb rodowy Romanowów, powyżej tarcze ziemskie po prawej księstwa wielkorosyjskiego, księstw białoruskiego i litewskiego, regionów północno-wschodnich, po lewej księstw południowo-zachodnich, regionów bałtyckich i Turkiestanu, z tyłu promienie wschodzącego słońca.

</doc>
<doc id="1603296" url="https://pl.wikipedia.org/wiki?curid=1603296" title="Jelena Slesarenko">
Jelena Slesarenko



</doc>
<doc id="1603301" url="https://pl.wikipedia.org/wiki?curid=1603301" title="No Country for Old Men">
No Country for Old Men



</doc>
<doc id="1603304" url="https://pl.wikipedia.org/wiki?curid=1603304" title="Eberhard Finckh">
Eberhard Finckh

Eberhard Finckh (ur. 7 listopada 1899 w Kupferzell, zm. 30 sierpnia 1944 w Berlinie) – niemiecki oficer Wehrmachtu w randze obersta. Służył w czasie II wojny światowej, był przydzielony do sztabu generalnego. Był jednym z członków ruchu oporu, który zorganizował zamach na Hitlera 20 lipca 1944.

</doc>
<doc id="1603307" url="https://pl.wikipedia.org/wiki?curid=1603307" title="Dawit Imedaszwili">
Dawit Imedaszwili

Dawit Imedaszwili, gruz. დავით იმედაშვილი, ros. Давит Имедашвили (ur. 15 grudnia 1984 w miejscowości Rustawi, Gruzińska SRR) – gruziński piłkarz, grający na pozycji obrońcy, reprezentant Gruzji.
Kariera piłkarska.
Kariera klubowa.
Wychowanek Szkoły piłkarskiej Gorda Rustawi, a potem Akademii Piłkarskiej Dinama Tbilisi. W 2002 rozpoczął karierę piłkarską w WIT Georgia Tbilisi. Po udanych występach w młodzieżowej reprezentacji Gruzji został zauważony przez skautów Dynama Kijów, z którym latem 2006 podpisał kontrakt. Jednak nie potrafił zagrać w podstawowym składzie Dynama i występował w drugiej lub rezerwowej drużynie Dynama. W 2007 został wypożyczony do FK Ventspils. Następnie występował w węgierskim Spartacus Nyíregyháza, a także gruzińskim Olimpi Rustawi, a od lata 2010 roku jest zawodnikiem azerskiego klubu Xəzər Lenkoran
Kariera reprezentacyjna.
Występował najpierw w młodzieżowej reprezentacji Gruzji. Łącznie rozegrał 11 meczów. W 2006 został powołany do reprezentacji Gruzji.

</doc>
<doc id="1603311" url="https://pl.wikipedia.org/wiki?curid=1603311" title="John Douglas (sportowiec)">
John Douglas (sportowiec)

John „Johnny” William Henry Tyler Douglas (ur. 3 września 1882 w Londynie, zm. 19 grudnia 1930 w Danii) – brytyjski bokser, krykiecista. W 1908 roku na letnich igrzyskach olimpijskich w Londynie zdobył złoty medal w kategorii średniej.
Kariera krykietowa.
W latach 1911–1928 był kapitanem zespołu Wanstead C.C. W 1915 roku zdobył tytuł krykiecisty roku i od tego czasu stał się najsławniejszym zawodnikiem zespołu z Essex. W siedmiu sezonach zdobywał powyżej 100 punktów. Najlepszym jego sezonem był 1920 rok kiedy zdobył 147 punktów w sezonie.
Po zakończeniu kariery.
John Douglas pracował w firmie swojego ojca, która importowała drewno z Finlandii. Według świadka zmarł na skutek wypadku, gdy po zderzeniu dwóch okrętów u wybrzeży Danii próbował ratować swojego ojca, znajdującego się na tym samym statku.

</doc>
<doc id="1603312" url="https://pl.wikipedia.org/wiki?curid=1603312" title="C/1910 A1">
C/1910 A1

C/1910 A1 lub Wielka Kometa Styczniowa z 1910 roku – kometa jednopojawieniowa, najprawdopodobniej o bardzo długim okresie obiegu wokół Słońca.
Odkrycie.
Kometa ta została dostrzeżona przez wielu obserwatorów początkowo na południowej półkuli. Pierwszym astronomem, który podjął badania tej komety, był Robert Innes. Miała ona wtedy jasność -1 i można ją było obserwować gołym okiem. Po przejściu przez peryhelium 17 stycznia 1910 roku jej jasność jeszcze wzrosła, tak że widoczna była nawet przy świetle dziennym. Na sferze niebieskiej warkocz komety C/1910 A1 rozciągał się na ok. 50°.
Komety tej nie należy mylić z kometą Halleya, która w tym samym roku przeszła przez swe peryhelium.

</doc>
<doc id="1603314" url="https://pl.wikipedia.org/wiki?curid=1603314" title="Championnat provincial de curling masculin 2009">
Championnat provincial de curling masculin 2009

Championnat provincial de curling masculin 2009 (ang. "2009 Quebec Men's Provincial Curling Championship") – prowincjonalne mistrzostwa Quebecu mężczyzn w curlingu, mistrz prowincji reprezentował Quebec na Tim Hortons Brier 2009 – Mistrzostwach Kanady 2009.
Rywalizacja na szczeblu regionalnym zakończyła się 18 stycznia 2009, turniej "ostatniej szansy" rozegrano między 23 a 25 stycznia. Finał rozgrywek odbył się w dniach 8-15 lutego.
Tytuł mistrza prowincji z poprzedniego roku obroniła drużyna Jean-Michel Ménarda.
Wyniki.
Play off.
Finał.
15 lutego 2009, 14:00
Półfinał.
15 lutego 2009, 9:00
A1-B1.
14 lutego 2009, 19:00
Ćwierćfinał.
14 lutego 2009, 19:00
A2-B3.
14 lutego 2009, 14:00
A3-B2.
14 lutego 2009, 14:00
Tie-breaker.
14 lutego 2009, 9:00
13 lutego 2009, 19:30
Round Robin.
Sesja 1..
9 lutego 2009, 8:30
Sesja 2..
9 lutego 2009, 12:30
Sesja 3..
9 lutego 2009, 16:30
Sesja 4..
9 lutego 2009, 21:00
Sesja 5..
10 lutego 2009, 8:30
Sesja 6..
10 lutego 2009, 12:30
Sesja 7..
10 lutego 2009, 16:30
Sesja 8..
10 lutego 2009, 20:30
Sesja 9..
11 lutego 2009, 8:30
Sesja 10..
11 lutego 2009, 12:30
Sesja 11..
11 lutego 2009, 16:30
Sesja 12..
11 lutego 2009, 20:30
Sesja 13..
12 lutego 2009, 8:30
Sesja 14..
12 lutego 2009, 12:30
Sesja 15..
12 lutego 2009, 16:30
Sesja 16..
12 lutego 2009, 20:30
Sesja 17..
13 lutego 2009, 8:30
Sesja 18..
13 lutego 2009, 12:30

</doc>
<doc id="1603317" url="https://pl.wikipedia.org/wiki?curid=1603317" title="Myzomela sanguinolenta">
Myzomela sanguinolenta



</doc>
<doc id="1603323" url="https://pl.wikipedia.org/wiki?curid=1603323" title="Wilhelm Hensel">
Wilhelm Hensel

Wilhelm Hensel (ur. 6 lipca 1794 w Trebbin, zm. 26 listopada 1861 w Berlinie) – niemiecki malarz i portrecista.
Życiorys.
Wilhelm Hensel był synem niemieckiego pastora Ludwika Hensela i Joanny Albertiny Trost. Jego młodsza siostra Luiza Maria Hensel była znaną pisarką. Początkowo uczył się pod kierunkiem ojca, następnie uczęszczał do szkoły w rodzinnym Trebbin. Mając 15 lat rozpoczął w 1809 studia na berlińskiej Bauakademie, ale przerwał je po kilku semestrach. W 1811 przeniósł się na Akademię Sztuk Pięknych. A. Frisch, nauczyciel anatomii i perspektywy umożliwił mu w tym samym roku udział w corocznej wystawie akademii. Praca Hensela „Chrystus na Górze Oliwnej” wzbudziła zadowolenie krytyków sztuki i została wyróżniona przez jury.
Wojny napoleońskie przerwały studia Hensela. W 1813 zgłosił się na ochotnika do armii. Do 1815 walczył między innymi w bitwie pod Budziszynem, w bitwie narodów pod Lipskiem. Był wielokrotnie ranny. Brał udział w marszu na Paryż i był na miejscu, gdy zawierano traktat paryski (1815). Pobyt w Paryżu wykorzystał także do zwiedzania zabytków, muzeów i zgłębiania wiedzy na temat sztuki.
Po powrocie do Berlina został przyjęty na dwór królewski jako nadworny malarz i portrecista. W 1821 pomagał przy organizacji ceremonii małżeńskiej cara Aleksandra I. Inspirowany poematem orientalnym „Lalla Rookh” Thomasa Moore (angielsko – irlandzkiego poety romantycznego) stworzył inscenizację, przedstawiającą gości zaproszonych na uroczystość. Przy tej okazji namalował dwanaście akwareli, które były rozpowszechniane w formie rycin. Jako że wesele zostało uznane za wyjątkowo udane, król Prus Fryderyk Wilhelm III Pruski przyznał Henselowi wysokie stypendium. Dzięki temu Hensel mógł między 1823 a 1828 pojechać do Rzymu. Studiował tam malarstwo klasyczne, interesując się szczególnie warsztatem artystycznym. Kopiował także dzieła Rafaela, w tym „Chrystusa i Samarytankę”.
Jesienią 1828 wrócił do Niemiec i osiadł w Berlinie. Dzięki koneksjom dworskim otrzymywał duże zamówienia, np. wraz z Heinrichem Dählingiem, Friedrichem Wilhelmem Schadow i Christianem Friedrichem Tieckem wykończenie teatru berlińskiego.
W 1829 ożenił się z Fanny Mendelssohn Bartholdy, córką bankiera Abrahama Mendelssohn Barholdy, siostry kompozytora Feliksa Mendelssohna Bartholdy'ego. Miał jednego syna Sebastiana.
Hensel obracał się w wielu kręgach towarzyskich. Znał Juliusza Edwarda Hitziga, Adelberta von Chamisso, Helminę von Chezy, E.T.A. Hoffmanna, Ernsta von Houwalda, Fryderyka de la Motte Fouqué, Fryderyka Augusta von Staegemanna, Klemensa Brentano, Ferdynanda von Bülowa, braci Ernesta Ludwika i Ludwika Fryderyka Leopolda von Gerlach, Amalie von Helvig, Maxa von Schenkendorf i Wilhelma Müllera.
W 1829 Hensel został mianowany królewskim malarzem nadwornym i zasiadł we władzach Akademii Sztuk Pięknych. Polityczne zawirowania Wiosny Ludów w 1848 spowodowały, iż zaangażował się politycznie po stronie pruskiej partii konserwatywnej.
Twórczość.
Hensel zasłużył się przede wszystkim jako portrecista. Słabiej oddziaływały jego obrazy, głównie religijne i historyczne, jak np. „Chrystus na pustyni”. Jego wczesne obrazy olejne powstawały pod wpływem nazareńczyków (Nazarener), czyli grupy malarzy austriackich i niemieckich, zrzeszonych w Bractwie Św. Łukasza (Lukasbund). Pozostawał pod wpływem Johanna Gottfrieda Schadowa. Sięgał również do motywów antycznych. Jego dzieła stoją tematycznie pod znakiem romatyzującego realizmu. Najbardziej znane są tworzone przez niego portrety. Przygotowywane z fotograficzną dokładnością, nie traciły nic ze swej delikatności. Hensel upatrywał w portretowaniu przede wszystkim dokumentowanie postaci, a nie możliwość artystycznego wyrazu. Pozostawił po sobie ponad tysiąc portretów (szczególnie ołówkowych) współczesnych mu osobistości Berlina okresu romantyzmu. Przygotowywał także akwaforty na zamówienie. Sporządził ilustracje do dzieł Johanna Ludwiga Tiecka „Genoveva” oraz „Phantasus”. E.T.A. Hoffmann opisał Hensela w opowiadaniu „Die Brautwahl”, pod postacią malarza Lehsena.

</doc>
<doc id="1603324" url="https://pl.wikipedia.org/wiki?curid=1603324" title="Richard Vogt">
Richard Vogt

Richard Vogt (ur. 26 stycznia 1913 w Hamburgu, zm. 13 lipca 1988 tamże) – niemiecki bokser, wicemistrz olimpijski.
Został srebrnym medalistą Igrzysk Olimpijskich w Berlinie 1936 roku w kategorii półciężkiej. Był dwukrotnym wicemistrzem Niemiec: w 1935 i 1937 roku. W latach 1938–1952 walczył na zawodowym ringu. Stoczył 71 walk, z czego 54 wygrał, 10 zremisował i 7 przegrał.

</doc>
<doc id="1603325" url="https://pl.wikipedia.org/wiki?curid=1603325" title="Herb Prus">
Herb Prus

Herb Królestwa Prus wywodzi się z herbu, jaki nadał Albrechtowi Hohenzollernowi król Polski Zygmunt I Stary, jako dziedzicznemu księciu w Prusach, w akcie hołdu lennego, który miał miejsce 10 kwietnia 1525 w Krakowie, znanym w historiografii polskiej jako hołd pruski 1525.

</doc>
<doc id="1603327" url="https://pl.wikipedia.org/wiki?curid=1603327" title="Rezerwat przyrody Ligota Dolna">
Rezerwat przyrody Ligota Dolna

Rezerwat przyrody Ligota Dolna – stepowy rezerwat przyrody położony ok. 1 km od miejscowości Ligota Dolna, w gminie Strzelce Opolskie, na terenie Parku Krajobrazowego Góra Św. Anny.
Został powołany w 1959 roku na powierzchni 4,90 ha. Po kilku korektach granic jego powierzchnia wynosi obecnie 8,2970 ha. Jego teren został objęty obszarem Natura 2000 Góra Świętej Anny PLH160002.
Celem utworzenia rezerwatu była ochrona dobrze zachowanych siedlisk przyrodniczych - muraw kserotermicznych, skał wapiennych i neutrofilowych z roślinnością pionierską ("Alysso-Sedion") oraz wapiennych ścian skalnych ze zbiorowiskiem "Potentilletalia caulescentis". Do rzadkich gatunków roślin tu występujących należą m.in. ożanka pierzastosieczna i rozchodnik biały.
Na mocy obowiązującego planu ochrony ustanowionego w 2014 roku obszar rezerwatu objęty jest ochroną czynną. Podjęto ją ze względu na zagrożenie zarastania terenów rezerwatu, zwłaszcza przez zarośla ligustru pospolitego. W tym celu m.in. od 2018 r. prowadzony jest na terenie rezerwatu wypas stada owiec.
Rzeźba terenu i szata roślinna.
Rezerwat usytuowany jest w północno-zachodnim krańcu "Garbu Chełma", na zachodnim i południowo-zachodnim zboczu "Ligockiej Góry" (323 m n.p.m.). 
Czynniki, które przyczyniły się do wykształcenia roślinności kserotermicznej:
Wszystkie te czynniki składają się na specyficzne warunki mikroklimatyczne i ekologiczne tego miejsca, co sprzyja utrzymaniu się roślinności ciepłolubnej.
Na terenie rezerwatu stwierdzono występowanie 181 gatunków roślin naczyniowych (według Spałka, 1998 rok), 38 gatunków mszaków i 4 gatunki porostów. Są wśród nich m.in.:
Na terenie rezerwatu zinwentaryzowano 3 zbiorowiska roślinne.
Fauna.
W latach 60. XX w. na terenie rezerwatu zebrano 546 gatunków motyli (spośród 599 notowanych), poza tym występują tu: unikalne bezkręgowce (mięczaki, pająki), płazy, gady, ptaki i ssaki.

</doc>
<doc id="1603329" url="https://pl.wikipedia.org/wiki?curid=1603329" title="Georg Stumme">
Georg Stumme

Georg Stumme (ur. 29 lipca 1886 w Halberstadt, zm. 24 października 1942 pod El Alamein) – niemiecki oficer Wehrmachtu w stopniu generała.
Życiorys.
Służył w czasie II wojny światowej. Był jednym z dowódców drugiej bitwy pod El Alamein. Zmarł na zawał mięśnia sercowego podczas brytyjskiego ostrzału artyleryjskiego. Za swoją służbę został odznaczony Krzyżem Rycerskim Krzyża Żelaznego.

</doc>
<doc id="1603332" url="https://pl.wikipedia.org/wiki?curid=1603332" title="Analiza danych przestrzennych">
Analiza danych przestrzennych

Analiza danych przestrzennych – systematyczny opis i analiza danych przestrzennych oraz ich przepływu w systemie istniejącym lub projektowanym.
Pojęcie z zakresu statystyki oznaczające formalne techniki badania danych, używające ich topologicznych, geometrycznych lub geograficznych właściwości. Zwrot odnosi się do różnych technik, z których wiele znajduje się jeszcze we wczesnej fazie rozwoju. Wykorzystują one różne metody analityczne i stosowane są w różnorodnych dziedzinach – od astronomii (badania dotyczące rozmieszczenia galaktyk w kosmosie) po produkcję układów scalonych (algorytmy rozmieszczenia i połączeń elementów w złożonych strukturach). Sformułowanie to używane jest często w bardziej zawężonym znaczeniu w odniesieniu do konkretnej techniki stosowanej w określonej dziedzinie badań, np. do geostatystyki.
Historia analizy przestrzennej rozpoczęła się wraz z powstaniem kartografii, miernictwa i geografii, chociaż techniki analizy przestrzennej nie zostały sformalizowane do drugiej połowy XX wieku. Aktualnie analizy przestrzenne bazują na komputerowych technikach ze względu na: dużą ilość danych, możliwości nowoczesnego oprogramowania statystycznego i oprogramowania Systemu Informacji Geograficznej (GIS) oraz złożoności obliczeniowej tego modelowania. Przestrzenne techniki analityczne zostały rozwinięte w geografii, biologii, epidemiologii, demografii, statystyce, systemie informacji geograficznej, teledetekcji, informatyce, matematyce i naukowym modelowaniu.
W analizie przestrzennej jest jeszcze wiele skomplikowanych, niejasno określonych i nierozwiązanych problemów, które stanowią podstawę dzisiejszych badań w tej dziedzinie. Najbardziej podstawowym i obecnie analizowanym jest problem określenia przestrzennej lokalizacji podmiotów. Na przykład badania nad zdrowiem ludzkim mogą bazować na przestrzennej lokalizacji ludzi ze względu na miejsce zamieszkania lub miejsca pracy albo za pomocą linii opisujących tygodniowe przemieszczenia, każdy wybór ma istotny wpływ na zbiór technik, które mogą być wykorzystywane do analizy oraz na uzyskane wnioski. Inne nierozwiązane zagadnienia analizy przestrzennej spotykają się z ograniczeniami wiedzy matematycznej, problemem spełniania założeń istniejących technik statystycznych, po problemy w obliczeniach komputerowych.
Klasyfikacja technik analizy przestrzennej jest trudna ze względu na dużą liczbę zaangażowanych dziedzin badawczych, różnych podejść do tego samego zagadnienia oraz wielu formatów przechowywania danych.
Podstawowe zagadnienia w analizie przestrzennej.
Charakterystyka przestrzenna.
Definicja przestrzennej lokalizacji ogranicza możliwości analiz, które można stosować w odniesieniu do tego podmiotu oraz wpływa na ostateczne wnioski. Poprawne określenie tej własności jest podstawą wszystkich analiz, jest to szczególnie ważne w analizie przestrzennej, ponieważ narzędzia do definiowania i badania podmiotów bazują na tej własności. Techniki statystyczne faworyzują lokalizowanie obiektów w punktach, ponieważ istnieje niewiele technik statystycznych, które działają bezpośrednio na granicy obszaru lub wielkość elementów. Komputerowe narzędzia analizy przestrzennej definiują obiekty jako jednorodne i oddzielne elementy ze względu na prymitywny charakter dostępnych struktur obliczeniowych i łatwość ich tworzenia.
Niepożądane efekty mogą powstawać w wyniku wprowadzenia ograniczenia przestrzeni lub miejsca występowania zjawiska czy obszaru badania. Ten problem występuje, ponieważ zjawiska przestrzenne mogą być nieskończone lub mogą mieć niejednoznaczne przejścia pomiędzy obszarami badań. Powoduje to powstanie efektu krawędzi, ignorowania pewnych przestrzennych zależności lub pomijanie interakcji z otoczeniem obszaru badania. Również narzucenie sztucznych kształtów na atomy w obszarze badań, jak i stopień rozdrobnienia może wpływać na zachowanie modeli przestrzennych. Możliwym rozwiązaniem jest analiza wrażliwości strategii na modyfikacje jednostek terenowych oraz MAUP: porównanie wyników dla różnych wielkości obszarów badań. Innym możliwym rozwiązaniem jest przekraczanie obszaru badania. Jest też możliwe wyeliminowanie wpływu krawędzi na przestrzenne modelowanie poprzez symulacje obszaru za pomocą obiektów pozbawionych granic, takich jak torus lub kula.
Przestrzenne zależności, auto-korelacje.
Podstawową zasadą w geografii jest to, że elementy będące w pobliżu mają więcej podobieństw niż obiekty, które są daleko od siebie. Idea ta jest często nazywana „pierwszym prawem geografii Toblera” i można ją w skrócie określić jako „wszystko jest związane z wszystkim innym, ale w pobliżu rzeczy są bardziej związane niż rzeczy odległe”.
Przestrzenne zależności są kowariancjami cech wewnątrz geograficznej przestrzeni: właściwości w bliskich miejscach okazują się być skorelowane pozytywnie albo negatywnie. Istnieją co najmniej trzy możliwe wyjaśnienia. Jedną z możliwości istnienia prostej przestrzennej korelacji jest związek, który możemy opisać następująco: jeżeli coś spowodowało zaistnienie danej własności w jednym miejscu jest również przyczyną istnienia podobnych własności w pobliskich lokalizacjach. Na przykład wskaźniki przestępczości w pobliskich obszarach wewnątrz miasta zazwyczaj są podobne ze względu takie czynniki jak: status społeczno-ekonomiczny, liczba policjantów oraz środowisko architektoniczne, to wszystko tworzy możliwości dla tego rodzaju przestępstw. Cechy, które przyciągają jedno przestępstwo, będą również przyciągnąć inne. Inną możliwością jest przyczynowość przestrzenna: coś w danym miejscu wpływa bezpośrednio samo to w pobliskich lokalizacjach. Na przykład z książki „Fixing Broken Windows” wynika że widoczne ubóstwo, brak konsekwencji i drobna przestępczości fizyczna skłania do zwiększania liczby przestępstw tego rodzaju, ze względu na przykłady widoczne na zewnątrz. Trzecią możliwością są przestrzenne interakcje: przepływ osób, towarów lub informacji tworzy relacje pomiędzy lokalizacjami. W teoria „drogi do przestępstwa” sugeruje, że działalność przestępcza jest wynikiem dostępu do przestępczości w domu i innych kluczowych miejscach życia codziennego. Przestrzenne zależność prowadzą do problemu przestrzennej auto korelacji w statystyce, tak jak czasowe autokorelacje, naruszają one standardowe techniki statystyczne, które zakładają niezależność obserwacji. Na przykład analiza regresji, która nie zauważa przestrzennych zależności i może mieć niestabilne parametry szacunków plonów, co powoduje że badania są niewiarygodne. Przestrzenne modele regresji (patrz poniżej) ujmują te zależności, są więc pozbawione tych słabości. Wskazane jest także, aby zobaczyć przestrzenne zależności jako źródło informacji, a nie coś wymagające naprawy.
Lokalizacyjne następstwa ("locational effects") są bezpośrednio powiązanie z przestrzenną heterogenicznością lub widoczną wariancja procesu w powiązaniu z jej przestrzenną lokalizacją. Jeżeli przestrzeń jest jednorodna i nieograniczona, każda lokalizacja będzie miała w miejscu pewną niepowtarzalność w stosunku do innych lokalizacji. Wpływa to na relacje przestrzenne, a zatem procesy przestrzenne. Przestrzenna wariancja oznacza, że ogólne, szacunkowe parametry dla całego systemu nie mogą adekwatnie opisać procesu w danej lokalizacji.
Skalowanie.
Skala jest stałym problemem w analizie przestrzennej.
Im bardziej fundamentalne są wyniki, tym bardziej wymagane jest zapewnienie, że zawarte analizy nie zależą od obranej skali. W świecie ekologów nie udało się tego zrobić, od wielu lat charakterystyka elementów świata przedstawiana jest za pomocą miary, która zależy od skali. Ostatecznie rozbudowano szereg niezmiennych skali metrycznych.
Pobieranie próbek.
Dobór próbek przestrzennych, żeby uzyskać wierny pomiar zjawisk trzeba określić ograniczoną liczbę miejsc w przestrzeni, z których zostaną pobrane próbki. Miejsca te muszą być różnorodne i podlegać badanym zależnością. Badając zależności w jednej lokalizacji można przewidzieć wartości innej lokalizacji, nie trzeba wykonywać obserwacji w obu tych miejscach. Różnorodność natomiast sugeruje, że ta relacja może się zmieniać w całej przestrzeni, a zatem nie można zaufać, że odnotowany stopień zależności przeniesie się poza badany region, który może być mały. Podstawowe plany pobierania próbek opierają się na losowości, rozbiciu i systematyczności. Te podstawowe systemy mogą być stosowane na wielu poziomach w hierarchii przestrzennej (np. obszarach zurbanizowanych, miastach, dzielnicach). Możliwe jest również wykorzystanie danych pomocniczych, na przykład użycie danych mówiących wartościach nieruchomości do wyboru miejsc pobrania próbek, w celu zbadania poziomu wykształcenia i dochodów. Modele przestrzenne, takie jak autokorelacja, regresja i interpolacja (patrz poniżej) mogą wymagać również określonego doboru próby.
Powszechne błędy w analizie przestrzennej.
Podstawowe problemy w analizie przestrzennej prowadzą do licznych problemów: odchyleń, zniekształceń i bezpośrednich błędów uzyskanych we wnioskach. Kwestie te często są ze sobą związane, ale różne sposoby próbkowania mają rozdzielić dokładnie te kwestie od siebie.
Lokalizowanie błędów.
Przestrzenne charakterystyki mogą być nazbyt proste lub nawet błędne. Badania ludzi często ograniczane są do przestrzennej lokalizacji ludzi w jednym punkcie, na przykład po adresie domowym. Może to łatwo doprowadzić do biednych analizy, na przykład, gdy rozważa się przekazanie choroby, które może zdarzyć się w pracy lub w szkole, a więc z dala od domu.
Przestrzenna charakterystyka może ograniczać temat badania. Na przykład przestrzenne analizy przestępczości danych stały się ostatnio popularne, ale tylko pewne rodzaje przestępstw można opisać przestrzennie. Można zrobić wiele map zamachów, ale nie da się zrobić np. mapy malwersacji z ich politycznymi konsekwencjami. Uzyskane tak plany koncepcyjne przestępstw pozwalają opracować sposoby realizacji polityki mającej na celu rozwiązanie problemu.
Błędy jednostkowe.
Błędami jednostkowymi nazywamy błędy spowodowane traktowaniem elementów jako oddzielne atomy pozbawione kontekstu przestrzennego.
Błędy ekologiczne.
Błędy ekologiczne opisujemy jako błędy spowodowane wykonywaniem analiz dla danych zbiorczych, podczas gdy sformułowania wniosków dotyczą poszczególnych jednostek. Jest to ściśle związane z modyfikacja jednostkowych obszarów problemu ("modifiable areal unit problem (MAUP")).
Modyfikacja jednostek terenowych problemu.
Problem modyfikacji jednostek terenowych problemu (MAUP) występuje gdy wnioski zależą od rozmieszczenia analizowanych danych w strefach oraz kształtu i rozmiaru obszarów wykorzystanych w analizie.
Przestrzenne analizy i modelowania często wykorzystują łączenie jednostek, wykorzystywane np. w spisach ludności i analizie ruchu w strefach. Jednostki te mogą odzwierciedlać zbiory danych lub być używane dla wygody modelowania bardziej jednorodnych, spójnych regionów w świecie rzeczywistym. Przestrzenne jednostki są zatem dowolne lub modyfikowane i zawierają artefakty wynikające z poziomu agregacji przestrzennej lub umieszczenia granic.
Problem pojawia się, ponieważ wiadomym jest, że wyniki uzyskane z analizy obszarów zależą bezpośrednio od analizowanych stref. Wykazano, że agregacja punktów danych ze stref o różnym kształcie może prowadzić do przeciwnych wniosków.
Zostały zaproponowane różne sposoby na rozwiązanie MAUP, w tym analizy powtarzalne oraz techniki graficzne, ale problem nie może być uznany za rozwiązany. Jedna ze strategii polega na ocenie wrażliwości rezultatów analizy na zmianę agregacji lub granic oraz porównaniu wyników z każdej z analizy. Poza tym możemy badać wrażliwości wyników na modelowanie ich w ramach różnych systemów. Drugą ze strategii jest, dobór optymalnych jednostek przestrzennych do analizy.
Problem długości.
Długości w ekologii zależy bezpośrednio od skali, w której są mierzone wielkości i od rodzaju wykonywanego badania. Więc gdy geodeci wspólnie zmierzą długość rzeki, to długość ma znaczenie tylko w relacji do techniki pomiarowej i pytań objętych badaniem.
Rozwiązania podstawowych problemów.
Przestrzeń Geograficzna.
Gdy istnieje matematyczny model miejsca i mamy zestaw obserwacji oraz ilościowe miary ich atrybutów. Na przykład możemy reprezentować dochody osób i lata nauki w układzie współrzędnych, gdzie położenie poszczególnych osób może zostać określone w odniesieniu do tych dwóch aspektów. Odległości między osobami w tej przestrzeni jest ilościową miarą ich podobieństwa w odniesieniu do dochodów i wykształcenia. Jednak w przestrzennej analizie mamy do czynienia z konkretnym rodzajem przestrzeni matematycznej, a mianowicie przestrzeni geograficznej. (A geograficzne miejsca, gdzie) Obserwacją odpowiadają ich lokalizacje w przestrzeni, a konstrukcja pomiaru zapisuje się ich bliskości w świecie rzeczywistym. Lokalizacje w ramach przestrzennych pomiarów często reprezentowane są za pomocą miejsc na powierzchni Ziemi, ale nie jest to bezwzględnie konieczne. Przestrzenne lokalizacje pomiarów mogą także uwzględnić ich bliskość w stosunku do międzygwiezdnych przestrzeni lub jednostek biologicznych, takich jak wątroba. Fundamentalną zasadą jest Toblera Pierwsze Prawo Geografii: jeżeli zwiększamy wzajemne powiązania między podmiotami bliskimi w świecie rzeczywistym, a następnie analizujemy je przy użyciu reprezentacji geograficznych przestrzeni, oceny uzyskane za pomocą technik analizy przestrzennej są właściwe.
Odległość euklidesowa pomiędzy lokalizacjami często dobrze reprezentuje ich bliskości, chociaż nie jest to tylko jedna możliwość. Istnieje nieskończona liczba miar oprócz Euklidesowej i mogą one potwierdzać analizy ilościowe. Na przykład metryka Taksówkowa, w której ruch jest ograniczony do dróg równoległych do osi, może być bardziej przydatna niż odległości Euklidesowe w obszarach miejskich. Oprócz odległości, inne związki geograficzne, takie jak łączność (np. istnienie granic lub stopień podziału) i kierunek może również mieć wpływ na relacje między podmiotami. Możliwe jest również dodanie minimalnego kosztu ścieżek, może to zostać zastosowane do obliczenia bliskość między lokalizacji, bo przy podróży mogą pojawić się chropowatości terenu.
Rodzaje analizy przestrzennej.
Dane przestrzenne występują w wielu odmianach i nie jest łatwo znaleźć system klasyfikacji, który jest jednocześnie wyczerpujący, pomysłowy i zadowalający.
Przestrzenna autokorelacja.
Przestrzenne autokorelacje to statystyczna miara i analiza stopnia zależności między obserwacjami w geograficznej przestrzeni. Klasyczne przestrzenne autokorelacje zawierają statystyki Moran I i Geary's C. Te wymagają pomiaru przestrzennej macierzy wag, która odzwierciedla stopień geoprzestrzennych relacji między obserwacjami w okolicy, np. odległości między sąsiadami, długość wspólnej granicy, czy też przynależność do określonej klasy kierunkowej, takiej jak zachód, wschód. Klasyczne przestrzenne autokorelacje to statystyczne porównania przestrzennych wag do kowariancji relacji dla par lokalizacji. Jeżeli przestrzenna autokorelacja, jest bardziej pozytywna niż oczekiwano od losowości danych, wskazuje to na grupowanie podobnych wartości w całej geograficznej przestrzeni. Natomiast istotna negatywna przestrzenna autokorelacja sąsiednich wartości wskazuje, że sąsiednie elementy są bardziej odmienne niż oczekiwano, sugerując podobieństwo przestrzennej struktury do szachownicy.
Przestrzenne autokorelacje, statystyki Moran I i Geary's C mają charakter globalny w tym sensie, że oszacowują ogólny poziom autokorelacji przestrzennej dla danych. Możliwość przestrzennej heterogeniczności sugeruje, że szacowany stopień autokorelacji może różnić się znacznie w lokalnych obszarach geograficznej przestrzeni. Lokalna przestrzenna autokorelacja pozwala oszacować poziom zróżnicowania jednostek w przestrzennej analizie, pozwalając ocenić zależności relacji dla całej przestrzeni. G statystyka to porównanie do średniej globalnej do lokalnej i identyfikacja silnych obszarów lokalnej autokorelacji. Są też znane lokalne wersje statystyk I i C.
Przestrzenna interpolacja.
Przestrzenne interpolacyjne to metody szacowania zmiennych w nieobserwowanych lokalizacjach w geograficznej przestrzeni w oparciu o wartości w obserwowanych miejscach. Podstawowe metody obejmują zamianę odległości i wagi: osłabienie zmiennej wraz z rosnąca odległością od obserwowanej lokalizacji. Kriging to bardziej wyrafinowana metoda interpolacji całej przestrzeni zgodnie z relacjami w przestrzennych otoczeniach. Metoda ta ma zarówno regularne, jak i losowe składniki. Może ona pokazywać szereg przestrzennych relacji dla wartości ukrytych między obserwowanymi miejscami. Kriging zapewnia optymalne estymatory, biorąc pod uwagę hipotetyczny rozkład relacji w otoczeniu, można również określić błąd oszacowań w celu ustalenia istnienia modelów przestrzennych.
Przestrzenna regresja.
Metody przestrzennej regresji wychwytują przestrzenne zależności. W analizie regresji, unikamy problemów statystycznych, takich jak niestabilne parametry i niewiarygodne badania, jak również dostarcza ona informacji na temat relacji przestrzennych między zmiennymi. W zależności od konkretnej techniki, model regresji może wprowadzić przestrzenne zależności jako stosunki pomiędzy niezależnymi zmiennymi a zależnymi oraz pomiędzy zmiennymi zależnymi a ich otoczeniem, lub wprowadzać błędne powiązania. Geograficzna ważona regresja (GWR) jest lokalną wersją przestrzennej regresji, która generuje parametry zdegenerowane przez jednostki przestrzennej analizy. Pozwala to na ocenę przestrzennej heterogeniczności w estymowanych relacjach pomiędzy niezależnymi i zależnymi zmiennymi.
Przestrzenna interakcja.
Przestrzenne interakcje lub „modele ciężkości” oszacowują przepływ osób, materiałów i informacji pomiędzy lokalizacjami w geograficznej przestrzeni. Czynniki te mogą zawierać zmienne, takie jak liczba klientów na obszarach zamieszkanych, miary oznaczające atrakcyjność miejsc, takie jak dochód w obszarach zatrudnienia, a bliskość relacji mierzona może być w kategoriach, takich jak odległość jaką trzeba przejechać by dostać się do innej lokalizacji lub czas podróży pomiędzy miejscami w przestrzeni. Ponadto, topologiczne lub geotopologiczne relacje między obszarami muszą zostać określone, w szczególności biorąc pod uwagę sprzeczne relacje między odległością i topologią obszaru, np. dwa obszary, w bardzo małej odległości, nie mogą mieć żadnych istotnych interakcji, jeśli są one oddzielone nitkami autostrady, lub dużymi rzekami. Po określeniu funkcjonalnej formy tych stosunków, można oszacować parametry modelu za pomocą obserwowanego przepływu danych, za pomocą standardowych technik estymacji, takich jak metoda najmniejszych kwadratów lub maksymalnego prawdopodobieństwa. Kompletne wersje modeli przestrzennych interakcji obejmują bliskości miejsc w uzupełnieniu o bliskość miejsca pochodzenia i przeznaczenia, daje to efekt podziału etapów przepływów. Metody obliczeniowe, takie jak sztuczne sieci neuronowe, mogą również oszacować relacje przestrzennych interakcji i mogą radzić sobie z szumami i złą jakością danych.
Symulacja i modelowanie.
Teoria złożonych systemów adaptacyjnych zastosowana do przestrzennej analizy wskazuje, że proste interakcje między bliskimi podmiotami może prowadzić do skomplikowanych, trwałych i funkcjonalnych przestrzennych połączeń podmiotów. Dwie podstawowe metody przestrzennej symulacji: automaty komórkowe i programowanie agentowe ("agent-based modeling"). Metoda automatów komórkowych nakłada stałe zasady przestrzenne, takie jak siatka komórek oraz określa reguły, które nakazują zmiany stanu komórki w oparciu o stan jej sąsiadów. Wraz z upływem czasu rozwijają się, przestrzenne wzorce, komórki stwierdzają zmianę na podstawie swoich sąsiadów, to zmienia warunki w następnych okresach i powstają kolejne zmiany. Na przykład komórki mogą odpowiadać obszarom, a ich wartościami mogą być różne rodzaje gruntów. Wzorce, które wynikają z prostej interakcji lokalnych, za zastosowania gruntów odpowiadają urzędy powiatowe i miejskie. Programowanie agentowe używa jednostek (agentów), które mają określone działania (cele) i mogą reagować na interakcje i modyfikacje swojego środowiska przy jednoczesnym poszukiwaniu swoich celów. W przeciwieństwie do komórek w automatach komórkowych, agenci mogą być mobilni, w odniesieniu do przestrzeni. Na przykład można w ten sposób modelować ruch i jego dynamikę z wykorzystaniem agentów reprezentujących poszczególne pojazdy, które starają się zminimalizować czas podróży. Podczas realizacji minimalnego czasu podróży, agenci muszą unikać kolizji z innymi pojazdami, a także starać się zminimalizować ich czas podróży. Automaty komórkowe i programowanie agentowe są odbiegającym uzupełnieniem strategii modelowania. Mogą one zostać połączone we wspólny system automatów geograficznych gdzie pewne czynniki są stałe, a inne ruchome.

</doc>
<doc id="1603333" url="https://pl.wikipedia.org/wiki?curid=1603333" title="Hipokarbia">
Hipokarbia



</doc>
<doc id="1603334" url="https://pl.wikipedia.org/wiki?curid=1603334" title="Hypocapnia">
Hypocapnia



</doc>
<doc id="1603335" url="https://pl.wikipedia.org/wiki?curid=1603335" title="Hypocarbia">
Hypocarbia



</doc>
<doc id="1603338" url="https://pl.wikipedia.org/wiki?curid=1603338" title="Irakli Kortua">
Irakli Kortua

Irakli Kortua, gruz. ირაკლი ქორთუა (ur. 5 października 1987 w Gagrze, Abchaska ASRR) - gruziński piłkarz, grający na pozycji obrońcy.
Kariera piłkarska.
Kariera klubowa.
Rozpoczął karierę piłkarską w FC Gagra. Zimą 2005 przeszedł do Dynama Kijów. Jednak nie potrafił zagrać w podstawowym składzie Dynama i występował w drugiej lub rezerwowej drużynie Dynama. Potem występował w Blāzma Rēzekne. Potem występował w klubach Dinaburg FC i FC Gagra.

</doc>
<doc id="1603340" url="https://pl.wikipedia.org/wiki?curid=1603340" title="Herb Prus Książęcych">
Herb Prus Książęcych



</doc>
<doc id="1603343" url="https://pl.wikipedia.org/wiki?curid=1603343" title="Kościół Narodzenia Najświętszej Maryi Panny w Rogach">
Kościół Narodzenia Najświętszej Maryi Panny w Rogach

Kościół Narodzenia Najświętszej Maryi Panny w Rogach – rzymskokatolicki kościół parafialny położony w miejscowości Rogi. Kościół należy do parafii Narodzenia NMP w Rogach w dekanacie Niemodlin, diecezji opolskiej.
Historia kościoła.
Pierwszy kościół w Rogach wzmiankowany był już w 1335 roku. W 1685 roku poświęcona została nowa drewniana świątynia, która służyła wiernym do roku 1903. Obecny kościół parafialny zbudowano w latach 1901–1903 w stylu neoromańskim, a ufundował go właściciel dóbr niemodlińskich, hrabia Fryderyk Praschma. Stary drewniany kościół przez 90 lat stał obok, a następnie w 1996 roku został rozebrany i przeniesiony do Muzeum Wsi Opolskiej, gdzie jest przechowywany w stanie rozmontowanym do dnia dzisiejszego; natomiast część jego wyposażenia zasiliła zbiory Muzeum Diecezjalnego w Opolu. 

</doc>
<doc id="1603345" url="https://pl.wikipedia.org/wiki?curid=1603345" title="Zdarzenia rozłączne">
Zdarzenia rozłączne



</doc>
<doc id="1603346" url="https://pl.wikipedia.org/wiki?curid=1603346" title="Lasza Totadze">
Lasza Totadze

Lasza Totadze, gruz. ლაშა თოთაძე, ros. Лаша Тотадзе (ur. 24 sierpnia 1988 w miejscowości Gagra, Abchaska ASRR) - gruziński piłkarz, grający na pozycji obrońcy.
Kariera piłkarska.
Kariera klubowa.
Rozpoczął karierę piłkarską w FC Gagra. W 2008 przeszedł do Dynama Kijów. Jednak nie potrafił zagrać w podstawowym składzie Dynama i występował w drugiej lub rezerwowej drużynie Dynama. W sezonie 2009/2010 został wypożyczony do FC Gagra, a potem został piłkarzem węgierskiego Győri ETO FC.
Kariera reprezentacyjna.
Występował w młodzieżowej reprezentacji Gruzji.

</doc>
<doc id="1603351" url="https://pl.wikipedia.org/wiki?curid=1603351" title="Wybory parlamentarne w Islandii w 1979 roku">
Wybory parlamentarne w Islandii w 1979 roku

Wybory parlamentarne w Islandii, odbywające się w dniach 2-3 grudnia 1979.

</doc>
<doc id="1603352" url="https://pl.wikipedia.org/wiki?curid=1603352" title="Juan Otero">
Juan Otero

Juan Otero - piłkarz urugwajski, napastnik.
Jako piłkarz klubu Central Montevideo wziął udział w turnieju Copa América 1922, gdzie Urugwaj zajął trzecie miejsce. Otero zagrał w dwóch meczach - z Argentyną i Paragwajem.

</doc>
<doc id="1603353" url="https://pl.wikipedia.org/wiki?curid=1603353" title="Lista szkół w Chełmie">
Lista szkół w Chełmie

Lista szkół w Chełmie:

</doc>
<doc id="1603354" url="https://pl.wikipedia.org/wiki?curid=1603354" title="Terry Uttley">
Terry Uttley

Terry Uttley, właśc. Terence Uttley (ur. 9 czerwca 1951 w Birkenshaw, West Yorkshire, zm. 16 grudnia 2021) – brytyjski muzyk, gitarzysta zespołu popowego Smokie. Od roku 1996, gdy zespół opuścił Alan Silson, był jedynym muzykiem z pierwotnego składu zespołu.

</doc>
<doc id="1603356" url="https://pl.wikipedia.org/wiki?curid=1603356" title="Metamorphosis (album)">
Metamorphosis (album)



</doc>
<doc id="1603358" url="https://pl.wikipedia.org/wiki?curid=1603358" title="Metamorphosis (minialbum)">
Metamorphosis (minialbum)



</doc>
<doc id="1603360" url="https://pl.wikipedia.org/wiki?curid=1603360" title="Sarà perché ti amo/Bello l'amore">
Sarà perché ti amo/Bello l'amore

Sarà perché ti amo/Bello l'amore – singel włoskiego zespołu Ricchi e Poveri, wydany w 1981 przez Baby Records. Obie piosenki pochodzą z albumu "E penso a te".
Piosenka "Sarà perché ti amo" odniosła sukces we Włoszech, stając się najlepiej sprzedającym się włoskojęzycznym singlem w tym kraju w 1981 roku. Utwór był wielokrotnie coverowany, między innymi w języku hiszpańskim ("Sera porque te amo" przez meksykańską grupę Los Tigrillos con Dinora), duńskim (synthpopowa wersja pt. "Hvor Ska' Vi Sove I Nat?" wykonana przez zespół Laban).
Lista utworów.
"Źródło: discogs.com"

</doc>
<doc id="1603361" url="https://pl.wikipedia.org/wiki?curid=1603361" title="Raúl Villarreal">
Raúl Villarreal

Raúl Vicente Villarreal (ur. 29 października 1909, zm. ?) – argentyński bokser, medalista olimpijski.
Zdobył brązowy medal olimpijski na Igrzyskach Olimpijskich w Berlinie (1936) roku w kategorii średniej; jego przeciwnikiem w walce o brąz miał być Polak Henryk Chmielewski, który jednak odczuwał jeszcze skutki poprzednich pojedynków i nie przystąpił do rywalizacji.

</doc>
<doc id="1603362" url="https://pl.wikipedia.org/wiki?curid=1603362" title="Runda z Dohy">
Runda z Dohy

Runda z Dohy (znana także jako "Runda katarska", "Runda rozwoju", "Runda z Doha", "Runda Dauha", "Runda z Dauhy" – od stolicy Kataru – Doha) – trwająca od 2001 roku runda negocjacyjna w ramach Światowej Organizacji Handlu. Obok dalszych kroków na rzecz liberalizacji handlu do głównych omawianych kwestii należą m.in. subsydiowanie rolnictwa, prawo patentowe, regulacje antydumpingowe oraz ochrona własności intelektualnej. Jako jeden z celów określono dążenie do poprawy sytuacji w krajach biednych. Według szacunków OECD pomyślne zakończenie negocjacji mogłoby doprowadzić do wzrostu globalnego PKB o 300 mld dolarów amer. rocznie.
W listopadzie 2008 o zakończenie rozmów zaapelowało G20. 7 grudnia 2013 podpisano pakiet umów z Bali liberalizujących handel międzynarodowy.

</doc>
<doc id="1603363" url="https://pl.wikipedia.org/wiki?curid=1603363" title="Runda z Doha">
Runda z Doha



</doc>
<doc id="1603364" url="https://pl.wikipedia.org/wiki?curid=1603364" title="Metamorphosis (ujednoznacznienie)">
Metamorphosis (ujednoznacznienie)



</doc>
<doc id="1603365" url="https://pl.wikipedia.org/wiki?curid=1603365" title="Ignacy Abramowicz">
Ignacy Abramowicz

Ignatij Joachimowicz Abramowicz herbu Lubicz, (ur. 29 lipca 1793 w Warszawie, zm. 1867) – rosyjski generał. 
Wziął udział w tłumieniu powstania listopadowego w 1831 roku.
W latach 1844–1851 i w 1861 pełnił funkcję oberpolicmajstra w Warszawie. W latach 1842–1862 był prezesem Warszawskich Teatrów Rządowych. Następcą został hr. Aleksander Jan Hauke.
Był założycielem i członkiem loży wolnomularskiej Szkoła Sokratesa.

</doc>
<doc id="1603368" url="https://pl.wikipedia.org/wiki?curid=1603368" title="Partia Obywateli (Islandia)">
Partia Obywateli (Islandia)

Partia Obywateli (isl. "Borgaraflokkurinn") – islandzka partia polityczna działająca w latach 1987-1994.
Partia powstała wskutek rozłamu w Partii Niepodległości. Albert Guðmundsson, były minister w pierwszym rządzie Steingrímura Hermannssona zmuszony do rezygnacji z powodu skandalu podatkowego, założył własne ugrupowanie pod nazwą Partia Obywateli. W wyborach w 1987 roku nowa partia odniosła znaczący sukces, wprowadzając do Alþingi siedmiu deputowanych i osłabiając Partię Niepodległości, która straciła pięć mandatów.
W roku 1989 Albert Guðmundsson zrezygnował z kierowania partią i został ambasadorem we Francji.
10 września 1989 partia przyłączyła się do koalicyjnego rządu Steingrímura Hermannssona, otrzymując ministerstwo sprawiedliwości oraz ministerstwo środowiska. Koalicja trwała do 30 kwietnia 1991.
W wyborach w 1991 roku nie udało jej się zdobyć ani jednego mandatu.

</doc>
<doc id="1603374" url="https://pl.wikipedia.org/wiki?curid=1603374" title="Bratnie słowo">
Bratnie słowo

Bratnie słowo – pieśń i zarazem obrzęd tradycyjnego pożegnania harcerskiego na zakończenie zbiórki, ogniska, zlotu itp. Zebrani stają w kręgu, np. wokół ogniska, splatając ręce z sąsiadami z lewej i z prawej strony, prawą trzymając nad lewą, i śpiewają pieśń:
"&lt;poem&gt;
Bratnie słowo sobie dajem,
Że pomagać będziem wzajem:
Druh – druhowi – (druhnie) druh;.
Hasło znaj: Czuj Duch!
&lt;/poem&gt;"
Zasadą jest, że krąg wiąże się jeden dla wszystkich, również gości niebędących harcerzami; na większych spotkaniach wiąże się kilka kręgów, ale powinny być ze sobą przeplecione. Krąg i bratnie słowo są symbolem jedności skautowego ducha i harcerskiego braterstwa.
Po trzykrotnym odśpiewaniu pieśni (w różnych drużynach śpiewa się albo dwukrotnie powyższą zwrotkę i trzeci raz "mormorando", albo trzy osobne zwrotki) harcerze przekazują sobie kolejno uścisk dłoni i pozdrowienie "Czuwaj".
Historia.
Zwrotki pieśni śpiewano już w 1831 r. Autorem pieśni znanej jako "Pieśń wygnańców" lub "Maliniak" ze słowami "Stańmy, bracia, wraz..." jest Franciszek Kowalski, poeta i żołnierz powstania listopadowego, twórca powstańczych piosenek:
"&lt;poem&gt;
Stańmy bracia wraz,
Ilu jest tu nas.
Zróbmy przyjacielskie koło
I zanućmy pieśń wesołą,
Póki mamy czas!
Czego płaczesz, hej!
Śmiej się, bracie, śmiej!
Choć jesteśmy wszyscy w kozie,
Tu nam dobrze jak w obozie,
Maliniaka lej!
Jeszcze dobrze to,
Że koledzy są,
Lepiej razem żyć w niewoli,
Niż osobno w szczęsnej doli.
Śmiejmy się ho, ho!
A więc lepiej wraz,
Niech los pędzi nas,
Pójdziem chętnie do Wijatki,
Do Kaukazu, do Kamczatki,
Byle tylko wraz.
Pałasz polski bił
Tłum moskiewskich sił.
Piaski nasze krwią przesiąkły,
Dżgał nasz bagnet nieulękły,
Bo duch męski żył.
Pomnij, bracie mój,
Ów Grochowski bój!
Czy widziałeś strach Moskali?
Jak przed nami uciekali,
Jak ich padał rój?
Pomnisz Stoczek, Nur,
Okuniewski bór?
Pomnisz Kuflów, Białołękę,
Wawer, Dębe, Ostrołękę,
Gdzie dział ryczał chór!
Tam się Polak bił
Garstką własnych sił;
Za cóż się bił? Za Ojczyznę
I za przodków swych spuściznę,
A wróg w ziemi gnił.
Za cóż teraz my
Lejem rzewne łzy!
Jakież nas zwalczały cuda,
Duma, zdrada i obłuda
I los wieczny, zły.
Lecz nie płaczmy, nie,
Skończy się to złe:
Jeszcze siądziem znów na szkapy
I rozpędzim te kacapy
I odbierzem swe.
Słyszysz, bracie, huk?
To nas burczy wróg;
Burcz, gdy my tu dziś płaczemy,
My ci jeszcze odburkniemy,
Dopomoże Bóg.
A więc, bracie, hej!
Śmiej się z biedy, śmiej!
Choć jesteśmy dzisiaj w kozie,
Będziem jeszcze i w obozie,
Maliniaka lej!
&lt;/poem&gt;"
Z czasem do pieśni dodano słowa "Bratnie słowo sobie dajem...", jednak ich autor pozostaje nieznany.
Różne wersje "Bratniego słowa".
"Stańmy, bracia, wraz..." (1).
"&lt;poem&gt;
Stańmy, bracia, wraz,
Ilu jest tu nas,
Zbierzmy przyjacielskie koło
I zanućmy pieśń wesoło,
Póki mamy czas, póki mamy czas...
Bratnie słowo sobie dajem,
że pomagać będziem wzajem:
Druh – druhowi – druh;
hasło znaj: Czuj Duch!
&lt;/poem&gt;"
"Stańmy, bracia, wraz..." (2).
"&lt;poem&gt;
Stańmy bracia
ilu jest tu nas
i odkrywszy skroń
dajmy sobie dłoń.
Zwiążmy przyjacielskie koło
i zanućmy pieśń wesołą,
o braterstwie śpiew,
który gasi gniew.
Bratnie słowo sobie dajem,
że pomagać będziem wzajem:
Druh – druhowi – druh;
hasło znaj: Czuj Duch!
Gdy w potrzebie brat,
przez szeroki świat,
pójdziem za nim wraz,
nic nie wstrzyma nas.
Pójdziem wszyscy za jednego,
by powstrzymać go od złego,
tak jak za nas on
poszedłby na zgon.
&lt;/poem&gt;"
"Bacz, by słowo...".
"&lt;poem&gt;
Bratnie słowo sobie dajem,
że pomagać będziem wzajem:
Druh – druhowi – druh;
hasło znaj: Czuj Duch!
Bacz, by słowo dzisiaj dane
było zawsze dotrzymane.
Druh – druhowi – druh;
hasło znaj : Czuj Duch!
W troskach, smutkach i zmartwieniach,
w dni pogodne i w dni cienia,
w jasny dzień, czy w ciemną noc
przyjaźń da ci moc.
Bratnie słowo sobie dajmy
i wesoło zaśpiewajmy
każdy w kręgu druh:
Czuwaj; Czuj; Czuj – Duch!
&lt;/poem&gt;"
" Byśmy zawsze pamiętali... ".
"&lt;poem&gt;
Bratnie słowo sobie dajem,
że pomagać będziem wzajem:
Druh – druhowi – druhnie – druh;
hasło znaj: Czuj Duch!
W troskach, smutkach i zmartwieniach,
w dni pogodne i w dni cienia,
w jasny dzień, czy w ciemną noc
przyjaźń da ci moc.
Byśmy zawsze pamiętali
żeśmy bratnie słowo dali.
Zuch – zuchowi – druhnie – druh;
hasło znaj: Czuj Duch!
&lt;/poem&gt;"

</doc>
<doc id="1603378" url="https://pl.wikipedia.org/wiki?curid=1603378" title="Libertariańskie Towarzystwo Islandii">
Libertariańskie Towarzystwo Islandii

Libertariańskie Towarzystwo Islandii (isl. "Frjálshyggjufélagið") – organizacja polityczna założona w Reykjaviku 10 sierpnia 2002 roku. Jej celem jest promocja idei libertariańskich, poprzez różnego rodzaju spotkania, wykłady czy publikacje. Nie bierze udziału w wyborach i nie jest połączona z żadną partią polityczną. 
Organizacja jest członkiem Atlas Economic Research Foundation, fundacji zrzeszającej think tanki o poglądach wolnościowych. 
Posiada sekcję młodzieżową "Young Libertarians", której przewodniczącym jest Hakon Freyr Gunnarsson. Przewodniczącym całej organizacji jest dziennikarz Skuli Hansen.

</doc>
<doc id="1603379" url="https://pl.wikipedia.org/wiki?curid=1603379" title="Apalhraun">
Apalhraun



</doc>
<doc id="1603380" url="https://pl.wikipedia.org/wiki?curid=1603380" title="Miara niezmiennicza">
Miara niezmiennicza

Miara niezmiennicza – miara zachowywana przez pewną funkcję. Są one szczególnym obszarem zainteresowań w studiach nad układami dynamicznymi. Twierdzenie Kryłowa-Bogolubowa mówi o istnieniu miar niezmienniczych pod pewnymi warunkami względem danych: funkcji i przestrzeni.
Definicja.
Niech formula_1 będzie przestrzenią mierzalną i dana będzie funkcja mierzalna formula_2 O mierze formula_3 określonej na formula_1 mówi się, że jest niezmiennicza "ze względu na" formula_5 jeżeli dla każdego zbioru mierzalnego formula_6 zachodzi
Rodzinę miar (zwykle probabilistycznych, np. rozkładów prawdopodobieństwa) niezmienniczych na formula_8 oznacza się czasami symbolem formula_9 Rodzina miar ergodycznych, formula_10 jest podzbiorem formula_9 Co więcej, dowolna kombinacja wypukła dwóch miar niezmienniczych również jest miarą niezmienniczą, zatem formula_12 jest zbiorem wypukłym; formula_13 składa się dokładnie z punktów ekstremalnych formula_9
W przypadku układu dynamicznego formula_15 gdzie formula_1 jest przestrzenią mierzalną jak wyżej, formula_17 jest monoidem, a formula_18 jest odwzorowaniem przepływu (operatorem rozwiązania), to formula_3 określoną na formula_1 nazywa się miarą niezmienniczą, gdy jest ona niezmiennicza dla każdego odwzorowania formula_21 Dokładniej, formula_3 jest niezmiennicza wtedy i tylko wtedy, gdy
Innymi słowy formula_3 jest miarą niezmienniczą ciągu zmiennych losowych formula_25 (np. łańcuchem Markowa lub rozwiązaniem stochastycznego równania różniczkowego), jeżeli zachodzi wynikanie: jeśli formula_3 jest rozkładem warunku początkowego formula_27 to jest ona też rozkładem formula_28 dla dowolnego późniejszego czasu formula_29

</doc>
<doc id="1603381" url="https://pl.wikipedia.org/wiki?curid=1603381" title="Miara wewnętrzna regularna">
Miara wewnętrzna regularna



</doc>
<doc id="1603382" url="https://pl.wikipedia.org/wiki?curid=1603382" title="Rak Records">
Rak Records

RAK Records – brytyjska wytwórnia płytowa założona przez Mickie Mosta w roku 1969. Nagrywali dla niej tacy wykonawcy jak Herman’s Hermits, Suzi Quatro, Mud, Kenny, Hot Chocolate, Smokie, Racey, The Arrows i Kim Wilde. Płyty wytwórni były dystrybuowane przez wytwórnię EMI, która następnie wykupiła ją w roku 1979.

</doc>
<doc id="1603384" url="https://pl.wikipedia.org/wiki?curid=1603384" title="Herb kraju morawsko-śląskiego">
Herb kraju morawsko-śląskiego

Herb kraju morawsko-śląskiego to jeden z symboli tego kraju. Łączy elementy herbów krain składających się na ów kraj.
Opis herbu.
Tarcza herbowa czwórdzielna w krzyż.
Uzasadnienie symboliki herbu.
Orlica w koronie przedstawiona w pierwszym polu jest symbolem czeskiego Śląska (porównaj z herbem województwa dolnośląskiego). Orlica z pola drugiego to herb Moraw znany już od średniowiecza.
Koń i róża w polu trzecim to herb Ostrawy, stolicy kraju. Pole czwarte przedstawia symbol księstwa raciborsko-opawskiego, który sam jest połączeniem herbów księstwa opawskiego (pole srebrno-czerwone w słup) i Księstwa Cieszyńskiego (złoty orzeł w błękitnym polu).

</doc>
<doc id="1603386" url="https://pl.wikipedia.org/wiki?curid=1603386" title="Noir">
Noir



</doc>
<doc id="1603387" url="https://pl.wikipedia.org/wiki?curid=1603387" title="E-ramka">
E-ramka



</doc>
<doc id="1603388" url="https://pl.wikipedia.org/wiki?curid=1603388" title="Centrala handlu zagranicznego">
Centrala handlu zagranicznego

Centrala handlu zagranicznego (CHZ), także przedsiębiorstwo handlu zagranicznego (PHZ) oraz biuro handlu zagranicznego (BHZ) – specjalny typ przedsiębiorstwa państwowego funkcjonujący w PRL i posiadający swoje odpowiedniki we wszystkich innych państwach tzw. bloku wschodniego. W ZSRR centrale handlu zagranicznego (w 1935 było ich 27) podlegały Ludowemu Komisariatowi Handlu Zagranicznego, przekształconemu następnie w Ministerstwo Handlu Zagranicznego ZSRR.
Centrale Handlu Zagranicznego posiadały, będące w krajach komunistycznych specjalnym przywilejem, prawo prowadzenia obrotu gospodarczego w walutach wymienialnych, w szczególności handlu z podmiotami zagranicznymi. CHZ były obowiązkowymi pośrednikami we wszystkich kontaktach handlowych z zagranicą dla krajowych podmiotów gospodarczych. Większość central handlu zagranicznego posiadało "quasi"-monopol na handel zagraniczny, w tym sprzedaż za granicę usług np. inżynieryjnych czy budowlanych, w określonych branżach (np. Universal w branży AGD). Niektóre, jak np. Baltona i Pewex, posiadały dodatkowo przywilej handlu detalicznego za waluty wymienialne na terenie kraju (tzw. eksport wewnętrzny). Ze względu na swoją strategiczną rolę dla władzy, gospodarki, monopol na handel zagraniczny, związane z nim dochody oraz możliwość prowadzenia działalności wywiadowczej z pozycji nielegalnej pod ich przykryciem oraz wiążące się z tym możliwości podróży za granicę dla pracowników, przedsiębiorstwa te były w domenie służb specjalnych, wywiadu cywilnego i wojskowego. Ministerstwo Handlu Zagranicznego, ministerstwa dot. przemysłu i gospodarki miały również wpływ na ich działalność (dostarczanie towarów na eksport, zapotrzebowanie na towary, które trzeba było importować), jednakże w każdym z ministerstw związanych z pehazetami pośród innych pracowników pracowali ludzie na niejawnych etatach służb specjalnych. W Polskich PHZ lokowani byli m.in. funkcjonariusze Departamentu I MSW, Departamentu II MSW, żołnierze Zarządu II SG WP oraz Zarządu I WSW pracujący pod przykryciem (etat niejawny w służbie specjalnej). Praca w tych przedsiębiorstwach uważana była powszechnie za prestiżową i często łączyła się z możliwością uzyskania dodatkowych dochodów związanych z kontaktami zagranicznymi i dostępem do dewiz. Poza sprzedażą produktów PRL (eksport) i importem różnych towarów do kraju był prowadzony wywiad z pozycji nielegalnej przez ww. pracowników wywiadu w zagranicznych przedstawicielstwach pehazetów. Szczególnie lokowany w nich był wywiad naukowo-techniczny np. w Metalexporcie Marian Zacharski, Unitrze Zdzisław Przychodzień. 
Po upadku socjalizmu realnego znaczna część CHZ została sprywatyzowana, część przekształcono w spółki akcyjne obecne na GPW. W szeregu przypadków przekształceń własnościowych CHZ w przedsiębiorstwa będące własnością prywatną, były one przypadkami tzw. uwłaszczenia nomenklatury. Przez zagarnięcie dokonane przez byłych pracowników mających wpływ na politykę gospodarczą nowego państwa (prywatyzację), uniemożliwiono przedsiębiorstwom możliwość prowadzenia nielegalnego wywiadu i kradzieży patentów.
Wiele postaci życia finansowego i gospodarczego państw postkomunistycznych (dawnego bloku socjalistycznego) wywodzi się z tego typu przedsiębiorstw m.in. Dan Voiculescu, Aleksander Gudzowaty.

</doc>
<doc id="1603389" url="https://pl.wikipedia.org/wiki?curid=1603389" title="Dreambox">
Dreambox

Dreambox – oparty na systemie Linux odbiornik telewizji cyfrowej występujący w różnych odmianach: jako odbiornik telewizji satelitarnej lub jako odbiornik naziemnej telewizji cyfrowej albo także jako odbiornik kablowej telewizji cyfrowej; zwanym również inaczej, we wszystkich jego postaciach (set-top boxem), który jest produkowany przez niemiecką firmę o nazwie Dream Multimedia.
Jego firmware ma oficjalną zgodę producenta na zmiany i poprawki dokonywane przez użytkowników. Wszystkie modele wspierają własne rozwiązanie firmy DreamCrypt zawierające system dostępu warunkowego (CA – Conditional Access), w postaci emulowanych sprzętowo modułów dostępu warunkowego (modułów CA – CAM) dostępnych dla wielu platform. Konstrukcja Dreamboksa jest oparta na urządzeniu DBox2, które było dystrybuowane przez Kirch Media i służyło do dekodowania i odbioru usług pay-TV przed jej bankructwem. Wbudowane gniazdo Ethernetowe pozwala na podłączenie urządzenia do sieci komputerowej oraz internetu. W ten sposób zachodzi możliwość swobodnej wymiany danych zarówno z wewnętrznych twardych dysków niektórych modeli Dreamboksa, jak też możliwości zachowywania strumienia danych na dyskach sieciowych albo też rozpowszechniania tego strumienia w systemie telewizji sieciowej IPTV do klientów VideoLAN. W przeciwieństwie do podobnych do Dreamboksa systemów PVR opartych na komputerach PC, dzięki gniazdom CAM, istnieje także możliwość odbioru i nagrania kodowanej zawartości dostarczanej przez różnych nadawców, a nie tylko ogólnodostępnych programów FTA.
Kombinacja możliwości oprogramowania dostarczanego przez wolontariuszy z całego świata wraz z możliwością dzielenia kart kodujących (Card Sharing), stawia urządzenie Dreambox na czołowym miejscu wśród entuzjastów telewizji cyfrowej, ale także wśród osób które dopuszczają się łamania prawa. Oprogramowanie do tego celu nie jest wspierane przez producenta, firmę Dream Multimedia i powoduje utratę gwarancji; jednakże jest bardzo łatwo dostępne na nieoficjalnych stronach internetowych.
Dostępne modele urządzenia.
Poniższa tabela prezentuje produkowane modele urządzenia. Litera występująca po numerze oznacza: -S tuner satelitarny, -T tuner naziemnej telewizji cyfrowej oraz -C tuner cyfrowej telewizji kablowej:

</doc>
<doc id="1603390" url="https://pl.wikipedia.org/wiki?curid=1603390" title="Chief Executive Officer">
Chief Executive Officer



</doc>
<doc id="1603395" url="https://pl.wikipedia.org/wiki?curid=1603395" title="Państwowe przedsiębiorstwo handlu zagranicznego">
Państwowe przedsiębiorstwo handlu zagranicznego



</doc>
<doc id="1603396" url="https://pl.wikipedia.org/wiki?curid=1603396" title="Przedsiębiorstwo Handlu Zagranicznego">
Przedsiębiorstwo Handlu Zagranicznego



</doc>
<doc id="1603397" url="https://pl.wikipedia.org/wiki?curid=1603397" title="CHZ">
CHZ



</doc>
<doc id="1603398" url="https://pl.wikipedia.org/wiki?curid=1603398" title="PHZ">
PHZ



</doc>
<doc id="1603400" url="https://pl.wikipedia.org/wiki?curid=1603400" title="Ekstremalnie Wielki Teleskop">
Ekstremalnie Wielki Teleskop

Ekstremalnie Wielki Teleskop ("Extremely Large Telescope" – ELT, dawniej: European Extremely Large Telescope – E-ELT) – projekt największego na świecie teleskopu optycznego i na podczerwień opracowany przez Europejskie Obserwatorium Południowe (ESO).
Budowa i działanie.
Zwierciadło główne teleskopu ELT o średnicy 39 m ma być wykonane z 798 sześciokątnych elementów, każdy o maksymalnej przekątnej 1,4 m i grubości 5 cm. Towarzyszyć mu będą cztery lustra wtórne: część z nich będzie zmieniać kształt tysiące razy na sekundę, by skompensować drgania obrazu wywołane przejściem światła przez ziemską atmosferę. Dzięki temu ELT podejmie badania, jakich dotąd nikt na świecie nie był w stanie wykonać. Łącznie lustro zapewni badaczom aż 978 m² powierzchni zbierającej – 13 razy więcej niż obecnie największe teleskopy, 100 mln więcej niż nieuzbrojone oko. Dzięki temu pozwoli na obserwowanie Wszechświata bardziej szczegółowo (16 razy) niż Kosmiczny Teleskop Hubble’a, np. umożliwi badanie składu atmosfer planet pozasłonecznych. Początkowe plany zakładały budowę zwierciadła o średnicy 42 m, jednak w 2011 roku w celu redukcji kosztów i przyspieszenia oddania teleskopu do użytku zdecydowano się na zmniejszenie jego rozmiaru.
Na lokalizację teleskopu wybrano górę Cerro Armazones o wysokości 3060 metrów n.p.m., znajdującą się w centralnej części pustyni Atakama, około 130 km na południe od miasta Antofagasta i 20 km od obserwatorium Cerro Paranal, miejsca położenia teleskopu VLT. Po uruchomieniu będzie zintegrowany z systemem Paranal.
Koszt przedsięwzięcia szacuje się na około 1 miliard euro. Pierwsze światło teleskopu planowane jest na rok 2025.
W marcu 2014 rozpoczęto budowę drogi na szczyt Cerro Armazones. Ceremonia otwarcia odbyła się w Obserwatorium Paranal. Uczestniczyły w niej władze ESO, przedstawiciele państw członkowskich oraz przedstawiciele rządu chilijskiego. Całe wydarzenie było pokazywane na żywo za pośrednictwem strony internetowej ESO. W trakcie uroczystości, 19 czerwca 2014 r., oficjalnie rozpoczęła się budowa – wysadzono część wierzchołka góry, na której znajdzie się teleskop. Łącznie trzeba było usunąć 220 000 m³ skał, aby zrobić miejsce dla platformy teleskopu o wymiarach 150 na 300 metrów. Od roku 2014 kilka prototypowych segmentów dla głównego zwierciadła ELT przechodzi testy niedaleko siedziby ESO w Garching, Niemcy.
25 maja 2016 r. ESO podpisało wart 400 mln euro kontrakt na budowę 85 m kopuły i konstrukcji teleskopu. W 2017 r. na szczycie Cerro Armazones rozpoczęła się budowa kopuły i głównej struktury teleskopu, podpisano kontrakt na zwierciadło główne teleskopu oraz odlano zwierciadło wtórne.
Od 2025 roku ELT ma stawić czoło największym wyzwaniom naukowym naszych czasów. Znalezienie planet pozasłonecznych z warunkami sprzyjającymi życiu to jeden z głównych celów współczesnej astronomii obserwacyjnej. Teleskop będzie służył także „gwiezdnej archeologii” poprzez badania starych gwiazd i populacji gwiazdowych w sąsiednich galaktykach.
Dzięki udziałowi Polski w ESO, polscy astronomowie będą mieli dostęp do teleskopu i udział w jego odkryciach, a polskie firmy uczestniczą w jego konstrukcji.

</doc>
<doc id="1603401" url="https://pl.wikipedia.org/wiki?curid=1603401" title="E-ELT">
E-ELT



</doc>
<doc id="1603405" url="https://pl.wikipedia.org/wiki?curid=1603405" title="Bratnie Słowo">
Bratnie Słowo

Bratnie Słowo – czasopismo Kręgu Instruktorów Harcerskich im. Andrzeja Małkowskiego (KIHAM), ukazujące się co miesiąc w latach 1980-1981. W tym czasie wyszło 7 numerów (przygotowany do wydania numer 8-9 nie ukazał się z powodu wprowadzenia stanu wojennego).
"Bratnie Słowo" zamieszczało informacje o działalności KIHAM w różnych stronach Polski, dokumenty z historii harcerstwa, materiały z seminariów harcerskich, artykuły o metodyce (Prawo Harcerskie, stopnie harcerskie), programie Związku Harcerstwa Polskiego.
Czasopismo redagowali: Stanisław Czopowicz, Andrzej Gorczycki, Grzegorz Nowik i Leszek Truchlewski. Publikowali w nim m.in.: Stanisław Broniewski, Andrzej Jaczewski, Andrzej Janowski i Kazimierz Koźniewski.
Wokół pisma powstało wydawnictwo działające początkowo pod nazwą "Biblioteczka Bratniego Słowa", następnie (1981-86) jako Niezależne Wydawnictwo Harcerskie.
Nakładem NWH w roku 1985 ukazały się dwa numery "Bratniego Słowa" (10 i 11), redagowane przez Marka Frąckowiaka, Tomasza Maracewicza i Krzysztofa Stanowskiego, a także cztery numery "Zeszytów Bratniego Słowa" (w latach 1985-86).
"Bratnie Słowo" zostało wznowione w 1992 i było wydawane przez Fundację Harcerską imienia Olgi i Andrzeja Małkowskich. W tej serii ukazało się 9 numerów (w tym 3 podwójne). Redaktorem naczelnym był Michał Butkiewicz. Z pismem współpracowali wtedy: Wojciech Hausner, Jan Pastwa, Maciej Pietraszczyk

</doc>
<doc id="1603407" url="https://pl.wikipedia.org/wiki?curid=1603407" title="Rezerwat przyrody Wiejkowski Las im. Zbigniewa Wabiszczewicza">
Rezerwat przyrody Wiejkowski Las im. Zbigniewa Wabiszczewicza

Rezerwat przyrody „Wiejkowski Las im. Zbigniewa Wabiszczewicza” – rezerwat leśny o powierzchni 130,09 ha, utworzony 12 sierpnia 2008 z inicjatywy Tomasza Szeszyckiego, w województwie zachodniopomorskim, w powiecie kamieńskim, w gminie Wolin oraz w powiecie goleniowskim, w gminie Przybiernów.
Rezerwat na dwóch enklawach, porośnięty starodrzewem na wzgórzach morenowych otoczonych bagiennymi i wilgotnymi lasami, torfowiskami, bagnami, jeziorami oraz rzeczkami. Enklawa większa, położona 2 km na południowy wschód od jeziora Ostrowo i 2,5 km na zachód od Brzozowa, oraz enklawa mniejsza, 2,5 km na południe-południowy zachód od jeziora Ostrowo i 1,7 km na wschód od Siniechowa.
Celem ochrony jest zachowanie borów i lasów bagiennych, torfowisk wysokich, śródleśnych jezior eutroficznych oraz bogatej populacji woskownicy europejskiej ("Myrica gale") i cisa pospolitego ("Taxus baccata").
Obszar rezerwatu podlega ochronie czynnej.
Nadzór: Nadleśnictwo Rokita.
W 2016 rezerwat nazwano imieniem Zbigniewa Wabiszczewicza – długoletniego leśniczego leśnictwa Wiejkówko w Nadleśnictwie Rokita.
Pomiędzy rezerwatem przyrody a jeziorem Ostrowo znajduje się zespół przyrodniczo-krajobrazowy „Mierzęciński Las” o powierzchni 273,07 ha.
W pobliżu prowadzi znakowany niebieski turystyczny Szlak Nad Bałtykiem i Zalewem Szczecińskim.

</doc>
<doc id="1603411" url="https://pl.wikipedia.org/wiki?curid=1603411" title="Focke-Wulf Ta 183">
Focke-Wulf Ta 183

Focke-Wulf Ta 183 – jednomiejscowy myśliwiec o napędzie odrzutowym, zaprojektowany w zakładach Focke-Wulf pod koniec II wojny światowej.
Geneza.
Zakłady Focke Wulf dość późno zainteresowały się samolotami o napędzie odrzutowym, koncentrując się na produkcji doskonałych myśliwców Fw 190 i później Ta 152. Pierwsze prace nad zastosowaniem nowego napędu w samolotach wytwórni rozpoczęły się w 1942. Jednym z pomysłów był projekt opracowany przez inżyniera Hansa Multhoopa. Projekt ów zakładał umieszczenie silnika w kadłubie z centralnym wlotem powietrza z przodu i usterzeniem w układzie „T”. Projektowi nadano nazwę: "Volksflugzeug". Miał on dwa warianty, jeden ze skrzydłami prostymi ("Entwurf I") oraz drugi ze skrzydłami skośnymi ("Entwurf II"). Silnik miał być umieszczony na końcu kadłuba, za kabiną pilota, a nad nim zamierzano zamocować belkę ogonową z usterzeniem. Prace projektowe jednak zarzucono, koncentrując się na kolejnym samolocie oznaczonym jako Plan V. Nowy projekt powtarzał ogólne założenia techniczne "Volksflugzeug", ale jednocześnie przewidywał dużo lepsze osiągi samolotu, m.in. poprzez wykorzystanie napędu mieszanego, odrzutowo-rakietowego. Prace nad tym zamierzeniem trwały od stycznia 1944. Kiedy w połowie 1944 dowództwo Luftwaffe złożyło zapotrzebowanie na nowy, jednomiejscowy samolot myśliwski, zdolny osiągnąć prędkość 1000 km/h na wysokości 7000 m, projekt stał się bazą, na której oparto konstrukcję docelowego Ta 183. Samolot, określany jako "Plan V Entwurf I" (a także jako P.011.001), planowano wyposażyć w silnik rakietowy Walter HWK 109-509A-2 oraz silnik odrzutowy Heinkel Hirth HeS 011A o ciągu 12,75 kN. Mieszany napęd miał umożliwić bardzo szybkie dostanie się na pułap, na jakim operowały alianckie bombowce, przy jednoczesnym zachowaniu zdolności do wypracowania odpowiedniej pozycji do ataku, co miał umożliwić silnik odrzutowy, nie ograniczony krótkim czasem pracy silnika rakietowego. Przewidywano, że samolot w tej konfiguracji osiągnie bez problemów prędkość 1000 km/h. Jednak przedstawiciele Luftwaffe uznali, że nowy samolot powinien mieć tylko napęd odrzutowy i w rezultacie, w połowie 1944, projekt został zaadaptowany tylko do silnika HeS 011. Zaprojektowano również całkowicie nowe drewniane skrzydła o stałej cięciwie i większym skosie krawędzi natarcia. Projekt został oznaczony jako "Plan V Entwurf II" (P.011-018a), nieoficjalnie jako Fw 232. W tej formie projekt został zgłoszony do konkursu na nowy myśliwiec Luftwaffe i go wygrał. Przydzielono mu oznaczenie kodowe 8.183 i numer 183, w uznaniu zasług Kurta Tanka, pełne oznaczenie miało brzmieć: Ta 183. Nieoficjalnie samolot nazwano "Huckebein".
Warianty.
Wyznaczono cztery główne kierunki, w których miał być rozwijany projekt Ta 183, ukryte pod oznaczeniem analiz studialnych Ra ("Rachnerische Ankündigung").
Ra-1 miał stanowić rozwinięcie koncepcji P.011.001, projektu z mieszanym napędem, rakietowo odrzutowym.
Ra-2 stanowił wariant przejściowy, napędzany silnikami Jumo 004B w wypadku opóźnień w produkcji silników HeS 011. Dokładnie tak miał wyglądać pierwszy prototyp Ta 183 V1, którego budowę rozpoczęto pod koniec marca 1945. Kolejne dwa samoloty V2 i V3 miały być już napędzane silnikami Heinkla, chociaż w wypadku ich braku, także silnikami Jumo.
Ra-3 miał być wysokościowym myśliwcem, napędzanym silnikiem HeS 011A-0, ze skrzydłami o zredukowanej rozpiętości i zdolnym do operowania na wysokości 14 000 m. Według niektórych źródeł tak miał wyglądać prototyp Ta 183 V2.
Ra-4 był ostatnią propozycją i stanowił wzorzec przedprodukcyjnego Ta 183A-0.
Konstrukcja.
Ta 183A-0 miał być jednomiejscowym, średniopłatem o metalowym kadłubie i usterzeniu metalowo drewnianym. W kadłubie umieszczono kabinę pilota, zbiornik paliwa, przedziały silnikowy, podwozia i uzbrojenia. Skrzydła o kącie skosu 40° wyposażone były w klapy i lotki i miały zerowy wznios. Napęd stanowił silnik odrzutowy Heinkel HeS 011A. Samolot miał być uzbrojony w cztery działka MK 108 kalibru 30 mm, w wersji produkcyjnej Ta 183A-1 planowano zmniejszyć liczbę działek MK 108 do dwóch, przesuniętych względem wersji Ta 183A-0 o 90 cm do przodu kadłuba. Wygospodarowane w ten sposób miejsce wykorzystano na dodanie dwóch nowych zbiorników paliwa i powiększenie istniejącego już zbiornika.
Uzbrojenie.
Stałe dwa działka MK 108 30 mm. Samolot miał również przenosić uzbrojenie podwieszane. Cztery kierowane pociski rakietowe X-4 lub dwa Hs 298, dwa lub trzy zasobniki z niekierowanymi pociskami R4M lub Pb 2, sześć rakietowych bomb 14 WK BS, cztery pociski R 100BS, jeden pocisk BT 200, bomba SD 500. Mógł również przenosić w podwieszanym zasobniku działko Mk 112/55 kalibru 55 mm. W wersji rozpoznawczej samolot zabierał kamerę Rb 20/30.
Służba.
23 lutego 1945 roku podpisano zamówienie na budowę seryjnego Ta 183A-0, który miały być montowany w Bad Eilsen. Pierwszy samolot miał być gotowy nie później niż we wrześniu 1945. Do maja 1946 tempo produkcji samolotu miało osiągnąć liczbę 300 maszyn miesięcznie. Koniec wojny pokrzyżował te plany i nigdy nie ukończono żadnego Ta 183. Niektóre źródła podają, że nieukończony prototyp samolotu został wywieziony do ZSRR, tam ukończony i oblatany. W bibliografii spotyka się również informację jakoby MiG-15 był kopią niemieckiej maszyny. Z całą pewnością jednak zaprojektowany po wojnie przez Kurta Tanka w Argentynie (do której wyemigrował) myśliwiec FMA Pulqui II bazował na rozwiązaniach projektowanych dla Ta 183. Innym projektem czerpiącym z projektu Focke Wulfa był szwedzki myśliwiec Saab 29 Tunnan.

</doc>
<doc id="1603423" url="https://pl.wikipedia.org/wiki?curid=1603423" title="Rezerwat przyrody Jezioro Czarne (województwo zachodniopomorskie)">
Rezerwat przyrody Jezioro Czarne (województwo zachodniopomorskie)

Rezerwat przyrody „Jezioro Czarne” – florystyczny rezerwat przyrody w województwie zachodniopomorskim, w powiecie goleniowskim, w gminie Przybiernów, 1 km na południe od Jeziora Przybiernowskiego i 2,5 km na południowy zachód od Przybiernowa.
Obszar chroniony obejmuje Jezioro Czarne o powierzchni około 2,48 ha oraz okoliczne torfowiska i lasy. Bagna i wody stanowią łącznie 81% powierzchni rezerwatu.
Został utworzony z inicjatywy Tomasza Szeszyckiego rozporządzeniem Nr 29/2008 Wojewody Zachodniopomorskiego z dnia 19 czerwca 2008 r. Zajmuje powierzchnię 39,99 ha (akt powołujący podawał 39,39 ha). Według najnowszego zarządzenia „celem ochrony rezerwatu jest zachowanie jeziora dystroficznego wraz z otaczającymi go torfowiskami i drzewostanami na siedliskach mokrych i wilgotnych oraz populacji bytującego tam bobra europejskiego "Castor fiber"” (akt powołujący podawał, że jezioro jest typu eutroficznego).
Rezerwat leży w granicach dwóch obszarów sieci Natura 2000: siedliskowego „Ostoja Goleniowska” PLH320013 i ptasiego „Puszcza Goleniowska” PLB320012.
Znajduje się na gruntach Skarbu Państwa w zarządzie Nadleśnictwa Rokita. Nadzór nad rezerwatem sprawuje Regionalny Konserwator Przyrody w Szczecinie. Na mocy obowiązującego planu ochrony ustanowionego w 2013 roku (z późniejszymi zmianami), obszar rezerwatu objęty jest ochroną czynną.
Na terenie rezerwatu wyznaczono biegnący wokół jeziora szlak o długości 543 m, przeznaczony do ruchu pieszego i rowerowego przez cały rok oraz na nartach w sezonie zimowym.

</doc>
<doc id="1603426" url="https://pl.wikipedia.org/wiki?curid=1603426" title="Bend (Oregon)">
Bend (Oregon)

Bend – miasto w Stanach Zjednoczonych w stanie Oregon, główne miasto metropolii Bend i siedziba hrabstwa Deschutes.
Historia.
Nazwa miasta wywodzi się od określenia „Zakręt Pożegnania” (ang. "Farewell Bend") używanego przez pierwszych wędrowców na szlaku oregońskim dla miejsca, gdzie znajdowało się kilka brodów pozwalających sforsować rzekę Deschutes i gdzie później założono miasto.
Przez co najmniej 12 000 lat, aż do zimy roku 1824, miejsce to znane było jedynie Indianom, którzy tu polowali i łowili ryby. Tego jednak roku pojawiła się w tym miejscu grupa traperów pod wodzą Petera Ogdena. John C. Frémont, John Strong Newberry i inni mierniczy z Korpusu Inżynieryjnego Armii przybyli wkrótce po nich. Za nimi pojawili się emigranci wędrujący na zachód i przekraczający rzekę na „Zakręcie Pożegnania”.
Osadnictwo w tym miejscu rozpoczęło się na przełomie XIX i XX wieku, kiedy to Alexander M. Drakie założył firmę deweloperską "Pilot Butte". U zakrętu rzeki powstało skromne osiedle, a w roku 1904, głosami 300 mieszkańców, założone zostało miasto. 4 stycznia 1905 odbyło się założycielska posiedzenie rady miejskiej, podczas którego A. H. Goodwillie został wybrany burmistrzem. Miasteczko nosiło początkowo nazwę „Farewell Bend”, która wkrótce została skrócona na „Bend” przez United States Postal Service. W dwanaście lat później powstało hrabstwo Deschutes, a jego władze obrały Bend za swoją siedzibę.

</doc>
<doc id="1603428" url="https://pl.wikipedia.org/wiki?curid=1603428" title="Jeziora tatrzańskie">
Jeziora tatrzańskie

Jeziora tatrzańskie – grupa około dwustu (nie licząc drobnych i okresowych) jezior w Tatrach. Z tej liczby w polskich Tatrach jest ich około czterdziestu, pozostałe położone są po stronie słowackiej. W tradycyjnym ludowym nazewnictwie nazywane są one stawami i takie też nazewnictwo przyjęte zostało w piśmiennictwie, również w opracowaniach naukowych.
Pochodzenie.
Większość stawów występuje na wysokości powyżej 1600 m, głównie w Tatrach Wysokich, co ma swoje uzasadnienie w ich genezie. Są one bowiem głównie pochodzenia polodowcowego, w Tatrach Wysokich zaś lodowce w dużo większym stopniu przeobraziły rzeźbę terenu niż w Tatrach Zachodnich. Przeważnie są to jeziora karowe, wypełniające kotły lodowcowe, jak np. Czarny Staw pod Rysami czy Kolisty Staw. Jeziora morenowe są zazwyczaj mniejsze i płytsze. Powstały w zagłębieniach zatarasowanych przez moreny boczne (Smreczyński Staw) lub przez morenę czołową (Toporowy Staw Niżni). Morskie Oko i Czarny Staw Gąsienicowy to jeziora karowo-morenowe – położone w przegłębionych dolinach lodowcowych, zamknięte skalnymi ryglami, na których osadziły się wały moreny czołowej. Są też jeziora wytopiskowe wypełniające zagłębienia po tzw. martwych bryłach lodu. Przykładem jest duże Szczyrbskie Jezioro lub niewielki Kotlinowy Stawek. Mniejsze stawy, jak np. Dwoisty Staw Gąsienicowy czy Anusine Oczko, wypełniają zagłębienia pomiędzy zwałami głazów i piargów, a ich geneza jest często mieszana. Pośrednie Stawy Rohackie, Wyżnie Mnichowe Stawki i Zmarzłe Oka wypełniają zagłębienia rynien międzymutonowych wyżłobionych przez lodowiec.
Nielicznie występują małe zbiorniki wodne o innej genezie. Są to jeziorka krasowe wypełniające lejki krasowe (Cichy Staw, Mokra Jama), stawy rozlewiskowe (np. Rybie Stawki w rozszerzeniach Rybiego Potoku) oraz stawki w zagłębieniach rowów grzbietowych (np. stawek na przełęczy Kasne). Jest też kilkanaście jezior antropogenicznych (utworzonych przez człowieka). Do tej grupy należą m.in. Nowe Szczyrbskie Jezioro, Nowe Morskie Oko obok Palenicy Białczańskiej czy zbiorniki wodne na Bystrej (pod Nosalem i w Kuźnicach).
Podział jezior.
Józef Szaflarski wydzielił siedem grup tutejszych jezior:
Właściwości.
Jeziora tatrzańskie zasilane są powierzchniowo przez wody opadowe i roztopowe, strugi, jak również przez podziemne źródła. Stan wody w stawach jest na ogół dość wyrównany, poziom zwierciadła waha się w granicach kilkudziesięciu centymetrów. Najwyższe stany przypadają w okresie wiosennych roztopów, najmniejsze w czasie jesieni i w zimie. Poziom wody w stawach podnosi się też po dużych opadach deszczu (przeważnie z jednodniowym opóźnieniem). Niektóre ze stawów dają początek potokom: z Czarnego Stawu Gąsienicowego wypływa np. Czarny Potok, z Małego Żabiego Stawu Mięguszowieckiego zaś Żabi Potok. Część stawów, jak np. Siwe Stawki czy Niżni Staw Bystry, to stawki okresowe, w miesiącach letnich dość często wysychające.
Większość jezior tatrzańskich charakteryzuje się bardzo dużą przezroczystością. Największą przezroczystość (mierzoną na podstawie widoczności zanurzonego w nich białego krążka) mają wysoko położone jeziora cyrkowe. Rekordowo dużą przezroczystość odnotowano w Wielkim Hińczowym Stawie (19 m), w Czarnym Stawie pod Rysami wynosi ona 16,5–17,5 m, w Morskim Oku 12 m. Tak duża przezroczystość związana jest z bardzo ubogim życiem organicznym w tych jeziorach, brakiem planktonu, jak również minimalną ilością zawiesin. Litoralu brak zupełnie lub jest słabo wykształcony. Osady denne są silnie zmineralizowane i ubogie w związki organiczne, szczególnie w związki azotu. Jest to także jedną z przyczyn ilościowego ubóstwa planktonu w tych jeziorach. Woda w nich jest zimna i silnie natleniona. Jeziora te zaliczane są do skrajnie oligotroficznych. Znacznie mniej przejrzyste są położone niżej i charakteryzujące się bogatszym życiem organicznym stawy morenowe, jak np. Smreczyński Staw czy Toporowe Stawy (2 m). Wysoko położone, głębokie i jałowe jeziora tatrzańskie widziane z oddali mają szafirową barwę. Nieco niżej usytuowane Morskie Oko ma kolor niebieski ze szmaragdowym odcieniem, zaś Smreczyński Staw ma kolor brunatny. Takie barwy obserwowane są jednak tylko w płytszych warstwach wody, w głębokim jeziorze woda wydaje się czarna, gdyż z racji absorpcji oraz rozproszenia światło nie dociera na duże głębokości. Obserwując jezioro z góry, widzimy różne odcienie, w zależności od głębokości dna. Czerwony Staw Pańszczycki zawdzięcza swoją barwę sinicy "Pleurocapsa aurantica", barwiącej na brunatno-czerwony kolor kamienie leżące na dnie stawu.
Pomiary temperatur w stawach wykazują istnienie dobrze oddzielonych warstw wody o ostrym spadku temperatury, tzw. termoklin. Warunki życiowe dla organizmów wodnych istotnie zależą od położenia względem termokliny. Powstawanie termoklin związane jest z dużą głębokością jezior oraz wysokimi ścianami gór zapewniającymi osłonę przed wzbudzającym fale wiatrem. Pomiar przeprowadzony 2 sierpnia 1937 r. w Morskim Oku wykazał, że dobrze wymieszana przez falowanie górna warstwa wody miała grubość tylko 3 m i temperaturę 12,1 °C. Do głębokości 10 m temp. spadała prawie o 1 °C/m, od 10 do 20 m dużo mniej (ok. 0,25 °C/m). Poniżej 20 m, aż do dna, temperatura była już stała (ok. 4 °C). Temperatury wód powierzchniowych w lecie podlegają wahaniom, różnym w poszczególnych stawach. I tak w Niżnim Stawie Toporowym wahają się od 10,5 °C do 21,5 °C, w Morskim Oku od 9,4 °C do 21,5 °C, w Czarnym Stawie pod Rysami od 7 °C do 11,5 °C.
Cechy morfometryczne.
Wśród stałych stawów najniżej położony jest Stawek pod Zwierówką (983 m), najwyżej znajduje się Lodowy Stawek (według różnych źródeł 2157 lub 2192 m), obydwa znajdują się w słowackich Tatrach. Według niektórych ekspertów pierwszeństwo należy się Batyżowieckim Okom – niewielkim, stałym zbiorniczkom wodnym leżącym powyżej 2200 m, jednak pomijanym na większości map. W polskich Tatrach najniżej leży Toporowy Staw Niżni (1089 m), najwyżej Zadni Mnichowy Stawek (2070 m).
W porównaniu z jeziorami niżowymi Polski powierzchnia jezior tatrzańskich jest niewielka, niektóre z nich natomiast charakteryzują się dużą głębokością, rzadko spotykaną wśród jezior niżowych. Największe pod względem powierzchni stawy znajdują się po polskiej stronie Tatr – są to Morskie Oko i Wielki Staw Polski. W zależności od pomiaru przewagę powierzchniową wykazuje jedno bądź drugie z tych jezior. Trzeci pod względem powierzchni jest Czarny Staw pod Rysami. Najgłębszym stawem w Tatrach jest Wielki Staw Polski (79,3 m) i jest to trzecie co do głębokości jezioro Polski. W całych Tatrach osiem jezior ma powierzchnię ponad 10 ha (w tym pięć w polskich Tatrach), zaś 49 jezior jest większych od 1 ha, w tym 11 w polskich Tatrach. Najliczniejszą grupę stanowią Staroleśne Stawy (27 stawów w jednej dolinie).
Jeziora mają na ogół zaokrąglony kształt, ich linia brzegowa jest krótka, a głębiej wcięte zatoki spotyka się rzadko. Małe wysepki występują na niewielu jeziorach. Powstały przez zsunięcie się do jeziora mas piargów (Zmarzły Staw pod Wysoką, Wyżni Żabi Staw Białczański) lub są to otoczone przez wodę mutony (Czarny Staw Gąsienicowy, Kurtkowiec). Na tym ostatnim znajduje się najwyżej położona w Polsce wyspa (1689 m). Z reguły brzeg stawów jest stromy i od razu prowadzi ku głębinie. Dna większych jezior są zazwyczaj płaskie (np. w Wielkim Stawie Polskim 14,4% znajduje się poniżej 70 m) i muliste; większe głazy występują na ogół blisko skalnych ścian. Rzeźba, wielkość powierzchni i głębokość jezior podlegają ciągłej zmianie, akweny te są bowiem zasypywane przez obsuwające się ze stromych stoków piargi oraz osady spływających do nich wód. Niektóre stawy już całkowicie zanikły, np. Lejkowy Staw. Obecna Wielka Polana Małołącka była kiedyś dużym jeziorem, które z czasem zostało zasypane przez rumosz skalny znoszony z otaczających go stoków. Niżej położone stawy zmniejszają swoją powierzchnię wskutek postępującego zatorfienia.
Największe jeziora tatrzańskie.
Lista obejmuje 20 największych pod względem powierzchni jezior tatrzańskich. Dane podano na podstawie pomiarów WIG z roku 1934 (strona polska) oraz pracowników Stacji Naukowej TANAP-u, Instytutu Hydrologii SAV i Katedry Geodezji STU z lat 1961–1964, uzupełnionych w latach kolejnych (strona słowacka). Pomiary polskie odnoszą się do stanu w dniu pomiaru, słowackie do wysokiego poziomu wody.
Pokrywa lodowa.
Im wyżej położone są jeziora, tym przez dłuższy czas skute są lodem. Najwyżej położone, tzw. zmarzłe stawki (np. Lodowy Stawek) nie rozmarzają wcale lub tylko na krótko. Wiele zależy też od rozmiarów jeziora, stopnia jego zacienienia i ekspozycji; na niezacienionych jeziorach położonych po południowej stronie Tatr lód utrzymuje się krócej. Morskie Oko zamarza w listopadzie, taje w maju–lipcu, Zadni Staw Gąsienicowy zamarza we wrześniu–październiku, taje w czerwcu–sierpniu. Sam proces tajania lodów trwa długo, tak np. w niedużym, ale wysoko położonym Zadnim Stawie Gąsienicowym trwa to 5–9 tygodni, w znacznie niżej położonym Toporowym Stawie Wyżnim 2–3 tygodnie. Przez cały okres topnienia lodu temperatura wód powierzchniowych jest bliska zeru. Jeziora wysokogórskie odznaczają się też bardzo grubą pokrywą lodową. Pod koniec zimy osiąga ona grubość od 150 do 375 cm. Tę rekordową grubość (3,75 m) zanotowano na Zadnim Stawie w Dolinie Pięciu Stawów Polskich. Grubość pokrywy i czas zalodzenia są bardzo zmienne w różnych latach. Przykładowo zimą 1950–51 Morskie Oko zamarzło dopiero w styczniu, a roztajało już w marcu.
Zimowa pokrywa jezior tatrzańskich ma szczególną budowę, podobną do pokrywy jezior alpejskich. Górna warstwa śniegu jest sucha, pod nią występuje warstwa mokrego śniegu i lód, ewentualnie kilka warstw lodu przegrodzonego mokrym śniegiem. Dzieje się tak dlatego, że gruba warstwa śniegu po obfitych tatrzańskich opadach wciska swoim ciężarem taflę lodową jeziora pod wodę, a przesączająca się przez szczeliny woda nasyca śnieg tak długo, aż osiągnięta zostanie równowaga pomiędzy ciężarem wody wypchniętej ponad lód a ciężarem śniegu.
Świat zwierzęcy i roślinny.
Roślinność przybrzeżna występuje tylko w niżej położonych jeziorach. Najniżej położone stawy oraz nieliczne jeziora reglowe zawierają dużo kwasów humusowych, mało soli mineralnych, są kwaśne i zaliczane są do grupy jezior dystroficznych. Wyżej położone jeziora są ubogie w faunę i florę pod względem biomasy, jednak odznaczają się stosunkowo wysokim zróżnicowaniem gatunków. Występują tu liczne wrotki, wirki i pierwotniaki, kilka gatunków mięczaków i skorupiaków. W niżej położonych jeziorach występują żaby i traszki.
Spośród gatunków bezkręgowców nie występujących na niżu żyją w tatrzańskich jeziorach m.in. 4 gatunki widłonogów oraz 16 gatunków wirków (dane z 1962).
Tylko w nielicznych stawach, w tym w Morskim Oku i Popradzkim Stawie, występowały naturalnie ryby. Część stawów została jednak sztucznie zarybiona, głównie narybkiem pstrąga potokowego. Istnienie populacji ryb ma wpływ na ogólną bioróżnorodność zooplanktonu. W jeziorach bezrybnych zooplankton zdominowany jest przez jeden gatunek filtratora. W Czarnym Stawie pod Rysami jest to "Daphnia pulicaria", podczas gdy w jeziorach zarybionych utrzymują się gatunki trudniejsze do złowienia przez ryby, ale o słabszej zdolności konkurencyjnej, przez co współwystępuje więcej gatunków. Czas trwania populacji ryb ma wpływ na zachowanie zwierząt planktonowych. W jeziorach bezrybnych skupiają się one w strefie eufotycznej, gdzie żerują na fitoplanktonie i innych zwierzętach. W jeziorach, w których ryby występują od co najmniej kilkuset lat, wykonują duże dobowe migracje pionowe, natomiast w jeziorach zarybionych dopiero od kilkudziesięciu lat wykonują migracje pionowe o mniejszej rozpiętości. Sugeruje to, że pod wpływem ryb planktonożernych zooplankton wykonuje większe migracje pionowe, jednakże proces jego przystosowywania się do obecności ryb drapieżnych trwa długo. W ciągu pierwszych kilkudziesięciu lat po pojawieniu się ryb migracje te nie osiągają swojej maksymalnej amplitudy.
W lecie jeziora o bujniejszym życiu są odwiedzane przez kaczki krzyżówki; gromadzą się one szczególnie tam, gdzie mimo obowiązujących zakazów dokarmiają je turyści, np. na Smreczyńskim Stawie czy Rohackich Stawach.
Historia badań naukowych.
Pierwsze badania limnologiczne w Tatrach przeprowadził w 1751 r. Jakob Buchholtz, mierząc przez całą dobę poziom wody w Niżnim Ciemnosmreczyńskim Stawie. Pomiar wykazał brak przypływów i odpływów, co obaliło powszechne wówczas przekonanie o połączeniu jezior tatrzańskich z morzem. W 1806 głębokość Czarnego Stawu pod Rysami zmierzył Stanisław Staszic, jego wynik (190 m) odbiegał jednak znacznie od współczesnych pomiarów.
Ludwik Zejszner w 1849 podał już wiarygodną głębokość Morskiego Oka (49 m). W roku 1875 Dezső Dénes dokonał pomiarów głębokości oraz powierzchni Szczyrbskiego Jeziora i Popradzkiego Stawu. Nieco później Eugeniusz Klemens Dziewulski zbadał osiem stawów po polskiej (wtedy galicyjskiej) stronie Tatr. Wyniki jego badań zawierały wysokość lustra wody, jej temperaturę i barwę, plany brzegów oraz ukształtowanie dna. Pierwszych pomiarów temperatury wody na różnych głębokościach dokonał w 1876 Leopold Świerz (kontynuował je w latach późniejszych), zaś pomiędzy 1890 a 1893 Ludwik Birkenmajer przeprowadził systematyczne badania nad termiką tatrzańskich stawów w różnych porach roku (ok. 1600 pomiarów). Pod koniec XIX wieku zaczęto się interesować florą i fauną jezior. Liderem badań zoologicznych był wówczas Antoni Wierzejski, który odkrył w tatrzańskich stawach szereg nowych gatunków widłonogów, a w 1882 znalazł w Dwoistym Stawie skrzelopływkę bagienną. W tym samym roku dokonano pierwszej analizy składu chemicznego wód (Karol Olszewski). W 1909 Ludomir Sawicki wraz ze Stanisławem Minkiewiczem szczegółowo zbadali (wymiary, profile termiczne, przezroczystość i barwa wód) 15 jezior po obu stronach Tatr, pobierając także próbki do badań biologicznych. Wybitnym limnologiem tatrzańskim w tym okresie był również Alfred Lityński. Jego badania dotyczyły m.in. fauny, termiki wód, czasu zalodzenia oraz struktury pokrywy lodowej.
W latach międzywojennych mierzeniem i kartowaniem stawów zajęło się wielu badaczy. Najaktywniejszym był Józef Szaflarski – opublikował on wiele prac naukowych związanych ze stawami tatrzańskimi, a jego pomiary objęły dużą liczbę jezior także po południowej stronie grani. Jako pierwszy jeziorami Tatr Zachodnich (Jamnickimi Stawami, Bystrymi Stawami i Siwymi Stawkami) zainteresował się dokładniej Jerzy Młodziejowski. Wiosną 1934 r. wszystkie nazwane wówczas stałe stawy Tatr Polskich (łącznie czterdzieści) zostały dokładnie przesondowane przez Wojskowy Instytut Geograficzny – wyniki tych pomiarów funkcjonują jako oficjalne i najczęściej podawane po dzień dzisiejszy. W słowackiej części Tatr pomiarów większości zbiorników wodnych dokonali pracownicy TANAP-u, SAV i STU w latach 1961–1964 (kartowanie) oraz późniejszych (uzupełnienie batymetrii, badania hydrologiczne i ustalenie wysokości n.p.m. lustra wody).
Od lat 60. XX w. jeziora tatrzańskie badane są przez naukowców z Zakładu Biologii Wód PAN. W latach 90. XX w. badania wykonywano również z udziałem płetwonurków. Pod koniec XX w. fauna jezior tatrzańskich była przedmiotem badań Zakładu Hydrobiologii Uniwersytetu Warszawskiego. Porównanie stosunków panujących w jeziorach bezrybnych, o długotrwałych populacjach ryb i niedawno zarybionych, pozwoliło na weryfikację kilku hipotez ekologicznych dotyczących wpływu presji drapieżników na populację zooplanktonu, m.in. zasady konkurencyjnego wypierania, dobowych migracji pionowych, pigmentacji i in.
Jeziora tatrzańskie w sztuce i literaturze.
Gdy turystyka tatrzańska stała się popularna wśród elity intelektualnej, jeziora tatrzańskie stały się inspiracją dla malarzy, poetów i pisarzy. Już w 1825 Jakob Müller namalował Szczyrbskie Jezioro. Spośród Polaków pierwszymi byli Jan Nepomucen Głowacki i Adam Gorczyński, którzy w 1837 uwiecznili Morskie Oko. Za nimi poszli inni: Maciej Bogusz Stęczyński, Irena Zaborowska, Julia Stabrowska, Leon Wyczółkowski, Stanisław Witkiewicz, Stanisław Gałek, Zenon Pokrywczyński i inni, którzy namalowali całą serię obrazów jezior tatrzańskich. Często malowali je twórcy z innych krajów. Wykonano też niezliczoną liczbę zdjęć i albumów jezior tatrzańskich.
O jeziorach tatrzańskich krążyły wśród miejscowej ludności liczne legendy. Szczególnie popularny był mit o połączeniu Morskiego Oka z morzem (stąd jego nazwa). Legendy te opisał Kazimierz Tetmajer w swym "Bajecznym świecie Tatr". Jeziorom tatrzańskim liczne utwory poświęciło wielu poetów. Pierwszym był wiersz Józefa Przerwy-Tetmajera z 1829, potem poszli w jego ślady: Adam Asnyk, Franciszek Nowicki, Kazimierz Tetmajer, Jerzy Liebert, Leopold Lewin i wielu innych. Smreczyński Staw Stefan Żeromski opisał w II tomie "Popiołów", a Seweryn Goszczyński w utworze "Oda".
Zagrożenia.
Jeziora tatrzańskie podobnie jak całe Tatry są zagrożone skutkami masowej turystyki. Ulokowane nad ich brzegami schroniska tatrzańskie niejednokrotnie spuszczały do nich ścieki komunalne. Ścieki spuszczone z pralni hotelowej do Popradzkiego Stawu spowodowały zmianę barwy jego wody, a na jego dnie odkryto stożek hotelowych odpadów komunalnych o wysokości 6 m. Obecnie schroniska zwykle mają już oczyszczalnie ścieków, nadal jednak zagrożeniem są turyści, którzy wrzucają do jezior znaczne ilości śmieci oraz monet. Zawarte w nich metale skażają czystą wodę tych jezior. Co roku nurkowie wydobywają z dna jezior ogromne ilości śmieci: "garnki, blaszanki, połamane krzesła i stoliki, narty, sanki, nawet wózki dziecięce".
Zarybienie przez nieznanych sprawców niektórych jezior tatrzańskich było nieprzemyślanym działaniem o skutkach szkodliwych dla naturalnej fauny tych stawów. W zimnych oligotroficznych jeziorach tatrzańskich fauna drobnych zwierząt mogących stanowić pokarm dla ryb jest bardzo uboga. W niektórych stawach pstrągi wyginęły zupełnie, w innych wegetuje niewielka populacja, wyjadająca drobne bezkręgowce. Największą szkodę spowodowało zarybienie Dwoistego Stawu Gąsienicowego. Występował w nim będący polodowcowym reliktem skorupiak skrzelopływka bagienna i było to jedyne stanowisko tego gatunku w całej Polsce. Najprawdopodobniej właśnie zarybienie było przyczyną jego wyginięcia; w niewielkim stawku pstrągi wyniszczyły go zupełnie, same zaś wyginęły zimą – zarybiający nie wzięli bowiem pod uwagę, że staw ten traci zimą wodę. Powstający na jego powierzchni gruby lód zamyka dopływ wody, zaś woda znajdująca się pod lodem spływa podziemnymi przepływami.

</doc>
<doc id="1603434" url="https://pl.wikipedia.org/wiki?curid=1603434" title="Ahmad Ibn Tulun">
Ahmad Ibn Tulun

Ahmad ibn Tulun (ur. 835, zm. 884) – emir Egiptu, założyciel dynastii Tulunidów, pochodzący z tureckiej gwardii kalifów abbasydzkich. Przybył do Egiptu w roku 868 jako przedstawiciel namiestnika Egiptu, którym był jego ojczym Bajbak. Zręcznie wykorzystując intrygi na dworze kalifa zdobył samodzielną władzę w Egipcie i Syrii. W czasie swego panowania wprowadził liczne reformy administracyjne, m.in. formalnie podporządkował Syrię i Palestynę Egiptowi, zreorganizował administrację podporządkowując ja armii.

</doc>
<doc id="1603437" url="https://pl.wikipedia.org/wiki?curid=1603437" title="Check Point">
Check Point

Check Point Software Technologies Ltd. – amerykańsko-izraelski międzynarodowy dostawca oprogramowania z zakresu cyberbezpieczeństwa. Portfolio obejmuje bezpieczeństwo sieci, stacji roboczych, rozwiązań chmurowych, urządzeń mobilnych oraz danych w różnej formie.  
W 2020 roku firma zatrudniała około 5400 pracowników na całym świecie. Siedziba firmy znajduje się w Tel Awiwie w Izraelu oraz San Carlos w Kalifornii.
Firma posiada centra rozwoju w Izraelu i na Białorusi (zamknięte w 2021), oraz w Stanach Zjednoczonych (ZoneAlarm) i Szwecji (dawne centrum rozwoju Protect Data) po przejęciach firm będących w przeszłości właścicielami tych centrów.
Firma posiada biura w ponad 70 lokalizacjach na całym świecie, w tym główne biura w Ameryce Północnej, 10 w Stanach Zjednoczonych (w tym w San Carlos w Kalifornii i Dallas w Teksasie), 4 w Kanadzie (w tym w Ottawie, Ontario) oraz w Europie (Warszawa, Londyn, Paryż, Monachium, Madryt) oraz w regionie Azji i Pacyfiku (Singapur, Japonia, Bengaluru, Sydney).
Historia firmy.
Firma Check Point została założona w Ramat-Gan w Izraelu w 1993 r. przez Gila Shweda (dyrektor generalny od 2016 r.), Marius Nacht (prezes od 2016 r.) I Shlomo Kramer (który opuścił Check Point w 2003 r.)
Shwed miał początkowy pomysł na podstawową technologię firmy, znaną jako stateful inspection, która stała się podstawą pierwszego produktu firmy, FireWall-1; wkrótce potem opracowali także jeden z pierwszych na świecie produktów VPN, VPN-1. Shwed rozwinął ten pomysł podczas służby w Jednostce 8200 Izraelskich Sił Obronnych, gdzie pracował nad zabezpieczeniem sieci niejawnych.
Początkowe finansowanie w wysokości 250 000 USD zapewnił fundusz venture capital BRM Group.
W 1994 r. Check Point podpisał umowę OEM z Sun Microsystems, a następnie umowę dystrybucyjną z HP w 1995 r. W tym samym roku powstała amerykańska siedziba główna w Redwood City w Kalifornii.
W 1998 roku firma Check Point nawiązała współpracę z firmą Nokia, która połączyła oprogramowanie Check Point z urządzeniami zabezpieczającymi sieć komputerową firmy Nokia.
W pierwszej dekadzie XXI wieku Check Point zaczął przejmować inne firmy zajmujące się bezpieczeństwem IT, w tym jednostkę biznesową Nokii zajmującą się bezpieczeństwem sieci w 2009 roku.
W 2019 roku badacze z Check Point wykryli naruszenie bezpieczeństwa w aplikacjach na telefony Xiaomi. Wada bezpieczeństwa została zgłoszona jako preinstalowana.
Check Point koncentruje się obecnie na cyberbezpieczeństwie generacji piątej. Piątą generację definiuje jako częste,szybkie i zmienne ataki w sieciach mobilnych, chmurowych i lokalnych, które z łatwością omijają konwencjonalne, statyczne zabezpieczenia oparte na wykrywaniu, które są obecnie używane przez większość organizacji.
Przez lata, wielu pracowników, którzy pracowali w Check Point, odeszło, aby założyć własne firmy programistyczne. Należą do nich Shlomo Kremer, który założył Impervę; Nir Zuk założyciel Palo Alto Networks; Ruvi Kitov i Reuven Harrison z Tufin; Yonadav Leitersdorf, który założył Indeni; i Avi Shua, który założył Orca Security;
23 lipca 2020 r. Aryaka potwierdziła sojusz z firmą Check Point Software Technologies w celu optymalizacji systemu SD-WAN obsługiwanego przez Aryaka Cloud-First oraz Check Point CloudGuard Link i CloudGuard Edge w celu zapewnienia zoptymalizowanej ochrony i SD-WAN jako usługi.
Produkty.
Check Point oferuje poniższe produkty:
Certyfikaty.
Check Point prowadzi również szkolenia. Po przeprowadzeniu takiego kursu jest możliwe przystąpienie do testu na certyfikat.
Przykładowe certyfikaty:

</doc>
<doc id="1603438" url="https://pl.wikipedia.org/wiki?curid=1603438" title="Andaluzja Rudy-Rysie">
Andaluzja Rudy-Rysie



</doc>
<doc id="1603441" url="https://pl.wikipedia.org/wiki?curid=1603441" title="The Wall Street Journal Polska">
The Wall Street Journal Polska

The Wall Street Journal Polska – "The Wall Street Journal Polska – Dziennik Finansowy" – polskojęzyczna wersja "The Wall Street Journal", codzienny dodatek ekonomiczny do gazety Dziennik Polska-Europa-Świat.
Dodatek opisywał wydarzenia ekonomiczne oraz giełdowe, transakcje i inwestycje krajowe i zagraniczne.
Nie ukazuje się od 2009 roku.

</doc>
<doc id="1603442" url="https://pl.wikipedia.org/wiki?curid=1603442" title="Mikroorganizmy atenuowane">
Mikroorganizmy atenuowane

Mikroorganizmy atenuowane - mikroorganizmy o obniżonej zjadliwości (np.:przez długotrwałe przechowywanie w podwyższonej temperaturze), ale o zachowanych własnościach antygenowych. Używane są do sporządzania szczepionek.

</doc>
<doc id="1603443" url="https://pl.wikipedia.org/wiki?curid=1603443" title="Stanisław Smreczyński (junior)">
Stanisław Smreczyński (junior)

Stanisław Smreczyński (ur. 11 lipca 1899 w Regulicach koło Alwerni, zm. 6 kwietnia 1975 w Krakowie) – polski entomolog, profesor zoologii Uniwersytetu Jagiellońskiego i członek Polskiej Akademii Umiejętności. Autor prac z zakresu entomologii (gł. ryjkowców) oraz embriologii doświadczalnej i opisowej.
Życiorys.
Jego rodzicami byli Stanisław Smreczyński i Franciszka Waleria z Kirschnerów, a stryjem Władysław Orkan. W 1917 zdał maturę w III Gimnazjum im. Jana III Sobieskiego w Krakowie i rozpoczął studia na Wydziale Prawa Uniwersytetu Jagiellońskiego, równocześnie ukończył roczny kurs pomaturalny w Szkole Handlowej. Po drugim roku był zmuszony przerwać studia z powodu powołania do armii austriackiej, służbę zakończył w październiku 1919. Przez kilka miesięcy był urzędnikiem w Inspektoracie Węglowym Ministerstwa Przemysłu i Handlu, następnie w maju 1920 ponownie został powołany do wojska, ale dwa miesiące później przeniesiono go do rezerwy z powodu choroby serca. Powrócił do pracy w Inspektoracie, a następnie w kwesturze Akademii Górniczej. W maju 1921 powrócił na studia, zmienił kierunek na biologiczno-przyrodniczy. W 1922 został zastępcą asystenta w prowadzonym przez Henryka Hoyera Zakładzie Anatomii Porównawczej oraz asystentem pomocniczym na Wydziale Rolnym. W 1924 obronił doktorat przygotowany pod kierunkiem Henryka Hoyera i został starszym asystentem w Zakładzie Biologii i Embriologii pod kierunkiem Emila Godlewskiego. W latach 1929-1930 odbył dwa półroczne staże jako stypendysta Fundacji Rockefellera w zakładach biologii na uniwersytetach w Berlinie i Paryżu. W 1932 habilitował się na Uniwersytecie Jagiellońskim i uzyskał veniam legendi w zakresie zoologii, ze szczególnym uwzględnieniem entomologii. Od 1932 do wybuchu II wojny światowej wykładał embriologię eksperymentalną i parazytologię. W 1938 będąc starszym asystentem otrzymał mianowanie na profesora tytularnego. Po wybuchu II wojny światowej wyjechał do Lwowa, po powrocie do Krakowa w styczniu wspólnie z Emilem Godlewskim zorganizował Sekcję Sanitarną Krakowskiego Okręgu Polskiego Czerwonego Krzyża. Po jej formalnej likwidacji w 1941 działał w konspiracji, równocześnie legalnie pracując w Składnicy Sanitarnej Rady Głównej Opiekuńczej. Po zakończeniu działań wojennych wrócił do pracy na Wydziale Lekarskim Uniwersytetu Jagiellońskiego, w styczniu 1946 został mianowany profesorem nadzwyczajnym i objął Zakład i Katedrę Zoologii na Wydziale Filozoficznym. Od lutego do kwietnia 1949 przebywał w Paryżu, gdzie organizował dział przyrodniczy Stacji Naukowej Polskiej Akademii Umiejętności. W 1951 został prodziekanem Wydziału Matematyczno-Biologicznego, a po jego podziale Wydziału Biologii i Nauk o Ziemi, w latach 1952-1955 był jego pierwszym dziekanem. Od 1953 do przejścia na emeryturę w 1969 kierował Katedrą Zoologii Systematycznej, w 1956 został profesorem zwyczajnym. W latach 1963-1968 kierował Zespołem Katedr Zoologicznych, 1 października 1969 przeszedł na emeryturę.
Od lat 20. XX wieku należał do Komisji Fizjograficznej Polskiej Akademii Umiejętności, w latach 1947-1952 był sekretarzem Komitetu Badań Fizjograficznych, od 1951 członek korespondent PAU. Ponadto należał m.in. do Poznańskiego Towarzystwa Przyjaciół Nauk, Polskiego Towarzystwa Przyrodników im. Kopernika, Polskiego Towarzystwa Entomologicznego, Polskiego Towarzystwa Zoologicznego.
Spoczywa na Cmentarzu Rakowickim (kw. XIb, wsch., gr. 5). 

</doc>
<doc id="1603445" url="https://pl.wikipedia.org/wiki?curid=1603445" title="Aleksander Woroncow">
Aleksander Woroncow

Aleksandr Romanowicz Woroncow (ros. Александр Романович Воронцов, ur. 15 września 1741, zm. 14 grudnia 1805) − rosyjski dyplomata i działacz państwowy. 
Życiorys.
W 1761 pełnomocnik rządu Rosji w Wiedniu, w latach 1762-1764 minister pełnomocny w Anglii, zaś w latach 1764-1768 w Holandii. 25 XI 1766 wysłał memoriał z Hagi Nikicie Paninowi, który zawierał ostre potępienie polskich reform.
W okresie 1773-1794 prezydent Kolegium Komercyjnego i członek Komisji Komercyjnej. Prowadził politykę wspierania rosyjskiego handlu zagranicznego.
Od 1779 roku senator. Uczestniczył w podpisaniu najważniejszych umów Rosji z Francją (1786), ze Szwecją (1790) i umowy jasskiej z Turcją (1791). W okresie rządów cara Pawła I w stanie spoczynku. W l. 1802 - 1804 kanclerz. Działał na rzecz zerwania porozumień i układów z Napoleonem I i utworzenia koalicji antyfrancuskiej. Występował na rzecz zbliżenia z Anglią. Premier rosyjskiego rządu (1802-1805). Przyjaciel Aleksandra Radiszczewa, pomagał rodzinie po jego aresztowaniu.
Brat Siemiona Woroncowa.

</doc>
<doc id="1603448" url="https://pl.wikipedia.org/wiki?curid=1603448" title="Kazimiera Bujwidowa">
Kazimiera Bujwidowa

Kazimiera Bujwidowa, wł. Kazimiera Bujwid z domu Klimontowicz (ur. 16 października 1867 w Warszawie, zm. 8 października 1932 w Krakowie) – polska działaczka społeczna, publicystka, feministka i ateistka.
Życiorys.
Była córką Ludwiki Szcześniewskiej i Kazimierza Klimontowicza pochodzącego z drobnej szlachty litewskiej. Po wczesnej śmierci matki została oddana przez ojca pod opiekę jego siostry Karoliny Petroneli Klimontowicz, uczestniczki powstania styczniowego. Ukończyła w Warszawie pensję dla panien zdając egzamin i zdobywając uprawnienia nauczycielki domowej. Ukończyła również kurs krawiectwa, a jako słuchaczka Uniwersytetu Latającego studiowała nauki biologiczne. W 1886 roku wyszła za mąż za Odona Bujwida, zostając równocześnie laborantką w pracowni męża. W 1893 rodzina przeniosła się do Krakowa, gdzie Odo zaczął pracować na Uniwersytecie Jagiellońskim, a Kazimiera objęła najpierw administrację, zaś od 1918 kierownictwo założonego przez męża Zakładu Produkcji Surowic i Szczepionek. W czasie I wojny światowej wraz z mężem i najstarszą córką lekarką prowadziła szpital dla rannych żołnierzy Legionów Polskich.
Działalność społeczna.
Od 1893 działała w Towarzystwie Szkół Ludowych, była współorganizatorką i prezeską krakowskiej czytelni dla kobiet, zajmowała się zakładaniem bezpłatnych czytelni dla młodzieży. W latach 90. XIX wieku oficjalnie wystąpiła z Kościoła rzymskokatolickiego i ogłosiła swoją bezwyznaniowość, co spowodowało ostracyzm towarzyski wobec Bujwidów w konserwatywnym krakowskim środowisku. W latach 1896–1906 przewodniczyła Towarzystwu Gimnazjalnej Szkoły Żeńskiej, doprowadziła do utworzenia pierwszego na ziemiach polskich gimnazjum dla dziewcząt z programem i maturą równorzędną jak w gimnazjach męskich. Zainicjowała akcje pisania indywidualnych i zbiorowych podań kobiet o prawo do studiów – zaowocowało to w 1896 przyjęciem na studia pierwszych studentek. W 1904 roku skierowała do Sejmu Krajowego, a w 1910 do Rady Państwa w Wiedniu petycję w sprawie równouprawnienia kobiet na uniwersytetach. W 1908 zaangażowała się w kampanię przedwyborczą Marii Dulębianki – pierwszej kobiety kandydującej do Sejmu Krajowego. W roku 1910 jako delegatka z Galicji wzięła udział w kongresie spraw kobiecych w Paryżu. W 1912 była delegatką na I Zjazd Austriacki w sprawie praw wyborczych dla kobiet. Podczas I wojny światowej wycofała się z aktywnej działalności społecznej między innymi z powodu przewlekłej choroby.
Działalność publicystyczna.
Współpracowała w latach 1902–1907 z pismem "Nowa Reforma", a w latach 1907–1911 z pismem "Ster" oraz publikowała w Nowym Słowie. Była autorką broszur feministycznych: "Prawa nauczycielek" z 1903, "Czy kobieta powinna mieć takie same prawa co mężczyzna" z 1909, "U źródeł kwestii kobiecej" z 1910, "O postępowym i niepostępowym ruchu kobiecym w Galicji" z 1913 roku. Zabierała głos w sprawach edukacji i wychowania dzieci – w 1903 opublikowała broszurę "Domy ludowe", a w 1905 "Reformę wychowania i ochronę dziecka". W styczniu 1919 roku ukazała się "Deklaracja programowa kobiet wobec nadchodzących wyborów do Sejmu Ustawodawczego".
Upamiętnienie.
1 grudnia 2021 Rada Miasta Krakowa zdecydowała o ustanowieniu Nagrody im. Kazimiery Bujwidowej, która "ma być wyróżnieniem dla kobiet, które podejmują innowacyjne inicjatywy, działają na rzecz wzmacniania innych kobiet, angażują się w poprawę życia lokalnych społeczności i są inspiracją dla młodego pokolenia dziewcząt i chłopców".

</doc>
<doc id="1603450" url="https://pl.wikipedia.org/wiki?curid=1603450" title="Mirosław Jaworski">
Mirosław Jaworski



</doc>
<doc id="1603451" url="https://pl.wikipedia.org/wiki?curid=1603451" title="Dawid Komitopul">
Dawid Komitopul

Dawid Komitopul (bułg.: Давид, "Dawid") – wielmoża bułgarski, aktywny w drugiej połowie X wieku. Najstarszy z czterech synów komity Mikołaja i Ripsymii. Po upadku państwa bułgarskiego w 969 roku twórca, wraz z braćmi, państwa obejmującego zachodnie prowincje bułgarskie, którym współrządził do śmierci w 976 roku.
Pochodzenie Dawida.
Dawid był najstarszym z czterech synów komity Mikołaja, potężnego możnowładcy z czasów cara Piotra I (927-969), i jego żony Ripsymii. Ojciec Dawida zarządzał w imieniu cara jedną z zachodnich prowincji państwa ze stolicą w Sredcu lub, co bardziej prawdopodobne, z centrum w rejonie jezior macedońskich. Matka Dawida była armeńską arystokratką, to ona nadała synom biblijne imiona: Dawid, Mojżesz, Aaron i Samuel. Ze względu na tytuł ojca synów nazywano Komitopulami (młodymi komitami). Pochodzenie rodziców Dawida jest niejasne, a świadectwa na ten temat nie są jednoznaczne. Stefan z Taron, współczesny im historyk armeński, twierdzi, że Komitopulowie pochodzili z Armenii, jego informacje na ich temat roją się jednak od błędów. Z kolei N. M. Błagoew utrzymuje, że zarówno Mikołaj jak i Ripsymia byli Bułgarami, przy czym Ripsymia miałaby być córką cara Symeona I.
Utworzenie państwa.
Początkowy okres działalności Dawida i jego braci jest bardzo słabo udokumentowany i stanowi pole rozmaitych spekulacji. Jedna z dawniejszych, dzisiaj już odrzuconych teorii przyjmowała, że Dawid wraz z braćmi Mojżeszem, Aaronem i Samuelem oderwali zachodnie prowincje państwa bułgarskiego jeszcze w 963 roku, tworząc własne niezależne carstwo zachodniobułgarskie. Obecnie przyjmuje się, że usamodzielnienie się Komitopulów nastąpiło w 969 roku. 30 stycznia 969 roku w trakcie najazdu księcia kijowskiego Światosława zmarł car bułgarski Piotr I. Jego następca Borys II nie zdołał powstrzymać najazdu Światosława, który zajął stolicę państwa Presław. Ostatecznie Borys uznał jego zwierzchnictwo. Działania wojenne najprawdopodobniej nie objęły zachodnich krańców państwa bułgarskiego, a przynajmniej brak o tym świadectw. Światosław zajęty ekspansją w kierunku Konstantynopola, nie był zainteresowany wojną na zachodzie. Wydaje się więc możliwe, że w tym czasie Dawid i jego bracia przejęli administrację na zachodnich krańcach państwa, które cieszyły się w tym czasie jakimś rodzajem niezależności. W 971 roku cesarz Jan I Tzimiskes rozpoczął kampanię przeciw Światosławowi i najpierw wyparł go z Presławia, a następnie obległ w Drystrze. Komitopulowie zachowali neutralność, a po zwycięstwie cesarza uznali jego zwierzchnią władzę nad zachodnią Bułgarią.
W wyniku kampanii Jana Tzimiskesa Bułgaria została wcielona do Bizancjum. Najbardziej na północ i zachód wysunięte garnizony bizantyńskie, stanowiące jednocześnie ośrodki bizantyńskich temów, zostały rozlokowane w Werroi, Wodenie i Strymonie. Wydaje się zatem, że położone dalej na zachód: Sredec, Nisz, Skopje i Ochryda nie zostały objęte okupacją wojskową, a Jan Tzimiskes zadowolił się uznaniem go przez braci Komitopulów za zwierzchniego władcę wszystkich ziem bułgarskich. Tymczasowo obie strony zaakceptowały to rozwiązanie – Tzimiskes z uwagi na prowadzoną na wschodzie wojnę z Arabami, a Dawid z braćmi, by zyskać czas na przygotowania do walki z Bizancjum.
Organizacja wewnętrzna.
Nie wiadomo jak bracia zorganizowali swe państwo. Z pewnym przybliżeniem można też tylko określić jego zasięg. Niewątpliwie obejmowało część Macedonii Egejskiej z Mogleną i być może Wodeną, rejon jezior macedońskich z Ochrydą i Prespą, dalej na północ Prilep i Skopje. Wschodnią granicę stanowiła zapewne dolina Strumy, być może – chociaż to budzi dyskusję – że wraz ze Sredcem. Na ogół zgodnie przyjmuje się, że na podległych sobie ziemiach bracia utworzyli państwo federacyjne, rodzaj tetrarchii, w której każdy ze współwładców władał swoją dzielnicą. Nie istnieją żadne dane, które pozwalają stwierdzić jaki był rozkład dzielnic należących do braci. Sądząc według miejsca śmierci Dawida, przyjmuje się, że jego dzielnica obejmowała tereny na północ od Kastorii, przez Moglenę po rejon jezior macedońskich. Podobnie wychodząc od okoliczności śmierci Mojżesza i Aarona zakłada się, że stolicą dzielnicy pierwszego była Strumica, drugiego Sredec. Dzielnicę najmłodszego Samuela lokalizuje się w Macedonii Egejskiej, a jej stolicą mogła być Kastoria lub Wodena.
Na pochodzącej być może z XV wieku, liście carów bułgarskich zachowanej w Kodeksie Zographusa, znajduje się imię Dawida bezpośrednio przed jego bratem Samuelem. Uczeni zakwestionowali tę informację. Uważają obecnie, że pierwszym carem spośród Komitopulów był Samuel. Ci jednak którzy przyjmują istnienie niezależnego państwa bułgarskiego po 969 roku, sądzą, że dla zachowania jedności państwa bracia musieli uznawać zwierzchnictwo jednego spośród nich i że tym którego wyższość uznali był Dawid, już to z racji starszeństwa, już to ze względu na zarządzaną przez niego dzielnicę. W 973 roku zapewne szukając sprzymierzeńców przeciw Bizancjum Dawid wysłał posłów na dwór Ottona I. Stary cesarz przyjął w Kwedlinburgu posłów bułgarskich. Jednakże zmarł jeszcze w tym samym roku, a jego syn Otto II w następnych latach całą swą uwagę musiał skupić na walce z opozycją wewnętrzną.
Śmierć.
Tymczasem w styczniu 976 roku zmarł cesarz Jan Tzimiskes. Bracia Komitopulowie wywołali powstanie antybizantyńskie w Sredcu. Z Konstantynopola zbiegli car Borys i jego brat Roman. Borys zginął jednak w wyniku tragicznej pomyłki z rąk bułgarskich. Romanowi nie udało się przedostać do swoich. Dawid zginął w tym samym czasie, w połowie 976 roku, pomiędzy Kastorią a Prespą w lesie zwanym Piękny Gaj z rąk zbója wołoskiego. Przypuszcza się, że mogło to nastąpić w wyniku zabiegów Bizantyńczyków, którzy zajęci konfliktem wewnętrznym, musieli z niepokojem patrzeć na wzrost samodzielności Bułgarów.
W pamięci potomnych.
W 993 roku Samuel Komitopul uczcił pamięć brata Dawida inskrypcją na marmurowej płycie nagrobnej w miejscowości German w pobliżu Jeziora Prespańskiego:
W połowie XVIII wieku Paisij Chilendarski w "Słowianobułgarskiej historii" napisał: 
Jeszcze w XIX wieku M. Drinow uznawał w Dawidzie cara zakładając, że Paisij był w posiadaniu rękopisu "Żywota świętego cara Dawida". Obecnie przyjmuje się raczej, że Paisij musiał natknąć się na wydaną w 1741 roku "Stematografię" Christofora Żerafowicza, w której znajdowała się rycina przedstawiająca Dawida podpisana: "Święty Dawid car bułgarski" i na tej podstawie oparł swój zapis.

</doc>
<doc id="1603452" url="https://pl.wikipedia.org/wiki?curid=1603452" title="Jacek Mróz">
Jacek Mróz

Jacek Mróz (ur. 20 marca 1966 w Częstochowie) – polski piłkarz, obrońca; brązowy medalista Mistrzostw Europy w piłce nożnej U-18 z 1984 roku. Rozegrał 26 meczów w ekstraklasie.

</doc>
<doc id="1603453" url="https://pl.wikipedia.org/wiki?curid=1603453" title="Ogólnopolski Festiwal Chórów Akademickich „Vivat Academia”">
Ogólnopolski Festiwal Chórów Akademickich „Vivat Academia”

Ogólnopolski Festiwal Chórów Akademickich „Vivat Academia” (do 2017: Mazowiecki Festiwal Chórów Akademickich „Vivat Academia”) – festiwal muzyczny o charakterze konkursowym, organizowany co dwa lata od 2007 przez Chór Akademicki Politechniki Warszawskiej oraz Niezależne Zrzeszenie Studentów Politechniki Warszawskiej. Odbywa się w Małej Auli Politechniki Warszawskiej.
Od szóstej edycji w 2017 r. Festiwal „Vivat Academia” ma zasięg ogólnopolski. Wcześniej był otwarty tylko dla chórów akademickich regionu Mazowsza.

</doc>
<doc id="1603459" url="https://pl.wikipedia.org/wiki?curid=1603459" title="Lietuvos Vietinė Rinktinė">
Lietuvos Vietinė Rinktinė



</doc>
<doc id="1603462" url="https://pl.wikipedia.org/wiki?curid=1603462" title="Baltole">
Baltole

Baltole – żywice sztuczne stosowane do wyrobu lakierów, emalii i farb olejnych. Były produkowane w Polsce poprzez kondensację fenolu bądź jego pochodnych z formaldehydem oraz modyfikowane estrami kwasów żywicznych. Charakteryzują się liczbą kwasową wynoszącą około 20. Są nierozpuszczalne w etanolu, rozpuszczają się w terpentynie, toluenie, benzynie lakowej i olejach roślinnych. Ich odporność na wodę i inne środki chemiczne jest umiarkowana, co ogranicza możliwości ich stosowania. Niska temperatura mięknięcia (100–120 °C) i niska zawartość fenoplastów sprawia, że uzyskane z nich powłoki lakiernicze są stosunkowo miękkie. Były przedmiotem normy branżowej BN-65/6111-07 "Żywice lakiernicze – Baltole" ustanowionej przez Zjednoczenie Przemysłu Organicznego i Tworzyw Sztucznych „Erg”.

</doc>
<doc id="1603465" url="https://pl.wikipedia.org/wiki?curid=1603465" title="Bawełna kolodionowa">
Bawełna kolodionowa

Bawełna kolodionowa (koloksylina) – rodzaj nitrocelulozy o zawartości azotu 11,1–12,3%. Czasami traktowana jako rodzaj bawełny strzelniczej, tzw. "bawełna strzelnicza nr 2", BS2. Otrzymywana przez częściową estryfikację celulozy za pomocą mieszaniny nitrującej. Stosowana głównie do wyrobu lakierów i klejów nitrocelulozowych, błon fotograficznych, celuloidu i niektórych materiałów wybuchowych (prochu bezdymnego i nowoczesnych dynamitów).

</doc>
<doc id="1603466" url="https://pl.wikipedia.org/wiki?curid=1603466" title="Koloksylina">
Koloksylina



</doc>
<doc id="1603468" url="https://pl.wikipedia.org/wiki?curid=1603468" title="Andrius Kupčinskas">
Andrius Kupčinskas

Andrius Kupčinskas (ur. 20 marca 1975 w Kownie) – litewski polityk i działacz samorządowy, w latach 2007–2011 i 2011–2015 burmistrz Kowna, poseł na Sejm Republiki Litewskiej.
Życiorys.
Po ukończeniu szkoły średniej im. Simonasa Daukantasa w Kownie podjął studia historyczne i politologiczne na wydziale nauk społecznych Uniwersytetu Witolda Wielkiego (1993–1998). W 2000 uzyskał tytuł zawodowy magistra informacji i komunikacji w instytucie nauk politycznych i dyplomacji tej uczelni.
Od 1997 do 2000 pracował jako konsultant w wydziale informacji i komunikacji społecznej kowieńskiego magistratu. W latach 1998–1999 zajmował się dziennikarstwem, pisując do gazety „Kauno žinios”. Od 2000 do 2003 był menedżerem w litewsko-francuskim przedsiębiorstwie Baltic Pack. Od 2001 jest członkiem Litewskiego Stowarzyszenia Paktu Atlantyckiego, był przewodniczącym okręgu kowieńskiego oraz członkiem władz krajowych tego stowarzyszenia. W 1997 zakładał kowieńską radę do spraw młodzieży, w latach 2003–2005 był jej przewodniczącym.
Już w trakcie studiów zaangażował się w działalność polityczną, wstępując do Ligi Młodych Konserwatystów (1994), w której był kolejno członkiem zarządu, wiceprzewodniczącym i przewodniczącym (1998–2000). W 2005 stanął na czele Związku Ojczyzny w okręgu kowieńskim.
W 2000 został po raz pierwszy wybrany w skład rady miejskiej Kowna. Mandat odnawiał w latach: 2002, 2007, 2011 i 2015. W okresie 2003–2007 pełnił funkcję doradcy burmistrza Kowna ds. młodzieży, sportu i spraw społecznych, był również przewodniczącym frakcji Związku Ojczyzny w radzie miasta oraz przewodniczącym komisji antykorupcyjnej. W 2007 objął stanowisko burmistrza Kowna, które zajmował do marca 2011. 27 października 2011 ponownie wybrany na tę funkcję. W 2015 przegrał wybory z niezależnym kandydatem Visvaldasem Matijošaitisem.
W 2016 bez powodzenia kandydował do Sejmu, mandat poselski objął w trakcie kadencji w 2018. W 2020 został wybrany na kolejną kadencję.
Życie prywatne.
Pochodzi z rodziny zaangażowanej w sprawy publiczne: dziadek Juozas Kupčinskas był rektorem Kowieńskiego Uniwersytetu Państwowego oraz pierwszym dyrektorem Instytutu Medycznego w Kownie. Ojciec Rytas został politykiem Sąjūdisu, radnym Kowna i posłem na Sejm Republiki Litewskiej. Andrius Kupčinskas jest żonaty z Jurgitą, mają syna Jokūbasa i córkę Gertrūdę.

</doc>
<doc id="1603469" url="https://pl.wikipedia.org/wiki?curid=1603469" title="Ironman Triathlon">
Ironman Triathlon

Ironman – zawody triatlonowe organizowane przez World Triathlon Corporation. Wyścigi organizowane są na dystansach: 3,86 km (2,4 mil) pływanie, 180,2 km (112 mil) jazda na rowerze i 42,195 km (maraton, 26,2 mil) bieg. Wyścig zaliczany jest do długodystansowych startów triatlonowych.
Mistrzostwa Świata w wyścigach Ironman odbywają się każdego roku w październiku w hawajskim mieście Kona na wyspie Big Island.
Wyścigi triatlonowe Ironman w Europie i na świecie.
Zawody Ironman uważane są za najbardziej prestiżowe zawody triatlonowe na świecie. Jedynym pełnoprawnym organizatorem jest WTC (World Triathlon Corporation). W każdym ze startów bierze udział od kilkuset do kilku tysięcy zawodników. Wyścigi otwarte są również dla sportowców nieprofesjonalnych (amatorów), którzy uczestniczą w eliminacjach do Mistrzostw Świata (Hawaje) w kategoriach wiekowych. Około 5–10% startujących to zawodnicy profesjonalni, zazwyczaj klasyfikowani są w osobnej kategorii.
W 2009 roku zostały zorganizowane 22 starty Ironman kwalifikujące do startu w Ironman World Championship w Kona na Hawajach.
Poza zawodami kwalifikującymi do startu na Hawajach, odbywa się też wiele imprez na identycznych dystansach – nie posiadających licencji do używania nazwy Ironman m.in. w Polsce od 2008 roku odbywają się zawody w Borównie, czy Ekstremalna Sobota pod Szczecinem, a także od 2013 PolskMan w Wolsztynie.
Uczestnicy zawodów na długim dystansie mogą tytułować się Ironami, w przeciwieństwie do Ironmanów (tylko WTC jako organizator).
Najbliżej Polski zawody Ironman odbywają się w:
Pozostałe europejskie starty:
Jazda na rowerze.
180 km to dystans jaki muszą pokonać na rowerze zawodnicy po ukończeniu pływania.
Dopuszczalne są zarówno rowery szosowe, jak i górskie. Charakterystyczne dla wyścigu rowerowego w zawodach Ironman jest to, że w przeciwieństwie do klasycznego wyścigu szosowego zawodnicy nie mogą sobie nawzajem pomagać. Niedozwolona jest technika tunelowania aerodynamicznego ("tzw.: non drafting race"), czyli chowania się za plecami innych zawodników lub całej grupy. Przepisy zawodów Ironman zazwyczaj wyznaczają minimalny odstęp pomiędzy zawodnikami na 10 metrów. Wyprzedzanie innego zawodnika nie może trwać dłużej niż 30 sekund. Po wykonaniu manewru wyprzedzania, zawodnik wyprzedzany musi wycofać się na odległość 10 metrów.
Obowiązkowe jest posiadanie zapiętego kasku rowerowego w trakcie całego okresu kontaktu z rowerem. Ściągnięcie lub odpięcie kasku przed linią końcową jazdy może skutkować dyskwalifikacją zawodnika.
W trakcie wyścigu sędziowie i wybrani obserwatorzy mogą ukarać zawodnika lub całą grupę kolarską żółtą lub czerwoną kartką. Żółta kartka oznacza konieczność zatrzymania się w punkcie kary ("penalty box") na około 5–6 minut. Czerwona kartka oznacza dyskwalifikację (w zawodach Ironman organizatorzy mogą wprowadzić inną kolejność i znaczenie kartek – wprowadza się kartki podwójne i czarną, każdorazowo opisuje to regulamin zawodów i przekazywane jest podczas odprawy technicznej).
W przypadku usterki technicznej zawodnik nie może korzystać z pomocy zawodników lub innych osób. Całościowy czas potrzebny na pokonanie segmentu pływania i jazdy na rowerze również podlega ograniczeniom; np.: w Ironman Austria dla obydwu segmentów, wynosi 10h i 30 minut – po tym czasie zawodnicy, którzy nie ukończyli jazdy na rowerze nie mogą kontynuować dalszego etapu – biegu.
Strefy zmian.
Strefa zmian jest wydzielonym obszarem, gdzie zawodnicy dokonują zmiany ubioru i sprzętu pomiędzy pływaniem i jazdą na rowerze oraz pomiędzy jazdą na rowerze i biegiem. Jazda rowerem w strefie zmian jest niedozwolona. Czas jaki zawodnik spędza w strefie zmian wlicza się do czasu całego wyścigu. W protokołach z wyścigów czasy spędzone w strefach zmian oznaczone są zazwyczaj odpowiednio T1 (pływanie-rower) i T2 (rower-bieg). Lokalizacje pierwszej i drugiej strefy mogą pokrywać się i odbywać w tym samym obszarze lub mogą znajdować się w pewnej odległości od siebie.
Efektywne i dynamiczne pokonanie strefy zmian stanowi istotny element treningu triatlonisty. Profesjonalnym zawodnikom pokonanie obydwu stref zmian zajmuje około 3–4 minut.
W mistrzostwach świata Kona Ironman 2008 w najszybszym czasie strefy zmian pokonał Craig Alexander; T1: 1:41, T2: 2:04, łącznie: 0:03:45, w 2009 roku najszybciej strefy zmian pokonał Terenzo Bozzone; T1: 1:43, T2: 1:57, łącznie: 0:03:40. Najdłuższy zanotowany czas pokonania obydwu stref wyniósł w 2008 roku: 1:10:19; w 2009 roku: 1:01:37.
Rekordziści świata.
Poniższa tabela prezentuje zestawienie najlepszych wyników uzyskanych na mistrzostwach świata Ironman w Kona na Hawajach. 
Mężczyźni.
,
Ironman na świecie.
Ironman Klagenfurt.
Ironman w Klagenfurcie odbywa się nad jeziorem Wörthersee. Pierwsze zawody miały miejsce w 1997 dzięki Georgowi Hocheggerowi oraz Lorenzowi i Stefanowi Petsching. Opracowali dokładny plan przebiegu trasy triatlonu (składa się z 3 dyscyplin z pływania – 1,5 km, jazdy na rowerze – 40 km, biegania – 10 km). Sportowcy zaczynają i kończą bieg we wschodniej zatoce jeziora Wörthersee. W 1999 zawody odbyły się pod nazwą „Ironman” zrzeszając 803 zawodników, z roku na rok liczba chętnych ciągle wzrasta (w 2001 roku sięgnęła 1,5 tysiąca uczestników). Dzisiaj Triangle współpracuje z ponad 20 000 sportowcami zarówno w Austrii (oprócz 11. edycji w Klagenfurt am Wörthersee „Ironman” odbywał się po raz trzeci w St. Pölten), jak i na arenie międzynarodowej (w roku 2009 zmagania sportowe odbywały się w Afryce, 27 czerwca bieżącego roku w Nicei igrzyska odbędą się już po raz szósty). W triatlonie może wziąć udział każdy (wyznacznikiem jest liczba zgłoszeń). Dodatkowo całej imprezie towarzyszą koncerty i inne wydarzenia rozrywko-kulturalne.

</doc>
<doc id="1603478" url="https://pl.wikipedia.org/wiki?curid=1603478" title="Geografia elektoralna">
Geografia elektoralna



</doc>
<doc id="1603480" url="https://pl.wikipedia.org/wiki?curid=1603480" title="Szczepan Ścibior">
Szczepan Ścibior

Szczepan Ścibior (ur. 13 grudnia 1903 w Uniejowie, zm. 7 sierpnia 1952 w Warszawie) – pułkownik pilot Wojska Polskiego.
Życiorys.
Okres przedwojenny.
Był synem Michała Ścibiora i Joanny z Kokrzyckich. Uczęszczał do szkoły powszechnej i gimnazjum w Uniejowie. W 1924 wstąpił do Szkoły Podchorążych Piechoty w Warszawie, którą ukończył w stopniu kaprala podchorążego. Następnie służył w 61 pułku piechoty w Bydgoszczy jako dowódca drużyny. W latach 1925–1927 studiował w Oficerskiej Szkole Lotniczej w Grudziądzu, po zakończeniu której dostał awans do stopnia starszego sierżanta podchorążego obserwatora. Do 1937 służył w 3 pułku lotniczym w Poznaniu, w którym najpierw awansował na stopień porucznika, a następnie kapitana ze starszeństwem z 1 stycznia 1936.
Od 3 listopada 1937 był słuchaczem II Kursu Wyższej Szkoły Lotniczej w Warszawie. W 1939 pełnił służbę w Grupie Szkół Lotniczych w Warszawie na stanowisku oficera do spraw wyszkolenia technicznego.
Okres wojny.
Po agresji III Rzeszy na Polskę wraz ze sztabem został ewakuowany na wschód. Po agresji ZSRR na Polskę ewakuowany do Rumunii, gdzie internowano go w obozie w Tulczy. Wkrótce wyjechał do Francji, gdzie przydzielono go do dywizjonu szkolnego lotnictwa myśliwskiego jako pilota instruktora. Po upadku Francji przedostał się do Wielkiej Brytanii. Pod koniec sierpnia 1940 został dowódcą 1. eskadry 305 dywizjonu bombowego Ziemi Wielkopolskiej i Lidzkiej im. Marszałka Józefa Piłsudskiego. W 1941 krótko dowodził dywizjonem, gdyż 6 sierpnia podczas lotu bojowego został zestrzelony nad Belgią. Zdołał się uratować, przedostać do Brukseli, gdzie zajęła się nim ludność cywilna, ale wkrótce został aresztowany przez Gestapo i do końca wojny przebywał w obozach jenieckich, najdłużej w Stalagu Luft III (Żagań; 1942–1945), a po jego ewakuacji w styczniu 1945 r., w oflagu w Lubece. Po wyzwoleniu przez żołnierzy brytyjskiej 2 Armii ewakuowany do Wielkiej Brytanii. Po powrocie do macierzystej jednostki otrzymał od gen. bryg. Mateusza Iżyckiego Krzyż Srebrny Virtuti Militari, który został mu przyznany w sierpniu 1941 r., tuż po zestrzeleniu i dostaniu się do niewoli.
Okres powojenny.
Postanowił powrócić do Polski, do swojej rodziny, żony i dwóch córek. Oczekiwał na transport w obozie repatriacyjnym w Whitburn w Szkocji. 20 marca 1946 r. opuścił wyspy brytyjskie statkiem płynącym do Gdyni. Powracających żołnierzy: 20 oficerów, 157 podoficerów, 867 szeregowców przywitała uroczyście orkiestra wojskowa i kompania honorowa 16 Dywizji Piechoty.
Podczas przywitania odczytano rozkaz Naczelnego Dowództwa Wojska Polskiego z 2 stycznia 1946 roku:" Do żołnierzy polskich powracających z Anglii do Polski! Naród polski jest dumny z tego, żeście w najtragiczniejszych dla Anglii chwilach bronili ją ofiarnie i skutecznie. [...] Jednak zasługi Wasze ocenić potrafi tylko Wasza Ojczyzna..."
Mjr Ścibior wysłuchał ten rozkaz podczas przywitania, chciał nadal służyć w lotnictwie w Polsce.
W komendzie uzupełnień w Turku został wpisany do wojskowej ewidencji przeszedł badania lekarskie i otrzymał zaświadczenie że został przeniesiony do rezerwy. Rozgoryczony tą decyzją udał się do Biura Personalnego WP, ponownie wypełnił arkusz ewidencyjny, następnego dnia 10 maja 1946 decyzją Rejonowej Komendy Uzupełnień Warszawa-Śródmieście, został zweryfikowany do stopnia podpułkownika od 11 maja 1946 r. 23 marca 1946 rozpoczął służbę wojskową, dostał przydział do pułku 7 samodzielnego bombardująco-nurkowego pułku lotniczego, gdzie objął funkcję dublera rosyjskiego dowódcy pułku ppłk. Michała Bożenowa w Łęczycy, a 21 sierpnia 1946 r. został mianowany na stanowisko dowódcy pułku. Do końca grudnia 1946 pułkownik Ścibior posiadał największy nalot w pułku, na różnych typach samolotów wylatał 2884 godzin.
Rozkazem Ministerstwa Obrony Narodowej z 2 października 1946 r. otrzymał Order Odrodzenia Polski, a w grudniu otrzymał awans na stopień pułkownika. Decyzją marszałka Polski Rola-Żymierskiego został skierowany na stanowisko komendanta Oficerskiej Szkoły Lotniczej w Dęblinie, gdzie zastąpił Władysława Madejskiego.
W czerwcu 1949 podczas ceremonii wręczenia sztandaru szkole, marszałek Rola-Żymierski gratulował komendantowi dobrego wyszkolenia podchorążych. Pracę komendanta szkoły w 1950 r. nadzorowała Informacja Wojskowa, w której opinii Ścibior utrzymywał kontakty z tzw. elementem podejrzanym, z byłymi żołnierzami Polskich Sił Powietrznych na Zachodzie którzy powrócili do kraju. Rozpoczęły się narastające kontrole w szkole w Dęblinie, aresztowano znajomych oficerów repatriantów przybyłych z Wielkiej Brytanii.
Więzienie, śmierć.
9 sierpnia 1951 w Dęblinie został aresztowany przez Informację Wojskową. Torturowany w czasie trwającego osiem miesięcy śledztwa. 13 maja 1952 został skazany przez Najwyższy Sąd Wojskowy pod przewodnictwem płk Piotra Parzenieckiego na podstawie art.86 § 1 ,2 KKWP na karę śmierci (wraz z pułkownikami Bernardem Adameckim, Augustem Menczakiem, Władysławem Minakowskim, Józefem Jungravem i Stanisławem Michowskim). Bolesław Bierut nie skorzystał z prawa łaski. Stracony 7 sierpnia 1952 w więzieniu mokotowskim. 
Najwyższy Sąd Wojskowy stwierdził 26 kwietnia 1956 jego niewinność i uchylił wyrok z 1952. Dokładne miejsce pochówku długo pozostawało nieznane. Jego symboliczny grób znajduje się na Cmentarzu Powązkowskim w Warszawie (kwatera B II 28 rz. 1 m. 28).
Pochowany anonimowo w kwaterze na Łączce Cmentarza Wojskowego na Powązkach, jego szczątki zostały odnalezione przez Instytut Pamięci Narodowej w wyniku prac ekshumacyjnych w 2017, a o ich identyfikacji poinformowano publicznie 4 października 2018. Postanowieniem Prezydenta RP z dnia 11 marca 2019 roku, mianowany pośmiertnie na stopień generała brygady. W listopadzie 2019 r. został pochowany naprzeciwko kościoła garnizonowego pod wezwaniem Matki Boskiej Loretańskiej w Dęblinie.

</doc>
<doc id="1603483" url="https://pl.wikipedia.org/wiki?curid=1603483" title="Rewolucja konserwatywna">
Rewolucja konserwatywna

Rewolucja konserwatywna – nurt intelektualny niemieckiej prawicy w Republice Weimarskiej. Stanowił próbę dostosowania założeń niemieckiego konserwatyzmu (tradycyjne wartości, naród i państwo, hierarchia) do nowych warunków ukształtowanych przez klęskę Niemiec w I wojnie światowej i rozwój nowoczesnego społeczeństwa przemysłowego. W opinii Franciszka Ryszki, rewolucyjny konserwatyzm zdefiniować można – w ujęciu negatywnym – jako „kierunek wyrażający antytezę dorobku wielkiej rewolucji francuskiej, tzn. antytezę liberalizmu, demokracji parlamentarnej, kosmopolityzmu, pacyfizmu, wilhelmińskiego Schlaraffenland, a także »ubocznych produktów« XIX w. – marksizmu i… anarchizmu, tak bowiem osądzano je w tym gronie”. Cechą wyróżniającą tego nurtu był natomiast „mistyczny, irracjonalny nacjonalizm, wzbogacony wszakże o elementy socjalne”.
Geneza.
XX-wieczny konserwatyzm rewolucyjny w Niemczech wyrastał korzeniami z nacjonalistycznego konserwatyzmu Paula de Lagarde i Juliusa Langbehna. W ich rozumieniu rzeczywistość jest tak skażona, że tradycyjny postulat konserwatyzmu, opowiadający się za powolną zmianą i zachowaniem zastanego porządku, był całkowicie nie do zastosowania. Opowiadali się oni za powrotem do przeszłej rzeczywistości średniowiecznego cesarstwa. W dużej mierze odpowiadało to odczuciom rewolucyjnych konserwatystów, którzy opowiadali się za odrzuceniom tego co „przeszłe”, a zachowaniem tego co „niezmienne”, nie cofając się przed drogą rewolucyjnego, krwawego przewrotu. Inspiracją rewolucyjnego konserwatyzmu była z jednej strony heroiczna filozofia Nietzschego (zwłaszcza koncepcje nadczłowieka i woli mocy), z drugiej mit Prus jako syntezy nowoczesności (utożsamianej z militaryzmem) i tradycji.
Nurty.
Rewolucyjni konserwatyści reprezentowali często bardzo odmienne stanowiska polityczne i ideologiczne, łączył ich jednak nacjonalizm, antymarksizm i antyliberalizm. Punktem wspólnym była także niechęć do Republiki Weimarskiej, która w optyce przedstawicieli ruchu była bądź tworem sztucznie narzuconym narodowi niemieckiemu, bądź sztucznym przeniesieniem republikańskiej formy rządów w okres historyczny, w którym stała się ona polem dla populizmów i rządów motłochu. W większości jednak odrzucali możliwość restauracji cesarstwa niemieckiego, wypatrując raczej w przyszłości nowoczesnej, a przy tym konserwatywnej, formy rządu. 
Nurt „rewolucji konserwatywnej” współtworzyły trzy grupy:
1/ narodowi rewolucjoniści (bracia Friedrich Georg i Ernst Jünger, Franz Schauwecker, Friedrich Hielscher, Werner Beumelburg, Arnolt Bronnen, Ernst von Salomon, Edwin E. Dwinger) skupieni wokół pism „Die Standarte”, „Die Kommenden”, „Arminius”, „Vormarsch”, „Widerstand”. Za cel stawiali sobie unowocześnienie niemieckiego nacjonalizmu poprzez nadanie mu rewolucyjnego, proletariackiego i totalitarnego charakteru. Najpełniej poglądy narodowych rewolucjonistów wyłożył E. Jünger w książkach „Totalna mobilizacja” (1930) i „Robotnik” (1932).
2/ volkiści - ruch łączący elementy kontrkulturowe ("Lebesreform" pod hasłem powrotu do natury), światopoglądowe (odrzucenie chrześcijaństwa na rzecz np. ariozofii) i polityczne (rasistowski etnonacjonalizm).
3/ młodokonserwatyści (Raimund A.H. von Gleichen-Russwurm, Max H. Boehm, Eduard Stadtler, Rudolf Pechel, Edgar Julius Jung, Wilhelm Stapel) zorganizowani w "Juniklub" i wydający pismo „Die Tat”. W odróżnieniu od poprzednich frakcji akcentowali rolę chrześcijaństwa i klas wyższych, pod względem ustrojowym opowiadali się za państwem stanowym.
Epilog.
NSDAP przejęła część haseł rewolucyjnych konserwatystów i wchłonęła ich sympatyków, jednak większość przedstawicieli tego nurtu po 1933 r. pozostawała w opozycji wobec III Rzeszy.

</doc>
<doc id="1603489" url="https://pl.wikipedia.org/wiki?curid=1603489" title="Co się przydarzyło Haroldowi S?">
Co się przydarzyło Haroldowi S?

Co się przydarzyło Haroldowi S.? – amerykańsko-brytyjska komedia z 1999 roku.

</doc>
<doc id="1603498" url="https://pl.wikipedia.org/wiki?curid=1603498" title="Krużka">
Krużka

Krużka – dawna jednostka objętości, stosowana w Rosji. Stanowiła 1/10 część wiadra i dzieliła się na 10 czarek. Odpowiadała objętości 1,23 litra.

</doc>
<doc id="1603501" url="https://pl.wikipedia.org/wiki?curid=1603501" title="Maria Wiłkomirska">
Maria Wiłkomirska

Maria Wiłkomirska (ur. 3 kwietnia 1904 w Moskwie, zm. 19 czerwca 1995 w Warszawie) – polska pianistka, solistka i kameralistka, wraz z braćmi Kazimierzem i Michałem (od 1945 z przyrodnią siostrą Wandą) członkini "Tria Wiłkomirskich"; jej bratem był również Józef Wiłkomirski. Była profesorem Państwowej Wyższej Szkoły Muzycznej w Warszawie i Łodzi.
Życiorys.
Naukę gry na fortepianie rozpoczęła u swojego ojca – Alfreda Wiłkomirskiego. W latach 1914–1917 odbyła studia pianistyczne w Konserwatorium w Moskwie w klasie Bolesława Jaworskiego. W 1919 wraz z rodziną przeniosła się do Polski. W Warszawie uczęszczała na prywatne lekcje gry na fortepianie u Józefa Turczyńskiego, które trwały do 1921.
Jako sanitariuszka brała udział w Powstaniu Warszawskim.
W latach 1945–1977 uczyła w PWSM w Łodzi i Warszawie. W 1956 otrzymała tytuł prof. nadzwyczajnego, a w 1967 prof. zwyczajnego. W latach 1964–1969 sprawowała funkcję kierownika II Katedry Fortepianu w PWSM w Warszawie. Wykształciła wielu pianistów. Do jej absolwentów należeli m.in. Jerzy Godziszewski, Zygmunt Krauze i Jerzy Marchwiński.
Koncertowała w Polsce i za granicą. Dokonała wielu nagrań radiowych i fonograficznych. Zasiadała w jury konkursów pianistycznych, m.in. Międzynarodowego Konkursu im. Fryderyka Chopina w Warszawie (1955, 1965), w Berlinie (1951) i w Bukareszcie (1967).

</doc>
<doc id="1603503" url="https://pl.wikipedia.org/wiki?curid=1603503" title="Czarka (jednostka objętości)">
Czarka (jednostka objętości)

Czarka, rus. чарка – dawna jednostka objętości stosowana na Rusi. Stanowiła 1/10 część krużki i 1/100 część wiadra. Odpowiadała objętości 0,123 litra.

</doc>
<doc id="1603508" url="https://pl.wikipedia.org/wiki?curid=1603508" title="Wojna państwa Rose">
Wojna państwa Rose

Wojna państwa Rose – amerykańska czarna komedia z 1989 roku na podstawie powieści Warrena Adlera.
Opis fabuły.
Barbara i Olivier Rose są udanym małżeństwem z długim stażem. Materialnie powodzi im się dobrze - kupują piękny, wielki dom. Mają dwójkę dzieci. Kiedy on ma zawał serca i spodziewa się śmierci, ona odkrywa, że sprawia jej to radość i ulgę. Przez to decydują się rozwieść, ale nie potrafią się między sobą dogadać w sprawie własności domu - obydwoje chcą go mieć. Dom staje się polem zażartej bitwy.
Nagrody.
Złote Globy 1989:
Nagrody BAFTA 1990:

</doc>
<doc id="1603520" url="https://pl.wikipedia.org/wiki?curid=1603520" title="Zwariowane wakacje">
Zwariowane wakacje

Zwariowane wakacje – amerykańska komedia z 1992 roku.
Fabuła.
Marci jest dziewczynką o bujnej wyobraźni. Opowiada koleżankom o swoich wakacjach. Do jej ojczyma – Matta, burmistrza miasta przybywa brat bliźniak Peter. Siedział w więzieniu za zbrodnię, którą popełnił Matt, teraz żąda zadośćuczynienia. Następnego dnia dochodzi do bójki, podczas której Matt ginie. Sally jest jedynym świadkiem...

</doc>
<doc id="1603524" url="https://pl.wikipedia.org/wiki?curid=1603524" title="Linia kolejowa nr 366">
Linia kolejowa nr 366

Linia kolejowa nr 366 – linia kolejowa o długości 75,562 km, łącząca stację Miejska Górka ze stacją Kościan.
Opis linii.
Obecnie wykorzystywane są dwa odcinki linii w zakresie transportu do zakładów produkcyjnych:
Na odcinku Gostyń - Racot organizowane są przejazdy drezynowe - Krzywińska Kolej Drezynowa.

</doc>
<doc id="1603525" url="https://pl.wikipedia.org/wiki?curid=1603525" title="Tysiąc lat żarliwych modlitw">
Tysiąc lat żarliwych modlitw

Tysiąc lat żarliwych modlitw – amerykański melodramat z 2007 roku na podstawie nowel Yiyun Li.
Fabuła.
Pan Shi jest starszym, owdowiałym Chińczykiem, który po 12 latach przybywa do córki mieszkającej w USA. Kobieta chłodno go przyjmuje, ale pozwala mu zamieszkać u siebie. Na miejscu Shi dowiaduje się, że córka rozwiodła się, a potem związała się z Rosjaninem Borysem. Ale nie jest szczęśliwa. Ojciec decyduje się jej pomóc...

</doc>
<doc id="1603526" url="https://pl.wikipedia.org/wiki?curid=1603526" title="Papiamento">
Papiamento



</doc>
<doc id="1603536" url="https://pl.wikipedia.org/wiki?curid=1603536" title="Michał Roman Sierakowski">
Michał Roman Sierakowski



</doc>
<doc id="1603539" url="https://pl.wikipedia.org/wiki?curid=1603539" title="André Phillips">
André Phillips

André Lamar Phillips (ur. 5 września 1959 w Milwaukee) – amerykański lekkoatleta specjalizujący się głównie w biegu na 400 metrów przez płotki.
Przez większość kariery lekkoatletycznej pozostawał w cieniu Edwina Mosesa, którego pokonał tylko raz, ale za to w finale igrzysk olimpijskich. W 1981 jako student University of California, Los Angeles zdobył akademickie mistrzostwo USA (NCAA) na 400 metrów przez płotki. Na Mistrzostwach Świata w 1983 w Helsinkach zajął 5. miejsce w finale tej konkurencji. W 1985 pod nieobecność Mosesa zdobył swe jedyne mistrzostwo USA, a także zwyciężył w tym roku w Pucharze Świata w Canberze.
W 1988 przegrał na kwalifikacjach przedolimpijskich z Mosesem, ale w finale igrzysk olimpijskich w Seulu był najlepszy w czasie 47,19 s (był to nowy rekord olimpijski). Moses zajął w tym biegu 3. miejsce (wyprzedził go jeszcze Amadou Dia Ba z Senegalu).
Po zakończeniu wyczynowego uprawiania sportu Phillips został nauczycielem w szkołach średnich w USA.

</doc>
<doc id="1603546" url="https://pl.wikipedia.org/wiki?curid=1603546" title="Zbigniew Czajkowski">
Zbigniew Czajkowski



</doc>
<doc id="1603548" url="https://pl.wikipedia.org/wiki?curid=1603548" title="Cerkiew św. Aleksandra Newskiego w Aleksandrowie Kujawskim">
Cerkiew św. Aleksandra Newskiego w Aleksandrowie Kujawskim

Cerkiew św. Aleksandra Newskiego (ros. Церковь Александра Невского в Александруве Куявском) – nieistniejąca cerkiew prawosławna w Aleksandrowie Kujawskim, wzniesiona w 1877 i rozebrana w okresie międzywojennym.
Historia.
W 1860 została zbudowana linia kolejowa z Łowicza do granicy prusko-rosyjskiej, która miała być częścią dłuższej linii łączącej Imperium Rosyjskie z Prusami. Na terenie ówczesnego folwarku Białe Błota wybudowano dworzec kolejowy. W tym samym obiekcie znalazła się również komora celna, stacja telegrafu, urząd pocztowy oraz biuro ruchu kolejowego. W początkowym etapie istnienia dworca i komory celnej większość jej pracowników stanowili Polacy. W czasie powstania styczniowego czynnie wspierali oni powstańców, co stało się przyczyną represji wymierzonych w nich jeszcze w czasie walk (czerwiec–lipiec 1863). Polaków zastępowali napływowi pracownicy rosyjscy, wyznawcy prawosławia. Na ich potrzeby w 1876 lub 1877 została wybudowana cerkiew.
Cerkiew została zlokalizowana na placu sąsiadującym z dworcem kolejowym i wzniesiona według projektu synodalnego architekta Trusowa. W 1875 na jej budowę wydzielono 35 tys. rubli z budżetu Imperium Rosyjskiego. Projekt przygotowany dla świątyni został następnie powtórzony przy budowie kolejnych cerkwi na ziemiach polskich: w Grajewie, w Mławie, w Granicy i w Słupcy. W 1879 cerkiew odwiedził car Aleksander II, który spotykał się w Aleksandrowie pogranicznym z cesarzem Wilhelmem I. Wizyta miała ratować spójność sojuszu trzech cesarzy.
Według ks. J. Dębińskiego w czasie I wojny światowej wieża świątyni przewróciła się na dach obiektu, zawalając jego sklepienie. W rezultacie budynek miał stać się niezdatny do użytku. Kiriłł Sokoł i Aleksander Sosna podają, że w latach 20. XX wieku została zniszczona kopuła i dzwonnica cerkwi, następnie rozebrano cały obiekt. Skibińska łączy to wydarzenie z falą rozbiórek cerkwi (lub ich adaptacji na kościoły) w ramach usuwania z przestrzeni publicznej obiektów kojarzących się z zaborcą rosyjskim. Tadeusz Bakalarczyk pisze, iż cerkiew nie była użytkowana od wyjazdu Rosjan w czasie I wojny światowej, zaś decyzja o jej rozebraniu wynikała z fatalnego stanu technicznego porzuconego budynku. Natomiast Ewa Skibińska podaje, iż cerkiew była jeszcze czynna na początku lat 20. XX wieku i była miejscem modlitwy dla prawosławnych Ukraińców osadzonych w Obozie Internowania nr 6. Zofia Waszkiewicz pisze, iż internowani korzystali ze świątyni jedynie do Bożego Narodzenia w r. 1921 (według kalendarza juliańskiego). 7 stycznia tego roku, po zakończonej Świętej Liturgii, Ukraińcy przeszli w pochodzie do obozu, co zostało odczytane jako manifestacja polityczna i sprawiło, że zabroniono im udawania się na nabożeństwa do miasta. Od tej pory miejscem kultu internowanych była jedynie kaplica obozowa.
Część materiału budowlanego pozyskanego po rozbiórce cerkwi wykorzystano przy budowie kamienicy przy ul. Juliusza Słowackiego 7 w Aleksandrowie. Wyposażenie cerkwi udało się jednak w dużej części uratować. Znalazło się ono w kaplicy św. Aleksandra Newskiego urządzonej w pierwotnym domu proboszcza. Jest ona filią parafii prawosławnej w Toruniu.
Cerkiew znajdowała się na gruncie należącym do kolei. Po II wojnie światowej obszar ten został znacjonalizowany. Na miejscu pierwotnej cerkwi, położonej przy dzisiejszej ulicy Wojska Polskiego, znajduje się dziś market.
W 2006 parafia św. Mikołaja w Toruniu wystąpiła do władz Aleksandrowa Kujawskiego o zwrot gruntu, na którym znajdowała się cerkiew.
Architektura.
Wyświęcona w 1877 ceglana cerkiew w Aleksandrowie Kujawskim posiadała dwie kryte blachą kopuły. Większa z nich, wsparta na ośmiobocznym bębnie, znajdowała się nad nawą obiektu. Druga wieńczyła dwukondygnacyjną dzwonnicę z sześcioma miedzianymi dzwonami. Cały budynek zajmował powierzchnię 2800 metrów kwadratowych.

</doc>
<doc id="1603549" url="https://pl.wikipedia.org/wiki?curid=1603549" title="Jan Österreich">
Jan Österreich



</doc>
<doc id="1603550" url="https://pl.wikipedia.org/wiki?curid=1603550" title="Jan Oesterreich">
Jan Oesterreich



</doc>
<doc id="1603551" url="https://pl.wikipedia.org/wiki?curid=1603551" title="Jan Osterreich">
Jan Osterreich



</doc>
<doc id="1603553" url="https://pl.wikipedia.org/wiki?curid=1603553" title="August Wiktor Maria von Ratibor">
August Wiktor Maria von Ratibor



</doc>
<doc id="1603555" url="https://pl.wikipedia.org/wiki?curid=1603555" title="Nikołaj Nowosilcew">
Nikołaj Nowosilcew



</doc>
<doc id="1603559" url="https://pl.wikipedia.org/wiki?curid=1603559" title="Joannici Dzieło Pomocy">
Joannici Dzieło Pomocy

Joannici Dzieło Pomocy (skrót: JDP) – polski oddział europejskiej, chrześcijańskiej, humanitarnej organizacji. Zajmuje się udzielaniem pomocy humanitarnej w czasie klęsk i wojen, pomocą socjalną, nauką pierwszej pomocy, prowadzeniem zabezpieczeń medycznych imprez masowych, opieką nad starszymi, chorymi, niepełnosprawnymi i potrzebującymi pomocy i hospitalizacją. Samo stowarzyszenie w Polsce powstało w 2001 r., choć swą działalność w Polsce joannici rozpoczęli już w latach 60. Organizacja wywodzi się od niemieckiego odpowiednika – Rycerskiego Zakonu Szpitalników św. Jana Jerozolimskiego.
Cele i działania.
Cele określone w statucie JDP:
Działania podejmowane przez JDP:
i innych osób wymagających opieki;
Struktura organizacji.
W przeszłości istniało około 10 oddziałów miejscowych m.in. Pisz, Słupsk, Olsztyn, Gorzów Wielkopolski, Orneta, Lidzbark Warmiński, Sulęcin, Malbork, Dzięgielów, Barczewo w których działają Młodzieżowe Grupy Joannitów (MGJ), zespoły ratowników i Szkolne Służby Medyczne oraz 5 Oddziałów Regionalnych. JDP dzieli się w swojej strukturze na Zarząd, Prezydium i Zgromadzenie Członków. Propozycje kandydatów na członków Zarządu zostają wysunięte przez Prezydium, a wyboru dokonuje Zgromadzenie Członków. Kadencja trwa cztery lata. Zarząd ma prawo za pomocą uchwały wraz ze zgoda Prezydium tworzyć oddziały regionalne JDP na terenie Polski. Zadaniem Zarządu jest reprezentowanie Stowarzyszenia, zabezpieczenie działalności statutowej oraz rozporządzanie środkami mienia Stowarzyszenia na własną odpowiedzialność. Prezydium Stowarzyszenia składa się z Prezesa oraz czterech członków.
Historia.
Swe działania w Polsce Joannici rozpoczęli w latach sześćdziesiątych, kiedy to przesyłali do Polski paczki dla najbiedniejszych. W latach osiemdziesiątych do Polski przywożono już całe transporty z lekami, żywnością, odzieżą a później również darowizny pieniężne. Po roku 1990 na terenach północnej i zachodniej Polski powstały stacje socjalne, gdzie każdy mógł otrzymać leki i sprzęt medyczny. W 2000 r. powstała komisja złożona z członków zakonu i członków JUH, która w rok później utworzyła stowarzyszenie JDP. Rok później podjęto decyzje, że JUH zacznie działanie na ziemiach polskich. Stowarzyszenie Joannici Dzieło Pomocy zostało utworzone w 2004 roku. Po wpisaniu do Krajowego Rejestru Sądowego dnia 16.08.2004 rozpoczęło swoją działalność.
Symbole.
Znakiem JDP jest biały krzyż maltański na czerwonym tle, z napisem okalającym „Joannici Dzieło Pomocy” w postaci czarnych drukowanych liter na białym okręgu z czarną obwódką.

</doc>
<doc id="1603563" url="https://pl.wikipedia.org/wiki?curid=1603563" title="John Cornfield">
John Cornfield

John Richard Cornfield (ur. ) – brytyjski producent muzyczny oraz inżynier dźwięku. Od 1982 roku pracuje w Sawmills Studio w Kornwalii. Jako główny inżynier działał u boku cenionych producentów, m.in. Johna Leckiego i Toma Dowda, a także z szeregiem znanych artystów - The Stone Roses, XTC, Ride, Supergrass czy Robertem Plantem.

</doc>
<doc id="1603564" url="https://pl.wikipedia.org/wiki?curid=1603564" title="Kateřina Holubcová">
Kateřina Holubcová

Kateřina Holubcová-Jakešová z d. Losmanová (ur. 28 czerwca 1976 w Uściu nad Łabą) – czeska biathlonistka, dwukrotna medalistka mistrzostw świata i Europy.
Kariera.
W Pucharze Świata zadebiutowała 10 grudnia 1994 roku w Bad Gastein, zajmując 52. miejsce w sprincie. Pierwsze punkty wywalczyła 3 lutego 1996 roku w Ruhpolding, gdzie zajęła 24. miejsce w biegu indywidualnym. Pierwszy raz na podium zawodów pucharowych stanęła 8 stycznia 2003 roku w Oberhofie, gdzie sprint ukończyła na trzeciej pozycji. W zawodach tych wyprzedziły ją tylko Ekaterina Dafowska z Bułgarii i Francuzka Sylvie Becaert. W kolejnych startach jeszcze 4 razy stanęła na podium: 23 lutego 2003 roku w Östersund była trzecia w biegu pościgowym, 15 marca 2003 roku w Chanty-Mansyjsku była trzecia w sprincie, 18 marca 2003 roku w tej samej miejscowości wygrała bieg indywidualny, a 23 stycznia 2004 roku w Anterselvie zajęła drugie miejsce w sprincie. Najlepsze wyniki osiągnęła w sezonie 2002/2003, kiedy zajęła ósme miejsce w klasyfikacji generalnej.
Podczas mistrzostw świata w Chanty-Mansyjsku w 2003 roku, wywalczyła dwa medale. Najpierw zajęła trzecie miejsce w sprincie, plasując się za Sylvie Becaert i Ołeną Petrową z Ukrainy. Trzy dni później zwyciężyła w biegu indywidualnym, zostając tym samym pierwszą w historii Czeszką, która została mistrzynią świata w tej konkurencji. Wyprzedziła w tych zawodach reprezentującą Białoruś Ołenę Zubryłową i Gunn Margit Andreassen z Norwegii. Była też między innymi czwarta w sztafecie mieszanej na mistrzostwach świata w Chanty-Mansyjsku dwa lata później. Zdobyła ponadto srebrne medale w sztafecie podczas mistrzostw Europy w Zakopanem (2000) i mistrzostw Europy w Forni Avoltri (2003).
W 1998 roku wystartowała na igrzyskach olimpijskich w Nagano, zajmując 44. miejsce w biegu indywidualnym, 57. w sprincie i szóste w sztafecie. Na rozgrywanych cztery lata później igrzyskach w Salt Lake City była między innymi dziewiętnasta w biegu indywidualnym i ósma w sztafecie. Brała też udział w igrzyskach olimpijskich w Turynie w 2006 roku, gdzie jej najlepszym wynikiem indywidualnym było 24. miejsce w biegu pościgowym, a w sztafecie była tym razem trzynasta.
Jej mężem był czeski biathlonista Tomáš Holubec. Obecnie jej mężem jest Vlastimil Jakeš, z którym ma syna Jakuba (ur. 2007).

</doc>
<doc id="1603569" url="https://pl.wikipedia.org/wiki?curid=1603569" title="Osiedle Zielone (Olecko)">
Osiedle Zielone (Olecko)

Osiedle Zielone — osiedle mieszkaniowe Olecka. Osiedle zostało utworzone około 1970 roku. Administracyjnie wchodzi w skład dzielnicy Śródmieście (Centrum) oraz graniczy z Osiedlem Nad Legą.

</doc>
<doc id="1603572" url="https://pl.wikipedia.org/wiki?curid=1603572" title="Pahoehoe">
Pahoehoe



</doc>
<doc id="1603574" url="https://pl.wikipedia.org/wiki?curid=1603574" title="Wyspa Skarbów">
Wyspa Skarbów



</doc>
<doc id="1603578" url="https://pl.wikipedia.org/wiki?curid=1603578" title="José Vidal">
José Vidal

José Vidal (ur. 15 grudnia 1896 w Montevideo, zm. 3 lipca 1974 tamże) – piłkarz urugwajski, pomocnik.
Jako piłkarz klubu Belgrano Montevideo wziął udział w turnieju Copa América 1922, gdzie Urugwaj zajął trzecie miejsce. Vidal nie zagrał w żadnym meczu.
Rok później wziął udział w turnieju Copa América 1923, gdzie Urugwaj zdobył tytuł mistrza Ameryki Południowej. Vidal zagrał we wszystkich trzech meczach - z Paragwajem, Brazylią i Argentyną.
Wziął udział w Igrzyskach Olimpijskich w 1924 roku, gdzie Urugwaj zdobył złoty medal. Vidal zagrał w czterech meczach - z Jugosławią (zdobył bramkę), USA, Holandią i Szwajcarią.
Wciąż jako gracz klubu Belgrano był w reprezentacyjnej kadrze podczas turnieju Copa América 1924, gdzie Urugwaj ponownie został mistrzem Ameryki Południowej - nie zagrał jednak w żadnym meczu.
Vidal od 4 listopada 1923 roku do 9 czerwca 1924 roku rozegrał w reprezentacji Urugwaju 7 meczów i zdobył 1 bramkę.

</doc>
<doc id="1603581" url="https://pl.wikipedia.org/wiki?curid=1603581" title="Oliver Wendell Holmes Jr.">
Oliver Wendell Holmes Jr.

Oliver Wendell Holmes Jr. (ur. 8 marca 1841 w Bostonie, zm. 6 marca 1935 w Waszyngtonie) – amerykański prawnik. Syn Olivera Wendella Holmesa Sr., amerykańskiego pisarza i poety.
Od 1867 adwokat w Bostonie. W latach (1882–1899) sędzia sądu najwyższego w stanie Massachusetts. W latach (1902–1933) sędzia Sądu Najwyższego USA. Reprezentował postawę liberalną, łącząc dążenie do ochrony zagwarantowanych konstytucyjnie praw jednostki ze zwalczaniem nadmiernego formalizmu prawnego. Poglądy jego wpłynęły na rozwój realizmu prawniczego w Stanach Zjednoczonych. Prace jego wydano w Collected Legal Papers (1920).

</doc>
<doc id="1603583" url="https://pl.wikipedia.org/wiki?curid=1603583" title="Lucerna kolczastostrąkowa">
Lucerna kolczastostrąkowa

Lucerna kolczastostrąkowa ("Medicago minima" (L.) Bartal.) – gatunek rośliny z rodziny bobowatych. Występuje w Europie, Afryce Północnej i Makaronezji i w Azji. W Polsce rzadka, na rozproszonych stanowiskach. 
Biologia i ekologia.
Roślina jednoroczna. Kwitnie od kwietnia do czerwca. Rośnie na suchych zboczach, przydrożach, zaroślach, wydmach, pastwiskach owiec. Nie występuje w wyższych partiach gór. W klasyfikacji zbiorowisk roślinnych gatunek charakterystyczny dla Ass. "Cerastio-Androsacetum septentrionalis".
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1603584" url="https://pl.wikipedia.org/wiki?curid=1603584" title="Medicago minima">
Medicago minima



</doc>
<doc id="1603585" url="https://pl.wikipedia.org/wiki?curid=1603585" title="Jose Vidal">
Jose Vidal



</doc>
<doc id="1603588" url="https://pl.wikipedia.org/wiki?curid=1603588" title="Outi Kettunen">
Outi Kettunen

Outi Petra Maria Kettunen (ur. 8 marca 1978 w Kajaani) – fińska biathlonistka, jej największym sukcesem jest 6. miejsce w sprincie w czasie mistrzostw świata w 1999 roku.
Osiągnięcia.
Mistrzostwa świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1603589" url="https://pl.wikipedia.org/wiki?curid=1603589" title="Linia kolejowa Kobylin – Legnica Północna">
Linia kolejowa Kobylin – Legnica Północna

Linia kolejowa Kobylin – Legnica Północna (potocznie kobylinka) – Nieczynna linia kolejowa o długości 113,027 km, łącząca stację Kobylin ze stacją Legnica Północna.
Historia.
Linia została otwarta 5 lutego 1898 r. jako pierwsza w regionie linia prywatna "Kolej Legnicko-Rawicka SA" – "Liegnitz-Rawitscher Eisenbahn AG". Została zamknięta dla ruchu pasażerskiego w 1991 roku (odcinek Rawicz - Legnica Północna), a w latach 1992-2000 zamykano kolejne odcinki dla ruchu towarowego.
Stan obecny.
Obecnie (2014 r.) linia jest oznaczona na odcinku Kobylin – Rawicz jako linia kolejowa nr 362, natomiast na odcinku Pątnów Legnicki – Legnica Północna (aktualnie nastawnia LG5 stacji Legnica) jako linia kolejowa nr 382. Odcinek Pątnów Legnicki – Rawicz jest nieczynny i został formalnie zlikwidowany. Ruch towarowy jest prowadzony sporadycznie na odcinku Legnica Północna - Pątnów Legnicki (wykorzystanie bocznicy do legnickiej elektrociepłowni).
Opis linii.
Obecnie wykorzystywany jest odcinek linii Miejska Górka – Rawicz w zakresie transportu do zakładu produkcyjnego.

</doc>
<doc id="1603591" url="https://pl.wikipedia.org/wiki?curid=1603591" title="Baza „Anna”">
Baza „Anna”

Baza „Anna” (nr 3, nr 3L) – zakonspirowany punkt kontaktowo-przerzutowy Polskich Sił Zbrojnych.
Zorganizowana została na Litwie (w Kownie). Jej komendantem od 20 stycznia 1940 był ppłk Tadeusz Rudnicki ps. „Wierzba”.
Przeznaczona była do utrzymywania łączności na szlaku północnym wiodącym poprzez Wilno, Kowno i Sztokholm, do Francji i Anglii.
Jej pierwszoplanowym zadaniem była obsługa wileńskiej konspiracji. Dostarczała jej pieniądze i zaopatrzenie oraz zapewniała przepływ korespondencji. Poprzez Wilno łączność utrzymywana była z województwem nowogródzkim i poleskim.
Od stycznia do kwietnia baza nie przejawiała większej aktywności. W czerwcu 1940 ewakuowano ją do Sztokholmu. 24 kwietnia 1941 odwołano ppłk. Rudnickiego ze stanowiska, a w jego miejsce mianowano ppłk. Edmunda Piotrkowskiego ps. „Obywatel Podgórski”.

</doc>
<doc id="1603596" url="https://pl.wikipedia.org/wiki?curid=1603596" title="Jacek Pszczoła">
Jacek Pszczoła

Jacek Pszczoła (ur. 10 stycznia 1967) – brydżysta, Arcymistrz Światowy (PZBS), World Grand Master (WBF), instruktor PZBS, zawodnik drużyny Ruch SA PWR I Wrocław.
Do roku 2006 reprezentował Polskę, a następnie Stany Zjednoczone. W roku 2005 w Estoril był opiekunem reprezentacji seniorów USA 2 na 37 Mistrzostwach Świata Teamów a w roku 2008 w Pekinie był niegrającym kapitanem drużyny seniorów USA na 1 Światowych Zawodach Sportów Umysłowych.
Wyniki brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach w zawodach teamów uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="1603599" url="https://pl.wikipedia.org/wiki?curid=1603599" title="Mervi Markkanen">
Mervi Markkanen

Mervi Markkanen (ur. 31 maja 1984) – fińska biathlonistka, brązowa medalistka Mistrzostw Świata Juniorów w 2005.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1603601" url="https://pl.wikipedia.org/wiki?curid=1603601" title="Pszczoła (ujednoznacznienie)">
Pszczoła (ujednoznacznienie)

Osoby o nazwisku Pszczoła:

</doc>
<doc id="1603606" url="https://pl.wikipedia.org/wiki?curid=1603606" title="Teoria afektów">
Teoria afektów

Teoria afektów (niem. "Affektenlehre") – teoria w muzykologii, dotycząca okresu barokowego (lata ok. 1600-1750). Teoria wywodzi się z retoryki muzycznej wcześniejszych okresów. Została rozwinięta przez teoretyków i kompozytorów epoki baroku w ogólnie przyjęty kod, składający się z figur retorycznych.
Głównym założeniem teorii afektów jest przypisanie określonej figurze muzycznej z góry określonego pojęcia czy uczucia w celu wzmocnienia relacji pomiędzy muzyką a słowem (np. figura o nazwie "anabasis" stosowana do wyrażenia podniosłych, radosnych zjawisk czy uwielbienia, np. na słowach "et ascendit" [i wstąpił], która ma formę wstępującej melodii. Jej przeciwieństwem jest "catabasis" o melodii zstępującej, wyrażający m.in. smutek, np. na słowach "crucifixus" [ukrzyżowany], "sepultus" [pogrzebion]).
Doktryna wypadła z użycia w okresie klasycznym, kiedy kompozytorzy i muzykolodzy uznali ją za nazbyt mechaniczną i nienaturalną.

</doc>
<doc id="1603608" url="https://pl.wikipedia.org/wiki?curid=1603608" title="Lloyd Osbourne">
Lloyd Osbourne

Samuel Lloyd Osbourne (ur. 7 kwietnia 1868, zm. 22 maja 1947) – amerykański pisarz, pasierb szkockiego pisarza Roberta Louisa Stevensona.
Osbourne urodził się w San Francisco. Matka, Fanny Vandegrift, po porzuceniu męża przeniosła się do Paryża, gdzie poznała Stevensona, z którym wzięła ślub w 1880. Lloyd Osbourne podjął studia inżynierskie na Uniwersytecie Edynburskim, wziął również udział w wyjeździe Stevensona na Samoa. 
Zabawa z mapą wymyślonej wyspy stała się inspiracją do napisania przez Stevensona "Wyspy skarbów".
Lloyd Osbourne był współautorem trzech powieści ojczyma: "Bagaż nie z tej ziemi" ("The Wrong Box"), "The Ebb-Tide", "The Wrecker".

</doc>
<doc id="1603611" url="https://pl.wikipedia.org/wiki?curid=1603611" title="Sanna-Leena Perunka">
Sanna-Leena Perunka

Sanna-Leena Perunka (ur. 23 września 1976 w Rovaniemi) – fińska biathlonistka, brązowa medalistka mistrzostw świata.
Kariera.
Pierwsze sukcesy w karierze osiągnęła w 1995 roku, kiedy podczas mistrzostw świata juniorów w Andermatt zdobyła srebrny medal w biegu indywidualnym i brązowy w sprincie. Na rozgrywanych rok później mistrzostwach świata juniorów w Kontiolahti ponownie była trzecia w sprincie.
W Pucharze Świata zadebiutowała 11 marca 1995 roku w Lahti, zajmując 23. miejsce w sprincie. Tym samym już w debiucie zdobyła pierwsze punkty. Jedyny raz na podium zawodów pucharowych stanęła 15 grudnia 2002 roku w Östersund, kończąc rywalizację w biegu pościgowym na trzeciej pozycji. W zawodach tych wyprzedziły ją tylko Niemka Katja Beer i Linda Tjørhom z Norwegii. Najlepsze wyniki osiągnęła w sezonie 2002/2003, kiedy zajęła 15. miejsce w klasyfikacji generalnej.
Podczas mistrzostw świata w Pokljuce/Hochfilzen w 1998 roku wspólnie z Tiiną Mikkolą, Mari Lampinen i Katją Holanti zdobyła brązowy medal w biegu drużynowym. Był to jedyny medal dla Finlandii w tej konkurencji. Zajęła też między innymi ósme miejsce w sprincie podczas mistrzostw świata w Chanty-Mansyjsku w 2003 roku. Brała także udział w igrzyskach olimpijskich w Salt Lake City w 2002 roku, gdzie zajęła 40. miejsce w biegu indywidualnym, 24. w sprincie, 20. w biegu pościgowym i 12. w sztafecie.

</doc>
<doc id="1603612" url="https://pl.wikipedia.org/wiki?curid=1603612" title="Groszek bezlistny">
Groszek bezlistny

Groszek bezlistny ("Lathyrus aphaca" L.) – gatunek rośliny z rodziny bobowatych. Występuje w zachodniej, środkowej i południowej Europie, w Azji, Afryce Północnej i Makaronezji. W florze Polski do niedawna klasyfikowany jako przejściowo zawlekany efemerofit, obecnie (2012) uważany za gatunek lokalnie zadomowiony (kenofit). 
Biologia i ekologia.
Roślina jednoroczna. Siedlisko: uprawy zbóż, miejsca ciepłe i suche na podłożu gliniastym. Kwitnie od maja do lipca.
Synonimy.
Gatunek ten posiada wiele synonimów nazwy łacińskiej:
"Aphaca marmorata" Alef., "Lathyrus affinis" Guss., "L. aphaca" var. "affinis" (Guss.) Arcang., "L. aphaca" var. "biflorus" Post, "L. aphaca" var. "floribundus" (Velen.) K. Malý, "L. aphaca" var. "modestus" P. H. Davis, "L. aphaca" var. "pseudoaphaca" (Boiss.) P. H. Davis, "L. floribundus" Velen., "L." Boiss. &amp; Blanche, "L." Boiss.

</doc>
<doc id="1603613" url="https://pl.wikipedia.org/wiki?curid=1603613" title="Rozarium">
Rozarium

Rozarium (łac. "rosarium"), różanka, ogród różany – ogród lub jego część, gdzie uprawiane i eksponowane są kolekcje róż. Rozaria cechują się zwykle bogactwem kultywarów tego rodzaju. W Europie rozaria istniały od średniowiecza, a rozpowszechniły się w XIX wieku. Za jeden z pierwszych wyspecjalizowanych ogrodów różanych uważany jest ten założony przez pierwszą żonę Napoleona Bonaparte Joséphine de Beauharnais w La Malmaison (Francja). W chwili jej śmierci, w 1814 roku, w ogrodzie, prezentowane zarówno w donicach jak i na rabatach, rosło około 400, czyli wszystkie dostępne wówczas odmiany róż. Obecnie w dalszym ciągu istnieje tam rozarium, jednak ma ono niewiele wspólnego ze swoim słynnym pierwowzorem. O ile w ciągu XIX wieku róże uprawiano zwykle w rozariach, w ciągu XX wieku ich znaczenie zmalało, a róże znalazły zastosowanie w urządzaniu rozmaitych terenów zielonych.
Ogrody różane mają zazwyczaj geometryczną, prostolinijną architekturę. Składają się z zespołu rabat, najczęściej o regularnych, geometrycznych kształtach. Na każdej rabacie uprawiane są róże dobrane tak, by zachować harmonię kolorystyczną kwiatów. Między rabatami umieszczane są pergole, łuki i trejaże pozwalające na ekspozycję odmian pnących.
Rozaria europejskie.
Do popularnych rozariów europejskich należą:
Ogrody różane w Polsce.
W Polsce przykładami rozariów są: rosarium w Parku Śląskim w Chorzowie (największe w Polsce, zajmuje 7 ha), ogród różany w Szczecinie, ogród różany w Parku Sobieskiego w Wałbrzychu, w Wilanowie i w parku przy zamku w Łańcucie.

</doc>
<doc id="1603616" url="https://pl.wikipedia.org/wiki?curid=1603616" title="Rosarium">
Rosarium



</doc>
<doc id="1603618" url="https://pl.wikipedia.org/wiki?curid=1603618" title="Ogród różany">
Ogród różany



</doc>
<doc id="1603620" url="https://pl.wikipedia.org/wiki?curid=1603620" title="Track Records">
Track Records

Track Records (lub Track Record) – wytwórnia płytowa założona w 1967 roku przez Kita Lamberta i Chrisa Stampa (menedżerów grupy The Who). Wydawała płyty takich artystów jak: Jimi Hendrix, John Lennon, The Who, Thunderclap Newman, Fairport Convention, Golden Earring i innych.

</doc>
<doc id="1603621" url="https://pl.wikipedia.org/wiki?curid=1603621" title="Zimowy Puchar Europy w Rzutach 2003">
Zimowy Puchar Europy w Rzutach 2003

3. Zimowy Puchar Europy w Rzutach – trzecia edycja zimowego pucharu Europy w rzutach lekkoatletycznych została zorganizowana we włoskim Gioia Tauro. Zawody odbyły się 13 i 14 marca. W imprezie wzięli udział zawodnicy z 24 europejskich krajów. Nad organizacją zawodów czuwały European Athletics i Federazione Italiana di Atletica Leggera.

</doc>
<doc id="1603622" url="https://pl.wikipedia.org/wiki?curid=1603622" title="Kraina tygrysów">
Kraina tygrysów

Kraina tygrysów () – dramat filmowy z 2000 roku w reżyserii Joela Schumachera.
Film w dwóch kategoriach nominowano do nagrody Independent Spirit. W 2000 roku Bostońskie Stowarzyszenie Krytyków Filmowych (BSFC) przyznało Colinowi Farrellowi nagrodę dla najlepszego aktora pierwszoplanowego.

</doc>
<doc id="1603629" url="https://pl.wikipedia.org/wiki?curid=1603629" title="Eija Salonen">
Eija Salonen

Eija Salonen (ur. 10 grudnia 1975 w Kärkölä) – fińska biathlonistka, jej największym sukcesem są 6. miejsca w sztafecie w czasie Mistrzostw Świata w 1999 roku oraz w Mistrzostwach Świata w 2003 roku.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1603630" url="https://pl.wikipedia.org/wiki?curid=1603630" title="Barclay Records">
Barclay Records

Barclay Records – wytwórnia płytowa założona w 1954 roku przez Eddiego Barclaya. Wydawała płyty takich artystów jak: Jimi Hendrix, Dalida, Mireille Mathieu, Danielle Licari, Charles Aznavour, Noir Désir, Les Chaussettes Noires, Eddy Mitchell, Hugues Aufray, Henri Salvador, Jacques Brel, The Wild Magnolias, Leo Ferre, Fela Kuti. Obecnie należy do wytwórni Universal.

</doc>
<doc id="1603631" url="https://pl.wikipedia.org/wiki?curid=1603631" title="Araeoscelidia">
Araeoscelidia



</doc>
<doc id="1603636" url="https://pl.wikipedia.org/wiki?curid=1603636" title="Severyn Ashkenazy">
Severyn Ashkenazy

Severyn Ashkenazy (ur. 22 lutego 1936 w Tarnopolu jako "Seweryn Aszkenazy") – polsko-amerykański przedsiębiorca, hotelarz i marszand sztuki żydowskiego pochodzenia.
Życiorys.
Do 1946 mieszkał w Tarnopolu i Krakowie. W czasie wojny rodzinę Seweryna Aszkenazego przechowali polscy chłopi. Po wojnie wyemigrował wraz z rodziną do Francji. Od 1957 mieszka na stałe w Stanach Zjednoczonych. Do 1994 prowadził własne przedsiębiorstwo zajmujące się budownictwem, hotelarstwem i propagowaniem sztuki; prowadził m.in. galerię sztuki. Były współwłaściciel spółki CMC Creative Management Co. w Warszawie.
Od 1994 często przebywa w Polsce. Inicjator powstania i współzałożyciel w 1999 Towarzystwa Kultury Żydowskiej Beit Warszawa. Ma trzech synów: Severyna, Adriana i Stefana (były małżonek Gogi Aszkenazi) oraz córkę Keighley. Jest obywatelem Polski i Stanów Zjednoczonych.

</doc>
<doc id="1603637" url="https://pl.wikipedia.org/wiki?curid=1603637" title="Flaga powiatu wejherowskiego">
Flaga powiatu wejherowskiego



</doc>
<doc id="1603643" url="https://pl.wikipedia.org/wiki?curid=1603643" title="Groszek bulwiasty">
Groszek bulwiasty

Groszek bulwiasty ("Lathyrus tuberosus" L.) – gatunek rośliny wieloletniej z rodziny bobowatych. Pochodzi z Azji i Europy. W Polsce archeofit, występuje głównie na południu, na północy tylko jako gatunek zawleczony.
Biologia i ekologia.
Bylina, hemikryptofit. Kwitnie od czerwca do sierpnia. Rośnie na polach uprawnych, chętnie na glebach gliniastych bogatych w wapń. Rzadziej na przydrożach lub miejscach ruderalnych. W klasyfikacji zbiorowisk roślinnych gatunek charakterystyczny dla Ass. "Lathyro-Melandrietum noctiflor".

</doc>
<doc id="1603644" url="https://pl.wikipedia.org/wiki?curid=1603644" title="Charles Bacon">
Charles Bacon

Charles Joseph Bacon Jr. (ur. 9 stycznia 1885 w Brooklynie, zm. 15 listopada 1968 w Fort Lauderdale) – amerykański lekkoatleta, średniodystansowiec i płotkarz, mistrz olimpijski.
Był członkiem Irish American Athletic Club. Startował na igrzyskach olimpijskich w 1904 w St. Louis w biegu na 1500 metrów, w którym zajął 9. miejsce. Wystąpił na igrzyskach międzyolimpijskich w 1906 w Atenach, gdzie zajął 5. miejsce w biegu na 400 metrów i 6. miejsce w biegu na 800 metrów.
W 1908, na półtora miesiąca przed igrzyskami olimpijskimi w Londynie ustanowił w Filadelfii nieoficjalny rekord świata w biegu na 400 metrów przez płotki wynikiem 55,8 sekundy. Na igrzyskach olimpijskich w finale tej konkurencji biegł aż do ostatniego płotka równo z obrońcą tytułu Harrym Hillmanem, ale na ostatniej prostej przyspieszył i wygrał w czasie 55.0 s, który został pierwszym oficjalnym rekordem świata na tym dystansie. Hillman zdobył srebrny medal).
Bacon należał do New York City Police Department.

</doc>
<doc id="1603645" url="https://pl.wikipedia.org/wiki?curid=1603645" title="Chitlin' Circuit">
Chitlin' Circuit

Chitlin' Circuit - jest nazwą którą określano miejsca na południu i wschodzie USA w których występowali czarnoskórzy muzycy i aktorzy komediowi w trakcie trwania segregacji rasowej. Najważniejsze z nich to "Cotton Club" i "Teatr Apollo" w Nowym Jorku, "Regal Theatre" w Chicago, "Howard Theatre" w Waszyngtonie, "Uptown Theatre" w Filadelfii, "Royal Theatre" w Baltimore, "Fox Theatre" w Detroit, "Victory Grill" w Austin oraz "Ritz Theatre" w Jacksonville.
Występowali tam tacy artyści jak: Jimi Hendrix, Cab Calloway, Duke Ellington, Ella Fitzgerald, Lena Horne, Etta James, Billie Holiday, Count Basie, Dorothy Dandridge, Sammy Davis Jr., Ray Charles, The Supremes, Moms Mabley, Ike i Tina Turner, George Benson, B.B. King, Dr. Lonnie Smith, Richard Pryor, Muddy Waters, Aretha Franklin, Smokey Robinson, Redd Foxx, Patti LaBelle, Gladys Knight &amp; the Pips, The Temptations, John Lee Hooker, Wilson Pickett, Otis Redding, Flip Wilson, The Isley Brothers, The Four Tops, The Jackson 5, Tyler Perry, Bernie Mac.

</doc>
<doc id="1603646" url="https://pl.wikipedia.org/wiki?curid=1603646" title="David Bottrill">
David Bottrill

David Bottrill – kanadyjski producent muzyczny, zdobywca trzech nagród Grammy.

</doc>
<doc id="1603647" url="https://pl.wikipedia.org/wiki?curid=1603647" title="Lathyrus tuberosus">
Lathyrus tuberosus



</doc>
<doc id="1603648" url="https://pl.wikipedia.org/wiki?curid=1603648" title="Maria Zakrzewska">
Maria Zakrzewska

Maria Elizabeth Zakrzewska (ur. 6 września 1829 w Berlinie, zm. 12 maja 1902) – feministka i abolicjonistka, lekarka pochodzenia polskiego urodzona w Niemczech.
Zakrzewska urodziła się w Berlinie jako najstarsza z sześciorga dzieci Ludwika Marcina Zakrzewskiego i Karoliny Fryderyki Wilhelminy Urban. Jej ojciec pochodził z polskiej rodziny szlacheckiej, która straciła swój majątek i bogactwo w zaborze rosyjskim, pracował jako urzędnik. Jej matka była położną.
Po studiach medycznych oraz pracy jako nauczycielka w szkole którą ukończyła wyjechała do USA w 1853 gdzie ukończyła szkołę medyczną w Cleveland. W 1862 utworzyła New England Hospital dla Kobiet i Dzieci, który był pierwszym szpitalem w Bostonie, pierwszym połączonym ze szkołą dla pielęgniarek oraz drugim w Stanach Zjednoczonych prowadzonym jedynie przez kobiety. Przełamała bariery blokujące kobietom dostęp do nauki medycyny w USA. Zakładała szpitale dla kobiet i była pionierką w zatrudnianiu w zawodzie pielęgniarek czarnoskórych kobiet . 
Jako feministka oraz abolicjonistka przyjaźniła się z William Lloyd Garrison, Wendell Phillips i Karl Heinzen.
Zakrzewska zmarła w Jamaica Plain Massachusetts.

</doc>
<doc id="1603650" url="https://pl.wikipedia.org/wiki?curid=1603650" title="Flaga powiatu bytowskiego">
Flaga powiatu bytowskiego



</doc>
<doc id="1603652" url="https://pl.wikipedia.org/wiki?curid=1603652" title="Moshe Gafni">
Moshe Gafni



</doc>
<doc id="1603654" url="https://pl.wikipedia.org/wiki?curid=1603654" title="Herb kraju hradeckiego">
Herb kraju hradeckiego

Herb kraju hradeckiego to jeden z symboli tego kraju.
Opis herbu.
Tarcza herbowa czwórdzielna w krzyż.
Identyczny wzór posiada heraldyczna flaga kraju.
Uzasadnienie symboliki herbu.
Lew w polach pierwszym i czwartym był początkowo herbem dynastii Przemyślidów, aby stopniowo stać się herbem Królestwa Czech. Jest również jednym z symboli stolicy kraju - Hradec Králové. Litera "G" z pola drugiego również jest związana ze głównym miastem kraju. Pierwszy raz pojawiła się na pieczęci miejskiej z XIV wieku. "G" jest skrótem od dawnej niemieckiej nazwy miasta - "Gretz". Symbol ten wiązany jest w późniejszym okresie z Jerzym z Podiebradów i Władysławem Jagiellończykiem. Złota korona królów czeskich z pola trzeciego wiąże się z drugim członem nazwy miasta - "Králové", czyli królową.

</doc>
<doc id="1603657" url="https://pl.wikipedia.org/wiki?curid=1603657" title="Itaka (ujednoznacznienie)">
Itaka (ujednoznacznienie)



</doc>
<doc id="1603658" url="https://pl.wikipedia.org/wiki?curid=1603658" title="Mylo (muzyk)">
Mylo (muzyk)

Mylo (ur. 22 listopada 1973 na wyspie Skye) – szkocki muzyk.

</doc>
<doc id="1603662" url="https://pl.wikipedia.org/wiki?curid=1603662" title="Agatha Barbara">
Agatha Barbara

Agatha Barbara (ur. 11 marca 1923 w Żabbar, zm. 4 lutego 2002 tamże) – maltańska polityk, działaczka Partii Pracy, deputowana i minister, w latach 1982–1987 prezydent Malty.
Życiorys.
W połowie lat 40. pracowała jako nauczycielka. Wkrótce jednak skoncentrowała się na działalności politycznej w ramach Partii Pracy. W 1947 została wybrana na posłankę do Izby Reprezentantów, stając się pierwszą kobietą zasiadającą w tym gremium. Uzyskiwała reelekcję w każdych kolejnych wyborach, odchodząc z parlamentu dopiero po powołaniu na urząd prezydenta. W latach 1955–1958 sprawowała urząd ministra edukacji. W 1958 wzięła aktywny udział w skierowanych przeciwko Wielkiej Brytanii protestach, za co została skazana na 43 dni pozbawienia wolności. W 1971, gdy laburzyści powrócili do władzy, ponownie stanęła na czele ministerstwa edukacji. W 1974 przeszła na stanowisko ministra pracy, kultury i zabezpieczenia społecznego, które zajmowała do 1981. Między 1971 a 1981 również okresowo zastępowała premiera Doma Mintoffa. W lutym 1982 została prezydentem Malty (jako pierwsza kobieta pełniąca tę funkcję); urząd ten sprawowała do lutego 1987.

</doc>
<doc id="1603674" url="https://pl.wikipedia.org/wiki?curid=1603674" title="Zarząd Cywilny Ziem Wschodnich">
Zarząd Cywilny Ziem Wschodnich

Zarząd Cywilny Ziem Wschodnich (ZCZW) – polska administracja cywilna na terenach Litwy, Białorusi i Wołynia („byłego Wielkiego Księstwa Litewskiego”) nieinkorporowanych do Polski, a zajętych przez Wojsko Polskie w latach 1919–1920.
Utworzenie i likwidacja.
ZCZW został utworzony przez Generalnego Komisarza Cywilnego, organ władzy ustanowiony dekretem z 19 lutego 1919 przez Naczelnego Dowódcę Wojsk Polskich. 22 kwietnia 1919 Józef Piłsudski wydał odezwę do mieszkańców byłego Wielkiego Księstwa Litewskiego w sprawie przyszłego losu tych ziem, informując o utworzeniu zarządu cywilnego, zamiast wojskowego. Z dniem 1 czerwca 1920 rozkazem Naczelnego Wodza Wojsk Polskich z 29 maja 1920 bezpośredni nadzór nad tą strukturą objął rząd RP. ZCZW faktycznie przestał istnieć z chwilą zajęcia tych ziem przez bolszewików latem 1920, zaś formalnie zlikwidowano go 9 września 1920.

</doc>
<doc id="1603676" url="https://pl.wikipedia.org/wiki?curid=1603676" title="ZCZW">
ZCZW



</doc>
<doc id="1603677" url="https://pl.wikipedia.org/wiki?curid=1603677" title="Gmina Przerośl (województwo podlaskie)">
Gmina Przerośl (województwo podlaskie)



</doc>
<doc id="1603681" url="https://pl.wikipedia.org/wiki?curid=1603681" title="Zarząd Cywilny Ziem Wołynia i Frontu Podolskiego">
Zarząd Cywilny Ziem Wołynia i Frontu Podolskiego

Zarząd Cywilny Ziem Wołynia i Frontu Podolskiego (ZCZWiFP, także Komisariat Ziem Wołynia i Frontu Podolskiego) – struktura administracji cywilnej na terenach wschodnich II RP wydzielona rozkazem Naczelnego Dowództwa z 17 stycznia 1920 z Zarządu Cywilnego Ziem Wschodnich (ZCZW).
ZCZWiFP objął dotychczasowy okręg wołyński i ziemie przyległe. Na czele ZCZWiFP stanął Naczelny Komisarz podlegający Komisarzowi Generalnemu Ziem Wschodnich. Aktem z 1 czerwca 1920 ZCZWiFP został podporządkowany Naczelnemu Wodzowi Wojsk Polskich (w przeciwieństwie do ZCZW podległego rządowi). ZCZWiFP faktycznie przestał istnieć z chwilą zajęcia tych ziem przez bolszewików latem 1920 a formalnie zlikwidowano go 9 września 1920. Komisarzem Naczelnym był Antoni Mińkiewicz.
W skład ZCZWiFP wchodziły okręgi wołyński i podolski oraz delegatury przy dowództwach frontów.
15 marca 1920 utworzono powiat sarneński z dotychczasowych gmin powiatu rówieńskiego: Wysock, Dąbrowica, Lubikowicze, Niemowicze i Wiry oraz gmin powiatu owruckiego: Kisorycze, Olewsk i Jurowo.
15 maja 1920 powiat starokonstantynowski wyłączono z okręgu wołyńskiego i przyłączono do okręgu podolskiego.
1 czerwca 1920 z ZCZWiFP wyłączono powiaty: włodzimierski, kowelski, łucki, dubieński, rówieński (w granicach z 1 sierpnia 1914 r.) wraz z częścią powiatu ostrogskiego włączoną już do powiatu rówieńskiego, oraz północno-zachodnią część powiatu krzemienieckiego i przekazano ich zarząd rządowi RP.

</doc>
<doc id="1603682" url="https://pl.wikipedia.org/wiki?curid=1603682" title="Kate Hall">
Kate Hall

Kate Semmelroth Hall (ur. 21 maja 1983 w Harwich, Essex, Anglia) – duńska piosenkarka.
Od 1986 mieszka w Allerød. Od 2005 popularna w Niemczech, odkryta przez Alexa Christensena. Była zaręczona z Benem, z którym nagrała cztery single i album, obecnie występuje solo.

</doc>
<doc id="1603683" url="https://pl.wikipedia.org/wiki?curid=1603683" title="ZCZWiFP">
ZCZWiFP



</doc>
<doc id="1603685" url="https://pl.wikipedia.org/wiki?curid=1603685" title="Tymczasowy Zarząd Terenów Przyfrontowych i Etapowych">
Tymczasowy Zarząd Terenów Przyfrontowych i Etapowych

Tymczasowy Zarząd Terenów Przyfrontowych i Etapowych (TZTPiE) − struktura administracji cywilnej na terenach wschodnich byłego zaboru rosyjskiego, powołana 9 września 1920 rozkazem Wodza Naczelnego WP. Zastąpiła Zarząd Cywilny Ziem Wschodnich oraz Zarząd Cywilny Ziem Wołynia i Frontu Podolskiego. Szefem TZTPiE mianowany został Władysław Raczkiewicz.
TZTPiE został zniesiony już 20 grudnia tego samego roku mocą rozporządzenia Rady Ministrów z 27 listopada w przedmiocie zniesienia i likwidacji Tymczasowego Zarządu Terenów Przyfrontowych i Etapowych.

</doc>
<doc id="1603686" url="https://pl.wikipedia.org/wiki?curid=1603686" title="TZTPiE">
TZTPiE



</doc>
<doc id="1603688" url="https://pl.wikipedia.org/wiki?curid=1603688" title="Janusz Narzyński">
Janusz Narzyński

Janusz Wojciech Narzyński (ur. 14 marca 1928 w Warszawie, zm. 14 marca 2020 tamże) – duchowny luterański, w latach 1975–1991 Biskup Kościoła Ewangelicko-Augsburskiego w RP, w latach 1983–1986 prezes Polskiej Rady Ekumenicznej, obserwator podczas obrad Okrągłego Stołu.
Życiorys.
Syn Teofila Narzyńskiego i Elżbiety z d. Orivol.
W latach 1949–1953 studiował na Wydziale Teologii Ewangelickiej Uniwersytetu Warszawskiego. 6 maja 1956 został ordynowany na duchownego przez biskupa Karola Kotulę. Do 1958 był wikariuszem parafii w Mrągowie, następnie jako stypendysta Światowej Federacji Luterańskiej studiował w Getyndze. Po powrocie do kraju był katechetą Parafii Wniebowstąpienia Pańskiego w Warszawie, zaś od 1965 był wikariuszem Biskupa Kościoła Andrzeja Wantuły.
23 lutego 1975 Kolegium Wyborcze Kościoła Ewangelicko-Augsburskiego w Polsce został wybrany biskupem Kościoła. 6 kwietnia 1975 został konsekrowany na biskupa Kościoła Ewangelicko-Augsburskiego w Polsce; zastąpił na tym urzędzie ks. biskupa Andrzeja Wantułę. Od 22 marca 1983 do 18 grudnia 1986 był prezesem Polskiej Rady Ekumenicznej, zaś od 1986 wiceprezesem. Promował pozytywy wizerunek władz PRL w kraju i za granicami. Po powstaniu „Solidarności” chwalił dokonania rządzących z 35-letniej perspektywy. Po wprowadzeniu stanu wojennego w imieniu Kościoła Ewangelicko-Augsburskiego, a także wraz z ks. Witoldem Benedyktowiczem w imieniu Polskiej Rady Ekumenicznej, wyraził poparcie dla władz wojskowych.
Był jednym z trzech (obok ks. Bronisława Dembowskiego i ks. Alojzego Orszulika) obserwatorów kościelnych Obrad Okrągłego Stołu. Status obserwatora kościelnego jako jedyny duchowny otrzymał z nominacji władz, co wynikało z wieloletniej harmonijnej współpracy z Urzędem do Spraw Wyznań. W 1991 roku poprosił Synod Kościoła o przeniesienie go w stan spoczynku. Uroczyste pożegnanie odbyło się 2 maja 1991 roku. Dzień później odbyła się konsekracja nowego Biskupa Kościoła Jana Szarka.
Bp Janusz Narzyński był uważany za jednego z najwybitniejszych znawców historii i teologii Marcina Lutra oraz Reformacji w Polsce. Stał na czele Komitetu Organizacyjnego całorocznych obchodów jubileuszu 500-lecia urodzin Lutra. Od 1949 r. do 1993 r. pracownik naukowy Wydziału Teologii Ewangelickiej Uniwersytetu Warszawskiego, a później Chrześcijańskiej Akademii Teologicznej w Warszawie. Za działalność naukową i ekumeniczną Wydział Teologii Ewangelickiej Uniwersytetu w Bratysławie (Słowacja) nadał mu tytuł doktora honoris causa.
Był w związku małżeńskim ze zmarłą w lipcu 2019 roku, Barbarą Enholc, magister teologii i do 2003 r. dyrektor Brytyjskiego i Zagranicznego Towarzystwa Biblijnego w Warszawie. Jego bratem był zmarły w 2014 roku, wieloletni proboszcz ewangelickiej parafii w Bydgoszczy ks. Tadeusz Narzyński. Trzecim z braci był malarz prof. Juliusz Narzyński (1934–2020).
Zmarł 14 marca 2020. Został pochowany 18 marca 2020 na cmentarzu ewangelicko-augsburskim w Warszawie (aleja A, grób 3).
Ekumenizm.
W czasach PRL-u był krytycznie usposobiony do Kościoła katolickiego, a w czasach swej prezesury w PRE blokował dialog z katolikami. Po upadku komunizmu zmienił swój stosunek do Kościoła katolickiego, papieża zaczął nazywać Ojcem Świętym. Karol Karski przemianę tę nazwał „cudowną metamorfozą”.

</doc>
<doc id="1603692" url="https://pl.wikipedia.org/wiki?curid=1603692" title="Struktura Obozu Zjednoczenia Narodowego na Lubelszczyźnie">
Struktura Obozu Zjednoczenia Narodowego na Lubelszczyźnie

Struktura Obozu Zjednoczenia Narodowego na Lubelszczyźnie – władze i struktura partii Obóz Zjednoczenia Narodowego na Lubelszczyźnie (1937–1939).
Tymczasowy Zarząd Wojewódzki OZN w Lublinie.
Tymczasowy Zarząd Wojewódzki OZN w Lublinie wyłoniony w marcu 1937:
Zarząd Wojewódzki OZN w Lublinie.
Zarząd Wojewódzki OZN w Lublinie wyłoniony w lipcu 1938:
Przewodniczący struktur powiatowych.
Przewodniczący struktur obwodowych (powiatowych, ewentualnie miejskich) wyłonieni latem 1938:

</doc>
<doc id="1603695" url="https://pl.wikipedia.org/wiki?curid=1603695" title="Grand Prix Malezji 2001">
Grand Prix Malezji 2001

Wyniki Grand Prix Malezji, drugiej rundy Mistrzostw Świata Formuły 1 w sezonie 2001.

</doc>
<doc id="1603697" url="https://pl.wikipedia.org/wiki?curid=1603697" title="Canon EF 28mm">
Canon EF 28mm

Canon EF 28mm - obiektywy szerokokątne firmy Canon o ogniskowej 28 mm, przeznaczone dla aparatów Canon EOS.
Produkowane są dwa obiektywy tego typu, jeden o najniższej wartości przysłony f/1,8, a drugi f/2,8, oba nadal pozostają w sprzedaży.
EF28mm 1.8 USM.
Wprowadzony do sprzedaży we wrześniu 1995 roku, jeden z najszybszych szerokokątnych obiektywów serii EF, szybszy od niego jest tylko Canon EF 24mm f/1.4 L II USM. Posiada silnik soniczny co pozwala na stałą możliwość ręcznej korekcji ustawienia ostrości nawet w trybie autofocus. Krytykowany jest za "miękki" obraz przy maksymalnym otwarciu przesłony i występowanie wyraźnej aberracji chromatycznej.
EF28mm 2.8.
Wprowadzony do sprzedaży w kwietniu 1987. Ma znacznie lżejszą konstrukcję od swojego jaśniejszego odpowiednika 1.8 USM i nie jest wyposażony w silnik soniczny. Pomimo bardziej oszczędnej i tańszej konstrukcji obraz uzyskiwany z tego obiektywu jest porównywalny do tego z 1.8 USM, a według niektórych recenzentów nawet go przewyższa.

</doc>
<doc id="1603698" url="https://pl.wikipedia.org/wiki?curid=1603698" title="Mistrzostwa Świata w Piłce Nożnej 1958 (eliminacje strefy CONMEBOL)">
Mistrzostwa Świata w Piłce Nożnej 1958 (eliminacje strefy CONMEBOL)

Do eliminacji do Mistrzostw Świata w Piłce Nożnej 1958 w strefie CONMEBOL zgłoszonych zostało 9 reprezentacji, które zostały podzielone na 3 grupy po 3 drużyny. Po losowaniu grup z eliminacji wycofała się . Do turnieju awansowali zwycięzcy grup.

</doc>
<doc id="1603699" url="https://pl.wikipedia.org/wiki?curid=1603699" title="Jimi Plays Monterey">
Jimi Plays Monterey

Jimi Plays Monterey jest wydanym pośmiertnie albumem koncertowym Jimiego Hendrixa, zawiera jego pełny występ na International Monterey Pop Festival.
Lista utworów.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1603702" url="https://pl.wikipedia.org/wiki?curid=1603702" title="Grand Prix San Marino 2001">
Grand Prix San Marino 2001

Grand Prix San Marino 2001 (oryg. Gran Premio Warsteiner di San Marino) – 21. Grand Prix San Marino, czwarta runda Mistrzostw Świata Formuły 1 w sezonie 2001 po raz 21. na torze Imola. W odbywającym się 15 kwietnia 2001 roku wyścigu zwycięstwo odniósł Ralf Schumacher.

</doc>
<doc id="1603706" url="https://pl.wikipedia.org/wiki?curid=1603706" title="Sol (Mars)">
Sol (Mars)

Sol (łac. "sol" „Słońce”) – marsjański odpowiednik ziemskiej doby słonecznej, tj. czas pomiędzy kolejnymi górowaniami Słońca na Marsie; wynosi on 88 775,24409 sekund, czyli 24h39m35,244s (dla porównania: ziemska doba słoneczna trwa średnio 24h0m0,002s). Z porównania wynika, że doba marsjańska jest nieznacznie (o ok. 2,7%) dłuższa od ziemskiej.
Tak jak ziemska doba gwiazdowa (okres obrotu Ziemi wokół własnej osi, 23h56m4s) różni się (jest krótsza) od doby słonecznej, tak samo marsjańska doba gwiazdowa różni się od sola i jest od niego nieco krótsza: 24h37m22,663s.
Pojęcie sol wprowadzono po wieloletniej praktyce pierwotnie przyjętej w 1976 r. przez misję Viking Lander. Dzienna zmiana czasu słonecznego na Marsie jest liczona w kategoriach zegara „24-godzinnego”, reprezentującego 24-częściowy podział dnia słonecznego planety, wraz z tradycyjnym podziałem godziny na 60 minut i minuty na 60 sekund. Marsjańskie godziny, minuty, sekundy są zatem także nieznacznie dłuższe od ziemskich (o 2,7%, tak jak sol jest dłuższa od doby ziemskiej).
W misji Mars Science Laboratory jako sol 0 została ustalona ta marsjańska doba, w której lądownik wylądował na Marsie. Na Ziemi był wtedy 5 sierpnia 2012 roku.
Istnieją ręczne zegarki wskazujące marsjański czas słoneczny. Niektórzy kontrolerzy lotu marsjańskich misji noszą zegarki na obu rękach; jeden wskazuje czas ziemski, a drugi – czas słoneczny marsjański.

</doc>
<doc id="1603708" url="https://pl.wikipedia.org/wiki?curid=1603708" title="Grand Prix Austrii 2001">
Grand Prix Austrii 2001

Wyniki Grand Prix Austrii, szóstej rundy Mistrzostw Świata Formuły 1 w sezonie 2001.

</doc>
<doc id="1603714" url="https://pl.wikipedia.org/wiki?curid=1603714" title="Pałac Ziemstwa Pomorskiego">
Pałac Ziemstwa Pomorskiego

Pałac Ziemstwa Pomorskiego – szczeciński pałac usytuowany przy al. Niepodległości 40. Zbudowany w latach 1893–1895 w stylu neobarokowym dla Towarzystwa Ziemstwa Pomorskiego – organizacji założonej w 1781 r. i skupiającej bogatych właścicieli ziemskich z terenu Pomorza. W budynku miał swoją siedzibę Bank Hipoteczny Towarzystwa.
Historia.
Projektantem gmachu był szczeciński architekt Emil Drews. Budynek posiada bogato zdobioną fasadę o cechach monumentalnych oraz dwa skrzydła boczne o różnej długości. Szczególnie dekoracyjny jest środkowy ryzalit budowli – z podjazdem, położonym nad nim balkonem zdobionym rzeźbami rycerza i rolnika oraz tympanonem, na którym umieszczony został dziewięciopolowy herb księstwa pomorskiego oraz gryf trzymający tarczę z inicjałami króla pruskiego Fryderyka II. Widoczna poniżej data „1781” odnosi się do roku założenia Towarzystwa Ziemskiego.
Dekoracyjność pałacu podkreśla boniowana elewacja parteru i pierwszego piętra, bogate opaski okienne oraz kolumnada podtrzymująca tympanon. Liczne pomieszczenia wewnątrz budynku zachowały swój historyczny wygląd i bogate zdobienia.
Po II wojnie światowej w Pałacu mieściły się instytucje bankowe: początkowo – Pocztowa Kasa Oszczędności później – Powszechna Kasa Oszczędności. Do 2014 roku w gmachu miał swoją siedzibę bank PKO BP (od listopada 2014 oddział banku został przeniesiony do biurowca Brama Portowa II).
Przez pewien czas z budynku korzystały również szkoły ekonomiczne, obecnie należy do Akademii Sztuki.
Pałac (nr. rej. A-894 z 12.07.1976) znajduje się w rejestrze zabytków.

</doc>
<doc id="1603716" url="https://pl.wikipedia.org/wiki?curid=1603716" title="Bołszowce (gmina)">
Bołszowce (gmina)

Bołszowce – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy było miasto Bołszowce, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Demeszkowce, Hanowce, Herbutów, Kunaszów, Popławniki, Skomorochy Nowe, Słobódka Bołszowiecka, Zelibory, Bouszów (część) i Niemszyn (część).
Pod okupacją niemiecką w Polsce część gminy włączono do nowej gminy Skomorochy Stare.
Po II wojnie światowej obszar gminy znalazł się w ZSRR.

</doc>
<doc id="1603720" url="https://pl.wikipedia.org/wiki?curid=1603720" title="Komitet Wołyński">
Komitet Wołyński

Komitet Wołyński – komitet powołany w 1943 w obliczu licznych mordów dokonywanych przez nacjonalistów ukraińskich na ludności polskiej na Wołyniu. Komitet wydał odezwę adresowaną do Polaków, krytykującą politykę przedwojennego wojewody Józewskiego i mającą podnieść na duchu ludnością polską na Wołyniu a także wzywającą Polaków z Generalnego Gubernatorstwa do udzielenia pomocy Polakom z Wołynia (Centralne Archiwum Wojskowe 413/62/53).
Fragmenty odezwy.
„"Wołyń broczy obficie krwią polską, płoną na tej ziemi polskie wsie i miasta, giną pomniki kultury, niszczeje dorobek stuleci. Giną ci, którym powierzyliśmy obronę wschodnich rubieży polskości. Tysiące zagród spalonych, tysiące Polek pohańbionych, tysiące dzieci rozdartych na oczach matek."”
„"Ukraińskie watahy, wysługujące się dziś niemieckiemu zaborcy rekrutują się spośród wychowanków woj. Józewskiego. Straszny posiew wydaje dziś polityka woj. Józewskiego przy pomocy napływowego elementu ukrainizująca Wołyń."”
„"Germański ciemiężca wespół z Ukraińcami zgodnie dąży do tego, by polskość na wołyńskiej ziemi wytępić."”
„"W błędzie są Ci, którzy sądzą, że polskość na ziemi Słowackiego i Czackiego może zginąć, ona się tu spotęguje i wspomoże."”
„"Na straży praw i obowiązków Narodu do starej, krwawej ziemi staje Komitet Wołyński. W pierwszym rzędzie Komitet podejmuje starania mające na celu zapewnienie ludności polskiej na Wołyniu ochrony fizycznej. Komitet podejmuje zarazem akcję kierowania polskiej ludności Wołynia w głąb kraju."”
„"Do Was, Rodacy ziem nadwiślańskich zwracamy się z wezwaniem: spieszcie Wołyniakom z pomocą."”

</doc>
<doc id="1603721" url="https://pl.wikipedia.org/wiki?curid=1603721" title="Miodojad ciemny">
Miodojad ciemny

Miodojad ciemny ("Meliphaga lewinii") – gatunek ptaka z rodziny miodojadów (Meliphagidae). Zamieszkuje wschodnie wybrzeże Australii. Sklasyfikowany został przez angielskiego ornitologa Williama Swainsona w roku 1837.
Morfologia.
Jest to średniej wielkości ptak dorastający do 20–22 cm. Samce i samice są podobne: upierzenie zielone, wpadające w kolor ciemnej zielonej oliwki, z charakterystycznymi żółtymi łatkami w kształcie półksiężyca w okolicy uszu.
Systematyka.
Obecnie wyróżnia się 3 podgatunki "M. lewinii":
Proponowany podgatunek "nea", opisany z Dandenong w stanie Wiktoria, został zsynonimizowany z podgatunkiem nominatywnym.
Status.
IUCN uznaje miodojada ciemnego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako bardzo liczny. Trend liczebności populacji uznawany jest za spadkowy.

</doc>
<doc id="1603722" url="https://pl.wikipedia.org/wiki?curid=1603722" title="Komisariat Rządu">
Komisariat Rządu

Komisariat Rządu – polska organizacja konspiracyjna, powstała w Wilnie w 1939. Skupiała zarówno cywilnych, jak i wojskowych. Jej szefem był Bronisław Świątnicki „Ojciec”, zaś szefem Wydziału Wojskowego – kpt. dypl. Antoni Olechnowicz „Meteor”, „Podhorecki”

</doc>
<doc id="1603730" url="https://pl.wikipedia.org/wiki?curid=1603730" title="Ukraiński Komitet Konspiracyjny">
Ukraiński Komitet Konspiracyjny

Ukraiński Komitet Konspiracyjny – powstał w grudniu 1923 w powiecie sarneńskim w ramach organizowanej przez OGPU ukraińskiej konspiracji polityczno-zbrojnej pod szyldem aresztowanego przez OGPU po przekroczeniu granicy polsko-sowieckiej gen. Jurka Tiutiunnyka. 
Głównym zadaniem było przyjmowanie od nadgranicznych agend Państwowego Zarządu Politycznego (GPU) literatury i korespondencji przeznaczonej dla ukraińskiej ludności w Polsce. Był to element akcji prowokacyjnej OGPU realizowanej w ramach Operacji Trust, wymierzonej przeciwko ośrodkom emigracji antysowieckiej i ich kanałom komunikacyjnym z ZSRR. 
O istnieniu komitetu donosiły polskie służby bezpieczeństwa z Brześcia nad Bugiem. Według polskich służb bezpieczeństwa z Łucka, podobny komitet działał również w Rokitnie.

</doc>
<doc id="1603733" url="https://pl.wikipedia.org/wiki?curid=1603733" title="Carniola">
Carniola



</doc>
<doc id="1603734" url="https://pl.wikipedia.org/wiki?curid=1603734" title="Karniola">
Karniola



</doc>
<doc id="1603735" url="https://pl.wikipedia.org/wiki?curid=1603735" title="Elisa Bridges">
Elisa Bridges

Elisa Bridges (ur. 24 maja 1973, zm. 7 lutego 2002) – amerykańska aktorka, modelka.
Bridges była modelką Playboya oraz została wybrana Playmate of the Month w grudniu w 1994 roku, oraz we wrześniu w 1996 roku. Brała udział w wielu produkcjach video z Playboy Home Video od 1996 do 2000 roku.
Elisa Bridges zmarła w luksusowej willi Edwarda Nahema 7 lutego 2002 roku.

</doc>
<doc id="1603736" url="https://pl.wikipedia.org/wiki?curid=1603736" title="Zbrodnia w Janówce">
Zbrodnia w Janówce

Zbrodnia w Janówce – zbrodnia dokonana w Boże Narodzenie 25 grudnia 1943 podczas rzezi wołyńskiej na ludności polskiej przez oddział Ukraińskiej Powstańczej Armii wspomagany przez uzbrojonych chłopów ukraińskich. Miejscem zbrodni była kolonia Janówka, gmina Lubitów, powiat kowelski, w województwie wołyńskim. Wskutek tej zbrodni zginęło ponad 40 Polaków.
Atak UPA na kolonię był fragmentem tzw. „krwawego świętowania” - szeroko zakrojonego ataku UPA na 5 polskich osiedli: Janówkę, Radomle, Stanisławówkę, Batyń i Lublatyn.
Samoobrona Janówki spodziewała się ataku w noc wigilijną. 25 grudnia nad ranem, uznając że zagrożenie minęło, członkowie samoobrony rozeszli się do domów na świąteczne śniadanie. Ponadto, na skutek rozpuszczenia przez Ukraińców fałszywych pogłosek o zbliżaniu się Niemców, Polacy ukryli broń palną.
Wówczas na kolonię napadli upowcy wspierani przez chłopów ukraińskich, paląc zabudowania i mordując ludność cywilną, która rzuciła się do ucieczki w stronę ośrodka samoobrony w Zasmykach. Członkowie samoobrony stawili zaimprowizowany opór, jednak musieli ustąpić w wyniku przewagi przeciwnika. Ukraińców wyparł z Janówki dopiero kontratak kompanii AK z Kupiczowa pod dowództwem por. Stanisława Kądzielawy „Kani”.
Wskutek napadu zginęły 42-43 osoby cywilne oraz poległo w walce 2 członków samoobrony.

</doc>
<doc id="1603737" url="https://pl.wikipedia.org/wiki?curid=1603737" title="Bukaczowce">
Bukaczowce

Bukaczowce – osiedle typu miejskiego w rejonie rohatyńskim obwodu iwanofrankowskiego.
Znajduje tu się stacja kolejowa Bukaczowce, położona na linii Lwów – Czerniowce.
Historia.
Osada została założona w 1438 r. W 1489 r. Bukoczowce uzyskały magdeburskie prawo miejskie; utraciły je między 1932 a 1934 r. Należały do dóbr Augusta Aleksandra Czartoryskiego.
Na początku września 1907 między stacjami Bukaczowce a Żurawne-Nowosielce stała się katastrofa kolejowa, właściwie wykolejenie pociąga nr 318 wychodzącego ze Stanisławowa o 6:25, który był przepełniony (miał wielu wagonów doczepionych).
W II Rzeczypospolitej miejscowość była siedzibą gminy wiejskiej Bukaczowce w powiecie rohatyńskim województwa stanisławowskiego.
W 1989 liczyło 1648 mieszkańców.
W 2013 liczyło 1366 mieszkańców.

</doc>
<doc id="1603739" url="https://pl.wikipedia.org/wiki?curid=1603739" title="Studenska Hromada">
Studenska Hromada

Studenska Hromada (w obiegu potocznym bardziej polityczna nazwa "Ukraińska Studenska Hromada") – organizacja ukraińskiej młodzieży studenckiej na Uniwersytecie Jana Kazimierza we Lwowie. Jej statut zatwierdzono 1 grudnia 1924.

</doc>
<doc id="1603740" url="https://pl.wikipedia.org/wiki?curid=1603740" title="Ukraińska Medyczna Hromada">
Ukraińska Medyczna Hromada

Ukraińska Medyczna Hromada – organizacja młodzieżowa okresu II RP zrzeszająca ukraińskich studentów Akademii Medycyny Weterynaryjnej we Lwowie.
Została rozwiązana na początku 1924 przez Dyrekcję Policji we Lwowie pod zarzutem udzielania pomocy tajnym uczelniom ukraińskim.

</doc>
<doc id="1603742" url="https://pl.wikipedia.org/wiki?curid=1603742" title="Alfa Jaromirowice">
Alfa Jaromirowice



</doc>
<doc id="1603744" url="https://pl.wikipedia.org/wiki?curid=1603744" title="Ukraińskie Studenckie Stowarzyszenie Techniczne „Osnowa”">
Ukraińskie Studenckie Stowarzyszenie Techniczne „Osnowa”

Ukraińskie Studenckie Stowarzyszenie Techniczne „Osnowa” – organizacja młodzieżowa okresu II RP zrzeszająca ukraińskich studentów Politechniki Lwowskiej. Została rozwiązana na początku 1924 przez Dyrekcję Policji we Lwowie pod zarzutem udzielania pomocy tajnym uczelniom ukraińskim.

</doc>
<doc id="1603745" url="https://pl.wikipedia.org/wiki?curid=1603745" title="Ben (piosenkarz)">
Ben (piosenkarz)

Ben (właśc. Bernhard Albrecht Matthias Lasse Blümel, ur. 15 maja 1981 w Berlinie) – niemiecki piosenkarz popowy. W latach 2006-2008 zaręczony z Kate Hall, z którą nagrał 4 single i album, obecnie występuje solo. 

</doc>
<doc id="1603746" url="https://pl.wikipedia.org/wiki?curid=1603746" title="Głos zza grobu">
Głos zza grobu

Głos zza grobu (ang. "The Dead Will Tell") – amerykański film telewizyjny, zrealizowany w 2004 roku przez Stephena T. Kaya ("Boogeyman"), w Polsce znany także pod tytułem Medium. W 2005 roku film zdobył dwie nominacje do Saturn Award jako najlepszy film telewizyjny oraz dla najlepszej aktorki w filmie telewizyjnym (Anne Heche).
W Polsce film dnia 7 lutego 2009 roku wyemitowała stacja TVP 1.
Zarys fabuły.
Emily Parker jest kobietą z ciężką przeszłością – gdy miała osiemnaście lat, jej rodzice zginęli w wypadku samochodowym, a ona trafiła w ciężkim stanie psychicznym do oddziału zamkniętego, ponieważ widziała rzeczy, które w rzeczywistości nie miały miejsca. Po latach Emily, już wyleczona, z wzajemnością zakochuje się w przystojnym Billym Hytnerze, który szybko jej się oświadcza. Okazuje się, że pierścionek zaręczynowy, zakupiony przez Billy'ego w jednym ze sklepów jubilerskich, należał do tragicznie zmarłej młodej kobiety. Emily zaczyna nawiązywać kontakt z duchem nieboszczki, a wkrótce odkrywa, że w sprawę jej śmierci zamieszani są rodzice Billy'ego.

</doc>
<doc id="1603747" url="https://pl.wikipedia.org/wiki?curid=1603747" title="Nasz Kłycz">
Nasz Kłycz

Nasz Kłycz – pismo wydawane w okresie międzywojennym we Lwowie przez Organizację Ukraińskich Nacjonalistów. W październiku 1933 władze administracyjne zawiesiły wydawanie tego czasopisma, zaś jego redaktora naczelnego osadzono w więzieniu.

</doc>
<doc id="1603749" url="https://pl.wikipedia.org/wiki?curid=1603749" title="Bukaczowce (gmina)">
Bukaczowce (gmina)

Bukaczowce – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy były Bukaczowce.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bukaczowce, Czerniów, Karolówka, Kozara, Martynów Nowy (część), Poświerz, Tenetniki, Żurawienko i Czahrów (część).
Po II wojnie światowej obszar gminy znalazł się w ZSRR.

</doc>
<doc id="1603750" url="https://pl.wikipedia.org/wiki?curid=1603750" title="Meliphaga lewinii">
Meliphaga lewinii



</doc>
<doc id="1603751" url="https://pl.wikipedia.org/wiki?curid=1603751" title="Korsakow (miasto w Rosji)">
Korsakow (miasto w Rosji)



</doc>
<doc id="1603752" url="https://pl.wikipedia.org/wiki?curid=1603752" title="Równanie statyki atmosfery">
Równanie statyki atmosfery

Równanie statyki atmosfery – równanie opisujące warunek równowagi między siłą grawitacji i siłą pionowego gradientu ciśnienia w atmosferze. Jeśli weźmiemy pod uwagę warstwę atmosfery o określonej grubości formula_1 a ciśnienie na dolnej granicy tej warstwy oznaczymy jako formula_2 zaś na górnej jako formula_3 to otrzymamy zależność:
gdzie:
Oznaczając różnicę ciśnień na granicach warstwy jako formula_7 a następnie przekształcając odpowiednio powyższe wyrażenie, otrzymujemy równanie statyki atmosfery:
Minus na początku równania informuje o tym, że wraz ze wzrostem wysokości maleje ciśnienie atmosferyczne.

</doc>
<doc id="1603755" url="https://pl.wikipedia.org/wiki?curid=1603755" title="Białostockie Zgrupowanie Partyzanckie">
Białostockie Zgrupowanie Partyzanckie

Białostockie Zgrupowanie Partyzanckie – zostało sformowane latem 1943. Zgrupowanie oddziałów partyzanckich, które weszły w skład BZP, odbyło się 1 września 1943 w okolicy wsi Lenino w rejonie kopylskim.
Zgrupowanie ruszyło do kompleksów leśnych w obwodzie białostockim. 23 października dotarło do Puszczy Różańskiej, gdzie doszło do reorganizacji.
Brygada „W imię Ojczyzny” wyruszyła w kierunku Puszczy Białowieskiej, zaś Brygada im. Czapajewa – do Puszczy Lipiczańskiej. 7 kwietnia 1944 roku oddział dopuścił się mordu we wsi Sobótka (powiat Bielski Podlaski). .

</doc>
<doc id="1603759" url="https://pl.wikipedia.org/wiki?curid=1603759" title="Papież Jan XXIII (film)">
Papież Jan XXIII (film)

Papież Jan XXIII (org. "Papa Giovanni") – film fabularny, wyprodukowany w roku 1999. Opowiada on historię Angelo Roncalliego od dzieciństwa aż po wybór na papieża, który rozpoczyna odnowę Kościoła.
Film wszedł na światowe ekrany 12 lutego 1999 roku.
Obsada.
i inni

</doc>
<doc id="1603761" url="https://pl.wikipedia.org/wiki?curid=1603761" title="Programowanie kontraktowe">
Programowanie kontraktowe

 Programowanie kontraktowe (ang. "Design by contract", DbC) – w programowaniu, metoda organizowania kodu źródłowego programu w taki sposób, aby wynikało z niego nie tylko jak program ma działać, ale też w jaki sposób zweryfikować poprawność działania konkretnych elementów programu (funkcje, struktury, klasy, moduły, itp.). Programowanie kontraktowe jest związane z programowaniem obiektowym.
Historia.
Określenie to zostało wprowadzone przez Bertranda Meyera, w odniesieniu do projektu jego języka programowania Eiffel, w artykułach, począwszy od roku 1986, a także w edycjach z lat 1988 i 1997 swojej książki pod tytułem "Object-Oriented Software Construction". W 2004 roku przyznano Eiffel Software znak towarowy "Design by contract", W związku z tym, w źródłach anglojęzycznych można się również spotkać z określeniami "Programming by contract" i "Contract programming".
Założenia.
Programowanie zakłada, że elementy programu powinny odnosić się do siebie na zasadzie kontraktów, czyli:
Sprawdzenie danych wejściowych i wyjściowych.
Głównym mechanizmem programowania kontraktowego jest weryfikacja danych przesyłanych do funkcji i jej wyniku. Sprawdzanie danych wejściowych jest bardzo powszechną praktyką, stosowaną nawet w językach nie posiadających specjalnie przygotowanych do tego konstrukcji. Znacznie rzadsza jest kontrola zwracanej wartości. Konstrukcję do sprawdzenia danych wejściowych i wyjściowych zapewnia między innymi język D:
double divide(double dividend, double divisor)
in{
 assert(divisor != 0);
out (result){
 assert(result &lt; 10);
body{
 return dividend/divisor;
Funkcja ta najpierw sprawdzi czy drugi argument jest równy zeru, jeśli tak, zwróci wyjątek; jeśli nie, podzieli pierwszy argument przez drugi. Następnie sprawdzi, czy wynik jest mniejszy od 10. Jeśli okaże się mniejszy, funkcja zwróci wartość. W przeciwnym wypadku zwróci wyjątek.
Za szczególny przypadek kontroli danych wyjściowych można uznać również test jednostkowy.
Języki programowania wspierające programowanie kontraktowe..
Oprócz tego, dla niektórych języków programowania stworzono biblioteki zapewniające tego typu funkcjonalność.

</doc>
<doc id="1603763" url="https://pl.wikipedia.org/wiki?curid=1603763" title="Bursztyn (gmina)">
Bursztyn (gmina)

Bursztyn – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy było miasto Bursztyn, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Demianów, Jezierzany, Korostowice, Kuropatniki, Ludwikówka, Martynów Stary, Ruzdwiany, Sarnki Dolne, Sarnki Średnie, Stasiowa Wola, Martynów Nowy (część), Bouszów (część) i Niemszyn (część).
Po II wojnie światowej obszar gminy znalazł się w ZSRR.

</doc>
<doc id="1603767" url="https://pl.wikipedia.org/wiki?curid=1603767" title="Jakszowie">
Jakszowie

Jaksza (sanskryckie यक्ष, trl. yakṣa; pali "yakkha") – klasa bóstw w mitologii indyjskiej, reprezentujących siły przyrody. Pojmowane zazwyczaj jako duchy lasów i gór.
Żeński odpowiednik jakszy to jakszini. 
Jakszowie w mitologii.
W starożytnych mitach indyjskich jakszowie są często strażnikami skarbów ukrytych pod ziemią lub w korzeniach drzew.
Zasadniczo jakszowie są przedstawiani jako duchy dobroduszne i nieszkodliwe, lecz istnieją również mity przypisujące im wręcz skłonności do kanibalizmu. Pojęcie jakszów istnieje również w mitologii dżinijskiej i buddyjskiej. W krajach buddyjskich jakszowie znani są pod lokalnymi nazwami: chiński : 夜叉 pinyin yè chā, japoński: 夜叉 "yasha", birmański: "ba-lu", tybetański: གནོད་སྦྱིན་ "(gnod sbyin)". 
W mitologii buddyjskiej jakszowie występują najczęściej w orszaku :
Jakszowie w sztuce.
W sztuce indyjskiej jakszowie są przedstawiani jako groźni wojownicy, bądź jako przysadziste karły, zaś jakszi jako uśmiechnięte młode kobiety o zmysłowych kształtach.

</doc>
<doc id="1603775" url="https://pl.wikipedia.org/wiki?curid=1603775" title="Siarhiej Padsasonny">
Siarhiej Padsasonny

Siarhiej Alaksandrawicz Padsasonny (, , "Siergiej Aleksandrowicz Podsosonnyj"; ur. w 1981) – białoruski filolog, psycholog, dziennikarz i działacz społeczny na rzecz LGBT, od 2008 roku mieszkający w Polsce; główny redaktor bloku informacyjnego telewizji Biełsat TV i prowadzący w programie "Studyja „Biełsat”"; doktor nauk humanistycznych.
Życiorys.
Działalność na Białorusi.
Urodził się w 1981 roku, uczył się w wiejskiej szkole. Ukończył studia na Wydziale Filologii Homelskiego Uniwersytetu Państwowego im. Franciszka Skaryny (HUP), aspiranturę na tym samym wydziale i Wydział Psychologii HUP. Pracował jako nauczyciel języka rosyjskiego, białoruskiego i literatury. W latach 2004–2007 był wykładowcą filologii rosyjskiej na HUP. W 2006 roku przygotował pracę kandydacką (odpowiednik polskiej pracy doktorskiej) z filologii rosyjskiej na temat grzechu w twórczości Fiodora Dostojewskiego, jednak nie obronił jej na HUP. Przyczyną, jak twierdzi, była odmowa władz uczelni spowodowana naciskami politycznymi. Wkrótce wydał swoją pracę w formie rosyjskojęzycznej książki "Hrech pawodle Dastajeuskaha" (). Ukończył szkołę dziennikarską organizowaną w Baranowiczach przez warszawskie Europejskie Centrum Kultury i Komunikacji, należał do Białoruskiego Stowarzyszenia Dziennikarzy.
Siarhiej Padsasonny nie ukrywał nigdy swojej homoseksualnej orientacji. Wydawał jedno z pierwszych czasopism LGBT na Białorusi pt. „Każdemu Swoje” (trzy wydania w 2003 roku). Białoruska Komisja Wojskowa skierowała go na przymusowe leczenie psychiatryczne w celu „wyleczenia go z homoseksualizmu”. „Leczony” był, jak twierdzi, za pomocą witaminy C. Zajmował się działalnością w młodzieżowych organizacjach pozarządowych. W 2007 roku przypadkowo trafił na do nadającej z Polski białoruskojęzycznej telewizji Biełsat TV. Podjął współpracę ze stacją i od momentu jej uruchomienia w 2007 roku przygotowywał dla niej materiały, m.in. reportaż o zdarzających się na Białorusi przypadkach kierowania gejów do szpitali psychiatrycznych i wysyłaniu informacji o ich „transseksualizmie” do miejsc pracy. Materiał oparty był na osobistych doświadczeniach. W listopadzie 2007 roku Siarhiej Padsasonny został siłą zabrany z mieszkania przez białoruskie KGB i przewieziony na przesłuchanie, w czasie którego pytano go o powiązania z Biełsatem. W styczniu 2008 roku funkcjonariusze służb bezpieczeństwa dokonali rewizji w jego mieszkaniu, rekwirując kamerę i nośniki pamięci. Padsasonny został zwolniony z pracy na uniwersytecie i dyscyplinarnie usunięty z domu akademickiego. Rozpoczęte zostało śledztwo w sprawie posiadania przez niego nielegalnej literatury, w związku z czym przez trzy dni funkcjonariusze KGB wywozili jego książki. Według jego słów, przez jednego z pracowników KGB był szarpany i obrzucany wyzwiskami.
Działalność w Polsce.
Wkrótce po rozpoczęciu śledztwa Siarhiej Padsasonny, obawiając się aresztowania, z pomocą przyjaciół zbiegł z Białorusi do Polski. Przez pierwsze dwa lata mieszkał u polskiego działacza LGBT Łukasza Pałuckiego. Kontynuował pracę w Biełsacie, przygotowując reportaże, m.in. o stosunku białoruskiej armii wobec gejów. Szkolił korespondentów pracujących na Białorusi. Przez dwa lata prowadził program "Abjektyu" (). Potem został głównym redaktorem bloku informacyjnego i prowadzącym w programie "Studyja „Biełsat”". Publikuje w polskich czasopismach, jest autorem licznych artykułów naukowych. Oprócz dziennikarstwa zajmuje się także literaturoznawstwem. Zdarza mu się „potajemnie” odwiedzać ojczysty kraj. Po czterech latach pobytu w Polsce ponownie zdał egzaminy z zakresu filologii rosyjskiej i raz jeszcze napisał pracę doktorską. 13 marca 2012 roku uzyskał stopień doktora nauk humanistycznych na Wydziale Lingwistyki Stosowanej Uniwersytetu Warszawskiego. Temat jego dysertacji doktorskiej brzmiał: "Motyw grzechu w powieściach F.M. Dostojewskiego", a jego opiekunem naukowym była prof. dr hab. Ludmiła Łucewicz.
Siarhiej Padsasonny pełni funkcję Białoruskiego Ambasadora Międzynarodowego Stowarzyszenia Lesbijek i Gejów na rzecz Kultury (na wygnaniu w Polsce). Wchodził w skład Komitetu Organizacyjnego Parady Równości w Warszawie w 2013 roku. Odpowiadał w nim za kontakty z Europą Wschodnią oraz za wersję rosyjskojęzyczną strony internetowej Parady.
Poglądy i oceny.
Zdaniem Siarhieja Padsasonnego mężczyźni skazani na śmierć w związku ze sprawą zamachu w metrze w Mińsku w 2011 roku – Dzmitryj Kanawałau i Uładzisłau Kawalou – nie byli winni, a Alaksandr Łukaszenka "stracił na wykonaniu wyroku".
Zdaniem Łukasza Pałuckiego, pozycja Siarhieja Padsasonnego wśród białoruskich dziennikarzy jest porównywalna z pozycją Moniki Olejnik w polskich mediach. Sprawiło to, że wśród warszawskich znajomych nazywany jest żartobliwie "białoruską Moniką Olejnik". Natomiast w homelskim portalu internetowym "Gomielbest. Nowosti Gomielia" został opublikowany paszkwil, w którym w silnie obraźliwym tonie zasugerowano, że Pasdasonny został przyjęty do pracy w telewizji, ponieważ "kryterium naboru pretendentów do pełnienia obowiązków w „Biełsacie” jest nietradycyjna orientacja seksualna i inne anomalne seksualne „bajery”".

</doc>
<doc id="1603776" url="https://pl.wikipedia.org/wiki?curid=1603776" title="Knihynicze">
Knihynicze

Knihynicze lub Knihinicze (ukr. Княгиничі) – wieś w rejonie rohatyńskim obwodu iwanofrankiwskiego, założona przed r. 1444.
Należały do Jaryczowskich, później do Mikołaja Herburta w roku 1451, także do Fryderyka Herburta w 1502.
W II Rzeczypospolitej miejscowość była siedzibą gminy wiejskiej Knihynicze w powiecie rohatyńskim województwa stanisławowskiego. Po wojnie działał tu sztab dowódcy UPA Romana Szuchewycza. Obecnie w chacie znajduje się izba pamięci muzeum Szuchewycza. Wieś liczy 718 mieszkańców.
W roku 1841 urodził się tu Władysław Ignacy Wisłocki, archiwista, bibliotekarz, bibliograf, historyk literatury, kustosz Biblioteki Jagiellońskiej, profesor Uniwersytetu Jagiellońskiego, członek Akademii Umiejętności.

</doc>
<doc id="1603777" url="https://pl.wikipedia.org/wiki?curid=1603777" title="Knihynicze (gmina)">
Knihynicze (gmina)

Knihynicze – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy były Knihynicze.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Knihynicze, Oskrzesińce, Pomonięta, Wasiuczyn, Zagórze Knihynickie, Jawcze (część), Załuże (część), Babuchów (część) i Psary (część).
Po II wojnie światowej obszar gminy znalazł się w ZSRR.

</doc>
<doc id="1603783" url="https://pl.wikipedia.org/wiki?curid=1603783" title="Koniuszki (obwód iwanofrankiwski)">
Koniuszki (obwód iwanofrankiwski)

Koniuszki – wieś na Ukrainie, w rejonie rohatyńskim obwodu iwanofrankiwskiego, nad Gniłą Lipą.
W 2001 roku liczyła 1504 mieszkańców. Przez wieś przebiega ukraińska droga krajowa N09.
W II Rzeczypospolitej miejscowość była siedzibą gminy wiejskiej Koniuszki w powiecie rohatyńskim województwa stanisławowskiego.

</doc>
<doc id="1603785" url="https://pl.wikipedia.org/wiki?curid=1603785" title="Koniuszki (gmina)">
Koniuszki (gmina)

Koniuszki – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy były Koniuszki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Babuchów (część), Czahrów (część), Jawcze (część), Junaszków, Koniuszki, Kunicze, Łuczyńce, Nastaszczyn i Obelnica.
Po II wojnie światowej obszar gminy znalazł się w ZSRR.

</doc>
<doc id="1603791" url="https://pl.wikipedia.org/wiki?curid=1603791" title="John Latham">
John Latham



</doc>
<doc id="1603794" url="https://pl.wikipedia.org/wiki?curid=1603794" title="Miodopijek długodzioby">
Miodopijek długodzioby

Miodopijek długodzioby ("Acanthorhynchus tenuirostris") – gatunek małego ptaka z rodziny miodojadów (Meliphagidae). Zamieszkuje wschodnią i południowo-wschodnią część Australii (wraz z Tasmanią i okolicznymi wyspami) w obszarach leśnych oraz w miejskich ogrodach w Sydney i Melbourne. Sklasyfikowany został przez ornitologa Johna Lathama w roku 1801.
Podgatunki i zasięg występowania.
Wyróżniono cztery podgatunki "A. tenuirostris":
Morfologia.
Długość ciała wynosi 13–16 cm (z tego 2–5 cm przypada na dziób), rozpiętość skrzydeł 18–23 cm, zaś masa ciała – średnio 11 g; ulega ona wahaniom związanym z odkładaniem tłuszczu, może wynosić 4–24 g u samca i 7–16 g u samicy. Dymorfizm płciowy w upierzeniu słabo zaznaczony. U samca większość upierzenia jest połyskliwie czarna, szare są pokrywy nadogonowe i wewnętrzna część skrzydła. Można dostrzec biały śliniak ciągnący się aż po brzuch; mniejszy, brązowy, przykrywa jedynie gardło. Niższą część piersi i brzuch porastają pióra od jasnobrązowych po żółtobrązowe. Samice są bardziej oliwkowo-brązowe, a ich śliniak na gardle nie jest tak wyraźnie brązowy, jak u samca. Często są dodatkowo ozdobione białymi plamami rozsianymi po całym ciele. U dorosłych osobników tęczówka ma barwę intensywnie czerwoną, u młodych czarną.
Ekologia.
Środowiskiem życia miodopijka długodziobego są przeważnie gęste lasy lub lasy o gęstym podszycie. Pospolicie zamieszkują nizinne wrzosowiska, ale zdarzają się i obserwacje na wyższych wysokościach. Okazjonalnie odwiedza wilgotny las równikowy lub las zawsze zielony twardolistny. Przeważnie miodopijki długodziobe przebywają samotnie, w parach lub grupach do 5 osobników. W okolicach z obfitującymi w nektar roślinami niekiedy spotyka się miodopijki długodziobe wraz z przedstawicielami "Zosterops", innymi miodojadami lub niewielkimi wróblowymi. Zimą samce zachowują się agresywnie wobec co słabszych samic i odganiają je od nektaru, przez co przyczyniają się do wzrostu ich śmiertelności. Są jednak zmuszone wycofać się przy konflikcie z większymi ptakami, np. miodaczkami białouchymi ("Phylidonyris novaehollandiae"). Przedstawiciele "A. tenuirostris" żywią się głównie nektarem, jednak dorosłe w okresie lęgowym lub tuż przed nim żywią się głównie owadami ze względu na tymczasowe niedobory nektaru po zimie. Osobniki młodociane otrzymują wyłącznie bezkręgowce.
Lęgi.
Lęgi stwierdzano od sierpnia do maja, jednak odbywają się głównie w listopadzie i grudniu. Materiały na gniazdo zbierają oba ptaki z pary, jednak buduje je samica. Składa zwykle 2 jaja (maksymalnie 4), może osiągnąć 5 zniesień na sezon. Przeważnie inkubacja trwa dwa tygodnie, wysiaduje wyłącznie samica. Pisklęta po wykluciu ważą około 8 g. Karmią je oboje rodzice. Przeważnie po 14 dniach są w pełni opierzone, a po kolejnych 8 stają się samodzielne.
Status.
IUCN uznaje miodopijka długodziobego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako lokalnie pospolity. Trend liczebności populacji uznawany jest za spadkowy.

</doc>
<doc id="1603798" url="https://pl.wikipedia.org/wiki?curid=1603798" title="John Latham (ornitolog)">
John Latham (ornitolog)

John Latham (ur. 27 czerwca 1740 w Eltham, zm. 4 lutego 1837) – brytyjski lekarz, ornitolog i przyrodnik.
Latham nazywany był dziadkiem australijskiej ornitologii, ponieważ zbadał, nadał nazwy i sklasyfikował wiele okazów ptaków, które przewiezione zostały z Australii do Anglii w latach 80. i 90. XVIII wieku. Należą do nich m.in.: emu zwyczajne, kakadu biała, orzeł australijski, lirogony czy dzierzbowron. Był także pierwszym badaczem, który opisał arę hiacyntową.
Pracował także jako lekarz w Dartford, w hrabstwie Kent, gdzie prowadził badania ornitologiczne nad pokrzewką kasztanowatą. Przeszedł na emeryturę w roku 1796 i osiadł w hrabstwie Hampshire w Anglii.
Publikacje.
"A General Synopsis of Birds" Lathama było pierwszym na świecie opracowaniem ornitologicznym ze 106 ilustracjami wykonanymi własnoręcznie przez autora. Publikacja opisuje wiele nowych gatunków, które Latham odkrył w różnych muzeach i zbiorach. W pozycji tej, podobnie jak inny znany przyrodnik Georges-Louis Leclerc, hrabia de Buffon, nie przywiązywał wagi do nazw gatunków, które opisywał. Dopiero później zdał sobie sprawę, że jeśli opisywałby gatunki, korzystając z dwuczłonowej klasyfikacji, opracowanej przez Karola Linneusza, dostąpiłby możliwości nadawania epitetu gatunkowego pochodzącego od jego nazwiska. Kiedy zorientował się jak duży popełnił błąd, to szybko opublikował w 1790 r. zestawienie wcześniej opisanych przez siebie ptaków pt. "Index Ornithologicus", z naniesionymi poprawkami. Jednak było już za późno, ponieważ niemiecki entomolog Johann Friedrich Gmelin zdążył tymczasem wydać uzupełnioną 13 edycję "Systema Naturae" Linneusza, w której dał naukowe nazwy gatunkom, także tym z książki Lathama "A General Synopsis of Birds". Gmelin uwzględnił zasady nomenklatury dwumianowej i dzięki temu jego nazwisko widnieje w nazwach niektórych gatunków opisanych kilka lat wcześniej przez Johna Lathama.
Latham utrzymywał regularną korespondencję z takimi osobistościami ze świata nauki, jak: Pennant Thomas, Joseph Banks, Ashton Lever i wieloma innymi. Od 1775 roku należał do Royal Society, miał także swój znaczny udział w tworzeniu Towarzystwa Linneuszowskiego w Londynie.

</doc>
<doc id="1603800" url="https://pl.wikipedia.org/wiki?curid=1603800" title="Quino">
Quino

Quino, właśc. Joaquín Salvador Lavado Tejón (ur. 17 lipca 1932 w Mendozie, zm. 30 września 2020 w Luján de Cuyo) – argentyński rysownik, twórca serii komiksów o Mafaldzie.
Życiorys.
Urodził się 17 lipca 1932 roku w Mendozie, w rodzinie andaluzyjskich imigrantów. Rodzice od początku wołali na niego Quino, żeby odróżnić go od wuja – rysownika Joaquína Tejóna, który zaszczepił w nim upodobanie do rysowania. W 1945 roku, po śmierci matki, Quino rozpoczął studia na Akademii Sztuk Pięknych w Mendozie. W wieku 16 lat stracił ojca, a rok później porzucił szkołę z zamiarem tworzenia humorystycznych rysunków. Niedługo potem udało mu się sprzedać pierwszy rysunek – reklamę sklepu z jedwabiem. Starał się wtedy również o pracę w którymś ze stołecznych wydawnictw, jednak próby te kończyły się niepowodzeniem.
W 1954 roku, po odbyciu służby wojskowej, osiadł w Buenos Aires. Wiódł tam bardzo ubogie życie.
Ostatecznie udało mu się opublikować pierwszy rysunek w tygodniku „Esto Es” i począwszy od tego momentu jego prace ukazywały się w wielu innych pismach: „Leoplán”, „TV Guía”, „Vea y Lea”, „Damas y Damitas”, „Usted”, „Panorama”, „Adán”, „Atlántida”, „Che”, „Democracia” (dziennik). W 1954 roku zaczął regularnie rysowanie dla „Rico Tipo”, „Tía Vicenta” i „Dr Merengue”. Tworzył też rysunki reklamowe.
W 1963 roku opublikowano pierwszy zbiór rysunków zatytułowany "Mundo Quino". Jego kariera zaczęła wówczas przyspieszać. W 1964 roku dostał zlecenie stworzenia rysunków reklamujących sprzęt AGD firmy Mansfield. Imiona postaci występujących w reklamie miały się zaczynać na sylabę „ma”. W ten sposób powstała postać Mafaldy. Reklama nie została ostatecznie opublikowana, jednak „Leoplán” wydrukował pierwszą scenkę z Mafaldą w roli głównej. Niedługo potem Mafalda zaczęła się regularnie ukazywać w tygodniku "Primera Plana" oraz w piśmie "El Mundo" (1965–67). W 1966 roku wydano pierwszy komiks grupujący powstałe dotychczas rysunki Quino. Wkrótce potem Mafalda zdobyła popularność we Włoszech, Hiszpanii (cenzura przykleja jej etykietkę „dla dorosłych”), Portugalii i innych krajach.
25 czerwca 1973 Quino ostatecznie pożegnał się z Mafaldą, bo, jak sam stwierdził, skończyły mu się pomysły. Przeprowadził się do Mediolanu, gdzie nadal regularnie rysował.
Tematyka dzieł.
Bohaterowie rysunków Quino to zazwyczaj zwykli śmiertelnicy, co nie znaczy, że od czasu do czasu nie będą się pojawiały scenki surrealistyczne czy alegoryczne (np. policjant wkładający valium do otwartych ust manifestantów), karykaturalne reakcje i postacie.
Mimo że tematy poruszane przez Quino dotyczą zazwyczaj ważkich kwestii, a dialogi zajadle komentują otaczającą rzeczywistość, to bohaterowie Mafaldy wciąż mogą być postrzegani jak prawdziwe dzieci i ich rodzice, a nie jak dorośli zamknięci w dziecięcych kształtach (dlatego bliżej jest Mafaldzie do Calvina i Hobbesa niż do Fistaszków).
Humor Quino jest charakterystycznie gorzki, momentami nawet cyniczny. Eksponuje nędzę i absurd ludzkiego istnienia, bez względu na klasę społeczną. Demaskuje biurokrację, głupotę autorytetów, bezsilność instytucji (ONZ), ludzką krótkowzroczność. Nierzadko sprowadza do absurdu zwyczajne, dobrze znane sytuacje.
Pomimo pesymistycznej strony tej twórczości, historie Quino pełne są humoru i sympatii dla ofiar świata, w którym przyszło nam żyć (urzędnicy, dzieci, kobiety, artyści) oczywiście z domieszką niezbędnej ironii. Nawet w stosunku do karykaturalnych postaci bezwzględnych szefów i nieczułych biurokratów pojawia się uśmiech politowania, jako że są oni ofiarami własnego zaślepienia i głupoty.
Punkt widzenia Quino może być postrzegany jako produkt przemian zachodzących w Argentynie na przestrzeni ostatnich czterdziestu lat. Ta swoista mieszanka pesymizmu i humanizmu jest prawdopodobnie jedną z przyczyn jego ogromnego sukcesu w krajach Europy i Ameryki Łacińskiej.
Nagrody i odznaczenia.
Quino zdobył wiele międzynarodowych nagród. W 1982 roku został wybrany Rysownikiem Roku przez kolegów po fachu z całego świata. Dwa razy otrzymał Platynową Nagrodę Konex w dziedzinie sztuk wizualnych. Organizacja B’nai B’rith przyznała mu odznaczenie za promowanie praw człowieka. W 2000 roku zdobył drugą nagrodę Quevedos (latynoamerykański konkurs na najlepsze rysunki humorystyczne), a sześć lat później odebrał tytuł Doktora Honoris Causa Uniwersytetu w Córdobie (Argentyna).
Lista dzieł.
W Polsce w 1985 roku w cyklu Literatura na Świecie dla dzieci i młodzieży ukazała się kompilacja "Mafalda" z rysunkami przerysowanymi, a nie oryginalnymi. W 2020 roku Wydawnictwo „Nasza Księgarnia” wydało w dwóch tomach komplet pasków z Mafaldą.

</doc>
<doc id="1603801" url="https://pl.wikipedia.org/wiki?curid=1603801" title="Jakszini">
Jakszini

Jakszini, jakszi (sanskryt याक्षिणि, याक्षि) – klasa przyjaznych boginek w mitologii indyjskiej. Jakszini są żeńskimi odpowiednikami jakszów, razem z nimi występując w orszaku Kubery, boga bogactwa. Podobnie jak jakszowie, opiekują się ukrytymi skarbami. Jakszi związane są z kultem przyrody i płodności, dotknięciem dłonią lub stopą drzewa mogą sprawić, że zakwitnie i wyda owoce.
Jakszinie w sztuce indyjskiej.
Postacie jaksziń stanowią częsty motyw dekoracyjny w sztuce starożytnej, np. w Bharhut, Sańći i Mathurze. Wykształcił się określony kanon przedstawiania jakszini jako młodej, nagiej kobiety o zmysłowych kształtach i uśmiechniętej twarzy, stojącej pod drzewem w wygiętej pozie, zwanej "tribhanga". Najbardziej znanym przedstawieniem jakszini jest postać z bramy w Sańći.

</doc>
<doc id="1603803" url="https://pl.wikipedia.org/wiki?curid=1603803" title="Konkolniki">
Konkolniki

Konkolniki lub Kąkolniki (ukr. Кукільники, trans. "Kukilnyky") – wieś w rejonie halickim obwodu iwanofrankiwskiego. W II Rzeczypospolitej miejscowość była siedzibą gminy wiejskiej Konkolniki w powiecie rohatyńskim województwa stanisławowskiego.
W granicach Konkolnik znajduje się dawniej samodzielna wieś Słobódka Konkolnicka.
Historia.
Wieś weszła w skład uposażenia arcybiskupów lwowskich dzięki nadaniu księcia Władysława Opolczyka w 1386 roku. Parafia została ufundowana w 1421 roku przez biskupa Jana Półkozica Rzeszowskiego. W latach 1618-1620 kościół i wieś zostały zniszczone podczas najazdów turecko-tatarskich.
Latem 1939 odbyło się w Konkolnikach Gminne Święto Teatrów i Chórów Ludowych.

</doc>
<doc id="1603804" url="https://pl.wikipedia.org/wiki?curid=1603804" title="Konkolniki (gmina)">
Konkolniki (gmina)

Konkolniki – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy były Konkolniki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bybło, Chochoniów, Dytiatyn, Jabłonów, Konkolniki, Podszumlańce, Skomorochy Stare, Słoboda Konkolnicka i Zagórze Konkolnickie.
Pod okupacją niemiecką w Polsce zniesiona; włączona częściowo do nowej gminy Skomorochy Stare.
Po II wojnie światowej obszar gminy został włączony do Ukraińskiej SRR.

</doc>
<doc id="1603806" url="https://pl.wikipedia.org/wiki?curid=1603806" title="Parafia Wszystkich Świętych w Górkach Wielkich">
Parafia Wszystkich Świętych w Górkach Wielkich

Parafia Wszystkich Świętych w Górkach Wielkich – katolicka parafia. Należy do dekanatu Skoczów diecezji bielsko-żywieckiej. W 2005 zamieszkiwało ją ponad 2300 katolików.
Zabytkowy kościół parafialny należy do najstarszych na Śląsku Cieszyńskim. Parafia wspomniana w rejestrze świętopietrza archiprezbiteratu apostolskiego z roku 1417. 

</doc>
<doc id="1603825" url="https://pl.wikipedia.org/wiki?curid=1603825" title="Parafia św. Jana Sarkandra w Górkach Wielkich">
Parafia św. Jana Sarkandra w Górkach Wielkich

Parafia św. Jana Sarkanda w Górkach Wielkich − parafia rzymskokatolicka położona w dekanacie skoczowskim, w diecezji bielsko-żywieckiej. W 2005 zamieszkiwało ją ok. 840 katolików.
Pracę duszpasterską w parafii prowadzą ojcowie franciszkanie z Prowincji Wniebowzięcia NMP w Katowicach. Świątynią parafialną jest kościół przy klasztorze oo. franciszkanów.
Kaplicę i plac budowy pod nowy kościół i klasztor poświęcił 12 sierpnia 1990 ks. abp Damian Zimoń, ówczesny ordynariusz diecezji katowickiej, do której należały do 25 marca 1992 Górki Wielkie. Parafię założono na terenach należących kiedyś do rodziny Kossaków. W Górkach mieszkała m.in. pisarka Zofia Kossak-Szczucka. Parafię erygowano 27 lutego 1991.

</doc>
<doc id="1603826" url="https://pl.wikipedia.org/wiki?curid=1603826" title="Cayce Clayton">
Cayce Clayton



</doc>
<doc id="1603827" url="https://pl.wikipedia.org/wiki?curid=1603827" title="Aleksiej Orłow (1786–1861)">
Aleksiej Orłow (1786–1861)

Aleksiej Fiodorowicz Orłow ros. Алексей Федорович Орлов (ur. w Moskwie, zm. w Petersburgu) – rosyjski dyplomata i działacz państwowy. Od 1825 hrabia, od 1833 generał kawalerii, a od 1856 książę.
Życiorys.
Urodził się 19 października 1786 w Moskwie. W latach 1805-1814 uczestnik wypraw armii rosyjskiej przeciwko Napoleonowi Bonaparte. Będąc dowódcą pułku konnicy Gwardii Cesarskiej uczestniczył w rozgromieniu powstania dekabrystów na Placu Senackim 14 grudnia 1825, za co otrzymał tytuł hrabiego. W 1828 wziął udział w wojnie rosyjsko-tureckiej jako dowódca 1 Dywizji Strzelców Konnych. W 1831 uczestniczył w rozbiciu tzw. „Buntu Cholery” w Petersburgu i walkach zbrojnych w garnizonach wojskowych. Od 1836 członek Rady Państwa.
W 1844, po śmierci Aleksandra von Benckendorffa, został szefem Samodzielnego Korpusu Żandarmów i szefem III Oddziału Kancelarii Osobistej Jego Cesarskiej Mości. Przewodniczył delegacjom rosyjskim w czasie zawarcia układów pokojowych: w Adrianopolu (1829), Paryżu (1856) i układu Unkier Iskielesinskiego (1833).
Od 1856 przewodniczący Rady Państwa i Komitetu Ministrów Imperium Rosyjskiego. Będąc od 1856 przewodniczącym Tajnego Komitetu (od 1858 Głównego Komitetu) rozpatrującego sprawy chłopskie, występował jako przeciwnik zniesienia poddaństwa. Zmarł 21 maja 1861 w Petersburgu.

</doc>
<doc id="1603828" url="https://pl.wikipedia.org/wiki?curid=1603828" title="Lipica Dolna">
Lipica Dolna

Lipica Dolna (ukr. Нижня Липиця) – wieś w rejonie rohatyńskim obwodu iwanofrankiwskiego, założona w 1438.
W II Rzeczypospolitej miejscowość była siedzibą gminy wiejskiej Lipica Dolna w powiecie rohatyńskim województwa stanisławowskiego.
Wieś liczy 719 mieszkańców.

</doc>
<doc id="1603829" url="https://pl.wikipedia.org/wiki?curid=1603829" title="Autosan A1010M Medium">
Autosan A1010M Medium

Autosan A1010M Medium – wysokopodłogowy autobus miejski produkowany w latach 1995-2005 przez firmę Autosan w Sanoku.
Historia modelu.
Prototypy.
W pierwszej połowie lat 90. firma Autosan miała w ofercie trzy autobusy miejskie: mały Autosan H6-20 (niektóre źródła błędnie podają, że był to późniejszy model H7-20), coraz bardziej starzejący się Autosan H9-35 oraz mało popularny autobus klasy maxi H10-11.11. Dlatego opracowano założenia nowego autobusu miejskiego klasy midi. Miał on m.in. posiadać wysokiej jakości komponenty uznanych firm światowych. W latach 1994 (2 szt.) i 1995 (4 szt.) powstało łącznie 6 prototypów modelu zwanego wówczas Autosan A10-10M. Różniły się one zastosowanymi głównymi komponentami, a zwłaszcza zespołami napędowymi i skrzyniami biegów oraz układem drzwi (2 lub 3). Eksperymentowano z silnikami Cummins D5.9-145.10 (147 KM, Euro 1), Renault MIDR 06.02.26V (175 KM), oraz Mercedes-Benz OM366A (165 KM, Euro 1). Stosowano automatyczne skrzynie biegów Voith Midimat TA 12.5 i Allison MT643, oraz mechaniczną typu TS5-60 z FPS Tczew. Wypróbowywano osie z FON Radomsko i węgierskiej firmy Raba. Stylistyka autobusu była bardzo nowoczesna i nie odbiegała od ówczesnych autobusów zachodnich. Większość prototypów (lub wszystkie) została następnie sprzedana firmom transportowym. Pierwszy trafił do ZKM Świnoujście, a dziś jest użytkowany przez firmę KA Świnoujście. Na przełomie wieków powstało również kilka prototypów zasilanych gazem CNG.
Modele seryjne.
W 1995 roku wyprodukowano pierwszą serię informacyjną 10 sztuk autobusów "Autosan A10-10M". Konstrukcja tego modelu była oparta na spawanej podłużnicowo–kratownicowej ramie połączonej ze szkieletem nadwozia ze spawanych stalowych rur. Poszycie ścian bocznych oraz dachu wykonano z blachy aluminiowej przyklejanej do szkieletu. Ścianę przednią oraz tylną wykonano z laminatów i przyklejano do szkieletu. Szyby boczne oraz dzieloną przednią umieszczano w uszczelkach. Natomiast szybę tylną wklejano do nadwozia. W podwoziu zastosowano sterowane pneumatycznie hamulce bębnowe. Opcjonalnie montowano układy ABS i ASR. Sztywne osie zawieszono na miechach powietrznych. Na każdej osi zamontowano stabilizator przechyłu. Autobusy z serii informacyjnej wyposażono w trzy pary drzwi, silnik Renault MIDR 06.02.26V, przekładnię Allison MT643 oraz sztywne osie Raba. Miały one tylne światła w zderzaku w układzie poziomym, zastąpione w kolejnych modelach seryjnych przez światła pionowe.
We wnętrzu ściany boczne oraz sufit wyłożone są płytami unilam, a na podłodze zastosowano wykładzinę antypoślizgową. Dla pasażerów przewidziano tapicerowane fotele. Z laminatów wykonano również nową deskę rozdzielczą kierowcy oraz kabinę kierowcy typu półotwartego.
Nowością było zastosowanie komputerowego systemu obsługi. Komputer mieleckiej firmy R&amp;G rejestrował parametry pracy silnika, obciążenie autobusu, liczbę pasażerów oraz przystanków, a także sterował pracą elektronicznych wyświetlaczy i kasowników.
Nowocześnie stylizowana ściana przednia miała wydzielone miejsce na tablicę kierunkową. Wykorzystano przednie i tylne reflektory pochodzące z autobusów rodziny Autosan H10.
Od 1998 roku głównym silnikiem, ze względu na swoją cenę, stał się model WS Andoria 6cT107-3 o pojemności 6,54 dm3, spełniający wymagania normy emisji spalin Euro 2. Silnik Mercedes-Benz OM366A oferowany był opcjonalnie. Podczas łódzkiej Wystawy Komunikacji Miejskiej w 2001 roku zaprezentowano prototypowy autobus "Autosan A1010M Medium" zasilany gazem ziemnym CNG. Napędzany on był silnikiem "Andoria 6cT107", z którym współpracowała pięciobiegowa przekładnia mechaniczna TS5-60. Osiem butli gazowych o pojemności 67,5 dm3 każda (łączna pojemność 540 dm3 gazu) umieszczono na zwisie tylnym, co spowodowało, że przestrzeń pasażerska kończyła się dokładnie za trzecimi drzwiami (układ 2-2-1). Pojazd pomieścić mógł 83 pasażerów, w tym 20 na miejscach siedzących. Masa własna autobusu wynosiła 8550 kg, całkowita – 14 500 kg. Wykonano jedynie trzy prototypy z takim zasilaniem. W 2000 roku w tylnej części nadwozia wyeliminowano stopień wewnętrzny i obniżono tam poziom podłogi o około 80 mm.
Produkcja seryjna objęła co najmniej siedem wersji modelu "Autosan A1010M Medium":
Podstawowym silnikiem (stosowanym w modelach wersji od ".03" do ".06") był Mercedes-Benz OM366A. W modelu ".08" produkowanym od 1998 roku zastosowano polską jednostkę WS Andoria 6cT107-3. Natomiast montowany późniejszych wersjach ".11" i ".12", silnik Renault MIDR 06.02.26W4 miał moc maksymalną 153 kW (209 KM). Wszystkie produkowane wersje były wyposażone w osie węgierskiej firmy Raba.
Produkcja i sprzedaż rodziny wysokopodłogowych autobusów "Autosan A1010M Medium" wynosiła najczęściej od kilku do kilkunastu sztuk rocznie. Jedynie w latach 1998-2000 była większa, osiągając maksimum 49 sztuk w 2000 roku. Sprzedawane one były tylko na rynku krajowym. Łącznie powstało 162 sztuk, jednak te dane najprawdopodobniej nie obejmują 6 sztuk prototypów z lat 1994-1995, a być może również pojazdów z serii próbnej (10 szt.). Ostatni autobus wyprodukowano na początku 2005 roku. W poszczególnych latach było to co najmniej: 1994 – 2 szt., 1995 – 14 szt., 1996 – 6 szt., 1997 – 12 szt., 1998 – 23 szt., 1999 – 25 szt., 2000 – 49 szt., 2001 – 10 szt., 2002 – 6 szt., 2003 – 11 szt., 2004 – 6 szt., a w 2005 roku – 1 sztuka.

</doc>
<doc id="1603830" url="https://pl.wikipedia.org/wiki?curid=1603830" title="Lipica Dolna (gmina)">
Lipica Dolna (gmina)

Lipica Dolna – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy była Lipica Dolna.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Honoratówka, Lipica Dolna, Lipica Górna, Łopuszna, Sarnki Górne i Świstelniki.
Po II wojnie światowej obszar gminy znalazł się w ZSRR.

</doc>
<doc id="1603834" url="https://pl.wikipedia.org/wiki?curid=1603834" title="Rezerwat przyrody Jezioro Liwia Łuża">
Rezerwat przyrody Jezioro Liwia Łuża

„Jezioro Liwia Łuża” – faunistyczny rezerwat przyrody o powierzchni 239,74 ha, w województwie zachodniopomorskim, w powiecie gryfickim, w gminie Rewal, 0,5–1,0 km od brzegu Morza Bałtyckiego. Rezerwat w strefie oddziaływania cofki morskiej. Obszar rezerwatu pokrywa się z linią brzegową jeziora Liwia Łuża. Na północy i zachodzie kąpielisko morskie Niechorze, na północnym wschodzie – Pogorzelica, na południu wieś Skalno.
Rezerwat został utworzony w 1959 r.
Znajduje się na obszarach programu Natura 2000:
Ochrona.
Celem ochrony jest zachowanie ekosystemu płytkiego lagunowego jeziora wraz z różnorodnością siedlisk kształtowanych pod jego wpływem w warunkach zmiennego oddziaływania wód Bałtyku oraz siedlisk rzadkich gatunków roślin szczególnie słonolubnych i biotopów ptaków wodno-błotnych.
Ochroną ścisłą jest objęte 162,52 ha wód przybrzeżnych, powierzchni jeziora z największą liczbą „wysp” z szuwarów oczeretowych, z olsami i szuwarami trzcinowymi. Pozostała część rezerwatu podlega ochronie czynnej (11,97 ha) oraz ochronie krajobrazowej (65,19 ha).
Ostoja ptaków.
Niegdyś, gdy na jeziorze istniały naturalne łachy, gniazdował tutaj m.in.: perkoz dwuczuby ("Podiceps cristatus" – 30 par), łabędź niemy ("Cygnus olor" – 5 par), gęgawa ("Anser anser" – 20–25 par), błotniak stawowy ("Circus aeruginosus" – 2–3 pary), krwawodziób ("Tringa totanus" – 2 pary), śmieszka ("Chroicocephalus ridibundus" – 300 par) - obecnie kolonia lęgowa mew śmieszek znajduje się na jeziorze Konarzewo - mewa srebrzysta ("Larus argentatus" – 4-6 par; obecnie, mewy te licznie gniazdują na dachach budynków na terenie Niechorza), rybitwa zwyczajna ("Sterna hirundo" – 3–4 pary), wąsatka ("Panurus biarmicus" – 1 para), srokosz ("Lanius excubitor" – 1 para). W czasie wiosenno-jesiennych wędrówek przebywają tu m.in.: gęś zbożowa ("Anser fabalis") i gęś białoczelna ("Anser albiflons") – 600 osobników, świstun ("Anas penelope"), krakwa ("Anas strepera"), rożeniec zwyczajny ("Anas acuta").
W ostoi ma swoje pierzowisko gęgawa ("Anser anser") – około 100 osobników.
Turystyka.
Wokół rezerwatu okrężny Szlak Liwiej Łuży, o długości 9,3 km, rozpoczynający się i kończący w Niechorzu, gdzie łączy się z E-9 Szlakiem Nadmorskim im. Czesława Piskorskiego (Świnoujście – Kołobrzeg – Darłowo – Łeba – Żarnowiec).
Na jeziorze zlokalizowane są trzy pomosty - dwa od strony Niechorza, jeden od strony Skalna.

</doc>
<doc id="1603837" url="https://pl.wikipedia.org/wiki?curid=1603837" title="Ford Focus (Europa)">
Ford Focus (Europa)



</doc>
<doc id="1603840" url="https://pl.wikipedia.org/wiki?curid=1603840" title="Parafia Najświętszej Maryi Panny Królowej Polski w Pogórzu">
Parafia Najświętszej Maryi Panny Królowej Polski w Pogórzu

Parafia NMP Królowej Polski w Pogórzu – parafia rzymskokatolicka w diecezji bielsko-żywieckiej w dekanacie Skoczów. Erygowana 12 lutego 1984. W 2005 zamieszkiwało ją niespełna 1200 katolików.
Pod koniec 2012 r., w trzy tygodnie, na dachu jej kościoła powstała instalacja fotowoltaiczna o mocy 37,440 kW, do której panele (moduły) dostarczyła firma Canadian Solar Inc., a całość zrealizowała firma RenSan Energia z Katowic.
Zamontowany system to pierwsza taka instalacja w regionie. Panele PV wystarczają na pokrycie potrzeb energetycznych kościoła.

</doc>
<doc id="1603841" url="https://pl.wikipedia.org/wiki?curid=1603841" title="Marion Rolland">
Marion Rolland

Marion Rolland (ur. 17 października 1982 w Saint-Martin-d’Hères) – francuska narciarka alpejska, mistrzyni świata.
Kariera.
Pierwszy raz na arenie międzynarodowej Marion Rolland pojawiła się 3 grudnia 1997 roku w Val Thorens, gdzie w zawodach FIS Race w slalomie zajęła 32. miejsce. W lutym 2001 roku brała udział w mistrzostwach świata juniorów w Verbier, gdzie była między innymi dziewiąta w supergigancie. W zawodach Pucharu Świata zadebiutowała 30 stycznia 2004 roku w Haus, gdzie zajęła 37. miejsce w biegu zjazdowym. Pierwsze pucharowe punkty wywalczyła 26 lutego 2005 roku w San Sicario, zajmując dwunaste miejsce w zjeździe. Siedem lat później, 14 marca 2012 roku w Schladming po raz pierwszy stanęła na podium, zajmując drugie miejsce w swej koronnej konkurencji. Na podium stanęła także dzień późiej, zajmując trzecie miejsce w supergigancie. Najlepsze wyniki osiągnęła w sezonie 2011/2012, kiedy w klasyfikacji generalnej zajęła 23. miejsce, a w klasyfikacji zajazdu była szósta.
Największy sukces w karierze osiągnęła w 2013 roku, kiedy na mistrzostwach świata w Schladming zdobyła złoty medal w biegu zjazdowym. W tej samej konkurencji była też między innymi piąta na mistrzostwach świata w Val d’Isère w 2009 roku. W 2010 roku brała udział w igrzyskach olimpijskich w Vancouver, jednak nie ukończyła rywalizacji w zjeździe.
W 2015 roku zakończyła karierę.

</doc>
<doc id="1603842" url="https://pl.wikipedia.org/wiki?curid=1603842" title="Mistrzostwa Europy w Koszykówce Mężczyzn 1991">
Mistrzostwa Europy w Koszykówce Mężczyzn 1991

Mistrzostwa Europy w koszykówce mężczyzn 1991 odbyły się w dniach 24 - 29 czerwca 1991 we Włoszech. Zwyciężyła drużyna Jugosławii, pokonując w finale drużynę gospodarzy 88:73. Brąz wywalczyła drużyna Hiszpanii po pokonaniu w meczu o 3. miejsce Francji 101:83. Na piątym miejscu uplasowali się Grecy, pokonując Czechosłowację 95:79. Reprezentacja Polski zajęła siódme miejsce po wygranej 90:86 z Bułgarią.
Grupy.
Osiem drużyn występujących w mistrzostwach zostało podzielonych na dwie grupy:
Faza pucharowa.
Finał.
MISTRZ EUROPY 1991
JUGOSŁAWIA PIĄTY TYTUŁ

</doc>
<doc id="1603843" url="https://pl.wikipedia.org/wiki?curid=1603843" title="Podkamień (rejon rohatyński)">
Podkamień (rejon rohatyński)

Podkamień (ukr. Підкамінь, "Pidkamiń") – wieś w rejonie rohatyńskim obwodu iwanofrankiwskiego, założona w 1445 r. Wieś liczy 579 mieszkańców. Przez wieś przebiega ukraińska droga krajowa N09.
Historia.
W II Rzeczypospolitej miejscowość była siedzibą gminy wiejskiej Podkamień w powiecie rohatyńskim województwa stanisławowskiego.
W Podkamieniu oddział UPA zabił w lutym 1944 roku około 80 Polaków.

</doc>
<doc id="1603844" url="https://pl.wikipedia.org/wiki?curid=1603844" title="Podkamień (gmina w województwie stanisławowskim)">
Podkamień (gmina w województwie stanisławowskim)

Podkamień – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy był Podkamień.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bieńkowce, Dehowa, Doliniany, Dziczki, Fraga, Jahłusz, Lubsza, Mełna, Podburze, Podkamień, Psary (część), Wyspa i Załanów.
Po II wojnie światowej obszar gminy znalazł się w ZSRR.

</doc>
<doc id="1603845" url="https://pl.wikipedia.org/wiki?curid=1603845" title="Franciszek Potocki">
Franciszek Potocki



</doc>
<doc id="1603846" url="https://pl.wikipedia.org/wiki?curid=1603846" title="Groszek leśny">
Groszek leśny

Groszek leśny ("Lathyrus sylvestris" L.) – gatunek rośliny z rodziny bobowatych. Naturalny obszar występowania obejmuje niemal całą Europę, Maroko w Afryce Północnej oraz Syberię Zachodnią i Kaukaz. W Polsce jest pospolity.
Biologia i ekologia.
Bylina, hemikryptofit. Kwitnie od lipca do sierpnia. Rośnie w lasach, zaroślach i na suchych łąkach. W Polsce jest pospolity na całym niżu oraz w niższych położeniach górskich/. Gatunek charakterystyczny dla klasy (Cl.) "Trifolio-Geranietea". Liczba chromosomów 2n = 14.

</doc>
<doc id="1603847" url="https://pl.wikipedia.org/wiki?curid=1603847" title="Lathyrus sylvestris">
Lathyrus sylvestris



</doc>
<doc id="1603849" url="https://pl.wikipedia.org/wiki?curid=1603849" title="Puków">
Puków

Puków (ukr. Пуків) – wieś w rejonie rohatyńskim obwodu iwanofrankiwskiego, założona w 1419 roku. Miejscowość liczy 1052 mieszkańców.
Znajduje tu się przystanek kolejowy Puków, położony na linii Tarnopol – Stryj.
Historia.
Mikołaj z Dzierżanowa, ożeniony w 1447 r. z Jadwigą, córka Jana Gąsiorka z Gór, dostał za nią 30 grzywien posagu, w którym Mikołaj Parawa herbu Ogończyk (1400–1450), dworzanin królewski, starosta halicki oddaje mu część Pukowa, w ziemi halickiej. Żoną Mikołaja Jemielnickiego nieznanego herbu, który w latach 1499–1504 miał różne sprawy we Lwowie, była Elżbieta z Pukowa. W 1527 roku Jakub Potocki herbu Pilawa jako dziedzic Potoka, Pukowa i Sokołowa stawił się w Krakowie i odstąpił należące do swojej żony Katarzyny oraz jej sióstr Anny i Jadwigi Jemielnickich części we wsi Jemielnica w powiecie księskim.
W II Rzeczypospolitej miejscowość była siedzibą gminy wiejskiej Puków w powiecie rohatyńskim województwa stanisławowskiego.
Krzyż pamiątkowy w miejscu kwatery Romana Szuchewycza.
Z inicjatywy wójta wsi Lubomyra Tyczkiwskiego oraz deputowanego do rady rejonowej Jaremy Zwarczuka 12 października 2015 roku w Pukowie ustawiono krzyż na miejscu dawnej kwatery głównej dowódcy Ukraińskiej Powstańczej Armii, Romana Szuchewycza. W uroczystości wziął udział kapłan Ukraińskiej Cerkwi Greckokatolickiej. Pamiątkowy znak znajduje się w miejscu, gdzie od jesieni 1945 do lata 1946 roku przebywał Roman Szuchewycz.

</doc>
<doc id="1603851" url="https://pl.wikipedia.org/wiki?curid=1603851" title="Puków (gmina)">
Puków (gmina)

Puków – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy był Puków.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Cześniki, Danilcze, Dubryniów, Puków, Stratyn, Ujazd i Żołczów.
Po II wojnie światowej obszar gminy znalazł się w ZSRR.

</doc>
<doc id="1603852" url="https://pl.wikipedia.org/wiki?curid=1603852" title="Intelligent dance music">
Intelligent dance music



</doc>
<doc id="1603860" url="https://pl.wikipedia.org/wiki?curid=1603860" title="Rohatyn (gmina)">
Rohatyn (gmina)

Rohatyn – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy było miasto Rohatyn, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czercze, Firlejów, Kleszczówna, Kutce, Perenówka, Podgrodzie, Podwinie, Potok, Putiatyńce, Ruda, Wierzbołowce, Zalipie i Załuże (część).
Po II wojnie światowej obszar gminy znalazł się w ZSRR.

</doc>
<doc id="1603861" url="https://pl.wikipedia.org/wiki?curid=1603861" title="Tamara Zwierzyńska-Matzke">
Tamara Zwierzyńska-Matzke

Tamara Zwierzyńska-Matzke (ur. 1968, zm. 2 grudnia 2000) – polska dziennikarka, romanistka oraz pisarka. Pracowała w dziale reportażu telewizji TVN oraz TVP, była także asystentką reżysera w serialu "Szpital Dzieciątka Jezus". W 1998 roku wyszła za Svena Matzke, z którym mieszkała w Brukseli. Napisała pamiętnik "Czasami wołam w niebo", który po jej śmierci został uzupełniona przez jej męża i wydany w 2002 roku. Jest bohaterką filmu dokumentalnego "Historia Tamary i Svena" z 2003 roku.
Choroba.
W 1999 roku lekarze zdiagnozowali u niej raka jajnika. Zmarła w 2000 roku. Przebieg choroby opisywała w swoim dzienniku, który zgodnie z jej wolą został po śmierci uzupełniony i wydany.

</doc>
<doc id="1603863" url="https://pl.wikipedia.org/wiki?curid=1603863" title="Utatsusauridae">
Utatsusauridae



</doc>
<doc id="1603864" url="https://pl.wikipedia.org/wiki?curid=1603864" title="Żurów">
Żurów

Żurów (ukr. Журів) – wieś w gminie miejskej Rohatyń, rejonie iwanofrankowskim , obwodu iwanofrankiwskiego. Wieś liczy 472 mieszkańców.
Historia.
W r. 1394 król Polski Władysław Jagiełło nadał Żurów Danile Zaderewickiemu, protoplaście rodu Daniłowiczów herbu Sas. Miejscowość pozostawała w rękach Daniłowiczów przez blisko cztery wieki. 
W 1510 r. wieś otrzymała magdeburskie prawa miejskie. Była siedzibą, m.in. Jana Daniłowicza, dziadka Jana Sobieskiego. 
W XVIII majątek przeszedł w ręce Konstancji z Daniłowiczów Potockiej i Korduli Potockiej. Kolejnymi właścicielami byli m.in. Michał i Anna Popielowie, Wiktoryn Bocheński, Stefan Tustanowski i Bank Parcelacyjny we Lwowie. 
W II Rzeczypospolitej miejscowość była siedzibą gminy wiejskiej Żurów w powiecie rohatyńskim województwa stanisławowskiego. W 1939 r. we wsi, liczącej 241 zagród, mieszkało 620 Polaków, 530 Ukraińców i ok. 120 Żydów. Ostatni właścicielem ziemskim był Tadeusz Dębiński. W latach 1943-1944 nacjonaliści ukraińscy z UPA zamordowali 59 Polaków.
W roku 1964 został zniszczony kościół w Żurowie.
Zabytki.
Na początku XVII w. Mikołaj Daniłowicz, podskarbi wielki koronny, ufundował nowy, murowany kościół pod wezwaniem św. Stanisława Biskupa i Męczennika, wznoszony przez znanych budowniczych lwowskich: Pawła Rzymianina i Wojciecha Kapinosa. W świątyni znajdował się łaskami słynący obraz Matki Bożej, pochodzący z przełomu XVI/XVII w. W 1940 r. w wyniku ukraińskich donosów Sowieci aresztowali, a następnie zamordowali w nieznanych okolicznościach ks. proboszcza Stanisława Rysiowskiego. W 1944 r. obraz Matki Bożej i część sprzętów liturgicznych przeniesiono na stałe z kościoła do pobliskiej cerkwi greckokatolickiej. 

</doc>
<doc id="1603865" url="https://pl.wikipedia.org/wiki?curid=1603865" title="Żurów (gmina)">
Żurów (gmina)

Żurów – dawna gmina wiejska w powiecie rohatyńskim województwa stanisławowskiego II Rzeczypospolitej. Siedzibą gminy był Żurów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Hrehorów, Kołokolin, Łukowiec Wiszniowski, Łukowiec Żurowski, Podmichałowce, Wiszniów i Żurów.
Po II wojnie światowej obszar gminy znalazł się w ZSRR.

</doc>
<doc id="1603866" url="https://pl.wikipedia.org/wiki?curid=1603866" title="Matthew Sanders">
Matthew Sanders



</doc>
<doc id="1603868" url="https://pl.wikipedia.org/wiki?curid=1603868" title="Tokei-tai">
Tokei-tai



</doc>
<doc id="1603871" url="https://pl.wikipedia.org/wiki?curid=1603871" title="Encyklopedia Gier">
Encyklopedia Gier



</doc>
<doc id="1603876" url="https://pl.wikipedia.org/wiki?curid=1603876" title="Franciszek Salezy Potocki (ujednoznacznienie)">
Franciszek Salezy Potocki (ujednoznacznienie)



</doc>
<doc id="1603881" url="https://pl.wikipedia.org/wiki?curid=1603881" title="Insaan">
Insaan



</doc>
<doc id="1603883" url="https://pl.wikipedia.org/wiki?curid=1603883" title="Pappataci">
Pappataci

Pappataci – wirusowa choroba zakaźna ludzi przenoszona przez samice moskitów, głównie z gatunków "Phlebotomus papatasii", "P. perniciosus" i "P. perfiliewsi". Objawia się bólami mięśni, uczuciem rozbicia, bólami brzucha, głowy. W przebiegu choroby występuje epizod gwałtownego wzrostu temperatury ciała, z gorączką 38,8°–40,3 °C, trwający dzień lub dwa. W pierwszym dniu gorączki towarzyszy jej przyspieszone tętno. Pojawia się także ból głowy i stawów oraz nudności, może dojść do zapalenia opon mózgowo-rdzeniowych. Leczenie jest zachowawcze i objawowe, rokowanie zawsze dobre. Objawy utrzymują się przez różnie długi czas, od kilku dni do tygodni.

</doc>
<doc id="1603888" url="https://pl.wikipedia.org/wiki?curid=1603888" title="Mistrzostwa Świata w Hokeju na Lodzie 2009 (elita)">
Mistrzostwa Świata w Hokeju na Lodzie 2009 (elita)

Mistrzostwa Świata w Hokeju na Lodzie Elity 2009 odbyły się w szwajcarskich miastach: Berno oraz Kloten w dniach 24 kwietnia – 10 maja. Był to 73 turniej o złoty medal mistrzostw świata. Mecze rozgrywane były w Szwajcarii po raz dziesiąty w historii, a po raz pierwszy od jedenastu lat. Wtedy najlepszą drużyną została Szwecja, która w dwumeczu finałowym wygrała z Finlandią 1:0.
W tej części mistrzostw uczestniczyły najlepsze 16 drużyn na świecie. System rozgrywania meczów był inny niż w niższych dywizjach. Najpierw odbywały się dwie fazy grupowe, a potem systemem pucharowym 8 drużyn walczyło o mistrzostwo. Najgorsze drużyny w pierwszej fazie grupowej grały między sobą o utrzymanie w fazie grupowej. Dwie ostatnie drużyny spadły do I dywizji. 
Hale w których odbyły się zawody to:
PostFinance Arena w Bernie (o pojemności 17 000 miejsc)
Eishalle Schluefweg w Kloten (o pojemności 9 000 miejsc)
Mecze na terenie Polski oglądać można było w komercyjnych stacjach: Polsat Sport oraz Polsat Sport Extra.
Pierwsza faza grupowa.
Grupa A.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa B.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa C.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa D.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Druga faza grupowa.
Grupa E.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa F.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Walka o utrzymanie.
Grupa G.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Niemcy, jako gospodarz Mistrzostwa Świata 2010, nie mogą spaść z Elity. W Mistrzostwach Świata I Dywizji 2010 zamiast Niemiec zagra druga drużyna grupy spadkowej.
Nagrody.
Dyrektoriat turnieju wybrał trójkę najlepszych zawodników, po jednej na każdej pozycji:
Skład gwiazd wybrany przez dziennikarzy:

</doc>
<doc id="1603904" url="https://pl.wikipedia.org/wiki?curid=1603904" title="Operacja Bull Run">
Operacja Bull Run

Operacja Bull Run (ang. "Bull Run") – dwudniowa operacja sił amerykańskich oraz nowej armii irackiej przeprowadzona przeciwko anty-amerykańskim rebeliantom z Armii Mahdiego wspartych członkami irackiej Al-Kaidy. Operacja rozpoczęła się 24 czerwca 2007 roku i brało w niej udział 3000 żołnierzy z czego 2000 stanowiły wojska amerykańskie, uzupełnione przez członków irackiej armii oraz policji.
Po ponad 48 godzinnych walkach Amerykanie zakończyli operacje w której zginęło 2 rebeliantów, a co najmniej czterech dostało się do niewoli. Po stronie wojsk koalicji nie poniesiono żadnych strat. Operacja Bull Run odbywała się trakcie operacji "Marne Torch", które odbywała się terenie południowego Bagdadu, a którą dowodził ten sam dowódca, generał Rick Lynch.

</doc>
<doc id="1603997" url="https://pl.wikipedia.org/wiki?curid=1603997" title="No Said Date">
No Said Date

No Said Date – pierwszy solowy album amerykańskiego rapera Masty Killi członka Wu-Tang Clan, wydany 1 czerwca 2004 roku nakładem wytwórni Nature Sounds.
Większość utworów została wyprodukowana przez RZA'e, Mathematics, True Master i stylem przypominają produkcję z albumu "Enter the Wu-Tang (36 Chambers)", wykorzystując dźwięki z azjatyckich filmów akcji i sample z utworów soulowych z lat 60. i 70.
Twórcy.
Opracowano na podstawie materiału źródłowego.

</doc>
<doc id="1604013" url="https://pl.wikipedia.org/wiki?curid=1604013" title="Bednarów">
Bednarów

Bednarów – wieś w rejonie kałuskim obwodu iwanofrankiwskiego, założona w 1442 r. W II Rzeczypospolitej miejscowość była siedzibą gminy wiejskiej Bednarów w powiecie stanisławowskim województwa stanisławowskiego. Wieś liczy 2431 mieszkańców.
Znajduje tu się stacja kolejowa Bednarów, położona na linii Stryj – Iwano-Frankiwsk (odcinek dawnej Galicyjskiej Kolei Transwersalnej).

</doc>
<doc id="1604019" url="https://pl.wikipedia.org/wiki?curid=1604019" title="Bednarów (gmina)">
Bednarów (gmina)

Bednarów – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy był Bednarów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bednarów, Bryń, Ciężów, Komarów, Majdan, Medynia, Sapahów, Wiktorów i Wysoczanka.
Pod okupacją część gminy weszła w skład nowej gminy Halicz.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604054" url="https://pl.wikipedia.org/wiki?curid=1604054" title="Tenyukyo">
Tenyukyo



</doc>
<doc id="1604089" url="https://pl.wikipedia.org/wiki?curid=1604089" title="Neil Banfield">
Neil Banfield

Neil Anthony Banfield (ur. 20 stycznia 1962 w Londynie, Anglia) – piłkarz grający na pozycji obrońcy.
Kariera klubowa.
Jego pierwszym zespołem był londyński Crystala Palace, w którym występował przez 2 lata. W 1981 roku wyjechał z Anglii do Australii i podpisał kontrakt z miejscowym klubem Adelaide City. Na antypodach wytrzymał również tylko dwa lata, po czym wrócił na Wyspy Brytyjskie, do klubu Leyton Orient. W 1984 roku w wieku 22 lat przedwcześnie zakończył karierę.
Kariera trenerska.
Od 1997 roku pracuje w Arsenalu Londyn. Zaczynał jako trener młodzieżówki, zaś później powierzono mu opiekę na rezerwami Kanonierów.

</doc>
<doc id="1604090" url="https://pl.wikipedia.org/wiki?curid=1604090" title="Keten">
Keten



</doc>
<doc id="1604092" url="https://pl.wikipedia.org/wiki?curid=1604092" title="Bisacodyl">
Bisacodyl



</doc>
<doc id="1604093" url="https://pl.wikipedia.org/wiki?curid=1604093" title="Harcerz Śląski">
Harcerz Śląski

Harcerz Śląski (podtytuł” „Pismo Katowickie Kręgu Instruktorów Harcerskich im. Andrzeja Małkowskiego”) – niezależne pismo, wydawane poza cenzurą przez Krąg Instruktorów Harcerskich im. Andrzeja Małkowskiego w Katowicach. Powstało z inicjatywy współorganizatora i przewodniczącego katowickiego KIHAM – phm Wojciecha Poczachowskiego. Ukazywało się od stycznia do listopada 1981 r., w sumie ukazało się 8 numerów "Harcerza Śląskiego". Wydawanie pisma przerwał stan wojenny.
Redakcja.
Pismo redagowali: Wojciech Poczachowski, Bogdan Suchy, Marek Wójcicki, Jacek Żelazny, Anna Gadomska i Paweł Wieczorek. Tytuł nawiązywał do wydawanego w latach 1920–1921 na Śląsku dwutygodnika harcerskiego wydawanego w języku polskim pt. „Harcerz Śląski” redagowanego w Bytomiu oraz Cieszynie.

</doc>
<doc id="1604094" url="https://pl.wikipedia.org/wiki?curid=1604094" title="Powstanie dekabrystów">
Powstanie dekabrystów



</doc>
<doc id="1604101" url="https://pl.wikipedia.org/wiki?curid=1604101" title="Komunistyczna Partia Islandii">
Komunistyczna Partia Islandii

Komunistyczna Partia Islandii (isl. "Kommúnistaflokkur Íslands") – islandzka partia polityczna istniejąca w latach 1930-1938.
Założona w listopadzie 1930 przez grupę młodych działaczy, którzy wcześniej tworzyli frakcję komunistyczną wewnątrz Partii Socjaldemokratycznej. Należała do Kominternu. Czterokrotnie brała udział w wyborach do Althingu, ale tylko raz, w roku 1937, udało jej się zdobyć mandaty.
W roku 1938 zjednoczyła się z inną grupą działaczy, którzy odeszli z Partii Socjaldemokratycznej, tworząc Partię Jedności Ludowej ("Sameiningarflokkur alþýðu – Sósíalistaflokkurinn"). Partia Jedności Ludowej nie należała do Kominternu, choć dominowali w niej komuniści. W roku 1956 współtworzyła koalicję wyborczą, a w roku 1968 partię pod nazwą Związek Ludowy.

</doc>
<doc id="1604102" url="https://pl.wikipedia.org/wiki?curid=1604102" title="Pożar buszu na wschodnim wybrzeżu Australii (1994)">
Pożar buszu na wschodnim wybrzeżu Australii (1994)

Pożar buszu na wschodnim wybrzeżu Australii w 1994- klęska żywiołowa, która miała miejsce od 27 grudnia 1993 do 16 stycznia 1994 i wystąpiła w Nowej Południowej Walii. Pożar rozciągał się od Bega do Queensland. 80 oddzielnych frontów pożarów zagrażało wielu obszarom w tym miastom Newcastle i Sydney. Pożar zabił 4 osoby i spłonęło ponad 8000 km² ziemi. Zniszczeniu uległo 225 domów, w większości położonych na przedmieściach Sydney.

</doc>
<doc id="1604103" url="https://pl.wikipedia.org/wiki?curid=1604103" title="Błudniki">
Błudniki

Błudniki (ukr. Блюдники) – wieś na Ukrainie, w obwodzie iwanofrankiwskim, w rejonie halickim, do 1945 w Polsce, w województwie stanisławowskim, w powiecie stanisławowskim, siedziba gminy Błudniki.
Błudniki leżą nad Łomnicą.
Urodził się tu Marian Sigmund – polski architekt wnętrz, scenograf.

</doc>
<doc id="1604104" url="https://pl.wikipedia.org/wiki?curid=1604104" title="Stowarzyszenie Czarnego Oceanu">
Stowarzyszenie Czarnego Oceanu



</doc>
<doc id="1604106" url="https://pl.wikipedia.org/wiki?curid=1604106" title="Błudniki (gmina)">
Błudniki (gmina)

Błudniki – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy były Błudniki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Błudniki, Dorohów, Kołodziejów, Kryłos, Kurypów, Ostrów, Perłowce, Pukasowce, Siedliska, Sobotów, Św. Stanisław, Temerowce i Załukiew.
Pod okupacją część gminy weszła w skład nowej gminy Halicz.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604110" url="https://pl.wikipedia.org/wiki?curid=1604110" title="Bohorodczany Stare">
Bohorodczany Stare

Bohorodczany Stare – wieś w rejonie bohorodczańskim obwodu iwanofrankiwskiego. W II Rzeczypospolitej miejscowość była siedzibą gminy wiejskiej Bohorodczany Stare w powiecie stanisławowskim województwa stanisławowskiego. Wieś liczy 3569 mieszkańców.
9 kwietnia 1868 roku w Bohorodczanach Starych urodził się generał brygady Wojska Polskiego Ryszard Hausner.
Linki zewnętrzne.
Bohorodczany Stare na stronie Rady Najwyższej Ukrainy

</doc>
<doc id="1604111" url="https://pl.wikipedia.org/wiki?curid=1604111" title="Bohorodczany Stare (gmina)">
Bohorodczany Stare (gmina)

Bohorodczany Stare – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy były Bohorodczany Stare.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bohorodczany Stare, Hryniówka, Łesiówka i Niewoczyn.
Pod okupacją zniesiona i przekształcona w gminę Bohorodczany.

</doc>
<doc id="1604189" url="https://pl.wikipedia.org/wiki?curid=1604189" title="Sami Heinonen">
Sami Heinonen

Sami Heinonen (ur. 1973) – fiński strongman.
Wymiary:
Mieszka w Rauma.

</doc>
<doc id="1604230" url="https://pl.wikipedia.org/wiki?curid=1604230" title="Joachim Giraldès">
Joachim Giraldès

Joachim Albin Cardozo Cazado Giraldès (ur. 24 kwietnia 1808 w Porto, zm. 27 listopada 1875) – portugalsko-francuski anatom i chirurg.
Życiorys.
Uczęszczał początkowo do szkoły w Maderze, ale jeszcze w dzieciństwie przeniósł się do Paryża razem z ojcem, który był konsulem. Tam ukończył studia medyczne; tytuł doktora medycyny otrzymał w 1836 roku. Po studiach został prosektorem w szkole anatomicznej. W 1848 roku został chirurgiem w "Bureau central des hôpitaux". Praktykował w szpitalu Beaujou. W 1846 roku został profesorem anatomii, w 1851 roku chirurgii. W 1866 roku wybrany na roczną kadencję przewodniczącego Société Nationale de Chirurgie.
W 1854 roku podczas przeprowadzania autopsji przecinał zwapniałą tchawicę i nagle obluzowane ostrze skalpela (według innej wersji twardy kawałek tkanki) zraniło go, niszcząc mu gałkę oczną. Okres zdrowienia po wypadku był przedłużony i bolesny, poza tym w ciągu następnego roku w drugim oku wzrok uległ stopniowemu pogorszeniu. Giraldes zmuszony był porzucić praktykę, był jednak nadal czynny naukowo. Zmarł w fotelu w bibliotece. Spotyka się też w literaturze nieprawdziwą informację, jakoby zmarł w konsekwencji zakażenia po wypadku podczas autopsji.
Opisał szczątkowy narząd będący pozostałością przewodów Wolffa u mężczyzn – tzw. przyjądrze lub narząd Giraldésa. Badał też mózgowia chorych z wodogłowiem.

</doc>
<doc id="1604247" url="https://pl.wikipedia.org/wiki?curid=1604247" title="Pirjo Urpilainen">
Pirjo Urpilainen

Pirjo Urpilainen (ur. 25 października 1978 w Kinnula) – fińska biathlonistka, jej największym sukcesem jest 6. miejsce w sztafecie w czasie Mistrzostw Świata w 2003 roku.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1604254" url="https://pl.wikipedia.org/wiki?curid=1604254" title="Partia Jedności Ludowej">
Partia Jedności Ludowej

Partia Jedności Ludowej, szerzej znana jako Partia Socjalistyczna (isl. "Sameiningarflokkur alþýðu – Sósíalistaflokkurinn") – islandzka partia lewicowa istniejąca w latach 1938-1968. Od 1956 roku wchodziła w skład Związku Ludowego.
Powstała w roku 1938 wskutek zjednoczenia Komunistycznej Partii Islandii z grupą działaczy, którzy odeszli z Partii Socjaldemokratycznej. Chociaż dominowali w niej komuniści, nie należała do Kominternu.
Podczas II wojny światowej jej popularność rosła. Podczas referendum w roku 1944 poparła niepodległość Islandii i weszła w skład szerokiej koalicji rządowej (gabinet Ólafura Thorsa), z której po dwóch latach wystąpiła, sprzeciwiając się projektowi utworzenia bazy armii amerykańskiej w Keflavíku.
Przestała formalnie istnieć w roku 1968, kiedy Związek Ludowy przekształcił się z koalicji wyborczej w partię polityczną.
Pierwszym przewodniczącym Partii Socjalistycznej był Héðinn Valdimarsson, który ustąpił na znak protestu przeciw agresji ZSRR na Finlandię. Od 1939 do 1968 przewodniczącym partii był Einar Olgeirsson.

</doc>
<doc id="1604277" url="https://pl.wikipedia.org/wiki?curid=1604277" title="Głaz narzutowy na placu Wolności w Raciborzu">
Głaz narzutowy na placu Wolności w Raciborzu

Głaz narzutowy na placu Wolności – pochodzący z epoki lodowcowej głaz narzutowy z granitu (z licznymi domieszkami), umiejscowiony na placu Wolności w Raciborzu. Jest największym spośród wszystkich głazów odnalezionych na terenie Kotliny Raciborskiej i największym spośród głazów pomnikowych w województwie śląskim oraz na całym Śląsku. W roku 1960 został ustanowiony pomnikiem przyrody. 
Charakterystyka.
Jest to głaz granitowy składający się z czerwonego skalenia oraz kwarcu. Waży 42,5 t, jego objętość wynosi 16,5 m³, długość 3,25 m, a wysokość – 2,25 m. Znajduje się na środku placu Wolności, na działce nr 843/175. Obok głazu przebiegają dwa szlaki turystyczne, żółty Szlak im. Polskich Szkół Mniejszościowych i czerwony Szlak Husarii Polskiej.
Historia.
Głaz pochodzi ze Skandynawii i został przyniesiony do Kotliny Raciborskiej przez lodowiec w czasie zlodowacenia Sanu II. Został odkryty w 1927 roku w piaskowni Karola Popelli w Wojnowicach. W 1929 roku całkowicie go odsłonięto, a w roku 1934, za radą jednego z wojnowickich nauczycieli, Alfonsa Nentwiga, mimo olbrzymich rozmiarów i wagi, został przetransportowany do Raciborza na obecne miejsce, wówczas zwane placem Adolfa Polko (niem. "Polkoplatz"). Operacja przewiezienia głazu była w owym czasie sporym przedsięwzięciem. Podwozie, na którym przetransportowano głaz, zostało wypożyczone z fabryki dywanów w Kietrzu. Na podwoziu umieszczono z kolei specjalnie wyprodukowany na ten cel kocioł z firmy Siemens-Plania Werke (obecnie SGL Carbon, dawny ZEW S.A.). Do zamocowania obiektu użyto uchwytów i lin udostępnionych przez firmę Fröhlich, a raciborska kolej użyczyła szyn oraz podkładów kolejowych. Jako środka transportu użyto platformy ciągniętej przez dwie lokomobile parowe, wypożyczone przez hrabiego Lichnowskiego z Kuchelnej. Na swoje miejsce dotarł ostatecznie 6 czerwca 1934 roku. Po ustawieniu go na miejscu otoczono go niewielkim murkiem, przegrodzonym tabliczkami z nazwiskami bojowników ruchu narodowo-socjalistycznego. Zastąpił stojącą wcześniej w tym miejscu pierwszą w historii Raciborza publiczną fontannę, ufundowaną przez Adolfa Polko. Uroczystej inauguracji dokonano 1 lipca 1934 roku. Głaz miał być symbolem nowych czasów jako "tysiącletnie monumentum ruchu narodowo-socjalistycznego". W roku 1945 murek zlikwidowano.
Od 10 czerwca 1960 roku orzeczeniem nr 179 Prezydium Wojewódzkiej Rady Narodowej w Opolu posiada status pomnika przyrody nieożywionej. Ponowne orzeczenie o uznaniu głazu za pomnik przyrody wydał również w rozporządzeniu nr 21/05 z dnia 16 czerwca 2005 roku wojewoda śląski.

</doc>
<doc id="1604300" url="https://pl.wikipedia.org/wiki?curid=1604300" title="Latimeria (ryba)">
Latimeria (ryba)

Latimeria ("Latimeria chalumnae") – gatunek drapieżnej ryby mięśniopłetwej, opisany naukowo w 1938 na podstawie jednego okazu złowionego przy brzegach południowo-wschodniej Afryki. W 1999 roku został opisany drugi gatunek z rodzaju "Latimeria" – "L. menadoensis".
Historia.
Przez wiele lat uważana była za jedynego współcześnie żyjącego przedstawiciela trzonopłetwych, ryb uważanych za wymarłe ponad 60 mln lat temu. Występuje w Oceanie Indyjskim. Lokalnie była znana dużo wcześniej jako ryba konsumpcyjna o niewielkim znaczeniu gospodarczym.
Odkrycie gatunku.
Zimą 1938 roku w pobliżu miasta East London u wybrzeży RPA szyper trawlera Hendrik Goosen złowił w pobliżu ujścia rzeki Chalumna dziwną rybę. Złowiony okaz mierzył 1,5 m długości i ważył ok. 60 kg. Okaz odkupiła Marjorie Courtenay-Latimer – kustosz w nowo otwartym East London Muzeum w East London. Po zrobieniu szkiców przekazała rybę do spreparowania konserwatorowi w tamtejszym muzeum. Następnie wykonany przez siebie szkic przesłała do Uniwersytetu Rhodes w Grahamstown, do profesora chemika Jamesa Smitha. Z zamiłowania był on znanym i cenionym autorytetem z zakresu wiedzy o ichtiologii. Na podstawie tego egzemplarza dokonano opisania tego nowego dla nauki gatunku.
Później złowiono następne egzemplarze. W latach 50. XX w. uczeni mieli możliwość przeprowadzenia szczegółowych badań latimerii, a nawet sfilmować je pod wodą. Do początku lat 70. XX w. złowiono (zawsze w sieci) ponad 40 egzemplarzy tej ryby. Wtedy też latimerię złowiono po raz pierwszy na wędkę - dokonał tego rybak z Komorów Masaidi Mohamadi. Ryba miała długość 164 cm i ważyła 65 kg.
Występowanie.
Ze względu na zamieszkiwanie w głębinach morskich trudno jest oszacować ich populację. 
Wygląd.
Długość ciała największych osobników dochodzi do 2 m przy masie kilkudziesięciu, maksymalnie 95 (100) kg. Ciało stalowoniebieskie z jasnymi plamami osłonięte jest dużymi, okrągłymi łuskami pokrytymi kosminą. Płetwy parzyste osadzone są na silnych trzonach. W budowie wewnętrznej zachowało się wiele cech zbliżających latimerie do ryb chrzęstnoszkieletowych, m.in. podobny system regulacji ciśnienia osmotycznego, spiralny fałd zwiększający powierzchnię chłonną jelita oraz w większości chrzęstny szkielet, tylko częściowo skostniały. Pęcherz pławny latimerii osłania tkanka tłuszczowa.
Tryb życia.
Latimerie "L. chalumnae" przebywają na głębokościach od (70) 150 do 700 (800) m, nad skalistym dnem i w podwodnych jaskiniach pochodzenia wulkanicznego. Prowadzą nocny tryb życia. Żywią się rybami i głowonogami (głównie kałamarnicami). Latimeria jest gatunkiem jajożyworodnym.

</doc>
<doc id="1604339" url="https://pl.wikipedia.org/wiki?curid=1604339" title="Czerniejów (Ukraina)">
Czerniejów (Ukraina)

Czerniejów (ukr. Черніїв) – wieś w rejonie iwanofrankiwskim obwodu iwanofrankiwskiego. Wieś liczy 3972 mieszkańców.
W pobliżu znajduje się przystanek kolejowy Drużba, położony na linii Chryplin – Delatyn.
Historia.
Wieś założona w 1399.
W II Rzeczypospolitej miejscowość była siedzibą gminy wiejskiej Czerniejów w powiecie stanisławowskim województwa stanisławowskiego.
We wsi podczas wyborów do Rady Państwa w Wiedniu X kadencji przebywał jako kandydat Józef Huryk.

</doc>
<doc id="1604343" url="https://pl.wikipedia.org/wiki?curid=1604343" title="Czerniejów (gmina)">
Czerniejów (gmina)

Czerniejów – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy był Czerniejów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bratkowce, Chomiaków, Czerniejów, Czukałówka, Chryplin, Opryszowce i Tyśmieniczany.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604354" url="https://pl.wikipedia.org/wiki?curid=1604354" title="Laurent Courtois">
Laurent Courtois

Laurent Courtois (ur. 11 września 1978 w Lyonie) – francuski piłkarz występujący na pozycji pomocnika.
Kariera.
Courtois karierę rozpoczynał Olympique Lyon. W jego barwach nie zagrał jednak ani razu. W 1998 roku trafił do drugoligowego AC Ajaccio. Na sezon 1999/2000 został wypożyczony do innego drugoligowego zespołu, Toulouse FC. W 2000 roku awansował z nim do Ligue 1. Wówczas podpisał kontrakt z Toulouse. W Ligue 1 zadebiutował 5 sierpnia 2000 roku w zremisowanym 1:1 pojedynku z Troyes AC.
W 2001 roku z powodu bankructwa klubu i degradacji do Championnat National, odszedł z klubu.
Został zawodnikiem angielskiego West Hamu United. W Premier League pierwszy mecz zaliczył 18 sierpnia 2001 przeciwko Liverpoolowi (1:2). Przez 1,5 roku w Premier League rozegrał 7 spotkań.
W styczniu 2003 roku Courtois wrócił do Francji, gdzie został graczem drugoligowego FC Istres. W 2004 roku awansował z nim do Ligue 1. 13 listopada 2004 roku w zremisowanym 1:1 spotkaniu z FC Sochaux-Montbéliard strzelił pierwszego gola w Ligue 1. W 2005 roku, po spadku Istres do Ligue 2, odszedł z klubu.
W połowie 2005 roku Courtois podpisał kontrakt z hiszpańskim Levante UD z Segunda División. W 2006 roku wywalczył z nim awans do Primera División. W tych rozgrywkach zadebiutował 29 sierpnia 2006 roku w przegranym 0:4 spotkaniu z Sevillą. W 2008 roku spadł z Levante do drugiej ligi. Wówczas opuścił drużynę.
W 2008 roku przeszedł do francuskiego pierwszoligowca Grenoble Foot 38. Pierwszy ligowy mecz zaliczył tam 23 sierpnia 2008 roku przeciwko Olympique Lyon (0:2). W 2010 roku spadł z Grenoble do Ligue 2. Jego barwy reprezentował jeszcze przez rok.
W 2011 roku Courtois podpisał kontrakt z amerykańskim CD Chivas USA. W MLS po raz pierwszy wystąpił 13 sierpnia 2011 roku w zremisowanym 0:0 pojedynku ze Seattle Sounders. W 2013 roku przeszedł w Los Angeles Galaxy.

</doc>
<doc id="1604394" url="https://pl.wikipedia.org/wiki?curid=1604394" title="Stade Josy Barthel">
Stade Josy Barthel

Stade Josy Barthel – stadion sportowy w Luksemburgu. Jest oficjalnym stadionem, na którym rozgrywa mecze piłkarska reprezentacja Luksemburga.
Został wybudowany w latach 1928-1931, a zmodernizowany w 1990. Rozgrywane są na nim także zawody lekkoatletyczne. Od 1993 nosi imię Josy Barthela, jedynego luksemburskiego złotego medalisty olimpijskiego. 
Mieści ok. 8000 widzów, częściowo pod dachem, częściowo na otwartej trybunie. Na stadionie tym rozgrywa także mecze piłkarskie drużyna Spora Luksemburg.

</doc>
<doc id="1604402" url="https://pl.wikipedia.org/wiki?curid=1604402" title="Agoria">
Agoria

Agoria (właśc. Sébastien Devaud) – francuski DJ i producent muzyczny.
Zainspirowany wpływami Jazzu i Detroit techno, Agoria jest jednym spośród artystów francuskiej sceny elektronicznej.
Rozpoczynając swoją karierę od niezwykle napiętego grafiku, Agoria stał się ważną postacią w europejskiej scenie techno. Grał w wielu klubach na całym świecie obok największych artystów takich jak m.in. DJ Hell, Kevin Saunderson, Carl Cox, Colin Dale, Joey Beltram, Ritchie Hawtin, czy Christian Vogel.
Sébastien dorastał w środowisku muzycznym – jego ojciec jest śpiewakiem operowym. W 1997 r. zaczął tworzyć swój własny materiał. Jego brzmienie przyciągnęło wielu niezależynch francuskich wytwórni jak np. UMF, Tekmics, Zebra 3, A-Traction i jest grane przez najlepszych DJ'i. Wspierają go również tacy artyści jak Laurent Garnier, Dave Clarke, Sven Vath, Luke Slater, DJ Hell.
W 2000 roku został pierwszym DJ'em który otrzymał prestiżowe stypendium FAIR przeznaczone dla utalentowanych francuskich artystów oraz podpisuje pierwszy publiczny kontrakt z angielską wytwórnią Peer Music.

</doc>
<doc id="1604451" url="https://pl.wikipedia.org/wiki?curid=1604451" title="Wendy Siorpaes">
Wendy Siorpaes

Wendy Siorpaes (ur. 13 stycznia 1985 w San Candido) – włoska narciarka alpejska, specjalistka konkurencji szybkościowych.
Kariera.
Po raz pierwszy na arenie międzynarodowej pojawiła się 2 grudnia 2000 roku podczas zawodów FIS Race w St. Vigilio. Zajęła wtedy 79. miejsce w gigancie. W 2004 roku wystartowała na mistrzostwach świata juniorów w Mariborze, gdzie zajęła jedenaste miejsce w zjeździe, a rywalizacji w supergigancie nie ukończyła. Podczas rozgrywanych rok później mistrzostw świata juniorów w Bardonecchii była między innymi dziewiąta miejsce w zjeździe.
W zawodach Pucharu Świata zadebiutowała 14 stycznia 2004 roku w Cortina d’Ampezzo, gdzie nie ukończyła supergiganta. Pierwsze pucharowe punkty zdobyła kilkanaście dni później, 30 stycznia 2004 roku w Haus, zajmując piętnastą pozycję w zjeździe. Nigdy nie stanęła na podium zawodów tego cyklu, najwyższą lokatę osiągnęła 24 stycznia 2009 roku w Cortina d’Ampezzo, gdzie zjazd ukończyła na szóstej pozycji. Najlepsze wyniki osiągnęła w sezonie 2008/2009, kiedy to w klasyfikacji generalnej zajęła 62. miejsce.
W 2006 roku wystartowała na igrzyskach olimpijskich w Turynie, zajmując 27. miejsce w kombinacji. Był to jej jedyny występ olimpijski. Brała też udział w mistrzostwach świata w Val d’Isère w 2009 roku, gdzie była ósma w zjeździe, a supergiganta zakończyła na 21. miejscu.
Osiągnięcia.
Puchar Świata.
Miejsca na podium w zawodach.
Siorpaes nigdy nie stanęła na podium zawodów PŚ.

</doc>
<doc id="1604453" url="https://pl.wikipedia.org/wiki?curid=1604453" title="Zdobycie Jerozolimy">
Zdobycie Jerozolimy



</doc>
<doc id="1604454" url="https://pl.wikipedia.org/wiki?curid=1604454" title="Trinoton querquedulae">
Trinoton querquedulae

Trinoton querquedulae – gatunek pasożyta zaliczany obecnie do Phthiraptera, według dawnej systematyki należał do wszołów. Jest najczęściej spotykanym pasożytem kaczki domowej, łabędzi i innych licznych gatunków należących do kaczkowatych.
Samiec długości 4,7 mm, samica 5,4 mm. Zabarwienia jasnożółtego. Tułów złożony z trzech wyodrębnionych segmentów i znacznie dłuższy od głowy. Bytują na całym ciele w piórach, czasami na skórze. Odżywiają się piórami, rzadko krwią.
Występuje na terenie Europy i Ameryki Południowej. Notowany też na innych kontynentach.

</doc>
<doc id="1604455" url="https://pl.wikipedia.org/wiki?curid=1604455" title="Strategia penetracji rynku">
Strategia penetracji rynku

Strategia penetracji rynku – strategia marketingowa polegająca przede wszystkim na wzmocnieniu swojej pozycji na dotychczasowym rynku oraz zintensyfikowaniu sprzedaży dotychczasowego produktu.
Działania.
Firma może podejmować następujące działania by wzmocnić sprzedaż i swoją pozycję:
Strategia ta ma na celu zatrzymanie istniejących klientów oraz zainteresowanie nowych odbiorców. Ma także na celu ochronę istniejącego rynku przed konkurencją. Stosowana jest ona przede wszystkim na rynkach stabilnych i dobrze rozpoznawalnych. Rynek ten jest dobrze nasycony produktem przede wszystkim w późniejszym cyklu życia produktu.

</doc>
<doc id="1604456" url="https://pl.wikipedia.org/wiki?curid=1604456" title="Delejów">
Delejów

Delejów (ukr. Делієве, czyt.Delijewe) – wieś w rejonie halickim obwodu iwanofrankiwskiego.
Wieś położona była w ziemi halickiej, należała do klucza marjampolskiego księżnej Anny Jabłonowskiej. W II Rzeczypospolitej miejscowość była siedzibą gminy wiejskiej Delejów w powiecie stanisławowskim województwa stanisławowskiego. Wieś liczy 473 mieszkańców.
Historia.
W 1427 właściciel wsi Jan Koła (lub Kola), stolnik królowej Zofii Holszańskiej, przyszły kasztelan halicki ufundował i uposażył tutaj kościół parafialny.
Według rejestru podatkowego w 1515 we wsi znajdowały się: kościół, młyn i 6 pół (ok. 150 ha) ziemi uprawnej.
Miały tutaj miejsce zbrodnie nacjonalistów ukraińskich na polskiej ludności cywilnej w okresie II wojny światowej. W kwietniu 1944 nacjonaliści ukraińscy obrabowali i spalili dwór i około 290 gospodarstw polskich oraz zamordowali 48 Polaków.
Wygląd wsi przed II wojną światową.
Delejów nie posiadał ulic jako takich. Główna ulica to gościniec, przy którym znajdowały się domostwa, a zmierzając w kierunku południowym znajdowała się cerkiew, dalej dwór właściciela ziemskiego Rafała Cywińskiego. Za dworem droga wiodła do Łan, a dalej do Mariampola. Nieco na południowy zachód – Jezupol. W kierunku północno-zachodnim droga wiodła na Winniki, a dalej do Dubowiec gdzie znajdowała się stacja kolejowa.
Kościół rzymskokatolicki znajdował się w dolnej części Delejowa, na początku Dorosile, tuż nad potokiem Gniłym po jego prawej stronie. Plebania umiejscowiona była na Kolonii, położonej na zachód od dworu. Za kościołem znajdowały się „skały” gdzie wydobywano kamień.
Dom Ludowy.
Budowę Domu Ludowego zakończono w latach 1936-37. W roku 1944 został spalony, a jego pozostałości zostały rozebrane na początku XXIw. Na parterze: po lewej znajdował się sklep towarów mieszanych należący do Kółka Rolniczego; po prawej mieściła się mleczarnia. W mleczarni prowadzono skup i przetwórstwo mleka. Z tyłu znajdowała się chłodnia, w której zimą gromadzono lód wykuwany z Dniestru. Na parterze była też remiza Ochotniczej Straży Pożarnej, do której należała znaczna liczba mieszkańców. Na wyposażeniu był sprzęt gaśniczy łącznie z ręczną pompą, odbywały się ćwiczenia. Na pierwszym piętrze znajdowały się biura Urzędu Gminy Zbiorowej. Z uwagi na urząd, zgodnie z przepisami na budynku musiała być na stałe wywieszona flaga Polski. Na drugim piętrze znajdował się posterunek policji. W Domu Ludowym były organizowane zabawy i imprezy kulturalne. Z inicjatywy Rafała Cywińskiego i ks. Arwońskiego powstał amatorski teatr pantomimiczny prezentujący swoje spektakle. Istniała orkiestra, odbywało się szereg konkursów.
Współczesność.
We wsi znajduje się chlewnia ukraińsko-duńskiej firmy «Даноша» (Danosha). W 2015 pogłowie świń wynosiło 15 tysięcy, w tym w chlewni w Delejowie 4 tysiące macior. Danosha jest w grupie trzech największych producentów wieprzowiny na Ukrainie.

</doc>
<doc id="1604457" url="https://pl.wikipedia.org/wiki?curid=1604457" title="Delejów (gmina)">
Delejów (gmina)

Delejów – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy był Delejów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Byszów, Chorostków, Delejów, Jeziorko, Kończaki Nowe, Kończaki Stare, Krymidów, Meducha, Międzyhorce, Siemikowce, Tumierz i Tustań.
Pod okupacją część gminy weszła w skład nowej gminy Halicz.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604460" url="https://pl.wikipedia.org/wiki?curid=1604460" title="Strategia rozwoju rynku">
Strategia rozwoju rynku

Strategia rozwoju rynku – strategia marketingowa polegająca na wejściu firmy na nowe rynki zbytu z dotychczasowymi produktami. Jest ona zwykle znaczenie trudniejsza od strategii penetracji rynku oraz bardziej czasochłonna i wymagająca znacznego przygotowania. Konieczna jest wszechstronna analiza preferencji i aspiracji nowych nabywców, ponieważ wymagania i zwyczaje zakupowe nowych klientów mogą się różnić od dotychczasowych nabywców. Problemem może być również brak doświadczenia na nowym terenie.

</doc>
<doc id="1604477" url="https://pl.wikipedia.org/wiki?curid=1604477" title="Strategia rozwoju produktu">
Strategia rozwoju produktu

Strategia rozwoju produktu – strategia marketingowa opierająca się na wprowadzaniu nowego produktu lub usług na dotychczasowy niezmieniony rynek. Produkty, które spełniają swoje podstawowe funkcje mogą być także zmodernizowane. Firma może także w oparciu o tę strategię dokonać ulepszenia produktu poprzez modernizację, zmianę opakowania lub zmianę materiału z którego produkt jest wykonany.
Wszystko zależy od tego, jakie rynek zgłasza zapotrzebowanie i czego domagają się konsumenci, ważna jest także obserwacja konkurencji. Stosowanie tej strategii powoduje wzrost sprzedaży.

</doc>
<doc id="1604482" url="https://pl.wikipedia.org/wiki?curid=1604482" title="Love It to Death">
Love It to Death

Love It to Death – trzeci studyjny album zespołu Alice Cooper z 1971 roku.
W 2003 album został sklasyfikowany na 460. miejscu listy 500 albumów wszech czasów magazynu Rolling Stone.

</doc>
<doc id="1604483" url="https://pl.wikipedia.org/wiki?curid=1604483" title="Ofensywa w Katalonii">
Ofensywa w Katalonii

Ofensywa w Katalonii – masowa ofensywa sił frankistowskich na pozycje republikańskie w rejonie Katalonii, ostatniego bastionu wojsk republikańskich na północy Hiszpanii.
Celem sił konserwatywnych było zajęcie Barcelony, ważnego centrum przemysłowego Hiszpanii, a także odcięcie granicy z Francją, przez którą przerzucano posiłki dla republikanów oraz ewakuowano rannych i cywilów. Przez granicę przedostawały się również siły Brygad Międzynarodowych.
Ofensywa sił konserwatywnych rozpoczęła się 23 grudnia 1938 roku. Obie strony posiadały podobne siły, które wynosiły około 300 000 żołnierzy po każdej ze stron. Siły konserwatywne dominowały jednak w powietrzu, gdzie ich 500 maszyn szybko pokonało około 50 samolotów należących do republikanów.
Dzięki dominacji w powietrzu siły konserwatywne mogły wspierać postępy natarcia, osłabić pozycje obronne republikanów oraz bombardować Barcelonę oraz inne cele strategiczne.
Po serii walk w okolicach Barcelony 26 stycznia 1939 roku siłom konserwatywnych udało się zdobyć stolicę Katalonii. Następnie siły frankistowskie podjęły pogoń za uciekającymi w stronę granicy z Francją wojskami republikańskimi.
Ostatecznie ofensywa zakończyła się 10 lutego 1939 roku wraz z zajęciem wszystkich terenów przygranicznych z Francją oraz przejęciem pełnej kontroli nad granicą po stronie hiszpańskiej przez oddziały frankistowskie. 
Straty po stronie konserwatywnej nie są znane, podobnie jak liczba ofiar po stronie republikańskiej. Wiadomo, że po stronie oddziałów wiernych republice rany odniosło ponad 10 000 żołnierzy, 60 000 dostało się do niewoli frankistowskiej, a ponad 220 000 republikanów zdążyło przekroczyć francuską granicę i znaleźć schronienie we Francji.
Upadek Katalonii oznaczał ostateczną utratę ostatniego bastionu republikańskiego poza Madrytem. Po zajęciu Katalonii siły konserwatywne mogły skupić wszystkie wojska na zdobyciu stolicy i zakończeniu wojny domowej własnym zwycięstwem.

</doc>
<doc id="1604486" url="https://pl.wikipedia.org/wiki?curid=1604486" title="Pedro Olivieri">
Pedro Olivieri

Pedro Olivieri - piłkarz urugwajski, pomocnik. Później trener.
Jako piłkarz zadebiutował w drugiej reprezentacji Urugwaju 28 lutego 1914 roku w towarzyskim meczu z drugą reprezentacją Argentyny, zakończonym remisem 1:1. W pierwszej drużynie Urugwaju zadebiutował 14 lipca 1916 roku w wygranym 4:1 towarzyskim meczu z Chile.
W pierwszej reprezentacji Urugwaju Olivieri od 14 lipca 1916 roku do 17 października 1917 roku rozegrał 5 meczów, w których nie zdobył żadnej bramki. Po zakończeniu kariery piłkarskiej został trenerem.
Olivieri kierował reprezentacją podczas turnieju Copa América 1922, gdzie Urugwaj zajął trzecie miejsce. Drużyna Oliveriego wygrała 2 mecze - z Chile (2:0) i Argentyną (1:0), zremisowała bezbramkowo z Brazylią i doznała sensacyjnej porażki z Paragwajem (0:1). W 1923 na stanowisku trenera reprezentacji zastąpił go Leonardo de Lucca.
Drugi raz na kontynentalnych mistrzostwach Otero pojawił się podczas turnieju Copa América 1927. Tym razem prowadził drużynę gospodarzy - reprezentację Peru. Jego zespół przegrał wysoko z Urugwajem (0:4) i Argentyną (1:5), a wygrał tylko z Boliwią (3:2) i zajął ostatecznie trzecie miejsce.

</doc>
<doc id="1604491" url="https://pl.wikipedia.org/wiki?curid=1604491" title="Torkil">
Torkil

Torkil (w języku staronordyjskim "Thor" - grom i "kel" - ołtarz lub "kil" - hełm) - nordyckie imię męskie. Imieniny 12 listopada.

</doc>
<doc id="1604492" url="https://pl.wikipedia.org/wiki?curid=1604492" title="Pattaya Women’s Open 2009">
Pattaya Women’s Open 2009

Tenisowy turniej WTA Pattaya Women’s Open 2009 odbył się w dniach 9 - 15 lutego w tajlandzkim mieście Pattaya na kortach twardych. Pula nagród wyniosła 170 tysięcy dolarów amerykańskich.

</doc>
<doc id="1604493" url="https://pl.wikipedia.org/wiki?curid=1604493" title="Killer (album Alice Cooper)">
Killer (album Alice Cooper)

Killer – album zespołu Alice Cooper wydany w 1971 roku przez Warner Bros. Records.

</doc>
<doc id="1604494" url="https://pl.wikipedia.org/wiki?curid=1604494" title="Stacey Cook">
Stacey Cook

Stacey Janelle Cook (ur. 3 lipca 1984 w Truckee) – amerykańska narciarka alpejska.
Kariera.
Specjalizowała się w konkurencjach szybkościowych. Na arenie międzynarodowej po raz pierwszy pojawiła się 12 grudnia 1999 roku w Jackson, gdzie w zawodach FIS zajęła 32. miejsce w gigancie. W 2003 roku wystartowała na mistrzostwach świata juniorów w Briançonnais, gdzie zajęła 18. miejsce w zjeździe, a supergiganta nie ukończyła. Na rozgrywanych rok później mistrzostwach świata juniorów w Mariborze zajęła między innymi 19. miejsce w kombinacji i 20. w gigancie.
W zawodach Pucharu Świata zadebiutowała 30 stycznia 2004 roku w Haus, gdzie zajęła 52. miejsce w zjeździe. Pierwsze pucharowe punkty wywalczyła w grudniu 2005 roku w Lake Louise, zajmując w tej samej konkurencji dziesiąte miejsce. Na podium zawodów tego cyklu pierwszy raz stanęła 30 listopada 2012 roku w tej samej miejscowości, kończąc rywalizację w zjeździe na drugiej pozycji. W zawodach tych rozdzieliła swą rodaczkę, Lindsey Vonn oraz Niemkę Marię Höfl-Riesch i Tinę Weirather z Liechtensteinu. W kolejnych startach jeszcze dwa razy stawała na podium: 1 grudnia 2012 roku i 6 grudnia 2014 roku w Lake Louise ponownie zajmowała drugie miejsce w zjeździe. W sezonie 2013/2014, kiedy zajęła 28. miejsce w klasyfikacji generalnej.
Wystartowała na igrzyskach olimpijskich w Turynie w 2006 roku, zajmując 19. miejsce w zjedzie i 23. w gigancie. Na rozgrywanych cztery lata później igrzyskach w Vancouver była jedenasta w zjeździe. Brała też udział w igrzyskach olimpijskich w Soczi w 2018 roku, gdzie zajęła 17. miejsce w zjeździe, a supergiganta i kombinacji nie ukończyła. Była też między innymi szósta w zjeździe podczas mistrzostw świata w Schladming w 2013 roku i dziewiąta na mistrzostwach świata w Val d’Isère w 2009 roku.

</doc>
<doc id="1604496" url="https://pl.wikipedia.org/wiki?curid=1604496" title="Prędkość tangencjalna">
Prędkość tangencjalna

Prędkość tangencjalna (składowa tangencjalna prędkości) – składowa prędkości ciała niebieskiego prostopadła do odcinka łączącego obserwowany obiekt z obserwatorem.
Prędkość tangencjalną oblicza się znając ruch własny obiektu oraz jego odległość od obserwatora.

</doc>
<doc id="1604500" url="https://pl.wikipedia.org/wiki?curid=1604500" title="Jezupol (gmina)">
Jezupol (gmina)

Jezupol – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy był Jezupol.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Jezupol, Hanusowce, Kozina, Pitrycz, Pobereże i Sielec.
Pod okupacją część gminy weszła w skład nowej gminy Halicz.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604501" url="https://pl.wikipedia.org/wiki?curid=1604501" title="Parafia Świętych Apostołów Piotra i Pawła w Pratulinie">
Parafia Świętych Apostołów Piotra i Pawła w Pratulinie

Parafia św. Apostołów Piotra i Pawła w Pratulinie - parafia rzymskokatolicka w Pratulinie. 
Sanktuarium Męczenników Podlaskich.
Terytorium parafii obejmuje Pratulin, Cieleśnicę PGR, Bohukały, Derło, Łęgi, Woroblin oraz Zaczopki.
Zobacz też.
Sanktuarium Męczenników Podlaskich w Kostomłotach

</doc>
<doc id="1604502" url="https://pl.wikipedia.org/wiki?curid=1604502" title="Pożary buszu w Australii w 2009">
Pożary buszu w Australii w 2009



</doc>
<doc id="1604503" url="https://pl.wikipedia.org/wiki?curid=1604503" title="Anne-Lise Bailly">
Anne-Lise Bailly

Anne-Lise Bailly (ur. 3 maja 1983) – francuska biathlonistka, brązowa medalistka mistrzostw świata juniorów w 2004 oraz złota i brązowa medalistka mistrzostw Europy juniorów w 2001.
Osiągnięcia.
Mistrzostwa Europy juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1604504" url="https://pl.wikipedia.org/wiki?curid=1604504" title="School's Out">
School's Out

School's Out – studyjny album zespołu Alice Cooper z 1972 roku wydany przez Warner Bros. Records.

</doc>
<doc id="1604505" url="https://pl.wikipedia.org/wiki?curid=1604505" title="CPP">
CPP



</doc>
<doc id="1604511" url="https://pl.wikipedia.org/wiki?curid=1604511" title="Everett McGill">
Everett McGill

Charles Everett McGill III (ur. 21 października 1945 w Miami Beach) – amerykański aktor filmowy, teatralny i telewizyjny. Najbardziej znany z głównej roli w "Walce o ogień" (1981) oraz realizacji Davida Lyncha - "Diuna" (1984), "Miasteczko Twin Peaks" (1990-1991) i "Prosta historia" (1999).
Życiorys.
Wczesne lata.
Urodził się w Miami Beach na Florydzie. Wychowywał się w Kansas City w Kansas, gdzie był liderem popularnego zespołu tanecznego Dell-Shays Rhythm &amp; Blues Band i w 1963 ukończył Rosedale High School. Jako dzieciak miał tendencję do wpadania w kłopoty, zanim przyjął rolę w szkolnym przedstawieniu, co zmieniło jego życie. Studiował aktorstwo na Uniwersytecie Missouri, a następnie w londyńskiej Royal Academy of Dramatic Art. 
Kariera.
Po przyjeździe do Nowego Jorku występował w licznych przedstawieniach off-Broadwayu, w tym w roli Izaaka w "Ojcu" (1971) i jako Sandy w "Braciach" (1972) w Theatre Four. W 1972 po raz pierwszy znalazł się na Broadwayu jako robotnik Riabcow w sztuce Maksima Gorkiego "Wrogowie". Od 24 października 1974 do 2 października 1977 grał ponad 500 razy rolę młodego jeźdźca Nuggeta w spektaklu Petera Shaffera "Equus" u boku Petera Firtha i Anthony’ego Hopkinsa. Wystąpił także w głównych rolach na Broadwayu w "Trylogii Teksasu" ("A Texas Trilogy", 1974) jako Dale Laverty i "W końcu czyje to życie?" ("Whose Life Is It Anyway?", 1980) jako David Scott.
Stał się rozpoznawalny jako Chad Richards w operze mydlanej CBS "Guiding Light" (1975-1976), zanim zadebiutował na kinowym ekranie w epizodycznej roli białego amerykańskiego żołnierza w tańcu w dramacie wojennym Johna Schlesingera "Jankesi" ("Yanks", 1979) z Richardem Gere. Następnie pojawił się jako Larry Longacre w komediodramacie "Union City" (1980) z Debbie Harry, po czym został obsadzony w roli głównej jako Naoh w prehistorycznym klasyku Jeana-Jacques’a Annauda "Walce o ogień" (1981). Po udziale w filmie fantastycznonaukowym Davida Lyncha "Diuna" (1984) jako Stilgar, zagrał sierżanta „Sire’a” De Koninga w dramacie wojennym "Na polu chwały" ("Field of Honor", 1986), majora Malcolma A. Powersa w dramacie wojennym Clinta Eastwooda "Wzgórze złamanych serc" (1986) oraz szeryfa Dana Rileya w dreszczowcu "Pocałunek Jezebel" ("Jezebel’s Kiss", 1990) u boku Malcolma McDowella. W dreszczowcu Monte’a Hellmana "Wyspa śmierci" ("Iguana", 1988) zagrał główną rolę harpunnika Iguany Oberlusa o potwornie zdeformowanej twarzy, który ścigany w swoim kraju decyduje się wraz z załogą uciec na jedną z bezludnych wysp Galapagos. W szesnastym z serii filmów o Jamesie Bondzie "Licencja na zabijanie" (1989) w reż. Johna Glena z udziałem Timothy’ego Daltona wcielił się w postać Eda Killifera, podwójnego agenta DEA, który uwalnia Sancheza (Robert Davi) z aresztu.
Jako „Duży” Ed Hurley, Jr., sympatyczny właściciel lokalnej stacji benzynowej w Twin Peaks, w serialu ABC "Miasteczko Twin Peaks" ("Twin Peaks: Fire Walk with Me", 1990-1991), stworzonym przez Marka Frosta i Davida Lyncha, zdobył nominację do Soap Opera Digest Award w kategorii najlepszy aktor drugoplanowy: Godziny największej oglądalności. W 2017 ponownie zagrał Eda Hurleya w serialu "Twin Peaks" i znalazł się na okładce „Entertainment Weekly”. 
Pierwotnie J. Michael Straczynski zamierzał obsadzić McGilla w roli majora Ryana w odcinku "Babilon 5" pt. „Severed Dreams” (1996). Jednak Straczynski nie znał jego pełnego imienia i nazwiska, więc kiedy poprosił o kontakt z McGillem w celu umówienia spotkania w sprawie obsadzenia go, jego asystent zapytał, czy ma na myśli Bruce’a, a Straczynski odpowiedział, że tak. Bruce McGill został zaproszony na spotkanie ze Straczynskim i dopiero po tym spotkaniu Straczynski zrozumiał swój błąd. Mimo to Straczynski zdecydował się wykorzystać Bruce’a do roli majora Ryana.
Bracia Coen nazwali głównego bohatera filmu "Bracie, gdzie jesteś?" (2000) - Ulysses Everett McGill, nawiązując w ten sposób do jego roli Noaha w "Walce o ogień".
Życie prywatne.
McGill mieszka z żoną w północnej Arizonie, gdzie prowadzi domowe studio nagrań i zbiera ceramikę indiańską.

</doc>
<doc id="1604516" url="https://pl.wikipedia.org/wiki?curid=1604516" title="Poznań Główny Towarowy">
Poznań Główny Towarowy

Poznań Główny Towarowy – zlikwidowana kolejowa stacja towarowa istniejąca niedaleko Dworca Głównego, na obszarze Wolnych Torów.
Była czynna i używana do końca lat 80. XX wieku, kiedy to zamknięto stację Luboń Towarowy, a cały ruch ze stacji przejęła grupa towarowa Poznań Franowo. Stacja posiadała lokomotywownię, która w tej chwili jest nieczynna i zdewastowana. Lokomotywownia ta była ostatnią w Poznaniu obsługującą parowozy. Pozostałości po stacji Poznań Główny Towarowy służyły za grupę odstawczą na bocznice ZNTK Poznań. Odstawiano tam tabor przeznaczony do naprawy.

</doc>
<doc id="1604518" url="https://pl.wikipedia.org/wiki?curid=1604518" title="Bratislav Ristić">
Bratislav Ristić

Bratislav Ristić (cyr. Братислав Ристић; ur. 21 stycznia 1980 w Niszu) – serbski piłkarz, grający na pozycji prawego pomocnika. Ma też belgijskie obywatelswo.
Kariera piłkarska.
Kariera klubowa.
Wychowanek klubu Radnički Nisz (od 1990). W 1998 podpisał kontrakt z Club Brugge, z którym zdobył Mistrzostwo Belgii w 2003 i Puchar Belgii w 2002. Od 2003 występował w Metałurhu Donieck, skąd w sezonie 2006/2007 był wypożyczony do klubu Málaga CF. W 2008 bronił barw Kubania Krasnodar, z którym zdobył awans do Rosyjskiej Premier Ligi. W lutym 2009 przeszedł do Czornomorca Odessa.
Kariera reprezentacyjna.
Występował w reprezentacji Serbii, w której rozegrał 2 gry.

</doc>
<doc id="1604519" url="https://pl.wikipedia.org/wiki?curid=1604519" title="Osiedle Nad Legą (Olecko)">
Osiedle Nad Legą (Olecko)

Osiedle Nad Legą — osiedle mieszkaniowe Olecka. Osiedle zostało utworzone około 1972 roku. Administracyjnie wchodzi w skład dzielnicy Śródmieście (Centrum) oraz graniczy z Osiedlem Zielonym.

</doc>
<doc id="1604526" url="https://pl.wikipedia.org/wiki?curid=1604526" title="Billion Dollar Babies">
Billion Dollar Babies

Billion Dollar Babies – album zespołu Alice Cooper wydany w 1973 roku nakładem wytwórni Warner Bros. Records.

</doc>
<doc id="1604530" url="https://pl.wikipedia.org/wiki?curid=1604530" title="Grzegorz Zwykielski">
Grzegorz Zwykielski

Grzegorz Zwykielski (ur. 14 lipca 1914 w Warszawie, zm. 22 sierpnia 1984 w Sztokholmie) – polski chirurg, związany z gdańską Akademią Medyczną.
Życiorys.
Studiował nauki medyczne w latach 1934-1939, początkowo na Uniwersytecie Warszawskim, następnie na Wydziale Lekarskim Uniwersytetu Lwowskiego, gdzie uzyskał dyplom tuż przed wybuchem II wojny światowej. W latach okupacji przez pewien czas pracował jako lekarz ogólny w Końskowoli, potem zatrudnił się jako asystent na Oddziale Chirurgicznym szpitala w Święcicach, prowadzonego przez Radę Główną Opiekuńczą.
W 1945 przybył do Gdańska, gdzie należał do organizatorów pierwszej w powojennej Polsce Akademii Lekarskiej. Pracował jako starszy asystent w Klinice Chirurgicznej kierowanej przez Kornela Michejdę, następnie w I Klinice Chirurgicznej pod kierunkiem Kazimierza Dębickiego. Tam też uzyskał dyplom doktora nauk medycznych na podstawie pracy "Sto uśpień mieszanych pentothalnatrium, podtlenkiem azotu i "relaxerem"". W 1949 został adiunktem w III Klinice Chirurgicznej, kierowanej przez Zdzisława Kieturakisa.
W 1967 przedstawił rozprawę "Wpływ hormonu tarczyco-zwrotnego na korę nadnerczy szczurów we wczesnym okresie po wycięciu tarczycy" i na jej podstawie, a także w uznaniu całego dorobku naukowego, uzyskał stopień doktora habilitowanego i nominację na docenta. Był cenionym w kraju specjalistą w dziedzinie chirurgii tarczycy. Cieszył się opinią lekarza o dużej wiedzy i pełnym zaangażowaniu, aktywnym w szkoleniu młodszych pokoleń chirurgów. Należał do Polskiego Towarzystwa Lekarskiego, Towarzystwa Chirurgów Polskich, Polskiego Towarzystwa Endokrynologicznego. Był odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi oraz wyróżnieniami resortowymi.
Zmarł 22 sierpnia 1984 w czasie pobytu w Szwecji, pochowany został na gdańskim cmentarzu Łostowickim.

</doc>
<doc id="1604533" url="https://pl.wikipedia.org/wiki?curid=1604533" title="Anaïs Bescond">
Anaïs Bescond

Anaïs Bescond (ur. 15 maja 1987 w Aunay-sur-Odon) – francuska biathlonistka, trzykrotna medalistka olimpijska, wielokrotna medalistka mistrzostw świata.
Przebieg kariery.
Po raz pierwszy na arenie międzynarodowej pojawiła się 15 stycznia 2004 roku w Meribel, zajmując 15. miejsce w sprincie. W 2005 roku zdobyła złoty medal w sztafecie na mistrzostwach świata juniorów w Kontiolahti. Podczas rozgrywanych dwa lata później mistrzostw świata juniorów w Martello była druga w sztafecie oraz trzecia w sprincie i biegu indywidualnym. Zdobyła ponadto srebrny medal w sztafecie na mistrzostwach świata juniorów w Ruhpolding w 2008 roku.
W Pucharze Świata zadebiutowała 8 marca 2007 roku w Oslo, zajmując 60. miejsce w sprincie. Pierwsze punkty wywalczyła 17 grudnia 2009 roku w Pokljuce, gdzie zajęła 29. miejsce w biegu indywidualnym. Pierwszy raz na podium zawodów pucharowych stanęła 16 stycznia 2014 roku w Rasen-Antholz, gdzie wygrała rywalizację w sprincie. Pozostałe miejsca na podium zajęły Niemka Andrea Henkel i Darja Domraczewa z Białorusi. Najlepsze wyniki osiągnęła w sezonie 2017/2018, kiedy zajęła siódme miejsce w klasyfikacji generalnej.
Pierwszy medal wśród seniorek zdobyła podczas mistrzostw świata w Chanty-Mansyjsku, zajmując drugie miejsce w sztafecie. Wynik ten powtórzyła na mistrzostwach świata w Ruhpolding w 2012 roku i mistrzostwach świata w Kontiolahti trzy lata później. Na tej drugiej imprezie srebrny medal zdobyła też w sztafecie mieszanej.
Swój jedyny indywidualny medal w zawodach tego cyklu zdobyła w 2016 roku, zajmując drugie miejsce w biegu indywidualnym na mistrzostwach świata w Oslo. Rozdzieliła tam na podium swoją rodaczkę - Marie Dorin Habert i Niemkę Laurę Dahlmeier. Była też druga w sztafecie kobiet, a razem z Dorin Habert, Quentinem Fillonem Mailletem i Martinem Fourcade'em zwyciężyła w sztafecie mieszanej. W sztafecie mieszanej zdobyła również brązowy medal podczas mistrzostw świata w Rasen-Antholz w 2020 roku.
W 2014 roku wystartowała na igrzyskach olimpijskich w Soczi, zajmując między innymi piąte miejsce w biegu indywidualnym i sprincie oraz szóste w sztafecie mieszanej. Na rozgrywanych cztery lata później igrzyskach w Pjongczangu zdobyła trzy medale. Najpierw była trzecia w biegu pościgowym, ulegając Laurze Dahlmeier i Anastasiji Kuźminej ze Słowacji. Następnie sztafeta mieszana Francji w składzie: Marie Dorin-Habert, Anaïs Bescond, Simon Desthieux i Martin Fourcade zdobyła złoty medal. Ponadto wywalczyła brązowy medal w sztafecie kobiet.
Po sezonie 2021/2022 zakończyła sportową karierę.

</doc>
<doc id="1604535" url="https://pl.wikipedia.org/wiki?curid=1604535" title="Śródmieście (Olecko)">
Śródmieście (Olecko)

Śródmieście – największa dzielnica mieszkaniowa Olecka. W jej skład wchodzi m.in. zabytkowy układ urbanistyczny rynku miejskiego. Częścią dzielnicy Śródmieście są osiedla: Nad Legą i Zielone.

</doc>
<doc id="1604536" url="https://pl.wikipedia.org/wiki?curid=1604536" title="Merz (muzyk)">
Merz (muzyk)

Merz, właśc. Conrad Lambert (ur. w hrabstwie Dorset) – angielski muzyk grający alternatywnego rocka.
Kariera.
W 1999 roku Merz nagrał dwa mniej znane utwory, które trafiły na angielską listę przebojów. Były to piosenki "Many Weathers Apart" i "Lovely Daughter". Później tego samego roku, jego album zatytułowany "Merz" został wydany przez Epic Records. Album, który został ciepło przyjęty przez krytyków, łączył w sobie elementy muzyki elektronicznej, folku i jazzu. Płyta nie odniosła jednak przewidzianego przez wytwórnię sukcesu, wobec czego Merz wycofał się z kontraktu.
5 lat później pojawił się drugi album muzyka zatytułowany "Loveheart". Wydany został przez niezależne wydawnictwo - Grönland. Po raz kolejny opinie krytyków nie dorównały sprzedaży. W 2008 roku powstał album "Moi et Mon Camion", który został nagrany w trakcie trasy koncertowej Merza.
Dyskografia.
 

</doc>
<doc id="1604544" url="https://pl.wikipedia.org/wiki?curid=1604544" title="Nowe Helenowo">
Nowe Helenowo



</doc>
<doc id="1604546" url="https://pl.wikipedia.org/wiki?curid=1604546" title="Zagadnienie Cauchy’ego">
Zagadnienie Cauchy’ego

Zagadnienie Cauchy’ego, zagadnienie początkowe, problem Cauchy'ego – zagadnienie polegające na znalezieniu konkretnej funkcji spełniającej dane równanie różniczkowe i warunek początkowy. W przypadku równania rzędu pierwszego, warunkiem początkowym będzie punkt, przez który powinien przechodzić wykres szukanej funkcji. W przypadku równania rzędu drugiego, zagadnienie początkowe zawierać będzie dodatkowo wartość pierwszej pochodnej w danym punkcie i analogicznie, w przypadku równań wyższych rzędów.
Przykład.
Rozważmy następujące zagadnienie początkowe:
na początku należy rozwiązać równanie różniczkowe. Stosując algorytm postępowania z równaniem o zmiennych rozdzielonych możemy łatwo obliczyć, że funkcją spełniającą równanie jest:
Wówczas rozwiązanie zagadnienia początkowego sprowadza się do obliczenia wartości stałej formula_3 więc:
Czyli rozwiązaniem zagadnienia jest funkcja:

</doc>
<doc id="1604547" url="https://pl.wikipedia.org/wiki?curid=1604547" title="PL Kyodan">
PL Kyodan



</doc>
<doc id="1604549" url="https://pl.wikipedia.org/wiki?curid=1604549" title="Podgórze (Ukraina)">
Podgórze (Ukraina)

Podgórze, Lachowce (ukr. Підгір'я, "Pidhirja") – wieś na Ukrainie, w obwodzie iwanofrankiwskim, w rejonie bohorodczańskim, nad Bystrzycą Sołotwińską. W 2001 roku liczyła ok. 2,3 tys. mieszkańców.
Wieś została założona w 1441 roku. Prywatna wieś szlachecka prawa wołoskiego Lachowce, położona była w ziemi halickiej województwa ruskiego. W II Rzeczypospolitej miejscowość była siedzibą gminy wiejskiej Lachowce w powiecie stanisławowskim województwa stanisławowskiego.
Wieś funkcjonowała do 1944 roku pod nazwą Lachowce (ukr. Ляхівці), a w latach 1944–1963 jako Bystrycia (ukr. Бистриця).

</doc>
<doc id="1604550" url="https://pl.wikipedia.org/wiki?curid=1604550" title="Lachowce (gmina)">
Lachowce (gmina)

Lachowce – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy były Lachowce.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Chmielówka, Głębokie, Hlebówka, Horocholina, Lachowce, Pochówka i Sadzawa.
Pod okupacją część gminy weszła w skład nowej gminy Bohorodczany.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604551" url="https://pl.wikipedia.org/wiki?curid=1604551" title="Szczur polinezyjski">
Szczur polinezyjski

Szczur polinezyjski, szczur pacyficzny ("Rattus exulans") – gatunek ssaka z podrodziny myszy (Murinae) w obrębie rodziny myszowatych (Muridae). Jest trzecim pod względem zasięgu występowania gatunkiem szczura, po szczurze wędrownym i szczurze śniadym. Pochodzi z Azji Południowo-Wschodniej, ale rozpowszechnił się na większości wysp Polinezji, w Nowej Zelandii, Fidżi, a nawet na Hawajach. Łatwo aklimatyzuje się do różnych typów środowiska przyrodniczego, od łąk po lasy. Jego występowanie jest jednak najczęściej blisko związane z człowiekiem, co spowodowane jest łatwym dostępem do pożywienia. W rezultacie gatunek stał się głównym szkodnikiem prawie we wszystkich regionach, w których występuje.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1848 roku amerykański przyrodnik Titian Ramsay Peale nadając mu nazwę "Mus exulans". Holotyp pochodził z wyspy Tahiti, z Wysp Towarzystwa, należących do Francji. 
"Rattus exulans" należy do grupy gatunkowej "exulans", taksonu siostrzanego grupy gatunkowej "rattus". Ostatnie badania genetyczne wykazały, że "R. exulans" jest blisko spokrewniony z "R. everetti", przy czym inne analizy wykazały, że "R. everetti" jest spokrewniony z "Limnomys" i "Tarsomys". "R. exulans" prawdopodobnie rozprzestrzenił się wraz ze wczesnymi żeglarzami i mógł zostać wprowadzony na wiele wysp jako źródło pożywienia. Szczątki subfosylne zostały znalezione na całym obszarze jego pierwotnego występowania, a ostatnio także w miejscach w które został introdukowany. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Wyglądem przypomina inne szczury, jak np. szczura wędrownego czy śniadego. Ma duże, okrągłe uszy, szpiczasty pysk, czarno-brązową sierść z jaśniejszym brzuchem, ale stosunkowo małe nogi. Wyróżniającą cechą jego wyglądu są ciemne wierzchnie części tylnych nóg w pobliżu kostki; reszta łapy jest blada. Ma smukłe, wydłużone ciało. Długość ciała (bez ogona) 75–165 mm, długość ogona 102–197 mm, długość ucha 15–18 mm, długość tylnej stopy 21–30 mm; masa ciała 23–60 g. Jest nieco mniejszy od wspomnianych gatunków szczurów, a także mniej agresywny. Osobniki w populacjach występujących dalej od równika mają większe rozmiary, niż te żyjące w cieplejszym klimacie. Samica szczura polinezyjskiego ma osiem par sutków. Kariotyp wynosi 2n = 42 i FN = 62.
Zasięg występowania i środowisko.
Szczur polinezyjski jest rozpowszechniony w Azji Południowo-Wschodniej i Oceanii. Wywodzi się z Azji, gdzie naturalnie występuje we wschodnim Bangladeszu, Mjanmie, Tajlandii, Kambodży, Laosie, Wietnamie, Malezji i Indonezji. Wraz z człowiekiem dostał się na Archipelag Malajski, Filipiny, Nową Gwineę, Australijskie wyspy Adele i Murray (nie stwierdzono go na kontynencie), a także bardzo wiele wysp Oceanii, w tym Nową Zelandię i Hawaje. Nie wiadomo, czy populacja z Tajwanu jest rodzima czy reprezentuje jeszcze jeden przykład przybycia szczura wraz z człowiekiem.
Gatunek ten zamieszkuje różnorodne środowiska i ma duże zdolności adaptacyjne. W lasach pierwotnych jest zwykle rzadki, chyba że żyje w nich niewiele rodzimych gryzoni, jak na Negros w Filipinach. W Azji występuje w suchych lasach tropikalnych i subtropikalnych, oraz w lasach mangrowych. Jest spotykany w środowisku zaburzonym i przekształconym przez ludzką działalność. Wchodzi do domów, spichlerzy i na plantacje. Zwykle jest spotykany do 1000 m n.p.m.
Zasiedlenie Polinezji.
Szczur polinezyjski nie potrafi pływać na dłuższych dystansach i dlatego jest uważany za znamienny wskaźnik migracji ludności na obszarze Pacyfiku, jako przypadkowo zawleczony lub celowo introdukowany na wyspy, które zostały zasiedlone. Gatunek ten miał udział w wyginięciu wielu zwierząt wysp Pacyfiku, w tym rodzimych gatunków ptaków i owadów, albowiem gatunki te ewoluowały przy jednoczesnym braku ssaków i nie radziły sobie z presją drapieżnictwa wywieraną przez szczury. Gryzonie także zjadają nasiona, owoce i liście roślin, przyczyniając się do przekształcania środowiska. Zasugerowano, że szczur ten mógł odegrać rolę w całkowitym wylesieniu Wyspy Wielkanocnej poprzez zjadanie orzechów tamtejszych palm "Paschalococos disperta", co uniemożliwiło proces odradzania się lasu. Szacuje się, że liczba szczurów na wyspie mogła wynosić nawet 3,1 mln osobników.
Nowa Zelandia.
Szczątki szczura polinezyjskiego z Nowej Zelandii odkryte w latach 90. XX w. były datowane na ponad 2000 lat, czyli znacznie wcześniej niż przyjęte daty przybycia Polinezyjczyków na Nową Zelandię. Datowanie to zostało jednak podane w wątpliwość, a późniejsze badania wykazały, że szczur został introdukowany na dwie główne wyspy Nowej Zelandii około roku 1280 n.e. Gryzonie z Nowej Zelandii są najbliższe genetycznie szczurom polinezyjskim z Tahiti i Wysp Cooka, co wskazuje że stamtąd właśnie przybyły i szczury, i Maorysi. Do przybycia Europejczyków szczury polinezyjskie były pospolite na całym archipelagu, obecnie nie występują na Wyspie Północnej. Nowozelandzki Department of Conservation planuje wytępienie szczurów na mniejszych wyspach archipelagu, przy zachowaniu głównej populacji gryzoni na Wyspie Południowej, ze względu na naukowe i kulturowe znaczenie tych zwierząt.
W języku maori szczur polinezyjski nosi nazwę "kiore". Gryzonie te występują w maoryskich legendach, przysłowiach, nazwach geograficznych i przyrodniczych. Przed kontaktem z Europejczykami Maorysi polowali na nie, a ich futra były używane do sporządzania tradycyjnych strojów. Pieczone mięso szczura zakonserwowane we własnym tłuszczu było uważane za przysmak, przeznaczane jako dar dla szczególnych gości i wymieniane między plemionami przy różnych okazjach. W odróżnieniu od europejskich szczurów, "kiore" nie przenosiły chorób, którymi mógł się zarazić człowiek.
Zachowanie.
Szczur polinezyjski, podobnie jak większość szczurów, prowadzi nocny tryb życia i biegle się wspina, często gniazdując na drzewach.
Rozród trwa cały rok, szczyt intensywności przypada na lato i wczesną jesień. W Nowej Zelandii ciąża trwa 19–21 dni. Samica wydaje na świat średnio 4 mioty liczące po 4 młode (zależy to od pogody, dostępności pokarmu i innych czynników). Młode są karmione przez matkę przez 2 do 4 tygodni, osiągają dojrzałość seksualną w 8–12 miesiącu życia. W naturze gryzonie te żyją około roku, w niewoli do 15 miesięcy.
Dieta.
Szczur polinezyjski jest wszystkożerny. Odżywia się nasionami, owocami, liśćmi, korą, owadami, pająkami, jaszczurkami, jajami ptaków i pisklętami. Zaobserwowano, że szczury często chowają porcję pożywienia w bezpieczne miejsce (szczególnie dotyczy to łupin ziarna) lub magazynują określone pokarmy. Zachowanie takie nie tylko chroni je przed drapieżnikami, ale także przed deszczem i innymi szczurami. Te kryjówki łupin są często znajdowane pośród drzew, w pobliżu korzeni, w pęknięciach pnia, a nawet na szczycie konarów. Na przykład w Nowej Zelandii takie kryjówki znajdowane są pod stertą skał czy zrzuconych liści palmy "Rhopalostylis sapida".
Na Hawajach szczury polinezyjskie żerowały na plantacjach cukrowca lekarskiego, niszcząc zbiory. Do ograniczenia ich populacji plantatorzy sprowadzili mangusty małe. Mangusty, choć żywią się także szczurami, zabijają wiele rodzimych gatunków ptaków i innych zwierząt, i poczyniły znaczne spustoszenia w faunie Hawajów.
Populacja.
Szczur polinezyjski jest szeroko rozpowszechniony i pospolity. Nie są znane zagrożenia dla gatunku, Międzynarodowa Unia Ochrony Przyrody uznaje go za gatunek najmniejszej troski.

</doc>
<doc id="1604552" url="https://pl.wikipedia.org/wiki?curid=1604552" title="Marion Blondeau">
Marion Blondeau

Marion Blondeau (ur. 30 czerwca 1986 w Sainte-Claude) – francuska biathlonistka, złota medalistka Mistrzostw Świata Juniorów w 2006 w sprincie. Na swoim koncie ma również trzy srebrne i jeden brązowy medal mistrzostw świata juniorów oraz brązowy medal mistrzostw europy juniorów.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1604553" url="https://pl.wikipedia.org/wiki?curid=1604553" title="Welcome to My Nightmare">
Welcome to My Nightmare

Welcome to My Nightmare – wydany w 1975 roku, pierwszy solowy album Alice Coopera.

</doc>
<doc id="1604557" url="https://pl.wikipedia.org/wiki?curid=1604557" title="Juha Kylmanen">
Juha Kylmanen



</doc>
<doc id="1604558" url="https://pl.wikipedia.org/wiki?curid=1604558" title="Stare Helenowo">
Stare Helenowo



</doc>
<doc id="1604561" url="https://pl.wikipedia.org/wiki?curid=1604561" title="XXX-lecia (Olecko)">
XXX-lecia (Olecko)

XXX-lecia (lub Hamburg - nazwa nieoficjalna) — dzielnica mieszkaniowa Olecka. Ponad 90% zabudowy tej dzielnicy to domki jednorodzinne. Potocznej nazwy (Hamburg) używa większa część społeczeństwa Olecka.

</doc>
<doc id="1604566" url="https://pl.wikipedia.org/wiki?curid=1604566" title="Mistrzostwa świata w karate kyokushin">
Mistrzostwa świata w karate kyokushin

 – organizowane zwykle co 4 lata, od 1975 r. mistrzostwa świata karateków stylu kyokushin. Jest to najbardziej prestiżowa impreza sportowa w kyokushin karate. Zawody odbywają się w kategorii wszechwag, czyli bez podziału na kategorie wagowe i mają na celu wyłonienie najlepszego karateki kyokushin na świecie (względnie ośmiu najlepszych karateków kyokushin).
Zasady.
Szczegółowe przepisy dotyczące walki różnią się w zależności od organizacji. Przed rozłamem "International Kyokushin Organisation" walka trwała 180 sekund i dopuszczało się 2 dogrywki. Jeśli po 2 dogrywkach nie został wyłoniony zwycięzca, decydowała różnica wagi (jeśli jest większa lub równa 10 kg, to wygrywa lżejszy), jeśli natomiast różnica wag jest mniejsza niż 10 kg, to decyduje liczba złamanych desek w teście tameshiwari. Jeśli nadal nie zostanie wyłoniony zwycięzca, o tym kto wygrał decyduje sędzia maty. Walka może zakończyć się przed czasem, jeśli zawodnik uzyska pełny punkt (tzw. ippon).
Każda walka obserwowana jest przez pięciu sędziów: czterech siedzi po rogach maty, a piąty (zwany też sędzią maty) znajduje się na macie. Po każdej walce każdy z sędziów narożnych zobowiązany jest wskazać zwycięzcę bądź remis. Sędzia oceniając zawodnika powinien brać pod uwagę ducha walki, ilość precyzyjnie zadanych ciosów, oraz jakość technik. Obecnie każda organizacja posiada własne szczegółowe przepisy walki, jednak w dużym stopnie nie różnią się one od tych z 1975. Niektóre organizacje preferują formułę knockdown, w myśl której zawodnik który padnie na matę, uznawany jest za przegranego.
Historia.
Pierwsze Mistrzostwa Świata w Kyokushin Karate odbyły się w 1975 w Tokio. Aż do śmierci Masutatsu Oyamy w 1994 były organizowane co 4 lata przez IKO ("International Kyokushin Organisation"). Po śmierci Oyamy IKO rozpadło się, a organizacje powstałe z jej rozpadu organizują własne Mistrzostwa Świata, aczkolwiek niektóre z nich prowadzą rozmowy nad ujednoliceniem tej imprezy, i powrocie do jednych Mistrzostw Świata.

</doc>
<doc id="1604570" url="https://pl.wikipedia.org/wiki?curid=1604570" title="Szkoła Sztuk Pięknych (Warszawa)">
Szkoła Sztuk Pięknych (Warszawa)



</doc>
<doc id="1604573" url="https://pl.wikipedia.org/wiki?curid=1604573" title="Alice Cooper Goes to Hell">
Alice Cooper Goes to Hell

Alice Cooper Goes to Hell – album solowy Alice Coopera. Ukazał się w 1976 roku nakładem wytwórni Warner Bros. Records.

</doc>
<doc id="1604574" url="https://pl.wikipedia.org/wiki?curid=1604574" title="Izraelski rock">
Izraelski rock

Izraelski rock (hebr. רוק ישראלי, "rok israeli") – specyficzny rodzaj muzyki rockowej wywodzący się z Izraela.
Historia.
Rock izraelski zaczął się kształtować w latach 60. XX wieku pod wpływem twórczości zachodnich artystów rockowych. W owym okresie kultura izraelska była zamknięta na świat zachodni, grupy pokroju The Beatles miały zakaz występów w Izraelu, a rock and roll był przedmiotem kontrowersji. Uznani muzycy z kręgu hebrajskojęzycznego uważali rocka za gatunek demoralizujący a jego popularność – za przejściową modę, która szybko przeminie.
Pierwsze izraelskie grupy rockowe wykonywały utwory Beatlesów, The Shadows itp. Były to m.in. zespoły: Ha-Arayot („Lwy”), Ha-Churchillim („Churchille”), Ha-Shmenim Ve-ha-Razim („Grubi i Chudzi”), Ha-Goldstarim, Ha-Sing-Sing. Tylko część z nich dorobiła się własnego repertuaru i wydała płyty.
Po wojnie sześciodniowej zachodni muzycy zaczęli odwiedzać Izrael i wzrosło tempo ewolucji izraelskiego rocka. Przełom dekady zaznaczył się kilkoma albumami Arika Einsteina, jednego z najważniejszych twórców hebrajskiej muzyki rozrywkowej minionego stulecia.
Lata 70. to okres poszukiwań w sferze rocka progresywnego. Artyści warci wspomnienia w tym kontekście to: Danny Ben-Israel i Shlomo Gronich.
Lata 1974-1976 można uznać za okres konstytutywny dla izraelskiego rocka. Są to lata działalności grupy Tamuz, która nagrała tylko jedną płytę ("Sof onat ha-tapuzim" – „Koniec sezonu pomarańczy”), mającą jednak rewolucyjne znaczenie dla rozwoju gatunku. Członkowie zespołu Tamuz (m.in. Szalom Hanoch i Ariel Zilber) grali później w innych formacjach oraz solo, stale pozostając w gronie najbardziej wpływowych muzyków w kraju.
Wielką popularnością w połowie lat 70. cieszyła się grupa Kaveret. Jej członkowie również odnosili później sukcesy solowe (Gidi Gow, Danny Sanderson, Joni Rechter).
W latach 80. pojawiło się niewiele nowych zespołów. Najgłośniejszym debiutem dekady była Mashina, aktywna do 1995 i reaktywowana w 2003.
Ostatnia dekada XX wieku przyniosła eksperymenty w dziedzinie rocka alternatywnego (m.in. Awiw Gefen) i heavy metalu (Stela Maris), a jednocześnie kryzys rocka izraelskiego w połowie lat 90., czego powodem były dwa wydarzenia: zamach na Icchaka Rabina i śmierć kilkorga uczestników Festiwalu w Aradzie podczas jednego z koncertów. Oba zdarzenia miały miejsce w roku 1995. Pod ich wpływem stacje radiowe ograniczyły promowanie muzyki dynamicznej, rockowej, na rzecz łagodniejszych brzmień.

</doc>
<doc id="1604576" url="https://pl.wikipedia.org/wiki?curid=1604576" title="Tricholoma sulphureum">
Tricholoma sulphureum



</doc>
<doc id="1604577" url="https://pl.wikipedia.org/wiki?curid=1604577" title="Rock izraelski">
Rock izraelski



</doc>
<doc id="1604578" url="https://pl.wikipedia.org/wiki?curid=1604578" title="ISD">
ISD



</doc>
<doc id="1604581" url="https://pl.wikipedia.org/wiki?curid=1604581" title="Fallen (album For My Pain...)">
Fallen (album For My Pain...)

Fallen - pierwszy album fińskiej grupy gothic metalowej For My Pain... Wydany został 31 marca 2003 roku.

</doc>
<doc id="1604585" url="https://pl.wikipedia.org/wiki?curid=1604585" title="Powiat poznański (ujednoznacznienie)">
Powiat poznański (ujednoznacznienie)



</doc>
<doc id="1604592" url="https://pl.wikipedia.org/wiki?curid=1604592" title="Łysiec (obwód iwanofrankiwski)">
Łysiec (obwód iwanofrankiwski)

Łysiec (ukr. Лисець) – osiedle typu miejskiego w rejonie tyśmienickim obwodu iwanofrankiwskiego, założone w 1652 r.
W 1989 liczyło 2963 mieszkańców. W 2013 liczyło 2959 mieszkańców.
Historia.
Słownik geograficzny Królestwa Polskiego mylnie podaje, iż przybyła ze Śląska rodzina Telefusów herbu Łabędź, za opuszczone tam dobra, otrzymała od króla Polski Władysława Jagiełły dobra Łysiec w ziemi halickiej, w rzeczywistości otrzymała ona dobra na Podolu, m. in: Czelejów, Kumaszów i Łysiec.
W 1669 r. Andrzej Potocki ufundował parafię rzymskokatolicka w Łyścu. Osiedlili się tu także ormiańscy uciekinierzy z Podola, zajętego w 1672 r. przez Turcję. Ok. 1728 r. powstała parafia ormiańskokatolicka, która w 1777 r. połączyła się z parafią łacińską. Pierwszy drewniany kościół Łyścu zniszczył pożar w 1779 r. Na jego miejscu zbudowano nowy, który w 1830 r. także spłonął. W latach 1834 ‒ 1853 wniesiono kolejny, murowany, który stał się wspólnym kościołem parafialnym dwóch obrządków katolickich – ormiańskiego i łacińskiego. Inicjatorami jego budowy był hr. Rudolf Stadion, właściciel Łyśca, oraz proboszcz Dominik Barącz. Kościół ze względu na znajdujące się w nim cudowny Obraz Matki Bożej Łysieckiej stał się miejscem licznych pielgrzymek i uroczystości.
W II Rzeczypospolitej miejscowość była siedzibą gminy wiejskiej Łysiec w powiecie stanisławowskim województwa stanisławowskiego.
W 1921 r. miasteczko liczyło 266 budynków mieszkalnych (zagród) i 1560 mieszkańców, w tym 916 Rusinów, 359 Polaków, 275 Żydów i 10 Niemców. W 1931 r. liczba zagród wzrosła do 375, a mieszkańców do prawie 2 tys. W czasie II wojny światowej nacjonaliści ukraińscy z UPA zamordowali 23 osoby, w tym komendanta miejscowej policji ukraińskiej, który sprzyjał Polakom. 
Po wojnie Polacy i Ormianie zostali wysiedleni. Ostatni proboszcz w Łyścu, ks. Józef Magierowski, wywiózł obraz Matki Bożej Łysieckiej na do Starych Budkowic k. Opola, a duszpasterz ormiański  ks. Kazimierz Roszko umieścił go w głównym ołtarzu kościoła św. Trójcy w Gliwicach. 
Urodzeni.
W miejscowości tej urodził się Izaak Mikołaj Isakowicz - arcybiskup lwowski obrządku ormiańskiego, społecznik, filantrop, pisarz, teolog, polski patriota, oraz Samuel Cyryl Stefanowicz - arcybiskup lwowski obrządku ormiańskiego, polski społecznik, filantrop, teolog.

</doc>
<doc id="1604593" url="https://pl.wikipedia.org/wiki?curid=1604593" title="Łysiec (gmina)">
Łysiec (gmina)

Łysiec – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy był Łysiec.
Historia.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Drohomirczany, Iwanikówka, Krechowce, Łysiec, Łysiec Stary, Posiecz, Radcza, Stebnik i Zabereże.
Do 1939 wójtem gminy był Czesław Nowak.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604595" url="https://pl.wikipedia.org/wiki?curid=1604595" title="Muscle of Love">
Muscle of Love

Muscle of Love – siódmy studyjny album zespołu Alice Cooper z 1973 roku.

</doc>
<doc id="1604596" url="https://pl.wikipedia.org/wiki?curid=1604596" title="Zasysacz liniowy">
Zasysacz liniowy

Zasysacz liniowy – sprzęt pożarniczy służący do zasysania i dozowania środka pianotwórczego oraz mieszania go z przepływającą przez zasysacz wodą, w wyniku czego powstaje wodny roztwór środka pianotwórczego. Są to urządzenia, które wykorzystują energię kinetyczną doprowadzonej cieczy roboczej (wody) do zassania środka pianotwórczego. Składa się on z korpusu, nasady wlotowej, nasady wylotowej, nasady ssawnej o średnicy 25 mm i zaworu dozującego z pokrętłem. Na korpusie umieszczona jest strzałka wskazująca kierunek przepływu roztworu wodnego środka pianotwórczego. 
W pożarnictwie stosuje się oznaczenie Z-2 (posiada on nasadę ssawną o średnicy 25 mm i nasadę tłoczną o średnicy 52 mm), Z-4 (nasada ssawna - 25 mm, nasada tłoczna - 52 mm), Z-8 (nasada ssawna - 25 mm, nasada tłoczna - 75 mm), gdzie cyfra oznacza wydajność wodną w hl/min.

</doc>
<doc id="1604598" url="https://pl.wikipedia.org/wiki?curid=1604598" title="Baramunda">
Baramunda



</doc>
<doc id="1604599" url="https://pl.wikipedia.org/wiki?curid=1604599" title="Neoceratodus">
Neoceratodus

Neoceratodus – rodzaj ryb dwudysznych z rodziny rogozębowatych (Neoceratodontidae), obejmujący jeden gatunek współcześnie żyjący w Australii oraz wymarłe gatunki afrykańskie.
Klasyfikacja.
Współcześnie żyjący gatunek:
Klasyfikacja kilku wymarłych gatunków zaliczanych do tego rodzaju jest dyskutowana. Niekwestionowana jest pozycja †"Neoceratodus africanus". Dla pozostałych proponowane są zmiany w klasyfikacji.

</doc>
<doc id="1604602" url="https://pl.wikipedia.org/wiki?curid=1604602" title="Barramunda">
Barramunda



</doc>
<doc id="1604605" url="https://pl.wikipedia.org/wiki?curid=1604605" title="TVP INFO">
TVP INFO



</doc>
<doc id="1604606" url="https://pl.wikipedia.org/wiki?curid=1604606" title="Boks na Letnich Igrzyskach Olimpijskich 1956">
Boks na Letnich Igrzyskach Olimpijskich 1956

Boks na Letnich Igrzyskach Olimpijskich 1956 w Melbourne trwał w dniach 23 listopada do 1 grudnia. W zawodach udział wzięli tylko mężczyźni (161 pięściarzy) z 34 państw. W tabeli medalowej tryumfowali pięściarze ze Związku Radzieckiego.

</doc>
<doc id="1604607" url="https://pl.wikipedia.org/wiki?curid=1604607" title="TVP Oddział w Bydgoszczy">
TVP Oddział w Bydgoszczy



</doc>
<doc id="1604610" url="https://pl.wikipedia.org/wiki?curid=1604610" title="Easy Action">
Easy Action

Easy Action – drugi album zespołu Alice Cooper, wydany w 1970 roku.

</doc>
<doc id="1604612" url="https://pl.wikipedia.org/wiki?curid=1604612" title="Mariampol Miasto (gmina)">
Mariampol Miasto (gmina)

Mariampol Miasto (1941–44 "Mariampol") – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy był Mariampol.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dubowce, Łany, Mariampol Miasto, Mariampol Wieś, Wodniki i Wołczków.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604614" url="https://pl.wikipedia.org/wiki?curid=1604614" title="Marjampol Miasto">
Marjampol Miasto



</doc>
<doc id="1604617" url="https://pl.wikipedia.org/wiki?curid=1604617" title="Tyzenhauz">
Tyzenhauz



</doc>
<doc id="1604619" url="https://pl.wikipedia.org/wiki?curid=1604619" title="Referendum w Islandii w 1944 roku">
Referendum w Islandii w 1944 roku

Referendum w sprawie przyszłości i ustroju politycznego Islandii odbyło się w dniach 20-23 maja 1944.
Głosujący odpowiadali niezależnie na dwa pytania:
Frekwencja wyborcza wyniosła 98,6%. 
W rezultacie referendum przestało istnieć Królestwo Islandii. 17 czerwca 1944 Alþingi proklamował Republikę Islandii.

</doc>
<doc id="1604620" url="https://pl.wikipedia.org/wiki?curid=1604620" title="HSBC Women’s Champions">
HSBC Women’s Champions

HSBC Women's Champions – kobiecy zawodowy turniej golfowy będący częścią kalendarza imprez LPGA Tour. Po raz pierwszy został rozegrany w 2008.
HSBC Women's Champions jest turniejem zaproszeniowym dla czołowych golfistek świata. Wybór uczestniczek przeprowadzany jest w oparciu o kryteria uwzględniające m.in. wysokość pozycji w rankingu światowym i listach zarobków poszczególnych zawodowych tourów, jak również wygranie wybranych najważniejszych turniejów w okresie kilku poprzednich lat.
Aktualną mistrzynią (2010) jest Ai Miyazato z Japonii, dla której było to drugie zwycięstwo z rzędu w sezonie 2010..

</doc>
<doc id="1604625" url="https://pl.wikipedia.org/wiki?curid=1604625" title="Pasieczna (gmina)">
Pasieczna (gmina)

Pasieczna – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy była Pasieczna.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Jamnica, Pacyków, Pasieczna, Pawełcze, Rybno, Uhrynów Górny, Uhrynów Dolny, Uhrynów Szlachecki i Zagwoździe (Zagwoźdź).
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604627" url="https://pl.wikipedia.org/wiki?curid=1604627" title="Igor Choroszew">
Igor Choroszew

Igor Piotrowicz Choroszew (ros. И́горь Петро́вич Хоро́шев; ur. 14 lipca 1965 w Moskwie) – rosyjski klawiszowiec mieszkający w USA, najlepiej znany z pracy w zespole "Yes" w latach 1997–2001. Choroszew zagrał na takich albumach studyjnych zespołu, jak "Open Your Eyes" i "The Ladder", a także na albumie koncertowym "".
Życiorys.
Igor Choroszew uczył się gry na fortepianie już od czwartego roku życia, a później nauczył się grać również na puzonie, waltorni, gitarze i perkusji. Uzyskał tytuł magistra w dziedzinie muzyki.
Na początku lat 90. XX wieku przeniósł się do USA i osiedlił w Bostonie, gdzie współpracował m.in. z Benjaminem Orrem z zespołu The Cars. Carl Jacobson z firmy Cakewalk przedstawił Khorosheva frontmanowi zespołu Yes Jonowi Andersonowi.
W roku 1999 wydał solowy album "Piano Works". Zagrał również na albumie nagranym w hołdzie zespołowi Emerson, Lake &amp; Palmer o nazwie "Encores, Legends and Paradox". Od opuszczenia "Yes", Choroszew zajmuje się głównie komponowaniem muzyki filmowej.

</doc>
<doc id="1604630" url="https://pl.wikipedia.org/wiki?curid=1604630" title="Canadian Direct Insurance BC Men’s Provincials 2009">
Canadian Direct Insurance BC Men’s Provincials 2009

Canadian Direct Insurance BC Men’s Provincials 2009 – prowincjonalne mistrzostwa Kolumbii Brytyjskiej mężczyzn w curlingu, eliminacje do Tim Hortons Brier 2009.
Rywalizacja na najniższym szczeblu zaczęła się 5 grudnia 2008. Turniej finałowy rozegrano w dniach 9–15 stycznia 2009 w Maple Ridge na lodowisku Golden Ears Winter Club.
Obrońcą tytułu była drużyna Boba Ursela, która w poprzednich mistrzostwach kraju zajęła 4. miejsce.
Mistrzem prowincji została drużyna Seana Gealla pokonując w finale Jaya Peachego 8:7.
Wyniki.
Play off.
1-2.
13 stycznia 2009, 19:00
3-4.
14 stycznia 13:00
Tie-breaker.
13 lutego 2009, 14:30 
O 4. miejsce
Round Robin.
Sesja 1..
9 stycznia 2009, 12:00
Sesja 2..
9 stycznia 2009, 19:00
Sesja 3..
10 stycznia 2009, 12:00
Sesja 4..
10 stycznia 2009, 19:00
Sesja 5..
11 stycznia 2009, 12:00
Sesja 6..
11 stycznia 2009, 19:00
Sesja 7..
12 stycznia 2009, 12:00
Sesja 8..
12 stycznia 2009, 19:00
Sesja 9..
13 stycznia 2009, 9:00

</doc>
<doc id="1604632" url="https://pl.wikipedia.org/wiki?curid=1604632" title="Uhorniki (rejon iwanofrankiwski)">
Uhorniki (rejon iwanofrankiwski)

Uhorniki (, "Uhornyky") – wieś na Ukrainie, w obwodzie iwanofrankiwskim, w rejonie iwanofrankiwskim, w hromadzie Iwano-Frankiwsk.
Założona w 1440 roku.
W II Rzeczypospolitej miejscowość była siedzibą gminy wiejskiej Uhorniki w powiecie stanisławowskim województwa stanisławowskiego.
22 sierpnia 2010 roku ukraińskie władze w obecności duchownych greckokatolickich, licznie zgromadzonej lokalnej społeczności oraz aktywistów partii politycznych, odsłoniły w miejscowości pomnik Stepana Łenkawskiego, urodzonego w Uhornikach. Pomnik zaprojektowany został przez Wasyla Wylszuka.
Wieś liczy 3228 mieszkańców.

</doc>
<doc id="1604633" url="https://pl.wikipedia.org/wiki?curid=1604633" title="Uhorniki (gmina)">
Uhorniki (gmina)

Uhorniki – dawna gmina wiejska w powiecie stanisławowskim województwa stanisławowskiego II Rzeczypospolitej. Siedzibą gminy były Uhorniki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dobrowlany, Kołodziejówka, Mykietyńce, Podłuże, Podpieczary, Uhorniki, Uzin i Wołczyniec.
Po II wojnie światowej obszar gminy został odłączony od Polski i włączony do Ukraińskiej SRR.

</doc>
<doc id="1604635" url="https://pl.wikipedia.org/wiki?curid=1604635" title="Molly Cheek">
Molly Cheek

Molly Cheek (ur. 2 marca 1950) − amerykańska aktorka znana głównie z roli matki Jima Levensteina, głównego bohatera komedii "American Pie, czyli sprawa dowCipna" (1999).
Aktorka, która karierę rozpoczęła w 1979 roku, gra głównie role epizodyczne w licznych serialach. Zagrała m.in. w takich filmach jak "Spider-Man 2" (2004) oraz "Cougar Club" (2007).
Molly występuje również w licznych programach telewizyjnych, takich jak "It's Garry Shandling's Show".

</doc>
<doc id="1604637" url="https://pl.wikipedia.org/wiki?curid=1604637" title="Józef Adamowski">
Józef Adamowski

Józef Joachim Adamowski (ur. 1815 w Zabłudowie koło Białegostoku, zm. prawdopodobnie 1862) – spiskowiec polski, zesłaniec, lekarz, przedsiębiorca. 
Był synem Józefa (zm. 1833), zubożałego szlachcic, pracującego jako organista, i Agaty z Rafalskich; miał braci Antoniego, Kazimierza i Dominika oraz siostrę Karolinę. Po nauce w szkole podstawowej w Zabłudowie i gimnazjum w Białymstoku studiował medycynę w Akademii Medyko-Chirurgicznej w Wilnie. Uczestniczył w konspiracji antycarskiej; w 1841 za udział w spisku, zmierzającym do uwolnienia więźniów politycznych związanych ze straconym kilka lat wcześniej Szymonem Konarskim, został wraz z Janem Woźniakowskim aresztowany i skazany na karne wcielenie do wojska na Syberii. Był wówczas na trzecim roku studiów. Trafił do Oddziału Inwalidów w Tomsku. 
Mimo braku formalnego dyplomu lekarskiego od 1848 pracował w Tomsku jako lekarz (miał już za sobą praktykę zawodową z czasów studenckich). Cieszył się dużą popularnością dzięki swojej pracy wśród najuboższych, którzy "udawali się do niego, jak do cudownego obrazu" (Zygmunt Librowicz, "Polacy w Syberii", 1884).
W 1857 uzyskał rangę podoficera, a rok później został amnestionowany i wystąpił z wojska. W Petersburgu kończył przerwane przed laty studia medyczne. Przystąpił też do gromadzenia środków na przedsięwzięcie, którym zainteresował się w latach zesłania – kompanię przewozów statkami w dorzeczu Obu. Do współpracy pozyskał Polaków zamieszkałych w Petersburgu, Warszawie i zachodnich guberniach Rosji. W 1860 uzyskał koncesję na prace na kilku dopływach Obu: Ba, Katuna, Wasiugan, Czulmia, Ketia i podjął dokładne badania fizjograficzne. Nie było mu jednak prac tych zakończyć – w lipcu 1862 zaginął na pograniczu guberni jenisiejskiej i tomskiej. Inicjatywa znalazła kontynuację dwadzieścia lat później.
Był żonaty z Weroniką Mańkowską.

</doc>
<doc id="1604642" url="https://pl.wikipedia.org/wiki?curid=1604642" title="Michele Piccirillo">
Michele Piccirillo

Michele Piccirillo OFM (ur. 18 listopada 1944 w Casanova di Carinola, zm. 26 października 2008 w Livorno) – włoski archeolog, biblista, kapłan katolicki, franciszkanin, członek Kustodii Ziemi Świętej, profesor Franciszkańskiego Studium Biblijnego w Jerozolimie.

</doc>
<doc id="1604643" url="https://pl.wikipedia.org/wiki?curid=1604643" title="Drabik drzewkowaty">
Drabik drzewkowaty

Drabik drzewkowaty ("Climacium dendroides" (Hedw.) F.Weber &amp; D.Mohr) – gatunek mchu z rodziny drabikowatych. Występuje pospolicie na terenie Polski niżowej, rzadziej na pogórzu. 
Zagrożenia i ochrona.
Gatunek objęty jest w Polsce częściową ochroną gatunkową na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1604645" url="https://pl.wikipedia.org/wiki?curid=1604645" title="Herb kraju Wysoczyna">
Herb kraju Wysoczyna

Herb kraju Wysoczyna to jeden z symboli tego kraju. 
Opis herbu.
Tarcza herbowa czwórdzielna w krzyż.
Identyczny wzór posiada heraldyczna flaga kraju.
Uzasadnienie symboliki herbu.
Orzeł jest znanym od średniowiecza symbolem Moraw, na których terenie leży wschodnia część kraju. Z kolei część zachodnią, która leży na terenie historycznej Bohemii symbolizuje lew, będący pierwotnie godłem rodowym Przemyślidów, a później, umieszczony w czerwonym polu, stał się herbem całych Czech. Jeż pochodzi z herbu stolicy kraju − Igławy, natomiast jarząb to drzewo występujące powszechnie na terenie Wysoczyzny.

</doc>
<doc id="1604648" url="https://pl.wikipedia.org/wiki?curid=1604648" title="Climacium dendroides">
Climacium dendroides



</doc>
<doc id="1604651" url="https://pl.wikipedia.org/wiki?curid=1604651" title="Konstytucja marcowa (Austria)">
Konstytucja marcowa (Austria)

Konstytucja marcowa (zwana też ołomuniecką, od miejsca jej nadania) – popularne określenie konstytucji oktrojowanej Austrii nadanej patentem cesarza Franciszka Józefa I w marcu 1849 (została ogłoszona 7 marca, nosiła datę 4 marca), formalnie obowiązującej do 31 grudnia 1851, faktycznie przez cały ten okres zawieszonej (nigdy nie weszła w życie).
Nadanie konstytucji marcowej stanowiło wyraźną reakcję austriackich kół rządowych wobec wypadków Wiosny Ludów w Cesarstwie Austriackim. Wraz z jej nadaniem został rozwiązany obradujący w Kromieryżu sejm, powołany w 1848 w celu opracowania projektu konstytucji. Projekt ten zakładał ograniczenie władzy centralnej na rzecz szerokiej samodzielności poszczególnych prowincji monarchii (szczególnie Węgier), co nie było na rękę cesarzowi i rządowi. Nadanie konstytucji marcowej, niepochodzącej od sejmu, a oktrojowanej, oraz oznaczającej odejście od federalistycznych założeń sejmowych (choć cesarz w tym momencie nie mógł pozwolić sobie na całkowite zerwanie z ideami sejmu kromieryskiego) zaostrzyło konflikt wewnętrzny w Austrii, w szczególności wywołało ostateczny rozłam z Węgrami, których odrębność konstytucja likwidowała. W efekcie krótko potem Węgry ogłosiły niepodległość. Duży wkład w powstanie konstytucji miał były gubernator Galicji, a ówczesny minister spraw wewnętrznych Franz Stadion.
Konstytucja, choć uwzględniała w pewnej mierze demokratyczne prawa obywatelskie, przewidywała dużą centralizację państwa. Oddzielne ustawodawstwo węgierskie (z konstytucją na czele) zostało uchylone, a Węgry stawały się zwyczajnym krajem koronnym (zresztą podzielone, osobną prowincją miał być m.in. Siedmiogród). Poszczególne prowincje austriackie co prawda miały dysponować swoim organem samorządowym w postaci sejmów krajowych, jednak ich kompetencje w praktyce zawężono do spraw kultury krajowej. Organem centralnym obok cesarza i rządu miał być dwuizbowy parlament o kompetencjach ustawodawczych ("Reichstag"). Jego Izba Wyższa ("Oberhaus") miała się składać z delegatów wybieranych przez sejmy krajowe (po dwóch posłów z każdego sejmu oraz dodatkowi deputowani wybierani przez sejmy spośród osób wypełniających bardzo wysoki cenzus majątkowy). Izba Niższa ("Unterhaus") miała pochodzić z wyboru (czynne prawo wyborcze uzależnione było od cenzusu majątkowego). Reichstag miał się zbierać raz do roku, a w okresie pomiędzy jego obradami nieograniczone prawo ustawodawstwa tymczasowego w sprawach „nagłej potrzeby” należało do cesarza. Miała też istnieć Rada Państwa ("Reichsrat"), której członkowie mieli pochodzić z wyboru cesarskiego, posiadająca jednak tylko kompetencje doradcze. 
Konstytucja marcowa nigdy nie weszła w życie. Mimo iż mocno w niej podkreślano, że cała władza pochodzi od cesarza, który ma szeroką kontrolę nad sferą ustawodawczą i pełnię władzy wykonawczej, stanowiła w oczach cesarza i rządu i tak zbyt duże ograniczenie władzy centralnej. Przewidzianych w niej instytucji parlamentu i sejmów krajowych nie powołano. Początkowo obowiązywanie konstytucji było zawieszone z uwagi na przedłużający się stan wyjątkowy, natomiast 31 grudnia 1851 (gdy sytuacja w kraju była już opanowana i można było bez uszczerbku wycofać się z wcześniejszych ustępstw) została formalnie uchylona przez cesarza „patentem sylwestrowym”, otwierając w ten sposób okres neoabsolutystycznych rządów tzw. „ery Bacha”.

</doc>
<doc id="1604652" url="https://pl.wikipedia.org/wiki?curid=1604652" title="Reprezentacja Holandii U-21 w piłce nożnej mężczyzn">
Reprezentacja Holandii U-21 w piłce nożnej mężczyzn

Reprezentacja Holandii U-21 w piłce nożnej jest młodzieżową reprezentacją Holandii, sterowaną przez Holenderską Federację Piłkarską. Zespół kilkakrotnie uczestniczył w Mistrzostwach Europy U-21.
Drużyna Holandii U-21 istnieje od czasu utworzenia Mistrzostw Europy U-21, czyli od 1976 roku. Na 15 turniejów drużyna dziewięciokrotnie nie potrafiła się zakwalifikować. Wcześniej w latach 1972-1976 występowała w turnieju o mistrzostwo kontynentu w kategorii wiekowej do lat 23. Holandia U-21 trzykrotnie dochodziła do ich ćwierćfinałów.
W 2006 roku drużyna prowadzona przez trenera Foppe de Haana zwyciężyła w Mistrzostwach Europy U-21. W finale po dwóch golach Klaasa Jana Huntelaara i jednym Nicky'ego Hofsa wygrała 3:0 z Ukrainą. Huntelaar z 4 golami został królem strzelców tej imprezy. Rok później na Mistrzostwach Europy w Holandii zespół obronił tytuł mistrzowski. W finale młodzi Holendrzy pokonali Serbów 4:1, a gole zdobyli Otman Bakkal, Ryan Babel, Maceo Rigters i Luigi Bruins. Ritgers był najlepszym strzelcem turnieju z 4 bramkami, a Royston Drenthe został uznany Najlepszym Piłkarzem Mistrzostw. Drużyna Holandii nie zdołała jednak awansować na Mistrzostwa Europy 2009.
Obecny skład.
"Kadra na mecze z Norwegią i Szwajcarią w 2008 roku"

</doc>
<doc id="1604660" url="https://pl.wikipedia.org/wiki?curid=1604660" title="Chartum (film)">
Chartum (film)

Chartum – brytyjski dramat polityczno-wojenny Basila Deardena z 1966 roku, oparty na historycznych wydarzeniach rozgrywających się pod koniec XIX wieku w Sudanie podczas powstania Mahdiego. 
Epicka opowieść o heroizmie generała Charlesa Gordona, który przeciwstawiając się islamskiej rebelii Mahdiego, oblężony w Chartumie i do końca licząc na odsiecz, zginął z rąk mahdystów po zdobyciu miasta 26 stycznia 1885 r. W tle ukazano polityczne kalkulacje i zabiegi związane z sytuacją w Sudanie, które spowodowały poświęcenie generała Gordona w imię globalnych interesów brytyjskiego imperium. 

</doc>
<doc id="1604663" url="https://pl.wikipedia.org/wiki?curid=1604663" title="Frank Loomis">
Frank Loomis

Frank Farmer Loomis, Jr. (ur. 22 sierpnia 1896 w Saint Paul, zm. 4 kwietnia 1971 w New Port Richey) – amerykański lekkoatleta płotkarz, mistrz olimpijski.
Kariera sportowa.
Był mistrzem Stanów Zjednoczonych (AAU) w biegu na 220 jardów przez płotki w 1917 i 1918 oraz na 440 jardów przez płotki w 1920. Podczas igrzysk olimpijskich w 1920 w Antwerpii głównym faworytem w biegu na 400 metrów przez płotki był jego rodak John Norton, który dwa miesiące przed igrzyskami ustanowił rekord świata na tym dystansie wynikiem 54,2 s. W finale tej konkurencji zwyciężył jednak Loomis (Norton był drugi) z nowym rekordem świata 54,0 s.

</doc>
<doc id="1604668" url="https://pl.wikipedia.org/wiki?curid=1604668" title="Rosiczki Mirosławskie">
Rosiczki Mirosławskie

Rosiczki Mirosławskie – torfowiskowy rezerwat przyrody w województwie zachodniopomorskim, w powiecie wałeckim, w gminie Mirosławiec, 4 km na północny wschód od Mirosławca, 0,12–0,2 km od północnego skraju drogi krajowej nr 10 (Mirosławiec-Wałcz). Leży w granicach Obszaru Chronionego Krajobrazu Pojezierze Wałeckie i Dolina Gwdy oraz obszaru siedliskowego sieci Natura 2000 „Mirosławiec” PLH320045.
Został utworzony na mocy zarządzenia Ministra Ochrony Środowiska i Zasobów Naturalnych z dnia 8 grudnia 1989. Zajmuje powierzchnię 20,82 ha (akt powołujący podawał 20,83 ha).
Celem ochrony jest zachowanie torfowiska pojeziornego o charakterze naturalnych trzęsawiskowych mszarów z bogatą florą mszaków oraz liczną populacją trzech gatunków rosiczek, jak też innych gatunków roślin, w szczególności: modrzewnicy pospolitej ("Andromeda polifolia"), turzycy ciborowatej ("Carex bohemica"), rosiczki okrągłolistnej ("Drosera rotundifolia"), rosiczki pośredniej ("Drosera intermedia"), turzycy bagiennej ("Carex limosa"), bagna zwyczajnego ("Ledum palustre"), przygiełki białej ("Rhynchospora alba"), pływacza drobnego ("Utricularia minor"), zwierząt, w szczególności: bielika ("Haliaeetus albicilla"), żurawia ("Grus grus"), dzięcioła zielonego ("Picus viridis"), lerki ("Lullula arborea") oraz grzybów, w szczególności hełmówki błotnej. Chronione są naturalne, dystroficzne zbiorniki wodne, torfowiska przejściowe i trzęsawiska, obniżenia na podłożu torfowym z roślinnością ze związku "Rhynchosporion" oraz siedliska o znaczeniu priorytetowym: torfowiska wysokie z roślinnością torfotwórczą, bory i lasy bagienne ("Vaccinio uliginosi-Betuletum pubescentis", "Vaccinio uliginosi-Pinetum sylvestris").
Rezerwat znajduje się na terenie Nadleśnictwa Mirosławiec (leśnictwo Nieradź). Nadzór nad rezerwatem sprawuje Regionalny Konserwator Przyrody w Szczecinie. Na mocy planu ochrony ustanowionego w 2008 roku, obszar rezerwatu objęty jest ochroną czynną.

</doc>
<doc id="1604669" url="https://pl.wikipedia.org/wiki?curid=1604669" title="Teoria fishera">
Teoria fishera



</doc>
<doc id="1604673" url="https://pl.wikipedia.org/wiki?curid=1604673" title="Apolinary Jagodziński">
Apolinary Jagodziński

Apolinary Jagodziński (ur. 5 sierpnia 1889, zm. 21 sierpnia 1982 w Łodzi) – pułkownik żandarmerii Wojska Polskiego.
Życiorys.
Z dniem 3 stycznia 1919 roku został przydzielony do Żandarmerii Polowej, a z dniem 6 lutego 1919 roku formalnie przyjęty do Wojska Polskiego, w grupie oficerów byłych Korpusów Wschodnich i byłej armii rosyjskiej, z warunkowym zatwierdzeniem posiadanego stopnia porucznika. 
1 czerwca 1921 roku, w stopniu rotmistrza, pełnił służbę w Dowództwie Żandarmerii Wojskowej w Warszawie, a jego oddziałem macierzystym był Dywizjon Żandarmerii Wojskowej Nr I. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 14. lokatą w korpusie oficerów żandarmerii. Następnie pełnił służbę w Wydziale 2 Żandarmerii Departamentu I Piechoty Ministerstwa Spraw Wojskowych na stanowisku kierownika referatu, pozostając oficerem nadetatowym 1 Dywizjonu Żandarmerii. Z dniem 1 września 1924 roku został przeniesiony do 1 dywizjonu żandarmerii w Warszawie na stanowisko zastępcy dowódcy dywizjonu.
17 marca 1927 roku otrzymał przeniesienie do Korpusu Ochrony Pogranicza na stanowisko dowódcy dywizjonu żandarmerii KOP w Warszawie. Dywizjonem dowodził przez kolejnych dwanaście lat. 23 stycznia 1928 roku awansował na podpułkownika ze starszeństwem z dniem 1 stycznia 1928 roku i 1. lokatą w korpusie oficerów żandarmerii, .
W czasie kampanii wrześniowej (17–20 IX) kierował ewakuacją rodzin oficerów i urzędników cywilnych Dowództwa KOP z Dawidgródka do Pińska, a następnie pełnił funkcję komendanta Kwatery Głównej Grupy KOP gen. Orlik-Rückemanna. Został pojmany przez Niemców w dniu 7 listopada 1939 roku w Warszawie. Przebywał w oflagach: IV C Colditz, II A Prenzlau, II E Neubrandenburg, II D Gross-Born. W dniu 13 marca 1945 roku zarejestrował się w PCK jako powracający z niewoli. Od 1951 do 1982 roku mieszkał w Łodzi, początkowo przy ulicy Żeromskiego, a później przy Gdańskiej. Zmarł 21 sierpnia 1982 roku. 

</doc>
<doc id="1604675" url="https://pl.wikipedia.org/wiki?curid=1604675" title="Abraxas gemma">
Abraxas gemma

Abraxas gemma – rodzaj amuletu, na którym wyryte było słowo "abraxas". Słowo to powtarzało się przy symbolach kultu w niektórych sektach gnostyckich. Odnajdywano je przy symbolu człowieka z głową koguta, który był wyobrażeniem światła i węża – symbolu odradzania się.
Symbole te znane już były w okresie starożytności. Odnajdywane były przy wykopaliskach w Egipcie, w Syrii, w Hiszpanii

</doc>
<doc id="1604676" url="https://pl.wikipedia.org/wiki?curid=1604676" title="Moisburg">
Moisburg

Moisburg – miejscowość i gmina położona w niemieckim kraju związkowym Dolna Saksonia, w powiecie Harburg, należy do gminy zbiorowej (niem. "Samtgemeinde") Hollenstedt.
Położenie geograficzne.
Moisburg leży w północno-zachodniej części Pustaci Lüneburskiej nad rzeczką Este. 
Od wschodu ma sąsiedztwo gminy Appel, od północy graniczy z powiatem Stade od zachodu z gminą Regesbostel i od południa z gminą Hollenstedt.
Historia.
Po raz pierwszy miejscowość Moisburg była wzmiankowana w 1322 r., ale już ok. 1200 zbudowany był tu kościół.
Dzielnice gminy.
W skład gminy Moisburg wchodzą następujące dzielnice: Appelbeck, Moisburg, Podendorf i Ruhmannshof.
Komunikacja.
Moisburg znajduje się w odległości ok. 5 km od autostrady A1 z węzłem komunikacyjnym Hollenstedt.

</doc>
<doc id="1604678" url="https://pl.wikipedia.org/wiki?curid=1604678" title="Fallenn">
Fallenn



</doc>
<doc id="1604680" url="https://pl.wikipedia.org/wiki?curid=1604680" title="Akcja rewindykacji cerkwi prawosławnych w II Rzeczypospolitej">
Akcja rewindykacji cerkwi prawosławnych w II Rzeczypospolitej

Akcja rewindykacji cerkwi prawosławnych w II Rzeczypospolitej – akcja prowadzona przez kolejne rządy państwa polskiego w latach 1919–1939. Wyróżnia się kilka faz tej akcji w latach: 1919–1924, 1929–1934, 1937–1938.
Akcja rewindykacyjna wpisywała się w ogólną politykę II Rzeczypospolitej wobec Kościoła prawosławnego, dążącą do maksymalnego ograniczenia jego wpływów politycznych i społecznych oraz zerwania jego związków z mniejszościami narodowymi ukraińską, rosyjską i białoruską. Ważnym motywem była również silna wrogość wobec prawosławia, kojarzonego powszechnie z Rosją, jako religii siłą utrwalanej na ziemiach polskich przez władze zaborcze. Działania rewindykacyjne były prowadzone zarówno z inicjatywy oddolnej, poprzez spontaniczne przejmowanie cerkwi przez katolików, jak i – zwłaszcza w ostatniej fazie – według z góry przygotowanych i zaakceptowanych w kręgach rządowych planów. Cerkwie, które stały się obiektem rewindykacji, były burzone, zamykane, adaptowane na kościoły rzymskokatolickie lub na budynki użyteczności publicznej. W pierwszej kolejności rewindykacji podległy cerkwie urządzone w byłych kościołach rzymskokatolickich i cerkwiach unickich, jednak w miarę postępów działań rewindykacyjnych i związanej z nimi polonizacji ludności niszczono lub zamykano również obiekty czynne, będące siedzibami licznie zamieszkanych parafii bądź miejscem kultu.
Według zachowanych dokumentów celem akcji z lat 1937–1938 miała być całkowita polonizacja obszarów na zachód od Bugu oraz maksymalne umocnienie polskich wpływów kulturowych na wschód od niego. Plany te nie zostały zrealizowane z powodu wybuchu II wojny światowej oraz ze względu na postawę ludności prawosławnej.
Stan prawny cerkwi.
16 grudnia 1918 Naczelnik Państwa wydał dekret, w którym cały majątek Kościoła prawosławnego na terenie ziem polskich został oddany pod zarząd państwowy. Formalnie krok ten uzasadniano koniecznością ochrony dóbr cerkiewnych opuszczonych w toku I wojny światowej w czasie tzw. „bieżeństwa”. W istocie w pierwszych latach istnienia niepodległej II Rzeczypospolitej liczne cerkwie parafialne i monastery nie miały gospodarzy. Dekret nie stracił jednak ważności nawet w momencie, gdy ludność i duchowieństwo prawosławne wróciły na zajmowane przed wojną tereny, zaś konstytucja marcowa zagwarantowała swobodę wyznania. W dalszym ciągu zgoda na ponowne otwarcie cerkwi i ich wykorzystywanie dla celów kultu była wydawana przez administrację państwową i mogła zostać nieudzielona bez szczegółowego uzasadnienia. W 1919 Ministerstwo Wyznań Religijnych i Oświecenia Publicznego (MWRiOP) nakazało opieczętowywanie nieczynnych cerkwi, deklarując podjęcie bardziej kompleksowych decyzji w sprawie świątyń prawosławnych w późniejszym czasie. W praktyce doprowadziło to do zamknięcia ich na stałe. 9 lipca 1919 ustalenia dekretu zostały rozciągnięte na terytoria zarządzane przez Zarząd Cywilny Ziem Wschodnich.
Drugim dokumentem poruszającym problem cerkwi było rozporządzenie Komisarza Generalnego Zarządu Cywilnego Ziem Wschodnich z 22 października 1919, zwane potocznie „lex Żeligowski”, dotyczące jednak tylko obszaru na wschód od Bugu. Nakazywało ono zwrot wszystkich cerkwi funkcjonujących w budynkach pokościelnych Kościołowi rzymskokatolickiemu, nie poruszało jednak kwestii przynależności cerkwi pounickich. Pewne problemy dotyczące przynależności budynków kościelnych zostały podjęte również w opracowanych w 1922 "Tymczasowych przepisach o stosunku rządu do Kościoła prawosławnego w Polsce", które zajmowały się jednak głównie zagadnieniami języka liturgicznego, organizacji zjazdów dekanalnych, zjazdów diecezjalnych i soborów, podziału terytorialnego diecezji, edukacji kleru oraz bractw cerkiewnych. Po ukazaniu się "Tymczasowych przepisów..." Kościół prawosławny został również zobligowany do przedstawienia kompletnego spisu posiadanych cerkwi i klasztorów, jak również wykazu duchowieństwa i szacowanej liczby wiernych.
Dopiero w latach 1938–1939 zostały uchwalone rozwiązania ustawowe w zakresie przynależności obiektów sakralnych. Obok podjęcia na nowo kwestii języka (zabroniono wydawania prasy religijnej w innym języku niż polski), regulacji kwestii związanych z kształceniem kadr na potrzeby duchowieństwa oraz wymogu modlitw za państwo polskie, dokument częściowo poruszył problem majątków, zastrzegając jednak bardziej szczegółowe rozwiązania dla kolejnej projektowanej ustawy. Ustalono w nim limit powierzchni niepodlegających parcelacji dóbr cerkiewnych na 180 ha dla metropolii, 150 ha dla biskupstwa, 125 ha dla konsystorzy, 180 ha dla klasztoru. Wielkość ziemi przypadającej parafiom miała być uzależniona od jej składu osobowego. 30 czerwca 1939 kolejnym rozporządzeniem państwo uznało przynależność do Kościoła prawosławnego tych majątków, które pozostawały jeszcze w jego rękach – było to łącznie 52 200 ha gruntów (przed 1918 prawosławni dysponowali ziemią 146 000 ha).
Pierwsza fala rewindykacji 1919–1924.
Spontaniczna działalność katolików.
W tym okresie doszło do spontanicznych działań lokalnych społeczności rzymskokatolickich mających na celu przejmowanie cerkwi prawosławnych na własny użytek bądź ich zamknięcie lub zniszczenie. Taka postawa była reakcją na wcześniejszą politykę władz carskich, które traktowały budowę nowych cerkwi jako element polityki rusyfikacyjnej i nierzadko wznosiły je nawet na obszarach, gdzie nie było takiej potrzeby, lub zupełnie świadomie wznosiły cerkwie-symbole panowania rosyjskiego. Działania te nie miały najczęściej zgody władz państwowych czy lokalnych, w najlepszym razie zgodę władz kościelnych. Na niektórych obszarach te ostatnie zachęcały wiernych do przejmowania cerkwi: biskup podlaski Henryk Przeździecki wydał 11 grudnia 1918 specjalny dekret, w którym wzywał księży swojej diecezji do natychmiastowego poświęcenia na kościoły rzymskokatolickie wszystkich cerkwi powstałych w dawnych kościołach obrządku łacińskiego (oraz cerkwiach unickich), zbudowanych na ich miejscu lub nawet z materiałów budowlanych pozyskanych poprzez niszczenie kościołów. Nakazywał również natychmiastowe otwarcie wszystkich zamkniętych przez władze carskie świątyń i kaplic rzymskokatolickich. Odzew na apel biskupa był tak duży, że w 1920 sam Przeździecki zmienił zarządzenie, pozostawiając sobie decyzję o losach konkretnych obiektów przejętych od prawosławnych. Przeprowadzanie akcji było łatwiejsze o tyle, że po I wojnie światowej i rewolucji październikowej w Cerkwi panował chaos organizacyjny. Wycofujące się od 1914 wojska rosyjskie bardzo często zabierały ze sobą całe wyposażenie cerkwi na ziemiach polskich, w szczególności licznych cerkwi wojskowych. Wyjechała również duża część kleru prawosławnego, który zaczął stopniowo wracać dopiero po 1918.
Specyficzną cechą pierwszej fali rewindykacji było również niszczenie cerkwi-symboli, wznoszonych przez carat dla zaakcentowania rosyjskiej władzy na ziemiach polskich lub dla upamiętnienia ważnych z jej punktu widzenia wydarzeń, takich jak Sobór św. Aleksandra Newskiego w Warszawie czy cerkiew Świętych Cyryla i Metodego w Chełmie (upamiętniająca likwidację unickiej diecezji chełmskiej). Działo się to zarówno zupełnie spontanicznie, jak i (w wypadku soboru na placu Saskim) po dłuższych dyskusjach na szczeblu rządowym. Z takich powodów rozebrane zostały cerkwie w Augustowie, Aleksandrowie Kujawskim, Janowie Lubelskim, Jędrzejowie, Grajewie, Kaliszu, Kolnie, Kozienicach, Lubartowie, Lublinie, Łasku, Łomży, Mławie, Modlinie, Opocznie, Osowcu, Ostrowi Mazowieckiej, Pińczowie, Płońsku, Przasnyszu, Pułtusku, Raczkach, Radomsku, Raduczu, Rawie Mazowieckiej, Różanie, Rypinie, Sieradzu, Sierpcu, Skierniewicach, Słupcy, Sosnowcu, Suwałkach, Tomaszowie Mazowieckim, Warszawie (6 obiektów), Włocławku i innych miejscowościach. Część tych obiektów, które nie trafiły w ręce katolików, została zaadaptowana na cele niereligijne, np. w dawnej cerkwi w Ostrołęce urządzony został skup złomu, w Skierniewicach magazyn zbożowy, zaś w Staszowie – teatr.
Postawa władz państwowych.
Rząd teoretycznie nie wykazał jednolitego stanowiska wobec prowadzonej oddolnie rewindykacji. Nacisk ze strony katolickich kół politycznych oraz samego Kościoła sprawił, że w początkowej fazie, jeśli zapytania o los konkretnej cerkwi trafiły na szczebel centralny, były one rozpatrywane na korzyść katolików. W miarę wzrostu konfliktów na tym tle ministerstwo często nie wydawało żadnej opinii, zezwalając na spontaniczne rozwiązanie problemu. Wywołało to ogromne rozgoryczenie u ludności prawosławnej, u której utrwalało się przekonanie o stronniczości rządu polskiego. Ukraińska Reprezentacja Parlamentarna pisała we wniosku sejmowym z czasów drugiego rządu Grabskiego nawet o pełnym nienawiści nastawieniu kół rządowych do religii prawosławnej.
W praktyce rząd polski dążył do możliwego ograniczenia wpływów kościoła prawosławnego, minimalizowania liczby czynnych parafii i polonizowania prawosławia, kojarzonego nie tylko z caratem, ale i – w miarę upływu czasu nawet w większym stopniu – z narodowym ruchem ukraińskim. Stąd różnice w polityce dotyczącej poszczególnych regionów. Obszary zamieszkane przez przytłaczającą większość prawosławnych nie były masowo katolicyzowane, jednak prowadzone były działania na rzecz podporządkowania hierarchii prawosławnej państwu. Natomiast całkowicie starano się wyprzeć prawosławie z Chełmszczyzny i Podlasia, zgodnie z deklaracją wojewody lubelskiego Stanisława Moskalewskiego, który oznajmił w 1921, że "po Bug kraj jest czysto polski". W podobnym duchu wypowiadało się zresztą MWRiOP w piśmie z 5 lutego 1924, deklarując, iż "w województwie lubelskim (...) należy dążyć do spolonizowania prawosławia albo wyparcia go na rzecz Kościoła rzymskokatolickiego". Wcześniej, w 1919, ustalono 5 tysięcy wiernych jako normę dla stworzenia stale funkcjonującej parafii prawosławnej, przy równoczesnym usuwaniu duchownych z zamkniętych cerkwi, by nie prowokować żądań miejscowej ludności o jej ponownie otwarcie. Jeszcze w latach 20. zdarzały się przypadki, gdy zamknięta cerkiew była na prośbę ludności otwierana w szczególnie ważne święta, później praktyka ta zanikła, gdyż zdaniem wojewody lubelskiego takie czasowe otwieranie cerkwi „wywołuje rozgoryczenie ludności i niepożądane refleksje”. Inną stałą cechą polityki państwowej względem cerkwi było niewydawanie pozwoleń na budowę nowych obiektów tego typu czy remont istniejących, uszkodzonych w czasie I wojny światowej. Jedynie wojewoda wołyński Henryk Józewski zapytywał MWRiOP, czy nie należałoby w sposób bardziej elastyczny podchodzić do nadsyłanych podań o budowę domów modlitwy, uzyskując ostatecznie polecenie nadsyłania każdego podania, które Urząd Wojewódzki uzna za uzasadnione, do oceny na szczeblu centralnym. Minister zastrzegał jednak, że „MWRiOP (...) w zasadzie jest przeciwne wznoszeniu nowych domów modlitwy w miejscowościach, gdzie nie jest przewidziana stała placówka duszpasterska”.
W 1921 MWRiOP zakończyło prace nad pierwszym projektem ustawy rozwiązującej kwestię cerkwi, w którym jednoznacznie rozstrzygnął kwestię własności pokatolickiej i pounickiej na korzyść Kościoła katolickiego oraz zastrzegł ministerstwu prawo decydowania o losach cerkwi wzniesionych na państwowych gruntach z funduszy państwa lub ze składek ludności. Rząd miał omawiać ten projekt 15 grudnia 1921, jednak w obawie przed wybuchem masowego niezadowolenia prawosławnych całkowicie zrezygnowano z jego rozpatrywania. Tekst został następnie uzupełniony o zastrzeżenie, iż cerkiew, nawet umieszczona w dawnym kościele łacińskim, może pozostać w rękach prawosławnych, jeśli jest czynnie użytkowana przez społeczność prawosławną – rozwiązanie takie uzależniono jednak od zgody biskupa odpowiedniej katolickiej diecezji.
Jednak 24 maja tego samego roku, w miarę postępów akcji rewindykacyjnej na Lubelszczyźnie, lokalne stosunki międzywyznaniowe zaogniły się na tyle, że Ministerstwo Wyznań Religijnych i Oświecenia Publicznego musiało zabronić nie tylko dalszego zajmowania cerkwi, ale i wstrzymać wykonywanie uzyskanych już nakazów oddania obiektu kultu religijnego katolikom. Stosowne rozporządzenie zostało rozesłane do wojewodów. Mimo tego wnioski i memoriały dotyczące kolejnych cerkwi nadal napływały, a sytuacje konfliktowe powtarzały się, chociaż na mniejszą skalę (najsłynniejszym obiektem przekazanym katolikom już po formalnym ustaniu rewindykacji był monaster w Zahorowie).
W 1925 Prezydium Rady Ministrów przyjęło cztery tezy ustosunkowujące się do problemu rewindykacji, w których deklarowano utrzymanie dotychczasowego stanu posiadania prawosławnych i katolików, rozwiązywania ewentualnych przyszłych sporów na zasadzie wzajemnego porozumienia, przejęcia nieczynnych cerkwi przez rząd oraz otwierania zamkniętych do tej pory cerkwi w wypadku istnienia realnych potrzeb miejscowej społeczności. Deklaracje o wolności wyznaniowej i równouprawnieniu obydwu religii nie miały jednak praktycznych konsekwencji. Dokument został bowiem odrzucony przez biskupa Przeździeckiego, który za jedyne trafne rozwiązanie uważał przekazanie katolikom wszystkich obiektów sakralnych, które wskażą biskupi. Przeździecki był również oburzony postawieniem obydwu wyznań na jednej płaszczyźnie.
Sprawa rewindykacji w Sejmie.
Problem przynależności cerkwi wielokrotnie stawał na porządku dziennym obrad parlamentarnych, z wniosku różnych ugrupowań. 28 lipca 1922 na wniosek komisji administracyjnej Sejm uchwalił rezolucję, w której rząd został wezwany do przedłożenia uchwały, która miała uregulować sprawę zwrotu obiektów skonfiskowanych przez carat katolikom (bez informacji, czy mowa jedynie o obiektach rzymskokatolickich, czy również o mieniu unickim). Ponieważ jednak stosowna uchwała nie powstała, Komisja Konstytucyjna zaczęła na wielką skalę otrzymywać pisma dotyczące konkretnych kościołów i klasztorów, pisane przez miejscowych katolików. Komisja nie podjęła się (poza wyjątkami) rozpatrywania otrzymywanych wniosków, jedynie problem rewindykacji został poruszony na forum sejmowym 8 lutego 1924. Efektem tego wystąpienia ponownie były rezolucje: w pierwszej Sejm domagał się ustawy regulującej problem spornych świątyń, w drugiej indywidualnie potwierdzono administracyjny nakaz zwrotu katolikom kościoła w Łucku. Posłowie ukraińscy domagali się jeszcze trzeciej rezolucji, w której Sejm nakazałby wstrzymanie dalszego przejmowania mienia cerkiewnego do czasu publikacji stosownej ustawy. Propozycja ta została jednak odrzucona. 9 lipca, wobec dalszego braku prac nad ustawą, Sejm ponowił rezolucję w tej sprawie.
Reakcja Kościoła prawosławnego i wiernych.
Reakcje ludności i duchownych prawosławnych na działania rewindykacyjne były różne. Zajmowanie niektórych cerkwi nie spotykało się z oporem, gdyż i tak były one nieczynne, zwłaszcza w wypadku zaadaptowanych na świątynie prawosławne dawnych kościołów rzymskokatolickich lub unickich. Silne kontrowersje wywołało dopiero rozprzestrzenienie się akcji na obszary zamieszkane przez duży odsetek ludności prawosławnej, kiedy kontrowersyjne obiekty były czynnie użytkowane przez miejscową ludność. Obydwie strony starały się wówczas zyskać poparcie dla swojej sprawy u władz lokalnych i rządu, pisząc memoriały i powołując się na poniesione w przeszłości krzywdy (katolicy) bądź na zagwarantowaną swobodę wyznania (prawosławni). Po stronie prawosławnych występowały również organizacje białoruskie i ukraińskie, co jeszcze wzmocniło związki sprawy cerkwi z polityką narodowościową Polski. Wojewoda lubelski stwierdzał, iż „zagadnienie zamkniętych cerkwi (...) jest punktem wyjścia akcji antypaństwowych elementów wywrotowych, żerujących na niezadowoleniu ludności, jak i nacjonalistów ukraińskich szukających wpływów wśród ludności”. Często dochodziło do starć i niszczenia mienia cerkiewnego, byli ranni i aresztowani. W 1919 w trakcie siłowego przejmowania soboru Narodzenia Bogurodzicy na Górce w Chełmie tłum zniszczył nagrobki prawosławnych i unickich biskupów. Z kolei uroczystości wyświęcania cerkwi na katolickie kościoły urządzano w sposób niezwykle wystawny, urządzając przy okazji „manifestacje polskości”; niekiedy dochodziło wtedy do konfliktów między wiernymi obydwu wyznań. W Ubrodowicach (pow. Hrubieszów) w starciu między grupą katolików dążących do przejęcia cerkwi i broniących jej prawosławnych 60 osób zostało rannych. W odpowiedzi na te działania metropolita warszawski i całej Polski formalnie zaaprobował istniejącą już wcześniej praktykę odprawiania nabożeństw przez przyjezdnych księży przed zamkniętymi cerkwiami, zachęcając wręcz do tego rodzaju działań. MWRiOP zażądało z kolei ograniczenia tego rodzaju działalności, powołując się na obecność silnych akcentów politycznych w czasie tego rodzaju nabożeństw.
Akcja rewindykacji w pierwszych latach po odzyskaniu niepodległości była również komentowana na łamach prasy. Leon Radziejowski w „Rzeczypospolitej” zatytułował swój artykuł "Igranie z ogniem". Zaznaczał on bezprawność działań carskich odbierających obiekty sakralne katolikom, jednak twierdził również, że sprawa dalszego losu kontrowersyjnych budynków "grozi wprost niebezpiecznymi konsekwencjami wewnętrznymi". Krytyczne głosy na temat rewindykacji cerkwi padły również na łamach prasy zagranicznej.
Bilans pierwszej fali rewindykacji.
Według szacunków ministerstwa w 1914 na ziemiach polskich funkcjonowało 630 cerkwi zlokalizowanych w dawnych obiektach unickich oraz 240 powstałych poprzez zajmowanie kościołów rzymskokatolickich. W toku akcji rewindykacyjnej katolicy przejęli 175 cerkwi pierwotnie unickich oraz 140 urządzonych w dawnych kościołach obrządku łacińskiego. W posiadaniu prawosławnych pozostało odpowiednio 350 i 80 budynków. Pozostałe obiekty zostały zamknięte, zniszczone lub przekazane na różne cele świeckie, przy czym blisko 70% świątyń przejętych przez katolików obrządku łacińskiego trafiło w ich ręce za sprawą spontanicznej akcji bez zezwolenia odgórnego. Dodatkowo Kościół prawosławny tworzył tzw. placówki nieetatowe, w których ludność ponosiła wszystkie koszty utrzymania swojego duchownego, a ten nie mógł prowadzić ksiąg metrykalnych ani uzyskiwać dotacji z budżetu. Placówki nieetatowe nie były formalnie uznawane przez władze państwowe i zdarzały się przypadki ich likwidowania.
W czasie pierwszej fali rewindykacji władze państwowe zajęły również część majątków i budynków prawosławnych klasztorów, gdy ich przedwojenni mieszkańcy nie wracali z „bieżeństwa”. Stało się tak w wypadku żeńskich monasterów w Turkowicach, Leśnej, Teolinie, Radecznicy, Wirowie, Różanymstoku i Berezweczu oraz męskiego klasztoru w Supraślu. Z kolei na rzecz Kościoła rzymskokatolickiego zrewindykowane zostały żeńskie monastery: św. Marii Magdaleny w Wilnie (urządzony przez władze carskie w obiektach należących dotąd do sióstr wizytek) i św. Mikołaja w Dubnie (w budynkach pofranciszkańskich) oraz męskie we Włodzimierzu Wołyńskim i Zahorowie.
Konstanty Srokowski, raportujący dla premiera Władysława Sikorskiego ostateczne wyniki akcji, nie wyrażał się o niej zbyt entuzjastycznie, pisząc, iż w miarę zbliżania się akcji na tereny na wschód od Bugu (określenie Srokowskiego), zamieszkane przez zdecydowaną większość prawosławnych, racje katolików stawały się „coraz bardziej wiotkie i wątpliwe”.
Druga fala rewindykacji 1929–1934.
Próba rewindykacji cerkwi drogą sądową.
Cechą charakterystyczną tego okresu było przyjęcie przez Kościół katolicki taktyki sądowej. Arcybiskup wileński Romuald Jałbrzykowski, biskup łucki Adolf Szelążek oraz biskup piński Zygmunt Łoziński złożyli łącznie 755 pozwów skierowanych przeciwko różnym podmiotom, w których upominali się o 553 obiekty należące w przeszłości do unitów oraz 202 pochodzenia łacińskiego. Wśród nich były żądania o zwrot obiektów odgrywających szczególną rolę w życiu prawosławnych – monasterów Dermańskiego, Ławry Poczajowskiej, klasztoru i cerkwi Świętego Ducha w Wilnie, monasterów w Krzemieńcu, Zimnem i Żyrowicach. Wielokrotnie złożone pozwy dotyczyły cerkwi w miejscowościach z przytłaczającą przewagą prawosławnych (w 65 przypadkach w miejscowości, gdzie znajdowała się sporna cerkiew, nie było już katolików), lub obiektów, które przez cały okres swojego istnienia były prawosławne (Monaster św. Onufrego w Jabłecznej nie trafił do rąk rzymskich katolików tylko dzięki sprzeciwowi wojewody lubelskiego).
Kościół katolicki doskonale zdawał sobie sprawę z tego, że odebranie prawosławnym wszystkich wymienionych w pozwach obiektów oznaczałoby pozbawienie ich 1/3 całości budynków sakralnych będących w ich posiadaniu. Katolicka Agencja Prasowa, komentując sprawę, dopuszczała możliwość wynikłych z tego niepokojów społecznych, stale jednak podkreślała konieczność zadośćuczynienia za krzywdy poniesione w czasach zaborów. Zdając sobie jednak sprawę z tego, że ilość pozwów wzbudziła nie tylko poruszenie wśród prawosławnych, ale i wątpliwości u wiernych katolickich, w wysokonakładowych broszurach przedstawiciele Kościoła rzymskokatolickiego przekonywali, że jest możliwe ponowne przekazanie spornych obiektów PAKP, jak również rezygnacja z pracy duszpasterskiej w tych miejscowościach, gdzie nie było już katolików. Dyskusja nad rewindykacją była jeszcze bardziej ożywiona niż przy pierwszej fali przejęć cerkwi, został przy tym podniesiony problem mienia pounickiego – po raz pierwszy zakwestionowano prawo katolików obrządku łacińskiego do przejmowania tych obiektów, które powinny wrócić do funkcjonującego legalnie Kościoła unickiego. Złe wrażenie robiło również ostentacyjne akcentowanie własnego ubóstwa przez Kościół rzymskokatolicki oraz zaniżanie wartości spornych obiektów, np. wycenienie Ławry Poczajowskiej i jej majątku na 2000 zł. W sprawie działań Kościoła w Polsce wypowiedziała się Stolica Apostolska, jednoznacznie je popierając, oraz metropolita greckokatolicki Andrzej Szeptycki, przestrzegając przed nowym przymusem religijnym. Chcąc bronić stanu posiadania PAKP, metropolita warszawski i całej Polski Dionizy (Waledyński) ogłosił specjalny list pasterski, w którym wzywał wiernych do zbiórki pieniędzy na obronę sądową. W akcję gromadzenia funduszy zaangażowało się także duchowieństwo, została powołana komisja koordynująca całość działań. Publicznie swoje racje uzasadniali również biskupi katoliccy, którzy składali pozwy sądowe, konsekwentnie twierdząc, że dotyczą one jedynie budynków historycznie i prawnie należących się ich Kościołowi.
Burzenie cerkwi w 1929.
W 1929 władze państwowe podjęły również akcję burzenia „niepotrzebnych” cerkwi, planując rozbiórkę 97 obiektów. Równolegle trwała polityka utrzymywania pewnej liczby zamkniętych cerkwi, nawet gdy znajdowały się one na zamieszkanym przez prawosławnych obszarach. Tym razem akcja spotkała się z ostrym protestem prawosławnych społeczności, ukraińskiej reprezentacji parlamentarnej oraz samej hierarchii prawosławnej. 26 października 1929 został ogłoszony list pasterski metropolity, w którym wezwano do zjednoczenia całej społeczności prawosławnej w Polsce, ofiarności na opłacenie pomocy prawnej i modlitwy. Organizacje rosyjskie i ukraińskie (specjalna komisja pod przewodnictwem Serhija Chruckiego opracowała i opublikowała dokumenty związane z rewindykacją) apelowały ponadto do Sejmu. Protesty napływały również od środowisk prawosławnych i ukraińskich poza Polską, odbywały się protesty w Europie, USA i Japonii, jedna z organizacji zaapelowała nawet do Ligi Narodów. Tymczasem minister oświaty Czerwiński, wielokrotnie zapytywany przez ukraińskich posłów o los cerkwi, udawał niezorientowanego w temacie. Zapewniał, że nie istnieje plan burzenia cerkwi i że nie są mu znane przypadki profanacji przedmiotów kultu. Ostatecznie zdecydowana postawa prawosławnych sprawiła, że zniszczono ich mniej niż pierwotnie zakładano, bowiem 23 cerkwie.
Stanowisko rządu.
Oficjalne stanowisko rządowe w kwestii rewindykacji wyraził minister wyznań Sławomir Czerwiński w styczniu 1930, deklarując konieczność wzięcia pod uwagę żądań wszystkich wyznań. Rząd był zdecydowanie przychylny koncepcji katolicyzacji Kresów Wschodnich i kontynuował ustaloną wcześniej politykę polonizacji polskich wyznawców prawosławia oraz ograniczania rozwoju ich religii. Z drugiej strony koła rządowe obawiały się aktywizacji środowisk prawosławnych i ukraińskich, jak i rozruchów. Dlatego uznał on za niebezpieczne pozostawienie sprawy wyłącznie w rękach sądowych. Ostatecznie 16 stycznia 1934 oficjalne oświadczenie Sądu Najwyższego zamknęło sądową drogę do przejmowania cerkwi.
Rząd podjął natomiast rozmowy z Komisją Papieską, pragnąc wypracować wspólne stanowisko i konsekwentnie narzucić je prawosławnym. 23 kwietnia 1932 zrezygnowano z podejmowania w ramach tych rozmów problemu cerkwi pounickich jako zbyt złożonego, jednak strona kościelna wielokrotnie wracała do tematu. Pojawiły się dwie koncepcje rozwiązania problemu – bezpośrednia umowa między zainteresowanymi Kościołami bądź zobowiązanie rządu do przekazania katolikom tych obiektów, które wskażą oni jako niezbędne. Tymczasem rząd domagał się ustalenia konkretnych liczb – z 350 cerkwi pounickich chciał przekazać katolikom 30, natomiast z 60 połacińskich – 20. Poruszono również problem zamkniętych cerkwi, z których planowano rozbiórkę 49 zniszczonych, przekazanie katolikom 17 i prawosławnym 5. Rozmowy zostały zakończone już w czerwcu 1939, decyzją o przyznaniu katolikom wszystkich obiektów, które przejęli do tej pory (także na drodze nielegalnej) oraz o prowadzeniu dalszych badań co do losu innych cerkwi.
Osobny projekt został przedstawiony przez rząd w sprawie monasterów. Dokument z 1 lutego 1936 zapowiadał likwidację monasteru Świętej Trójcy w Wilnie, połączenie żeńskich klasztorów w Wilnie i Berezweczu (budynki tego ostatniego zostały przejęte już wcześniej) oraz zamknięcie skitów podległych Ławrze Poczajowskiej. Realizacja tego planu miała mieć miejsce po ostatecznym ustawowym uporządkowaniu statusu prawnego PAKP; nigdy do niej nie doszło.
Akcja rewindykacyjno-polonizacyjna 1937–1938.
Tło polityczne.
W latach 30. rząd polski ostatecznie skłonił się ku asymilacji narodowej mniejszości, tym samym przesądzając o polonizacji prawosławia i maksymalnym jego osłabieniu. Znamienne było tutaj przemówienie wojewody lubelskiego Józefa Rożnieckiego z 1935, dla którego prawosławie z czynnika rusyfikacji stało się potencjalnym narzędziem ukraińskiego ruchu narodowego i który w związku z tym apelował o zdecydowaną walkę o jego polonizację, mówiąc w przemówieniu z 31 stycznia 1935, iż: "Rola Cerkwi musi odpowiadać polskiej państwowej racji stanu, a więc być czynnikiem oddziałującym w duchu tej racji stanu, wiązać obywateli w pierwszym rzędzie z Państwem Polskiem, a w odniesieniu do Lubelszczyzny musi być czynnikiem polonizacji. Dążymy do polonizacji Prawosławia".
Ważną rolę odegrały również koła wojskowe, domagające się coraz silniej ostatecznego rozwiązania problemów wyznaniowych oraz polonizacji ludności Chełmszczyzny i Lubelszczyzny, traktowanej jak przymusowo zruszczeni Polacy. W 1935 r., w czasie tajnego zjazdu poświęconego ludności ukraińskiej na Lubelszczyźnie, administracja cywilna już otwarcie prowadziła na ten temat rozmowy z wojskowymi, reprezentowanymi przez generała Mieczysława Smorawińskiego. Wojskowi domagali się polonizacji całego obszaru między Wieprzem a Bugiem i zredukowania problemu ukraińskiego na tych obszarach „do roli drobnego zagadnienia”, porównywalnego z kwestią czeskich osadników na Wołyniu lub Niemców w powiecie chełmskim. Zjazd ten zawarł swoje wnioski w 35 punktach tworzących program dalszego postępowania wobec mniejszości ukraińskiej. Kilka spośród punktów dotyczyło prawosławia, nakazując jego polonizację i zapobieganie dalszemu rozszerzaniu się jego struktur, w tym poprzez tworzenie placówek nieetatowych.
Po śmierci Józefa Piłsudskiego tendencje te jeszcze przybrały na sile, czego wyrazem było powołanie Komitetu ds. Mniejszości Narodowych, który na pierwszym posiedzeniu zajął się kwestią prawosławia i przychylił się do koncepcji jego polonizacji, a w dalszej perspektywie tworzenia warunków do przechodzenia ludności na katolicyzm w obrządku łacińskim jako najlepszej gwarancji polskości. Zgodnie z dokumentem opracowanym przez Komitet Koordynacyjny przy Dowództwie Okręgu Korpusu nr II w Lublinie prawosławni mieli być podzieleni na trzy kategorie: osób bliskich przejścia na katolicyzm, osób nawróconych przymusowo na prawosławie związanych już z tą wiarą oraz uświadomionych narodowo Ukraińców i prawosławnych. W przypadku osób przywiązanych do prawosławia, lecz odczuwających pewne związki z polskością, dokument zaleca uważną akcję polonizowania tej religii, by nie zrazić tych osób, domagając się natychmiastowej konwersji. W odniesieniu do świadomych Ukraińców zalecono natomiast propagowanie stanowiska, iż
Równolegle nakazywano przeprowadzającym akcję:
Wyburzanie cerkwi na Chełmszczyźnie.
Formalną przyczyną wyburzania cerkwi miało być istnienie wielu niepotrzebnych obiektów, wzniesionych przez carat bardziej w celach symbolicznych niż praktycznych, będących symbolami akcji rusyfikacyjnej. Przyczyną faktyczną, oficjalnie nieprzywoływaną, była walka z ruchem ukraińskim, jako że większość cerkwi-symboli została już zniszczona bądź przekazana katolikom bezpośrednio po 1918. Szczególną uwagę zwrócono na cerkwie zamknięte w miejscowościach z istotnym procentem prawosławnych; były to obiekty, których otwarcia ludność miejscowa czynnie się domagała. W odróżnieniu od poprzednich fal rewindykacji, tym razem środowiska rządowe nie liczyły się z możliwością ewentualnych konfliktów lub zbrojnych wystąpień, zadbały również o odpowiednią atmosferę, inspirując szereg artykułów prasowych popierających akcję i twierdzących, że za sprawą Kościoła prawosławnego może dojść do ponownej rusyfikacji lub ukrainizacji terenów o mieszanym składzie etnicznym. Lansowano również hasła propagandowe głoszące szczególną misję Polaków na wschodzie. Równocześnie oficjalnie rząd, z premierem Sławojem-Składkowskim na czele, deklarował chęć prowadzenia rozważnej polityki względem mniejszości narodowych.
Wyburzanie cerkwi miało miejsce od maja do lipca 1938, rozbiórki dokonywali wynajmowani robotnicy, więźniowie, saperzy lub strażacy. Głównodowodzącym akcji był gen. Brunon Olbrycht (zastąpiony 21 maja przez płk. Mariana Turkowskiego), zaś nowym wojewodą lubelskim został jawny zwolennik polonizacji major Jerzy de Tramecourt. Olbrycht 20 stycznia 1938 przedstawił szczegółowe wytyczne w sprawie prowadzenia akcji: na szczeblu powiatowym mieli być powołani kierownicy-oficerowie pochodzący z lokalnych jednostek wojskowych, stojący na czele zespołów terenowych. Olbrycht podkreślał również wagę oprawy ideowej całego przedsięwzięcia, konsekwentnego podkreślania ważności działań polonizacyjnych. Szczególną rolę wyznaczał Towarzystwu Rozwoju Ziem Wschodnich, którego nowe placówki nakazał powoływać w każdym powiecie, gdzie powstał zespół terenowy. W kwietniu tego samego roku Olbrycht przedstawił również postulat "nasycenia terenu księżmi rzymskokatolickimi".
Nagminnie dochodziło do przypadków niszczenia i profanowania przedmiotów kultu religijnego, nie podejmowano bowiem prób porozumienia z prawosławnymi w sprawie przejęcia wyposażenia niszczonych cerkwi. Miało miejsce również kilka przypadków zdewastowania prawosławnego cmentarza lub zniszczenia parafialnej biblioteki. W większości przypadków miejscowa ludność, zastraszona, nie podejmowała prób oporu, jedynie obserwowała rozbiórkę, nawet jeśli prawosławni spodziewali się zagrożenia swojej cerkwi. Jedynie w kilku wypadkach doszło do pobicia obserwujących wiernych przez policję lub do bójki między prawosławnymi a prowadzącymi prace, które jednak trafiwszy do sądu, kończyły się przegraną chłopów. Przełomem był wyrok w sprawie 30 chłopów broniących cerkwi Narodzenia Matki Bożej we wsi Chmielek, którzy zostali uniewinnieni przez sędziego Stanisława Markowskiego w sądzie w Zamościu. Od tego momentu śledztwa w sprawie prawosławnych broniących swoich cerkwi były umarzane.
W czasie akcji 1938 burzenie cerkwi odbywało się bez wyraźnych kryteriów, obok świątyń zamkniętych i nieużytkowanych niszczono obiekty będące miejscem żywego kultu lub celem pielgrzymek. Poseł Stepan Baran, interpelując w Sejmie 21 lipca 1938, wymieniał przypadki rozbierania czynnych klasztorów oraz miejsc, gdzie od stuleci funkcjonował kult cudownych ikon. Tylko pięć rozebranych cerkwi było siedzibami parafii, do których uczęszczało mniej niż 1000 wiernych. Władze doprowadziły również do zamknięcia szeregu placówek nieetatowych.
Reakcja na akcję.
O ile ludność prawosławna nie podejmowała prób czynnego oporu, o tyle najczęściej protestowała na drodze prawnej, poprzez przedstawicieli mniejszości ukraińskiej w parlamencie oraz poprzez memoriały i skargi kierowane wprost do rządu oraz marszałka Sejmu. Ich autorzy relacjonowali przebieg burzenia cerkwi, skarżyli się na akty agresji ze strony niektórych jego uczestników. Wobec jednoznacznego nastawienia kręgów rządowych nie miały one jednak większych skutków. Z prezydentem Mościckim kontaktował się na początku kwietnia 1938 sam metropolita Dionizy (Waledyński).
W dniach od 30 czerwca do 2 lipca miał miejsce nadzwyczajny zjazd duchowieństwa Kościoła prawosławnego na Chełmszczyźnie, który przyjął memoriał skierowany do marszałków obu izb parlamentarnych, MRRiOP oraz prezydenta, a następnie wybrał delegację świeckich, która miała go wręczyć odpowiednim osobom. 6 lipca metropolita ponownie wysłał telegram do premiera oraz marszałka Edwarda Śmigłego-Rydza, w którym prosił o zaprzestanie burzenia. W dziesięć dni później, wobec kontynuowania akcji niszczenia cerkwi, zebrał się Sobór Biskupów Autokefalicznego Kościoła Prawosławnego w Polsce, który przygotował kolejne memorandum do władz państwowych będących wcześniej adresatami memoriału. Hierarchowie wyrażali w nim głęboki smutek z powodu działań rządowych, solidarność z wiernymi pozbawionymi swoich cerkwi oraz stwierdzili, iż "jeszcze tak niedawno nikomu nie mogło przyjść do głowy, że tak bliski jest srogi i niezasłużony cios, który spadnie na świątynie chrześcijańskie w kraju chrześcijańskim, a który można przyrównać do tego, co dzieje się krajach bezbożniczych".
Osobny list pasterski, z wezwaniem do trzydniowego postu w pierwszych dniach sierpnia (według nowego stylu), apelujący o powstrzymanie się od pragnienia zemsty oraz wyrażający podziw wobec postawy prawosławnych odmawiających konwersji, został napisany do wiernych. Jego tekst został skonfiskowany przez władze, a duchowni, którzy przeczytali go w czasie nabożeństw – ukarani.
Z protestem przeciwko akcji burzenia cerkwi występowali parlamentarzyści ukraińscy Stepan Baran, Stepan Skrypnyk i ks. Marcin Wołkow. Ten ostatni złożył wniosek o powołanie komisji śledczej, która miałaby zbadać całość stosunków między Kościołem prawosławnym a rządem polskim; marszałek Sejmu w ogóle nie poddał tej propozycji pod głosowanie jako niezgodnej z konstytucją. Poseł Baran w swojej interpelacji apelował o zaprzestania wywierania nacisku na duchowieństwo prawosławne w sprawie używania języka polskiego w kazaniach i nauce religii, jak również wezwał do poręczenia wolności wyznawania prawosławia. Protestowały organizacje ukraińskie, również te związane z Kościołem greckokatolickim, list pasterski wydał w tej sprawie abp metropolita Andrzej Szeptycki. Również i ten tekst został skonfiskowany przez polską administrację. Protesty napływały również z innych Kościołów prawosławnych, z ośrodków ukraińskich i rosyjskich. Te ostatnie grupy zorganizowały w lipcu 1938 manifestacje solidarności z polskimi wyznawcami prawosławia w Nowym Jorku i Winnipeg.
Przeciwko akcji występowały również gazety polskie. Lewica ostro potępiła działalność państwa i Kościoła katolickiego; „Dziennik Ludowy” PPS wskazywał, że poprzez forsowanie obrządku łacińskiego i walkę z prawosławiem być może zaprzepaszczona została szansa na związanie z Polską żyjących w niej mniejszości narodowych. Na łamach wileńskiej gazety „Słowo” zdecydowanie krytykował działania na Podlasiu i Chełmszczyźnie konserwatywny publicysta Stanisław Cat-Mackiewicz, nazywając akcję „kardynalnym błędem” i twierdząc, że jej autorzy powinni stanąć przed Trybunałem Stanu. Oficjalne władze Kościoła katolickiego, mimo wielu oskarżeń o zainspirowanie lub przynajmniej popieranie niszczenia cerkwi, nie ustosunkowały się do stawianych wobec nich zarzutów, a dopiero po zakończeniu akcji stwierdziły, że nie miały z nią żadnego związku.
Pod względem zadań politycznych akcja nie spełniła swoich zadań. Poczucie zagrożenia, powszechne w Kościele prawosławnym, przyczyniło się do jego konsolidacji i do dalszego wzmocnienia wpływów ruchu ukraińskiego w jego obrębie. Nastąpiło ożywienie nastrojów nacjonalistycznych wśród Ukraińców, wzmocniły się kontakty między przedstawicielami tej narodowości na Podlasiu i Chełmszczyźnie oraz na Wołyniu i w Galicji. Wojewoda lubelski obawiał się wręcz możliwych rozruchów, chociaż w miarę upływu czasu od zakończenia akcji nastrój mobilizacji wśród prawosławnych spadał.
Bilans akcji.
Akcja niszczenia cerkwi, w odróżnieniu od poprzedniej fali rewindykacji prawosławnych obiektów sakralnych, została doprowadzona do końca wbrew oporowi wiernych i duchowieństwa. Sprawozdanie wojewody lubelskiego z 16 lipca wskazuje, iż w tym momencie władze uznały po prostu, że liczba wyburzonych cerkwi jest już wystarczająca i zaczęły wyciszać nastroje z nią związane. Ten sam dokument podaje, że w toku działań zniszczonych zostało 91 cerkwi, 26 domów modlitewnych oraz 10 kaplic, zaś jedna cerkiew (w Szczebrzeszynie) została pozostawiona w stanie zupełnej ruiny. Ponadto cztery cerkwie zostały zaadaptowane na kościoły rzymskokatolickie, cztery – na kostnice, a jedna, opanowana przez wiernych, których nie udało się z niej usunąć, miała zostać w późniejszym czasie oddana katolikom obrządku łacińskiego.
Kościołowi prawosławnemu pozostawiono praktycznie jedynie niezbędne do przetrwania minimum świątyń, niszcząc w 20 przypadkach nawet cerkwie wzniesione po 1918. Przy niszczeniu unicestwionych zostało wiele zabytków kultury; najstarsza zrujnowana cerkiew w Szczebrzeszynie pochodziła z XVI w. W związku z uniemożliwieniem tysiącom wiernych uczestnictwa w nabożeństwach prawosławnych, część z nich, wbrew woli, musiała formalnie przyjąć katolicyzm lub zacząć uczestniczyć w obrzędach odprawianych w kościołach rzymskokatolickich. Kościół prawosławny stracił w 1938 1/3 wszystkich swoich świątyń.
Działania na Wołyniu.
W grudniu 1937 na Wołyniu, wbrew opinii wojewody Henryka Józewskiego, rozpoczęto akcję przymusowych konwersji lokalnych społeczności na rzymski katolicyzm, co uzasadniano potrzebą powrotu do polskości osób zruszczonych w epoce zaborów. Pierwszą miejscowością, w której przeprowadzono akcję, były Hrynki, gdzie oddział Korpusu Ochrony Pogranicza, po znieważeniu przez mieszkańców wsi portretów dostojników państwowych, odebrał dokumenty 40 chłopom, zabronił mieszkańcom opuszczania Hrynek po zachodzie słońca i otoczył wieś. Rezultatem końcowym tych działań było przejście z prawosławia na katolicyzm 572 chłopów. Podobnymi metodami „nawrócono” na Wołyniu do 1939 10 tys. osób. Rząd konsekwentnie twierdził, że wszyscy konwertyci dobrowolnie zmienili religię, środowiska ukraińskie i prawosławne utrzymywały natomiast, że większość przechodzących na katolicyzm czyniła to pod wpływem szantażu i przymusu, lub też za sprawą zatargów z lokalnym klerem prawosławnym. Obecnie wiadomo, że KOP, główny wykonawca akcji nawracania, stosował głównie obietnice nadania chłopom ziemi po przejściu na katolicyzm, przekonywał, że ich przodkowie należeli do katolickiej szlachty zagrodowej, stosował również aresztowania i zastraszanie prawosławnych.
W akcji nawracania na katolicyzm uczestniczyło czynnie duchowieństwo rzymskokatolickie, bezpośrednio promujące swoją religię wśród ludności oraz systematycznie rozszerzające sieć parafialną, by osoby formalnie nawrócone nie wróciły "de facto" do prawosławia, nie mogąc uczęszczać do kościołów rzymskokatolickich. Niektóre parafie były przy tym zakładane na terenach, gdzie żyły tylko niewielkie grupy katolików, lub nawet nie było żadnych wiernych, zwłaszcza na terenach niezurbanizowanych. Silnymi wiejskimi ośrodkami katolicyzmu na terenie Wołynia były jedynie Huta Stepańska, Wyrka, Zasmyki i Kuty.
Dalsze działania polonizacyjne do połowy 1939.
Mimo zakończenia akcji burzenia cerkwi administracja państwowa kontynuowała kroki mające na celu polonizację prawosławia i maksymalne zredukowanie jego wpływów. W toku akcji oraz po jej zakończeniu władze działały szczególnie aktywnie na rzecz popularyzacji języka polskiego jako języka używanego w kazaniach i nieformalnych kontaktach duszpasterzy z wiernymi, w miejsce ukraińskiego, rzadziej białoruskiego. Administracja województwa lubelskiego, mimo nałożenia na starostów obowiązku szczegółowych sprawozdań z postępów polonizacji przyznawała jednak, że wdrażanie polszczyzny do cerkwi napotykało poważne trudności, gdyż większość duchownych i wiernych prawosławnych jednoznacznie identyfikowała się z narodowością ukraińską, białoruską lub rosyjską, zaś w wypadku braku świadomości narodowej podawała się za „Rusinów” i „miejscowych”, jednak na co dzień posługiwała się jednym z trzech wymienionych wyżej języków.
Jeszcze w pierwszej połowie 1939 prowadzono również działania propagujące przechodzenie na katolicyzm, których efekty jednak również nie były współmierne do założonych. Do konwersji przekonano jedynie 10% prawosławnych Chełmszczyzny, podczas gdy czynniki wojskowe zakładały możliwość zmiany wiary nawet przez 350 tys. osób. Nowe wytyczne dotyczące dalszego prowadzenia działań polonizacyjnych postulowały zwalnianie ze stanowisk administracyjnych osób pochodzenia niepolskiego, ścisłej kontroli duchowieństwa prawosławnego oraz aktywne wspieranie rozwoju struktur rzymskokatolickich na obszarach zamieszkanych przez ludność prawosławną. Kierownik akcji płk Marian Turkowski otwarcie podkreślał, że celem działań jest potwierdzenie tego, że „w Polsce tylko Polacy są gospodarzami, pełnoprawnymi obywatelami i tylko oni mają coś w Polsce do powiedzenia”.
Niezrealizowane działania rewindykacyjne i polonizacyjne.
23 lutego 1939 w lubelskim Urzędzie Wojewódzkim zorganizowana została kolejna konferencja, w czasie której przedstawiciele rządu, wojska i administracji lokalnej dyskutowali o kierunkach polityki narodowościowej i wyznaniowej. Jerzy Albin de Tramecourt deklarował wówczas konieczność dalszego powiększania polskiego stanu posiadania na Lubelszczyźnie poprzez tworzenie szlachty zagrodowej i program osadniczy, mający rozbijać utrwalone historyczne skupiska Ukraińców. W ostatecznym rozrachunku region lubelski i chełmski miałyby zostać całkowicie oczyszczone z ludności wyznania prawosławnego oraz z ludności silnie identyfikującej się z ukraińskością, koniec akcji zaplanowano na 1941. Plany te nie zostały zrealizowane ze względu na wybuch wojny.
Problem cmentarzy.
Z kwestią przynależności cerkwi wiązał się problem cmentarzy, zwłaszcza tych funkcjonujących przy nieczynnych lub zamykanych cerkwiach oraz cmentarzy unickich użytkowanych następnie przez prawosławnych. Podobnie jak w przypadku cerkwi, również i tutaj brakowało – do 1938 – jednoznacznych i trwałych rozwiązań prawnych, a kluczową rolę odgrywało stanowisko władz wojewódzkich. MWRiOP, nie chcąc prowokować dodatkowych konfliktów, stało na stanowisku, że cmentarze przy cerkwiach rewindykowanych należy udostępniać prawosławnym nawet mimo ich automatycznego wyświęcania na katolickie. Mimo tego były przypadki, gdy władze lokalne nie respektowały tego zarządzenia i odmawiały prawosławnym dostępu do nekropolii. Ostateczne rozwiązania podjęte przez prezydenta II RP dopuszczały możliwość tworzenia cmentarzy wyznaniowych przez Kościół prawosławny.

</doc>
<doc id="1604684" url="https://pl.wikipedia.org/wiki?curid=1604684" title="Masdar">
Masdar

Masdar (z arab.مصدر) – pierwsze w pełni ekologiczne miasto budowane od 2006 w emiracie Abu Zabi w Zjednoczonych Emiratach Arabskich. Miasto powstaje z inicjatywy emira Abu Zabi. Głównym inwestorem jest Mubadala Development Company, a projektantem – pracownia architektoniczna Normana Fostera (Foster and Partners).
Informacje ogólne.
Władze Zjednoczonych Emiratów Arabskich zleciły politechnice – Massachusetts Institute of Technology w Bostonie&lt;ref name="http://web.mit.edu/"&gt;Strona główna Massachusetts Institute of Technology.&lt;/ref&gt; – badania na temat sposobu pozyskiwania energii ze źródeł odnawialnych. Ich efektem jest teoria, według której może dziś funkcjonować miasto nieemitujące CO2, czyli całkowicie zasilane energią słoneczną, wiatrową, wodną, biopaliwową itd. Budowa miasta na pustyni, około 17 km na południowy wschód od stolicy Abu Zabi (nieopodal międzynarodowego portu lotniczego w Abu Zabi), ma udowodnić, że teoria sprawdza się w praktyce. Projekt i makieta miasta zostały po raz pierwszy ujawnione dziennikarzom i opinii publicznej 21 stycznia 2008 na Światowym Szczycie Energii Przyszłości w Abu Zabi.
Zainicjowany w 2006 roku projekt miał kosztować 22 mld USD i miał zakończyć się w 2016 roku. Później zarówno data, jak i koszt uległy zmianie. W 2013 przewidywano zakończenie projektu między 2015 a 2020 rokiem. Miasto o docelowej powierzchni 6 km² ma być domem dla 50 tysięcy mieszkańców oraz miejscem pracy dla 40 tysięcy pracowników spoza miasta.
Źródła finansowania i koszty przedsięwzięcia.
Koszty inwestycji w 2013 szacowano na 18,7 do 19,8 mld USD, a zatem spadły o 10 do 15% w stosunku do pierwotnych założeń.Zjednoczone Emiraty Arabskie stworzyły fundusz na ten cel o wartości 300 miliardów USD. Jest to otwarty fundusz obywatelski. Chętni przedsiębiorcy z całego świata mogą tu inwestować. Robią to, oczekując, że jego wartość w związku ze sprzedażą udoskonalanych technologii energetycznych wzrośnie w przyszłości przynajmniej dwukrotnie.
Odnawialne źródła energii.
Miasto ma być z założenia samowystarczalne energetycznie – będzie czerpać energię potrzebną do funkcjonowania z odnawialnych źródeł energii, takich jak: fotowoltaika czy systemy solarne.
Fotowoltaika.
W czerwcu 2009 roku w Masdar została otwarta elektrownia zapewniająca 10 MW z ogniw fotowoltaicznych. Placówka zapewnia energię na budowę miasta Masdar i przedsiębiorstw mających tam tymczasową siedzibę. Nadmiar energii jest natomiast odprowadzany do sieci w Abu Zabi.
Zakład jest największym tego typu na Bliskim Wschodzie, zajmuje powierzchnię 210 tysięcy m². Produkuje około 17.500 MWh czystej energii elektrycznej rocznie, a zapobiega emisji 15.000 ton dwutlenku węgla. Zakład składa się z 87.780 multikrystalicznych i cienkich modułów dostarczonych przez przedsiębiorstwa Suntech i First Solar.
Systemy solarne.
Shams 1 jest największą instalacją skoncentrowanej energii słonecznej na świecie. Została opracowana przez spółkę Shams Power Company&lt;ref name="http://www.shamspower.ae/en/"&gt;.&lt;/ref&gt;, będącą projektem wspólnym Masdar (60%), Total (20%) i Abengoa (20%). Budowa rozpoczęła się w czerwcu 2010 roku w Madinat Zayed, 120 km od Abu Zabi.
Shams 1 rozciąga się na powierzchni 2,5 km², wytwarza moc 100 MW. Jest to słoneczne pole obejmujące 768 parabolicznych kolektorów rynnowych do generowania czystej, odnawialnej energii elektrycznej. Zapobiega to emisji około 175.000 ton dwutlenku węgla rocznie.
Skoncentrowana energia słoneczna wytwarza energię elektryczną z ciepła słonecznego, a nie światła, które używane jest przez fotowoltaikę. Systemy rynnowe używają kolektorów słonecznych w formie parabolicznych luster z centralną rurą skupiającą ciepło od bezpośredniego promieniowania słonecznego. Ciepło z kolei wytwarza parę do napędzania konwencjonalnej turbiny ostatecznie wytwarzając energię elektryczną.
Energia geotermalna.
Jednym z projektów testowanym w Masdar City są głębokie odwierty w ziemi w celu wykorzystania gorących wód geotermalnych do termicznego chłodzenia i zaopatrywania budynków w ciepłą wodę użytkową. Instalacja geotermalna polega na wymianie ciepła z warstwą wodonośną. Głównym celem początkowo ma być termiczne chłodzenie i zaopatrywanie w ciepłą wodę pryszniców i umywalek. Dwa odwierty są już gotowe – jeden do pobierania ciepłej wody, drugi do oddania wykorzystanej wody. Oba odwierty zostały nawiercone na głębokość około 2500m. Szacuje się, że temperatury wód geotermalnych w Masdar City osiągają wartości 85 °C-105 °C.
Ekologia.
Zredukowanie użycia energii.
Wąskie uliczki i zacienione chodniki mają zmniejszyć potrzebę klimatyzacji. Miasto będzie usytuowane na północny wschód, aby zminimalizować ilość promieni słonecznych docierających bezpośrednio na powierzchnie budynków i do okien. Panele i kolektory słoneczne na dachach i w innych miejscach mają wygenerować wystarczająco dużo energii, aby zaspokoić większość potrzeb miasta Masdar.
Podejście do uzdatniania wody.
Projektanci miasta zakładają, że 80% wody zostanie poddane recyklingowi. Zakłada to zmianę w myśleniu, iż pobieraną wodę z kranu zużywa się tylko raz.
Planem miasta Masdar będzie ponowne użycie wody tyle razy, ile to tylko możliwe. Dla przykładu jedna z idei polega na odzyskiwaniu wody pozostałej po nawadnianiu upraw. Działa to w ten sposób, że po nawodnieniu woda przesiąka przez 2-3 metry w głąb gleby, spełniając potrzeby roślin, dlatego też zaprojektowane zostały podziemne systemy odzyskiwania pozostałej wody po nawadnianiu. Woda ta może być następnie wykorzystana do nawadniania innego dnia lub użyta do innych celów.
Postępowanie z odpadami.
Kolejnym celem projektu jest zamiana odpadów w energię i zredukowanie ich do zera. Odpady nieorganiczne z całego miasta będą podlegać recyklingowi, zaś organiczne trafią jako paliwo do elektrowni. Miasto nie będzie więc wywozić żadnych odpadów i ma cechować się minimalnym oddziaływaniem ekologicznym: zużycie wody i energii ma wynosić jedną czwartą zużycia podobnej wielkości miast. Przekładając to na liczby, miasto Masdar zaoszczędzi ropę naftową wartą ponad 2 mld dolarów w ciągu 25 lat.
Wszystkie składniki odżywcze mogą być odzyskane i użyte do stworzenia gleby, jako część wymagań projektowania (parków, ogrodów itp.), jak również osad ściekowy, który poddany zostanie programowi recyklingowemu. Materiały budowlane w mieście będą pochodzić z recyklingu, drewno – z racjonalnie zarządzanych lasów, z tzw. certyfikatem FSC&lt;ref name="http://pl.fsc.org/"&gt;FSC Polska.&lt;/ref&gt;. Żywność w sklepach – z upraw ekologicznych, słodka woda – z pobliskiej Zatoki Perskiej, której wody będą w specjalny sposób oczyszczane i odsalane.
Emisje związane z budową.
Ideą jest zbudowanie miasta, w którym nie będzie śladu dwutlenku węgla. Dlatego też pozyskanej energii słonecznej będzie zasilana większość maszyn budowlanych. Jednakże ze względu na to, że część urządzeń służących do budowy zużywa paliwo, pewna ilość dwutlenku węgla zostanie wyemitowana do atmosfery. Rozwiązaniem miasta ma być zbalansowanie tej emisji poprzez zasadzenie drzew albo skierowanie nadmiaru energii słonecznej do sieci elektroenergetycznej Abu Dhabi.
System wychwytywania, użytkowania i składowania CO2.
Masdar jest pionierem wychwytywania dwutlenku węgla, jego użytkowania i składowania (Carbon Capture, Use and Storage(CCUS)) w Zjednoczonych Emiratach Arabskich.
Jest liderem w redukcji emisji dwutlenku węgla poprzez zaawansowane projekty, które wprowadzają znaczące redukcje emisji w ZEA. CCUS jest jedną z kluczowych technologii, które przyczyniają się do skutecznego zmniejszenia emisji dwutlenku węgla (CO2) do atmosfery i walki ze zmianami klimatycznymi.
Długoterminowe cele Masdar w CCUS obejmują budowę krajowej sieci, która przechwytuje dwutlenek węgla z energetyki i przemysłu, a z jego pomocą intensyfikują wydobycie ropy naftowej.
Dodatkowe rozwiązania.
Parasole jak słoneczniki.
Sercem ekomiasta ma być Masdar Headquarters, czyli „Centrala” – pierwszy na świecie budynek, który w pewnym sensie będzie budował sam siebie. Na jego projekt ogłoszono konkurs architektoniczny, który wygrało biuro LAVA&lt;ref name="http://www.l-a-v-a.net/"&gt;Strona główna biura architektonicznego Laboratory for Visionary Architecture.&lt;/ref&gt; (Laboratory for Visionary Architecture), założone w 2007 roku z biurami w Sydney, Stuttgarcie oraz Abu Dhabi. Biuro kierowane przez architektów Chrisa Bosse, Tobiasa Wallissera i Alexandra Riecka dało się już poznać w stolicy Emiratów projektem luksusowej wieży mieszkalnej – Michael Schumacher World Champion Tower.
W koncepcji LAVA w centrum Masdaru powstanie duży wielofunkcyjny zespół z miękko wykrojonym w środku placem. Dachy kompleksu w całości pokryją ogniwa fotowoltaiczne, przez co z powietrza obiekty będą sprawiać wrażenia olbrzymich zwierciadeł. Punktem centralnym założenia ma być plac, którego charakterystycznym elementem będą zacieniające go parasole. Mają być cudem techniki XXI wieku. Parasole, niczym słonecznik, w ciągu dnia otworzą się, zacieniając plac pod sobą, zarazem będą pobierać energię cieplną. W nocy parasole się zwiną, a zgromadzona przez nie energia cieplna może posłużyć do ogrzewania budynków w centrum Masdaru.
Wentylacja.
Charakterystycznym elementem architektonicznym Masdar Headquarters jest zestaw 11 stożków wspierających potężną kratownicę dachu. Umożliwią one naturalną wentylację i chłodzenie, kierując ciepłe powietrze ponad poziom dachu, skąd będzie ono usuwane pod wpływem wiatru. Stożki umożliwią także oświetlanie budynku światłem naturalnym (patrz daylighting) oraz stworzą atrakcyjne, wewnętrzne dziedzińce przypominające oazy.
Wieża wiatrowa.
Wieża wiatrowa znajduje się w sąsiedztwie Masdar Institute. Wysokość 45 m pozwala jej wychwycić wiatry wyższego poziomu i skierować je na otwarty plac, który znajduje się u jej podstawy. Czujniki znajdujące się w górnej części tej konstrukcji pozwalają na sterowanie żaluzjami, które umożliwiają otwarcie w kierunku wiejącego wiatru i zamknięcie z innych stron, aby skierować wiatr w dół wieży.
Daylighting.
W budynkach na terenie Masdar City zastosowano system daylighting, czyli doświetlania pomieszczeń, w których nie jest wystarczające naturalne oświetlenie przez okna. Wykorzystano dwa systemy dayligtingu, pasywny (bez części ruchomych) oraz system aktywny, który wykorzystuje urządzenia mechaniczne z lustrami, które podążają za słońcem. Zaletą systemów aktywnych jest osiąganie wyższej mocy i stałej mocy oświetlenia w porównaniu do systemów pasywnych. Oba systemy mierzą natężenie światła w pomieszczeniach i sterują przepustnicami/lustrami umieszczonymi na wlocie światła słonecznego.
Transport.
Ciągi piesze, chodniki i place zajmą sto procent powierzchni, natomiast transport kołowy będzie odbywał się na poziomie „minus jeden”, niczym w metrze. Jednym z pomysłów jest system komunikacji miejskiej Personal Rapid Transport (szybki transport osobisty) oparty na elektrycznych taksówkach, które nie potrzebują kierowcy. Po wejściu do samochodu wystarczy podać adres, a samochód sam dowiezie pasażera na miejsce.
Budynek instytutu Masdar.
Studenci Masdar Institute doświadczają, jak wygląda życie w jednym z najnowocześniejszych centrów zrównoważonego rozwoju na ziemi. Spacer po kampusie prezentuje, jak nowoczesne i starożytne pomysły uzupełniają się wzajemnie do tworzenia zaawansowanego, energooszczędnego środowiska.
Dzięki zastosowanym technologiom budynki na kampusie zużywają:
Poparcie dla projektu.
Projekt cieszy się dużym poparciem międzynarodowej organizacji ekologicznej WWF. Część kosztów eksploatacji miasta pokryje program ONZ zwany Clean Development Mechanism.

</doc>
<doc id="1604686" url="https://pl.wikipedia.org/wiki?curid=1604686" title="Fallen">
Fallen



</doc>
<doc id="1604688" url="https://pl.wikipedia.org/wiki?curid=1604688" title="MasterCard Classic">
MasterCard Classic

MasterCard Classic to kobiecy zawodowy turniej golfowy organizowany w ramach cyklu LPGA Tour. Pierwsza edycja tych zawodów miała miejsce w 2005. Od tego czasu odbywa się on w tym samym miejscu na polu golfowym Bosque Real Country Club w mieście Meksyk.
Ostatnią edycję wygrała Amerykanka Pat Hurst.

</doc>
<doc id="1604695" url="https://pl.wikipedia.org/wiki?curid=1604695" title="Pelophylax lessonae">
Pelophylax lessonae



</doc>
<doc id="1604696" url="https://pl.wikipedia.org/wiki?curid=1604696" title="Pelophylax ridibundus">
Pelophylax ridibundus



</doc>
<doc id="1604699" url="https://pl.wikipedia.org/wiki?curid=1604699" title="Herb kraju ołomunieckiego">
Herb kraju ołomunieckiego

Herb kraju ołomunieckiego to jeden z symboli tego kraju. 
Opis herbu.
Tarcza herbowa czwórdzielna w krzyż.
Identyczny wzór posiada heraldyczna flaga kraju.
Uzasadnienie symboliki herbu.
Orzeł w srebrno-czerwoną szachownicę to godło Moraw, a ukoronowany czarny orzeł jest symbolem czeskiego Śląska, czyli krain na terenie których znajduje się współczesny kraj ołomuniecki. Błękitny skos ma symbolizować rzekę Morawę, która w uproszczeniu taki kształt przyjmuje, gdy płynie przez kraj ołomuniecki. Litery "SPQO" pochodzą z herbu stolicy kraju - Ołomuńca. Skrót ów należy rozszyfrowywać jako łacińskie "Senatus populusque Olomouci" lub "Olomoucensis" ("Senat i lud Ołomuńca", bądź "ołomuniecki"), które z kolei pochodzi od "SPQR" - "Senatus Populusque Romanus" ("Senat i lud rzymski"), a ma świadczyć o rzymskich początkach miasta. Do herbu kraju nie trafił natomiast główny element herbu Ołomuńca, głównie dlatego, że od orła morawskiego różni się jedynie kolorem języka ptaka - w przypadku krainy jest on złoty, a w przypadku miasta czerwony.

</doc>
<doc id="1604701" url="https://pl.wikipedia.org/wiki?curid=1604701" title="Idempotentność">
Idempotentność

Idempotentność – 
właściwość pewnych operacji, która pozwala na ich wielokrotne stosowanie bez zmiany wyniku.
Pojęcie idempotentności pojawia się wielokrotnie w algebrze (w szczególności w teorii rzutów i operatorów domknięcia) oraz programowaniu funkcyjnym (w którym ma ono związek z przejrzystością referencyjną).
Termin wprowadził Benjamin Peirce w kontekście elementów algebry, które są niezmiennicze ze względu na potęgowanie.
Istnieje kilka znaczeń idempotentności w zależności od pojęcia, do którego się odnoszą:
Definicje.
Działania jednoargumentowe.
Działanie jednoargumentowe formula_5 tzn. funkcję danego zbioru formula_6 w siebie, nazywa się idempotentną, jeśli dla każdego formula_7 zachodzi
W szczególności funkcja tożsamościowa formula_9 określona wzorem formula_10 jest idempotentna, podobnie jak funkcja stała formula_11 gdzie formula_12 dana wzorem formula_13
Ważną klasą funkcji idempotentych są rzuty w przestrzeni liniowej. Przykładowo rzutem jest funkcja formula_14 dana wzorem formula_15 która rzutuje dowolny punkt przestrzeni trójwymiarowej na punkt płaszczyzny formula_16 gdyż trzecia współrzędna formula_17 jest równa formula_18
Działanie jednoargumentowe formula_19 jest idempotentne wtedy i tylko wtedy, gdy odwzorowuje wszystkie elementy zbioru formula_6 na punkty stałe. Dla zbioru formula_21-elementowego istnieje
funkcji idempotentnych, gdzie
jest liczbą funkcji idempotentnych o dokładnie formula_24 punktach stałych. Początkowymi wyrazami ciągu liczby funkcji idempotentnych danego przez powyższą sumę są: 1, 1, 3, 10, 41, 196, 1057, 6322, 41393, …
Działania dwuargumentowe.
Dwuargumentowe działanie formula_25 na zbiorze formula_6 nazywa się idempotentnym, jeżeli dla wszystkich formula_7 zachodzi
Przykładami działań idempotentnych mogą być działania sumy zbiorów i iloczynu zbiorów, a także działania koniunkcji logicznej i dysjunkcji logicznej oraz, w ogólności, działania kresu dolnego i górnego w kratach.
Element formula_7 nazywa się idempotentnym lub idempotentem, jeżeli zachodzi dla niego równość
W szczególności idempotentem działania formula_25 jest jego element neutralny.
Powiązania.
Powyższe trzy pojęcia można przedstawić następująco:
Przykłady.
Jak wspomniano wyżej, przekształcenia tożsamościowe i stałe są idempotentne. Idempotentne są również funkcje wartości bezwzględnej zmiennej rzeczywistej i zespolonej oraz funkcja podłogi i sufitu zmiennej rzeczywistej.
Funkcja przypisująca każdemu podzbiorowi przestrzeni topologicznej formula_6 jej domknięcie jest idempotentna na zbiorze potęgowym zbioru formula_44 Jest to przykład operatora domknięcia; własność idempotentności cechuje wszystkie operatory domknięcia. Idempotentne są również działania wnętrza oraz "k"-rozszerzenia.
Języki formalne.
Operatory gwiazdka i plus Kleene'ego wykorzystywane w językach formalnych do wyrażania powtórzeń są idempotentne.
Idempotentne elementy pierścienia.
Element idempotentny pierścienia to, z definicji, element idempotentny względem mnożenia w pierścieniu. Innymi słowy element formula_45 jest idempotentny, gdy formula_46 W zbiorze idempotentów pierścienia można zadać porządek częściowy w następujący sposób: jeśli formula_47 i formula_48 są idempotentami, to
W porządku tym formula_50 jest najmniejszym, a formula_3 – największym idempotentem.
Dwa idempotenty formula_52 nazywa się ortogonalnymi i oznacza formula_53 jeżeli formula_54 Wówczas formula_55 również jest idempotentny i zachodzi formula_56 oraz formula_57
Jeśli formula_47 jest idempotentem pierścienia formula_59 to 
Idempotenty centralne są blisko związane z rozkładami formula_68 na sumy proste pierścieni. Jeśli
to jedynki pierścieni formula_70 są parami ortogonalnymi idempotentami centralnymi w formula_59 których suma jest równa formula_72 Odwrotnie, dla danych parami ortogonalnych idempotentów centralnych formula_73 sumujących się do formula_3 zachodzi
W szczególności idempotent centralny formula_76 daje więc rozkład formula_68 na sumę prostą formula_78
Dowolny idempotent różny od formula_50 i formula_3 jest dzielnikiem zera, gdyż formula_81 W związku z tym dziedziny całkowitości i pierścienie z dzieleniem nie mają takich idempotentów. Pierścienie lokalne również nie mają tego rodzaju idempotentów, ale z innego powodu: jedynym idempotentem zawartym w radykale Jacobsona pierścienia jest formula_18 Istnieje katenoida idempotentów w pierścieniu kokwaternionów.
Pierścienie, których wszystkie elementy są idempotentne nazywa się pierścieniami Boole’a. Można pokazać, że w każdym takim pierścieniu mnożenie jest przemienne, a każdy element swoim elementem przeciwnym.
Związek z inwolucjami.
Jeśli formula_47 jest idempotentem, to formula_84 jest inwolucją.
Jeśli formula_48 jest idempotentem, to formula_86 jest idempotentem i są one swoimi odwrotnościami: stąd jeśli formula_87 jest odwracalna w danym pierścieniu, to idempotenty i inwolucje są pojęciami równoważnymi.
Więcej, jeżeli formula_48 jest inwolucją, to formula_86 i formula_90 są idempotentami ortogonalnymi odpowiadającymi formula_47 i formula_92
Informatyka.
W informatyce idempotentność jest własnością operacji pozwalającą na jej wielokrotne powtarzanie bez zmiany wyniku lub powodowania błędu. Taką cechę ma np. operacja czytania.
Przykłady.
Programista aplikacji internetowych powinien zadbać o idempotentność wykonywanych przez serwer operacji, nie dopuszczając np. do kolejnego zakupu identycznego wyrobu w sklepie internetowym po odświeżeniu strony. Jedną z metod jest wprowadzenie tokenu synchronizującego, który jest inkrementowany przy każdym zapytaniu od klienta i np. jako ciasteczko przesyłany wraz z odpowiedzią do klienta. Jeśli token otrzymany od klienta jest różny od tokena zapamiętanego na serwerze, oznacza to że nastąpiło rozsynchronizowanie, np. klient odświeżył stronę.
Standardowo uważa się metody GET i HEAD protokołu HTTP za idempotentne, więc przeglądarki internetowe nie wyświetlają żadnego ostrzeżenia w przypadku odświeżania strony za pomocą metody GET. Stąd poleca się implementację operacji zmieniających stan sesji klienta za pomocą metody POST.

</doc>
<doc id="1604713" url="https://pl.wikipedia.org/wiki?curid=1604713" title="Pożar buszu w Nowej Południowej Walii (2001)">
Pożar buszu w Nowej Południowej Walii (2001)

Black Christmas ("Czarne Święta") - pożar buszu, który trwał przez prawie trzy tygodnie od 25 grudnia 2001 w Nowej Południowej Walii. Był to jeden z najdłuższych pożarów w historii Nowej Południowej Walii. 
Niskie opady w całej zimie i wiośnie 2001 roku z połączeniem gorącego i suchego grudnia stworzyły idealne warunki do pożaru buszu. W dniu Wigilii pożary wybuchły na przedmieściach Sydney, Grose Vale. W Boże Narodzenie, silny wiatr zachodni spowodował powstanie ponad 100 pożarów. W wyniku pożarów nikt nie zginął natomiast spłonęło 3000 km² ziemi, zniszczeniu uległo 180 domów oraz ucierpiały trzy Parki Narodowe: Gór Błękitnych, Lane Cove i Royal.

</doc>
<doc id="1604714" url="https://pl.wikipedia.org/wiki?curid=1604714" title="Buson">
Buson



</doc>
<doc id="1604721" url="https://pl.wikipedia.org/wiki?curid=1604721" title="Jezioro Liwia Łuża">
Jezioro Liwia Łuża



</doc>
<doc id="1604722" url="https://pl.wikipedia.org/wiki?curid=1604722" title="Czarne święta (pożar buszu)">
Czarne święta (pożar buszu)



</doc>
<doc id="1604726" url="https://pl.wikipedia.org/wiki?curid=1604726" title="Stefan Rozental">
Stefan Rozental

Stefan Rozental (ur. 1903 w Łodzi, zm. 1994 w Kopenhadze) – polsko-duński fizyk-teoretyk.
Życiorys.
Podczas I wojny światowej przebywał z rodziną w Danii. Od roku 1919 w Polsce. Studiował na Uniwersytecie Jagiellońskim, gdzie uzyskał doktorat w roku 1928. W latach 1929-1934 był asystentem Wernera Heisenberga w Lipsku, w latach 1934-1938 był docentem na Uniwersytecie Jagiellońskim. 1938 wyemigrował do Kopenhagi, gdzie został asystentem Nielsa Bohra. W końcu 1943 uciekł przed prześladowaniami hitlerowskimi do Szwecji, skąd powrócił do Danii w roku 1945. W latach 1957-1972 pełnił funkcję Associate Professor Skandynawskiego Instytutu Fizyki Teoretycznej w Sztokholmie NORDITA, w latach 1966-1972 sprawował funkcję wiceprzewodniczącego komitetu wykonawczego Międzynarodowej Unii Fizyki Czystej i Stosowanej IUPAP. 
W roku 1947 odwiedził Polskę, gdzie nawiązał ożywioną współpracę z fizykami polskimi.
Wraz z małżonką, historyczką Hanną Kobylinski() (1907-1999) założył fundację stypendialną, wspierającą studentów fizyki i historii.

</doc>
<doc id="1604729" url="https://pl.wikipedia.org/wiki?curid=1604729" title="Dwór Lipnicki w Bielsku-Białej">
Dwór Lipnicki w Bielsku-Białej

Dwór Lipnicki (zwany także zamkiem bialskim) – późnoklasycystyczny pałac położony w centrum Bielska-Białej, w dzielnicy Biała Krakowska, przy ul. Żywieckiej. Powstał w 1596 r. Jako dwór starostów lipnickich, jednak jego obecny kształt w całości pochodzi z I poł. XIX w., kiedy był własnością Albrechta Habsburga. Od 1885 r. należy do Zgromadzenia Córek Bożej Miłości, pełniąc funkcję klasztoru oraz prowadzonego przez nie domu dla upośledzonych dzieci i kobiet. Pałac otacza zabytkowy park, wraz z którym tworzy zespół pałacowo-parkowy.
Historia i architektura.
Do 1925 r. Dwór Lipnicki znajdował się w granicach odrębnej wsi Lipnik, która w latach 1499–1789 była siedzibą starostwa niegrodowego obejmującego znaczne obszary między Sołą na wschodzie a Białą na zachodzie.
W 1596 r. starosta Piotr Komorowski wybudował w miejscu tzw. dolnego folwarku lipnickiego niewielki zamek, który był nie tylko rezydencją starostów, ale pełnił także funkcje obronne – miał chronić granicy między Rzecząpospolitą a monarchią Habsburgów na Białej, a także mieszkańców przed beskidzkimi zbójnikami.
W I poł. XIX wieku stał się własnością arcyksięcia Albrechta Habsburga, właściciela dóbr w Żywcu i przedostatniego księcia cieszyńskiego. Zlecił on przebudowę Dworu Lipnickiego w stylu późnoklasycystycznym, w wyniku której całkowicie zatarty został pierwotny kształt budynku (stał się typowym pałacem), a także utworzył wokół niego rozległy park.
W 1885 r. Habsburg najpierw wydzierżawił, a następnie podarował pałac Zgromadzeniu Córek Bożej Miłości, założonemu w 1868 r. w Wiedniu. W Lipniku powstała pierwsza placówka tego zakonu na ziemiach polskich.
W 1896 r. nastąpiła przebudowa pałacu według projektu Emanuela Rosta juniora. Podwyższono go wówczas o jedno piętro, a od strony południowej dobudowano kaplicę św. Hildegardy. Odtąd Dwór Lipnicki jest budynkiem na planie prostokąta z czterospadowym dachem, a środek fasady zaakcentowany jest portalem i dekoracją okien.
Na piętrze powstał w 1869 r. zakład naukowo-wychowawczy dla dziewcząt, który w 1906 r. przekształcono w gimnazjum z seminarium nauczycielskim. W 1909 r. w obrębie zespołu pałacowo-parkowego, od strony dzisiejszej ul. Broniewskiego, powstał trzypiętrowy gmach, mieszczący szkołę prowadzoną przez zakon. Po II wojnie światowej mieściło się w nim II LO im. A. Asnyka. W 2001 r. zostało reaktywowane Gimnazjum Zgromadzenia Córek Bożej Miłości, a rok później liceum. Obie szkoły przejęły budynek przy ul. Broniewskiego.
Obecnie w pałacu mieści się klasztor Zgromadzenia Córek Bożej Miłości, a także prowadzony przez zakonnice dom opieki dla upośledzonych dzieci i kobiet.

</doc>
<doc id="1604731" url="https://pl.wikipedia.org/wiki?curid=1604731" title="Zamek bialski">
Zamek bialski



</doc>
<doc id="1604734" url="https://pl.wikipedia.org/wiki?curid=1604734" title="Dwór Lipnicki">
Dwór Lipnicki



</doc>
<doc id="1604735" url="https://pl.wikipedia.org/wiki?curid=1604735" title="Zenon Kowalowski">
Zenon Kowalowski

Zenon Kowalowski (ur. 20 marca 1939 w Białej Podlaskiej) – polski kompozytor i pedagog.
Życiorys.
Studiował kompozycję w klasie Stanisława Wiechowicza w Państwowej Wyższej Szkole Muzycznej w Krakowie (dyplom w 1962). W latach 1961–1964 uzupełniał w tamtejszej uczelni wykształcenie w zakresie dyrygentury u Witolda Krzemińskiego i Henryka Czyża. W 1964 na Konkursie Młodych Kompozytorów otrzymał wyróżnienie za utwór PSALM na 4 rogi, perkusję i orkiestrę smyczkową. Był także stypendystą Ministerstwa Kultury i Sztuki.
W latach 1967–1972 związany był z Teatrem Zagłębia w Sosnowcu, gdzie pełnił funkcję kierownika muzycznego. Jego pierwszym utworem napisanym dla tego teatru była muzyka do "Zemsty" (1968) w reż. Wiesława Mireckiego. W 1970 rozpoczyna współpracę ze Studiem Filmów Rysunkowych w Bielsku Białej debiutując muzyką do filmu krótkometrażowego "Syzyf" (1970) w reż. Zdzisława Kudły. W tym samym okresie nawiązuje współpracę z Lechosławem Marszałkiem – znanym reżyserem i scenarzystą, twórcą wielu znakomitych filmów dla dzieci. W wyniku tej współpracy powstaje w Studio Filmów Rysunkowych w Bielsku Białej jeden z najciekawszych polskich seriali telewizyjnych dla dzieci z kultową postacią psa Reksia w roli głównej, do którego muzyka w 64 odcinkach jest autorstwa Zenona Kowalowskiego.
Zenon Kowalowski należy także do grona cenionych twórców muzyki teatralnej i filmowej. Jest autorem muzyki do kilkunastu sztuk teatralnych i do ponad 150 filmów krótkiego i średniego metrażu. Filmy z jego muzyką prezentowane były na Śląskiej Trybunie Kompozytorów, a także podczas Śląskich Dni Muzyki Współczesnej w Katowicach, ponadto na różnych festiwalach m.in.: Festiwalu Filmów Krótkometrażowych w Krakowie; Biennale Sztuki dla Dziecka w Poznaniu – gdzie na V Biennale w 1981 otrzymał Nagrodę Specjalną za muzykę filmową dla dzieci; Ogólnopolskim Festiwalu dla Dzieci i Młodzieży (Poznań 1986); Festiwalu Sztuki Filmowej "Celuloid, Człowiek, Cyfra" we Wrocławiu (2007) i w Katowicach (2008). Jego muzyka prezentowana była również na wielu festiwalach międzynarodowych.
W latach 1980–2000 związany był stałą współpracą z Instytutem Muzyki na Wydziale Artystycznym Uniwersytetu Śląskiego w Cieszynie, gdzie jako wykładowca prowadził zajęcia z instrumentacji, aranżacji muzycznej i kompozycji. Od 1992 do 2007 współpracował z prywatną Szkołą Muzyki Rozrywkowej "Nice Noise" w Katowicach w charakterze wykładowcy przedmiotów teoretycznych.
W 1980 roku został uhonorowany "Złotą Maską" za twórczość muzyczną do sztuk teatralnych. W 1998 otrzymał Medal Komisji Edukacji Narodowej za szczególne zasługi dla oświaty i wychowania. Od 1972 roku należy do Stowarzyszenia Autorów ZAiKS, a od 1974 roku jest członkiem Związku Kompozytorów Polskich.

</doc>
<doc id="1604736" url="https://pl.wikipedia.org/wiki?curid=1604736" title="Klasztor Zgromadzenia Sióstr Córek Bożej Miłości w Bielsku-Białej">
Klasztor Zgromadzenia Sióstr Córek Bożej Miłości w Bielsku-Białej



</doc>
<doc id="1604737" url="https://pl.wikipedia.org/wiki?curid=1604737" title="Pożar buszu na Wyspie Kangura">
Pożar buszu na Wyspie Kangura

Pożar buszu na Wyspie Kangura - klęska żywiołowa, która miała miejsce od 6 grudnia 2007 do 14 grudnia 2007 w zachodniej części wyspy Kangura (Australia Południowa). Pożar powstał w wyniku uderzenia pioruna i spowodował śmierć jednej osoby, spłonęło 95000 ha ziemi (20% powierzchni wyspy), głównie ucierpiały rezerwaty przyrody i Park Narodowy Flinders Chase.

</doc>
<doc id="1604743" url="https://pl.wikipedia.org/wiki?curid=1604743" title="Karakorum (miasto)">
Karakorum (miasto)



</doc>
<doc id="1604744" url="https://pl.wikipedia.org/wiki?curid=1604744" title="Charchorin">
Charchorin



</doc>
<doc id="1604746" url="https://pl.wikipedia.org/wiki?curid=1604746" title="Futbol australijski na Letnich Igrzyskach Olimpijskich 1956">
Futbol australijski na Letnich Igrzyskach Olimpijskich 1956

Futbol australijski na Letnich Igrzyskach Olimpijskich 1956 – pokazowy mecz futbolu australijskiego został rozegrany na Main Stadium w dniu 7 grudnia o godzinie 16:10 czasu lokalnego (). Uczestnikami meczu były: drużyna Victorian Amateur Football Association (VAFA) oraz połączona drużyna Victorian Football League (VFL) i Victorian Football Association (VFA). Mecz zakończył się zwycięstwem drużyny Victorian Amateur Football Association wynikiem 81–55.
Skład drużyny Victorian Amateur Football Association:
J. D. Anderson, A. G. Capes, R. Collins, G. W. Empey, R. C. Fenton-Smith, G. J. Gill, L. Grant, J. N. Hannan, P. K. Harkness, G. W. Hibbins, J. R. Hayes, M. Keogh, M. W. Mitchell, J. Merrick, R. F. Pettigrove, P. Rochow, W. B. Thomas, R. W. Tindale, L. J. Wakeling, L. E. Williams.
Skład drużyny Victorian Football League i Victorian Football Association:
R. A. Allsopp, D. Corner, B. T. Coliopy, F. X. Dunin, L. J. Dwyer, B. C. Edwards, R. A. Gabelich, B. J. Graze, B. J. Gray, T. J. Hussey, K. C. Marshall, N. McNeil, V. A. Naismith, D. J. Plunkett, J. S. Sassella, D. T. Tobin, K. E. Turner, B. J. Walsh, J. B. Westacott, K. Woolnough.

</doc>
<doc id="1604748" url="https://pl.wikipedia.org/wiki?curid=1604748" title="Euzko Gudarostea">
Euzko Gudarostea

Euzko Gudarostea – nazwa narodowej armii baskijskiej podczas trwania hiszpańskiej wojny domowej. W skład armii wchodzili baskijscy nacjonaliści, socjaliści oraz komuniści dowodzeni przez José Antonio Aguirre oraz część kadry oficerskiej lojalnej hiszpańskiej republice. 
Armia Baskijska walczyła przeciwko oddziałom generała Francisco Franco w latach 1936–1937. Oddziały baskijskie ostatecznie poddały się wojskom Corpo Truppe Volontarie pod koniec października 1937 roku w prowincji Santoña.
Gudari.
Słowo "gudari" znaczny z baskijskiego określenie żołnierza. Sformułowania "gudari" podobnie jak "Ikurriña" oraz "Lehendakari" jest używana w koncepcji nacjonalistów baskijskich walczących o niepodległe państwo. 
Obecnie określeniem "gudari" charakteryzuje się członków baskijskiej organizacji ETA, którzy identyfikują się z walczącymi w czasie wojny domowej członkami Euzko Gudarostea. Zwrotem "gudari" określa się także baskijskich weteranów wojny domowej popierających Nacjonalistyczną Partię Basków, socjalistów z Hiszpańskiej Socjalistycznej Partii Robotniczej a także komunistów z Komunistycznej Partii Hiszpanii.

</doc>
<doc id="1604749" url="https://pl.wikipedia.org/wiki?curid=1604749" title="Ammer">
Ammer

Niemcy:
Osoby:

</doc>
<doc id="1604751" url="https://pl.wikipedia.org/wiki?curid=1604751" title="Zagłada domu Usherów">
Zagłada domu Usherów

Zagłada domu Usherów (ang. "The Fall of the House of Usher") – to nowela Edgara Allana Poego. Po raz pierwszy została opublikowana na łamach "Burton’s Gentleman’s Magazine" we wrześniu 1839 roku. Została nieco skorygowana przed włączeniem jej w zbiór jego utworów fikcyjnych pt. "Opowieści groteskowo-arabeskowe" (ang. "Tales of the Grotesque and Arabesque") w 1840. Ta zawiera jeszcze wiersz "Nawiedzony pałac", który został wcześniej opublikowany oddzielnie w kwietniu 1839 roku w magazynie "Baltimore Museum".
Fabuła.
Historia rozpoczyna się dotarciem anonimowego narratora do domu jego przyjaciela, Roderyka Ushera, od którego otrzymał list z odległej części kraju, w którym ten narzeka na chorobę i prosi o słowa pociechy. Chociaż Poe napisał tę nowelę przed powstaniem nowoczesnych nauk psychologicznych, symptomy Ushera mogą być opisywane zgodnie z tą terminologią. Chodzi tu zarówno o przeczulicę (wyjątkową wrażliwość na światło, dźwięki, zapachy i zmysł smaku), hipochondrię (nadmierne zamartwianie się o istnieniu poważnej choroby) oraz poważne stany lękowe. Zostaje powiedziane, że bliźniacza siostra Ushera, Madeline, także jest chora i zapada na katalepsję, transy przypominające śmierć. Narrator jest pod wrażeniem obrazów Ushera i próbuje go pocieszyć, czytając z nim i słuchając jego kompozycji muzycznych improwizowanych na gitarze. Usher śpiewa "Nawiedzony pałac", a następnie oznajmia narratorowi, że wierzy, iż dom w którym mieszka wykazuje pewne reakcje, i że powstają one z układu obmurowania i otaczającej go roślinności.
Usher informuje następnie narratora, że jego siostra zmarła i domaga się, aby została ona złożona w rodzinnej krypcie na dwa tygodnie, zanim zostanie pochowana. Przez następny tydzień zarówno Usher, jak i narrator są świadomi narastającego zdenerwowania bez jakiegoś wyraźnego powodu. Nadchodzi burza. Usher przychodzi do sypialni narratora, która jest usytuowana bezpośrednio nad grobowcem i otwiera okno w czasie burzy. Zauważa, że bagno wokół budynku zaczyna błyszczeć w ciemności, podobnie jak to miało miejsce przy obrazach Roderyka, pomimo faktu, że nie spostrzega oznak błyskawic.
Narrator próbuje uspokoić Ushera, czytając mu na głos "The Mad Trist", powieść o rycerzu zwanym Ethelred, który włamuje się do chaty pustelnika, aby uciec przed zbliżającą się burzą, a znajduje złoto pilnowane przez smoka. Odkrywa również lśniącą mosiężną tarczę wiszącą na ścianie, na której jest zapisana legenda: każdy kto zabije smoka, zdobędzie tarczę. Uderzeniem buzdyganu Ethelred powala smoka, który umiera, wydając przeszywający ryk. Rycerz podchodzi do tarczy, aby ją zabrać, a ta spada na podłogę, wytwarzając przy tym nerwowy stukot. Gdy narrator czyta o przymusowym wejściu rycerza do chaty, obaj słyszą trzeszczące i rozdzierające dźwięki gdzieś w pałacu. Kiedy jest opisywany ryk umierającego smoka, ponownie słychać krzyk w domu. Podczas gdy jest relacjonowane, jak tarcza upada ze ściany, słyszalny jest pusty i metaliczny pogłos. Usher staje się coraz bardziej histeryczny i wreszcie wykrzykuje, że te dźwięki pochodzą od jego siostry, która była żywa, gdy została złożona do grobowca i Usher o tym wiedział. Drzwi sypialni się otwierają i ukazuje się Madeline. Upada ona martwa na podłogę, koło brata, który z przerażenia również umiera. Narrator ucieka z domu i gdy jest na zewnątrz, zauważa błysk światła, który skłania go do spojrzenia na dom Usherów, który rozpada się na dwie części, a spadające fragmenty wpadają do jeziora obok.
Analiza.
"Zagłada domu Usherów" jest postrzegana jako najlepszy przykład „absolutu” Poego, gdzie każdy element i szczegół są powiązane i istotne.
Motyw rozsypującego się nawiedzonego domu jest kluczową cechą "Zamczyska w Otranto" autorstwa Horace’a Walpole’a, osiemnastowiecznej powieści, która w dużym stopniu przyczyniła się do zdefiniowania powieści gotyckiej. "Zagłada domu Usherów" ukazuje zdolność Poe do stworzenia emocjonalnego tonu w jego twórczości, zwłaszcza uczucia strachu, zguby i winy. Te emocje koncentrują się na postaci Roderyka Ushera, który jak wiele charakterów Poe, cierpi na nieznaną chorobę. Tak jak narrator w "Serce oskarżycielem" jego choroba wywołuje wyostrzenie zmysłów. Schorzenie manifestuje się fizycznie, ale bazuje na stanie psychicznym, a nawet moralnym Roderyka. Jest chory, jest to zasugerowane tym, że spodziewa on się choroby, na podstawie rodzinnej historii zachorowań, co wskazuje w zasadzie na hipochondrię. Podobnie ma się sytuacja z jego siostrą. Grzebie on ją żywcem, ponieważ spodziewa się, że będzie ona pochowana żywcem, tworząc w ten sposób jego własne spełniające się proroctwo.
Dom Usherów, z podwójnymi odniesieniami do rzeczywistej struktury i do rodziny, gra ważną rolę w noweli. Jest on pierwszym elementem, który narrator przedstawia czytelnikowi, ukazany jest on częściowo przez pryzmat ludzki: okna są niczym oczy w pierwszym akapicie. Szczeliny które powstają w jego ścianach, symbolizują upadek rodziny Usherów, a dom „umiera” wraz z obojgiem rodzeństwa Usherów. Związek ten był podkreślony w wierszu Roderyka "Nawiedzony pałac", który wydaje się bezpośrednim odniesieniem do posiadłości, która zwiastuje zgubę.
Lyon Sprague de Camp w jego biografii Lovecrafta napisał, że według znawcy Poego, Thomasa O. Mabbotta, Lovecraft w książce "Supernatural Horror" rozwiązał problem interpretacji Poego argumentując, że Roderyk Usher i jego siostra Madeline oraz cały dom dzielą ze sobą jedną wspólną duszę. Wyraźny psychologiczny wymiar tej historii skłonił wielu krytyków do jej analizy jako opisu ludzkiej psychiki, porównując, na przykład, dom do podświadomości, a jego środkową szczelinę do rozpadu osobowości zwanej osobowością mnogą. Wrażenie zaburzeń psychicznych jest również wywołane przez temat melancholii, możliwego kazirodztwa i wampiryzmu. Kazirodczy stosunek między Roderykiem i Madeline nie jest bezpośrednio stwierdzony, ale wydaje się zasugerowany dziwnym przywiązaniem obojga.
Biblioteka Roderyka.
Wszystkie książki wspomniane w historii istnieją naprawdę z wyjątkiem "The Mad Trist". Natomiast dzieło "Vigilae Mortuorum secundum Chorum Ecclesiae Maguntinae" nie jest, jak opisano w opowiadaniu, "zbiorem zasad jakiegoś zapomnianego kościoła", lecz bardzo rzadką księgą z modlitwami za zmarłych Kościoła katolickiego. Pozostałe tytuły w noweli to:
Znaczenie.
Zagłada domu Usherów to najbardziej znana nowela Poego. Ta przepełniona elementami makabrycznymi historia jest postrzegana jako arcydzieło amerykańskiej literatury gotyckiej. Podobnie jak w wielu innych książkach Poego, także w tym wypadku autor zapożycza wiele motywów z powieści gotyckiej. G. R. Thomson pisał we wstępie do "Great Short Works of Edgar Allan Poe", że dzieło dawno zostało okrzyknięte arcydziełem gotyckiego horroru, jest nim również w odniesieniu do dramatycznej ironii i symbolizmu strukturalnego.
Nowela była krytykowana za zbytnią schematyczność. Poe był krytykowany za podążanie za swoimi własnymi wzorami z nowel "Morella" i "Ligeja", stosując raz jeszcze banalne postawy w banalnych ujęciach. Monotonne tematy jak nieznane choroby, szaleństwo, oraz motyw zmartwychwstania również znalazły się w ogniu krytyki.
Inspiracją dla Poe mogły być wydarzenia w domu Usherów na nabrzeżu w Bostonie. Według tej historii, marynarz i żona starego właściciela domu zostali złapani i zamknięci przez jej męża w miejscu, gdzie się spotykali. Gdy dom Usherów został zburzony w 1800, znaleziono dwa ciała w otworze w piwnicy domu.

</doc>
<doc id="1604753" url="https://pl.wikipedia.org/wiki?curid=1604753" title="Janusz Bogdanowski">
Janusz Bogdanowski

Janusz Jan Kanty Bogdanowski (ur. 16 sierpnia 1929 w Krakowie, zm. 16 kwietnia 2003, tamże) – polski architekt i urbanista, architekt krajobrazu, nauczyciel akademicki, znawca i popularyzator zabytków budownictwa obronnego i sztuki ogrodowej.
Życiorys.
Syn Wincentego - radnego miasta Krakowa i wiceprezydenta Krakowa w 1939. Związany z Wydziałem Architektury Politechniki Krakowskiej – ukończył tutaj w 1954 studia, w 1964 został doktorem, w 1967 – doktorem habilitowanym, w 1978 mianowany na profesora nadzwyczajnego, a w 1992 - na profesora zwyczajnego. Wieloletni kierownik Zakładu Architektury Krajobrazu (przekształconego w 1997 w Katedrę Teorii Architektury Krajobrazu i Kompozycji Ogrodowej). W latach 1992-1995 dyrektor Instytutu Architektury Krajobrazu.
Od 1991 roku pełnił funkcję przewodniczącego Komisji Urbanistyki i Architektury Polskiej Akademii Nauk, był członkiem wielu rad naukowych i stowarzyszeń, m.in.: Komitetu Kopca Kościuszki, Towarzystwa Miłośników Historii i Zabytków Krakowa, Społecznego Komitetu Odnowy Zabytków Krakowa, Państwowej Rady Ochrony Środowiska], Wojewódzkiej Małopolskiej Rady Ochrony Środowiska, Wojewódzkiej Komisji Ochrony Przyrody, Rady Naukowe "Europa Nostra", Komitetu Ekologii Krajobrazu Międzynarodowej Unii Ochrony Przyrody IUCN.
Autor wielu książek, kilkudziesięciu projektów z zakresu urbanistyki, konserwacji i zieleni oraz kilkuset artykułów dotyczących zagadnień konserwatorskich: urbanistycznych, architektonicznych, związane ze sztuką ogrodową, ochroną krajobrazu, opracowań metodycznych do studiów i projektowania oraz planowania krajobrazu, prace słownikowe i systematyka architektury obronnej. Jeden z prekursorów ochrony zabytków Twierdzy Kraków.
Pochowany na Cmentarzu Rakowickim w Krakowie (pas 25 zach.).
Życie prywatne.
Ojciec Moniki Bogdanowskiej.
Zobacz też.
Nagroda im. prof. Janusza Bogdanowskiego

</doc>
<doc id="1604758" url="https://pl.wikipedia.org/wiki?curid=1604758" title="Sarty">
Sarty

Sarty (lit. Sartai) – jezioro w północno-wschodniej Litwie, na terenach rejonu rakiszeckiego i rejonu jezioroskiego. Jezioro ma najdłuższą linię brzegową, liczącą 79 km, ze wszystkich litewskich jezior. Na jeziorze znajduje się 6 wysp, zasila je rzeka Święta.
Sarty są znane ze względu na coroczny konny wyścig, niedaleko Dusiat, organizowany na zamarzniętej tafli jeziora. Współcześnie tradycyjna forma wyścigów została zarzucona ze względów bezpieczeństwa. Wyścig organizowany jest na torze konnym u wybrzeży Sartów.

</doc>
<doc id="1604759" url="https://pl.wikipedia.org/wiki?curid=1604759" title="Arvydas Garbaravičius">
Arvydas Garbaravičius

Arvydas Garbaravičius (ur. 27 marca 1953 w Kownie) – litewski polityk, w latach 2003-2007 prezydent Kowna. 
Po ukończeniu szkoły średniej w Kownie podjął studia w Kowieńskim Instytucie Politechnicznym (zakończone w 1976). Do 1992 pracował naukowo w Instytucie Problemów Energetycznych. W 1998 wstąpił do Litewskiego Związku Centrum, którego przewodniczącym był w okręgu kowieńskim w latach 2002-2003. W 2003 został członkiem Związku Liberałów i Centrum, a od 2005 pełnił funkcję wiceprzewodniczącego partii. W 2000 po raz pierwszy wybrany w skład Rady Miejskiej Kowna. Odnawiał swój mandat w latach 2002 i 2007. Od 2003 do 2007 pełnił urząd prezydenta Kowna. 

</doc>
<doc id="1604764" url="https://pl.wikipedia.org/wiki?curid=1604764" title="Złota Piłka 2008">
Złota Piłka 2008

Złota Piłka 2008 była przyznawana najlepszemu piłkarzowi na świecie w roku 2008. 2 grudnia 2008 roku otrzymał ją Cristiano Ronaldo.
Ronaldo jest trzecim Portugalczykiem, który otrzymał tę nagrodę. Przed nimi był Eusébio (1965) oraz Luís Figo (2000).
Ranking.
W dodatku pięciu graczy było nominowanych, jednak nie otrzymali żadnego głosu, byli to: Karim Benzema, Pepe, Luca Toni, Rafael van der Vaart i Jurij Żyrkow.

</doc>
<doc id="1604771" url="https://pl.wikipedia.org/wiki?curid=1604771" title="Jens-Uwe Maiwald">
Jens-Uwe Maiwald

Jens-Uwe Maiwald (ur. 6 maja 1974 w Dreźnie) – niemiecki szachista, arcymistrz od 1999 roku.
Kariera szachowa.
W pierwszych latach 90. XX wieku należał do ścisłej czołówki niemieckich juniorów, trzykrotnie (1990, 1991, 1992) uczestnicząc w mistrzostwach świata oraz w mistrzostwach Europy (1993). W kolejnych latach wielokrotnie startował w turniejach międzynarodowych, sukcesy odnosząc m.in. w:
Najwyższy ranking w dotychczasowej karierze osiągnął 1 października 2003 r., z wynikiem 2543 punktów zajmował wówczas 19. miejsce wśród niemieckich szachistów.

</doc>
<doc id="1604772" url="https://pl.wikipedia.org/wiki?curid=1604772" title="Piotr Piotrowski">
Piotr Piotrowski

Piotr Piotrowski (ur. 14 czerwca 1952 w Poznaniu, zm. 3 maja 2015 tamże) – polski historyk sztuki, kurator; profesor nauk humanistycznych (2000), od 1995 profesor Uniwersytetu im. Adama Mickiewicza w Poznaniu, w latach 2009–2010 dyrektor Muzeum Narodowego w Warszawie.
Życiorys.
Ukończył studia w Instytucie Historii Sztuki UAM na Wydziale Historycznym. Stopień naukowy doktora uzyskał w 1982, doktora habilitowanego w 1993, profesora w 2000.
W latach 1976–1978 był pracownikiem Instytutu Kulturoznawstwa na Wydziale Nauk Społecznych UAM. Od 1980 pracował w Instytucie Historii Sztuki UAM, gdzie w latach 1996–1999 był zastępcą dyrektora do spraw naukowych, 1999–2008 dyrektorem. Kierownik Zakładu Historii Sztuki Nowoczesnej. W latach 1992–1997, za dyrekcji prof. Konstantego Kalinowskiego, był kuratorem Działu Sztuki Współczesnej Muzeum Narodowego w Poznaniu. 6 lutego 2009 wybrany dyrektorem Muzeum Narodowego w Warszawie. Interesował się głównie sztuką XX w. w Europie Środkowo-Wschodniej, w tym nurtem sztuki krytycznej. Napisał około 300 artykułów naukowych w kraju i zagranicą, był promotorem wielu prac magisterskich i 10 dysertacji doktorskich.
Wiceprzewodniczący Polskiej Sekcji Międzynarodowego Stowarzyszenia Krytyków Sztuki AICA (1997–2003), prezes Oddziału Poznańskiego Stowarzyszenia Historyków Sztuki (1987–1989), Przewodniczący Komisji Historii Sztuki Poznańskiego Towarzystwa Przyjaciół Nauk (1996–1999), członek Rady Programowej Muzeum Sztuki Nowoczesnej w Warszawie (2005–2007), Rady Narodowej Galerii Sztuki Zachęta, Rady Muzeum Narodowego w Poznaniu i in.
Profesor wizytujący w Center for Curatorial Studies Bard College, USA, (2001), Central European University w Budapeszcie (2002), Uniwersytecie Hebrajskim w Jerozolimie (2003). Uzyskał szereg zagranicznych stypendiów naukowych, m.in. w Center for Advanced Study in The Visual Arts w Waszyngtonie (1989–1990), stypendium J. P. Getty'ego na Columbia University w Nowym Jorku (1994), DAAD na Uniwersytecie Humboldtów w Berlinie) (1997), Institute for Advanced Study w Princeton (2000), Collegium Budapest (2005–2006), Clark Art Institute w Williamstown, MA (USA) (2009).
W 1993 otrzymał Nagrodę Krytyki Artystycznej im. Jerzego Stajudy, w 2000 nominację do Nagrody Literackiej Nike za książkę "Znaczenia modernizmu", nagrodę im. Jana Długosza (2006) za "Awangardę w cieniu Jałty", Nagrodę Ministra Nauki i Szkolnictwa Wyższego (1986, 2006), Nagrodę Prezesa Rady Ministrów za wybitne osiągnięcia naukowe (2007).
W czasie stanu wojennego (1981–1983) był działaczem podziemnego NSZZ „Solidarność”, współredaktorem „Obserwatora Wielkopolskiego”.
Został pochowany na cmentarzu Miłostowo w Poznaniu (aleja zasłużonych).

</doc>
<doc id="1604776" url="https://pl.wikipedia.org/wiki?curid=1604776" title="Ścieśnienie">
Ścieśnienie

Ścieśnienie – zjawisko fonetyczne i artykulacyjne polegające na zmianie barwy samogłosek długich poprzez podwyższenie ich artykulacji. Jest to proces kompensacyjny, w którym nakład energii artykulacyjnej potrzebny do utrzymania narządów mowy w tej samej pozycji prawie dwukrotnie dłużej niż przy odpowiedniej głosce krótkiej jest kompensowany wzrostem energii artykulacyjnej potrzebnej do podwyższenia artykulacji. Samogłoski ścieśnione pojawiły się w języku polskim jeszcze przed zanikiem iloczasu. Ścieśnienia osłabiały wartość dystynktywną iloczasu, który przestał być jedyną cechą opozycyjną. Różnica ilościowa (długości wymawiania głoski) ustępowała na rzecz różnicy jakościowej (barwy). Po ostatecznym zaniku iloczasu w języku polskim w pierwszej połowie XVI w. ustaliły się trzy głoski ścieśnione nazywane również pochylonymi: e, a, o oznaczane w literaturze przedmiotu zazwyczaj jako litery „e”, „a”, „o” z kropeczką na górze.

</doc>
<doc id="1604778" url="https://pl.wikipedia.org/wiki?curid=1604778" title="Aryadeva">
Aryadeva



</doc>
<doc id="1604793" url="https://pl.wikipedia.org/wiki?curid=1604793" title="Kazachstania">
Kazachstania

Kazachstania – prehistoryczny mikrokontynent istniejący w okresie od kambru do wczesnego karbonu. 
Kazachstania stanowiła kompleks wczesnopaleozoicznych wulkanicznych łuków wyspowych i małych terranów, które stopniowo nagromadziły się w okresie ordowiku. Nagromadzony agregat przez pewien czas stanowił samodzielny kontynent, który w karbonie i permie zderzył się z mikrokontynentem Syberii. W wyniku zderzenia powstało pasmo górskie Ałtaju. Następnie połączone już Syberia i Kazachstania zderzyły się z Bałtyką, tworząc rdzeń kontynentu Eurazji i wytwarzając pasmo górskie Uralu. 
Obecnie dawna Kazachstania tworzy blok kazachstański, leżący w centrum kontynentu azjatyckiego, ograniczony przez Ural i Ałtaj.

</doc>
<doc id="1604796" url="https://pl.wikipedia.org/wiki?curid=1604796" title="Baseball na Letnich Igrzyskach Olimpijskich 1956">
Baseball na Letnich Igrzyskach Olimpijskich 1956

Podczas Letnich Igrzyskach Olimpijskich 1956 w Melbourne, został rozegrany pokazowy mecz baseballowy mężczyzn, w którym wzięła udział drużyna gospodarzy (Australia) oraz drużyna Stanów Zjednoczonych. Mecz zakończył się zwycięstwem reprezentacji Stanów Zjednoczonych, która zwyciężyła nad gospodarzami igrzysk 11–5. Warto dodać, że reprezentację Stanów Zjednoczonych stanowili żołnierze i obsługa Dowództwa Dalekowschodniego Armii Stanów Zjednoczonych (ang. "Far East Command") – jednostki wojskowej ulokowanej w Japonii.

</doc>
<doc id="1604802" url="https://pl.wikipedia.org/wiki?curid=1604802" title="Boks na Letnich Igrzyskach Olimpijskich 1960">
Boks na Letnich Igrzyskach Olimpijskich 1960

Wyniki turnieju bokserskiego na Letnich Igrzyskach Olimpijskich w Rzymie.

</doc>
<doc id="1604810" url="https://pl.wikipedia.org/wiki?curid=1604810" title="Helena Nassau">
Helena Nassau

Helena Wilhelmina Henrietta Nassau-Weilburg (ur. 12 sierpnia 1831 Wiesbaden, zm. 27 października 1888 Bad Arolsen) – księżniczka Nassau Wielburg, księżna Waldeck-Pyrmont.
Córka księcia Wilhelma I Nassau i jego drugiej żony Pauliny Wirtemberskiej. Jej dziadkami byli: Fryderyk Wilhelm Nassau i Luiza Isabella Kirchberg oraz Paweł Wirtemberski i Charlotta Sachsen—Hildburghausen.
26 września 1853 roku wyszła za mąż za księcia Jerzego Wiktora Waldeck-Pyrmont (1831-1893). Para miała 7 dzieci:

</doc>
<doc id="1604817" url="https://pl.wikipedia.org/wiki?curid=1604817" title="Labologia">
Labologia

Labologia (ang. "label" = etykieta) – kolekcjonowanie etykiet, najczęściej z butelek z piwem. Jest to jedna z dziedzin kolekcjonerskich uprawiana przez birofilów. Początki etykiet piwnych w Polsce przypadają na wiek XIX, kiedy wraz z rozwojem przemysłu rozkwita również technika piwowarska. Za najstarszą polską etykietę piwną uważa się etykietę z browaru Jana Egerta w Ślężanach stosowaną w latach 1870-1879. Kiedy w latach 1926-1930 rozpoczyna się masowa produkcja gładkich butelek, dynamicznie rozwija się również druk etykiet piwnych. Po II wojnie światowej minister aprowizacji i handlu powołał Centralny Zarząd Państwowego Przemysłu Fermentacyjnego, który nakazał stosowanie tzw. etykiet PPF z obowiązkowym logo Państwowego Przemysłu Fermentacyjnego. W początkach lat 50. nastąpiło dalsze zunifikowanie etykiet i ograniczenie ich do trzech różnych wzorów dla wszystkich browarów, a ostatnim etapem było wprowadzenie również w latach 50. etykiet normatywnych.

</doc>
<doc id="1604818" url="https://pl.wikipedia.org/wiki?curid=1604818" title="Pindol">
Pindol



</doc>
<doc id="1604822" url="https://pl.wikipedia.org/wiki?curid=1604822" title="Wyżyna Synajska">
Wyżyna Synajska

Wyżyna Synajska ("Dżabal at-Tih", "Jabal at-Tīh") – wyżyna o lokalizacji 29°30′N, 34°00′E na półwyspie Synaj.

</doc>
<doc id="1604824" url="https://pl.wikipedia.org/wiki?curid=1604824" title="Żytomierski Uniwersytet Państwowy im. Iwana Franki">
Żytomierski Uniwersytet Państwowy im. Iwana Franki

Żytomierski Uniwersytet Państwowy im. Iwana Franki (ukr. Житомирський державний університет iмені Івана Франка, ЖДУ) – ukraińska szkoła wyższa z siedzibą w Żytomierzu.
Placówka została powołana do życia 16 października 1919 jako Żytomierski Państwowy Instytut Pedagogiczny. W 1999 podniesiono jej rangę do roli Uniwersytetu, a w 2004 nadano jej obecne imię.
Struktura uczelni obejmuje 5 wydziałów, 3 instytuty, ośrodek kształcenia przeduniwersyteckiego i podyplomowego. Liczba studentów wynosi 8000.

</doc>
<doc id="1604829" url="https://pl.wikipedia.org/wiki?curid=1604829" title="Maria Paradowska">
Maria Paradowska

Maria Teresa Paradowska (ur. 9 czerwca 1932 w Poznaniu, zm. 9 stycznia 2011 tamże) – polska profesor nauk humanistycznych, historyk, etnolog i etnograf.
Życiorys.
Córka Mariana i Anieli. Ukończyła w 1960 studia z zakresu etnografii na Uniwersytecie im. Adama Mickiewicza. Uzyskiwała następnie stopnie doktora i doktora habilitowanego, a w 1989 otrzymała tytuł profesora nauk humanistycznych.
Przez wiele lat zawodowo pozostawała związana z Polską Akademią Nauk. Kierowała Instytutem Archeologii i Etnologii PAN Oddział w Poznaniu. Prowadziła badania m.in. na działalnością Polaków na kontynencie amerykańskim, a także nad problemami asymilacji Niemców w Polsce.
Pełniła funkcję prezesa Towarzystwa Bambrów Poznańskich, zajmowała się propagowaniem wiedzy o tej grupie. Zainicjowała powstanie, otwartego w 2003, Muzeum Bambrów Poznańskich.
W 2006 uzyskała mandat radnej sejmiku wielkopolskiego III kadencji z listy Platformy Obywatelskiej. W 2010 nie ubiegała się o reelekcję.
Odznaczona m.in. Krzyżem Kawalerskim Orderu Odrodzenia Polski (2004).
Została pochowana na cmentarzu Górczyńskim w Poznaniu.

</doc>
<doc id="1604830" url="https://pl.wikipedia.org/wiki?curid=1604830" title="Tytanowce">
Tytanowce

Tytanowce – pierwiastki 4 (daw. IVB lub IV pobocznej) grupy układu okresowego. Są to: tytan (Ti), cyrkon (Zr), hafn (Hf) i rutherford (Rf).
Położenie w układzie okresowym.
Tytanowce leżą w bloku d układu okresowego. Są typowymi pierwiastkami przejściowymi. Ogólna konfiguracja elektronowa tej grupy to [GS](n-1)d2ns2, gdzie [GS] to konfiguracja poprzedzającego gazu szlachetnego.
Występowanie w przyrodzie.
Występują w skorupie ziemskiej w stosunkowo dużych ilościach: tytan stanowi około 0,42%, cyrkon - 0,02%, a hafn - 0,005%. Minerały tytanu i cyrkonu składają się głównie z tlenków tych metali. Rutherford został otrzymany sztucznie i nie występuje na Ziemi.
Właściwości fizyczne.
Tytan, cyrkon i hafn są metalami srebrzystobiałymi, wytrzymałymi mechanicznie i trudno topliwymi. Właściwości rutherfordu obecnie nie są jeszcze bliżej znane. Tytanowce na powietrzu ulegają pasywacji. Tlenki tytanowców na IV stopniu utlenienia są trudno topliwe, a tlenek cyrkonu ZrO2 jest jednym z najbardziej ogniotrwałych materiałów jakie dotychczas poznano.
Właściwości chemiczne.
Są reaktywne w wysokich temperaturach. W związkach występują najczęściej na IV stopniu utlenienia, rzadziej na II czy III. Tlenki są amfoteryczne z przewagą cech kwasowych. Halogenki nie mają charakteru soli, łatwo ulegają hydrolizie, sublimują i są lotne. 
Otrzymywanie.
Tytanowce otrzymuje się przez redukcję ich halogenków metalami alkalicznymi.

</doc>
<doc id="1604833" url="https://pl.wikipedia.org/wiki?curid=1604833" title="Michaił Lewicki">
Michaił Lewicki

Michaił Iwanowicz Lewicki (; ur. 1761, zm. 1841) – rosyjski generał piechoty od 1829, komendant Warszawy od 1814.
Życiorys.
W 1788 uczestniczył w szturmie Oczakowa. W 1790 został ranny przy szturmie Izmaiła. Brał udział w wojnie polsko-rosyjskiej 1792 roku. Tłumił insurekcję kościuszkowską. W 1799 mianowany pułkownikiem i dowódcą Jarosławskiego Pułku Muszkieterów.
W 1803 mianowany generałem majorem, dowódcą 36 Pułku Jegrów. Ranny w bitwie pod Austerlitz w 1805. W 1807 odznaczony Orderem Świętego Jerzego IV klasy za udział w bitwie pod Pruską Iławą. W 1810 został dowódcą III Brygady 7 Dywizji. Przed bitwą pod Borodino mianowany tymczasowym komendantem Możajska. Brał udział w bitwach pod Małojarosławcem, Wiaźmą, Krasnym. W 1813 znajdował się przy sztabie Armii Rezerwowej w Warszawie. W 1814 mianowany komendantem Warszawy. W 1821 został generałem lejtnantem.
Odznaczony Orderem Świętego Stanisława I klasy w 1820 roku, a także Orderem Świętego Jerzego IV klasy, Orderem Świętego Włodzimierza III klasy, Orderem Świętej Anny I i II klasy, pruskim Orderem Pour le Mérite.

</doc>
<doc id="1604834" url="https://pl.wikipedia.org/wiki?curid=1604834" title="United States Fish and Wildlife Service">
United States Fish and Wildlife Service

United States Fish and Wildlife Service (ang. "Służba Połowu i Dzikiej Przyrody Stanów Zjednoczonych", FWS) – agencja rządu federalnego Stanów Zjednoczonych. Jej zadaniem jest ochrona oraz zarządzanie fauną i florą. W skład FWS wchodzą następujące jednostki: National Wildlife Refuge, Federal Duck Stamp, National Fish Hatchery System, program Endangered Species oraz Bird Habitat Conservation.
Historia.
United States Fish and Wildlife Service powstała jako „United States Commission on Fish and Fisheries” (później pod nazwą „Bureau of Fisheries”) w Departamencie Handlu Stanów Zjednoczonych oraz „Division of Economic Ornithology and Mammalogy” (później „Bureau of Biological Survey”) w Departamencie Rolnictwa Stanów Zjednoczonych. FWS swą obecną formę osiągnęło w 1939 roku, kiedy obie agencje zostały połączone i przeniesiono je do Departamentu Zasobów Wewnętrznych Stanów Zjednoczonych.
Zadaniem agencji jest współpraca z ludźmi, mająca na celu ochronę fauny, flory, populacji ryb i ich siedlisk dla wspólnego dobra Amerykanów. FWS zarządza ponad 520 National Wildlife Refuge (odpowiednik polskiego rezerwatu przyrody) i 66 National Fish Hatcheriery.
Zgodnie z "prawem o orlich piórach", ang. Eagle feather law i ustawą o ochronie bielika amerykańskiego z 1940 roku, United States Fish and Wildlife Service zarządza National Eagle Repository i systemem zezwoleń na religijne wykorzystanie piór orłów dla Indian północnoamerykańskich.
Agencja zarządza również dwoma pomnikami narodowymi USA – Hanford Reach National Monument w Waszyngtonie oraz (razem z Amerykańską Narodową Służbą Oceaniczną i Meteorologiczną) Papahānaumokuākea Marine National Monument – olbrzymim obszarem morskim, na północny zachód od Hawajów.

</doc>
<doc id="1604838" url="https://pl.wikipedia.org/wiki?curid=1604838" title="Konrad Peutinger">
Konrad Peutinger

Konrad Peutinger (ur. 14 października 1465 zm. 28 grudnia 1547 roku) – niemiecki humanista, dyplomata, polityk i ekonomista, który wychowywał się w Bolonii i Padwie. Do historii przeszedł jako znany edytor, drukarz i antykwariusz, który razem z żoną Margaretą oraz Marcusem Welserem stworzył jedną z największych prywatnych bibliotek na północ od Alp.
Życiorys.
Conrad Peutinger urodził się w Augsburgu. Pochodził z szanowanej rodziny kupieckiej. Po studiach w Bolonii i Padwie, gdzie uzyskał doktorat z obu praw i gdzie zetknął się z ideami renesansowego humanizmu, który miał mu towarzyszyć przez całe życie, rozpoczął karierę prawniczą. W 1493 został wybrany syndykiem w rodzinnym Augsburgu.
Jako poseł wziął udział w kilku Sejmach Rzeszy, gdzie został dostrzeżony przez cesarza Maksymiliana I. Został doradcą cesarza Maksymiliana I, a później jego następcy, cesarza Karola V. W 1497 roku, dzięki wstawiennictwu cesarza Maksymiliana, został miejskim pisarzem (niem. "Stadtschreiber") w Augsburgu, które to stanowisko piastował do 1534 r. W 1498 r. zawarł małżeństwo z Margaretą Welser, pochodzącą z bogatego rodu kupców augsburskich. Dzięki poparciu kolejnego cesarza, Karola V utrzymał stanowisko pisarza miejskiego po 1519 r. W 1515 roku nabył istniejącą do dziś posiadłość miejską, tzw. Peutingerhaus. W 1538 roku Peutinger został przyjęty do patrycjatu miejskiego w Augsburgu, a w 1547 roku cesarz Karol V nadał mu dziedziczny tytuł szlachecki.
Był jednym z pierwszych antykwariuszy, którzy zaczęli publikować zabytki piśmiennictwa rzymskiego. Dzięki niemu wydano słynne dzieło Tabula Peutingeriana, mapę dróg wojskowych spoza zachodnich rubieży Cesarstwa rzymskiego. Mapa została odkryta przez Konrada Celtesa, który przekazał ją Peutingerowi do kolekcji.
Mapę wydano w 1591 roku w Antwerpii u drukarza Johanna Moretusa.
Peutinger również pierwszy zaczął drukować "Geticę" Jordanesa i "Historia gentis Langobardorum" Pawła Diakona.
Ambrosiusowi Jungowi opublikował dzieło „Remedia MSSta pro catarrho et angustiis thoracis”.
F. de Scheyb w 1753 roku opublikował całościowy katalog wydań Conrada Peutingera pod tytułem „Tabula Peutingeriana”.

</doc>
<doc id="1604842" url="https://pl.wikipedia.org/wiki?curid=1604842" title="Once Upon the Cross">
Once Upon the Cross

Once Upon the Cross – album studyjny album amerykańskiej grupy deathmetalowej Deicide. Wydany został 1995 roku nakładem wytwórni muzycznej Roadrunner Records.
Sample w utworach „Once Upon the Cross” i „Trick Or Betrayed” zostały zaczerpnięte z filmu "Ostatnie kuszenie Chrystusa" (1988) w reżyserii Martina Scorsese.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1604843" url="https://pl.wikipedia.org/wiki?curid=1604843" title="Hemiphaga">
Hemiphaga



</doc>
<doc id="1604845" url="https://pl.wikipedia.org/wiki?curid=1604845" title="Hemiphaga novaeseelandiae">
Hemiphaga novaeseelandiae



</doc>
<doc id="1604856" url="https://pl.wikipedia.org/wiki?curid=1604856" title="Rezerwat przyrody Liwia Łuża">
Rezerwat przyrody Liwia Łuża



</doc>
<doc id="1604857" url="https://pl.wikipedia.org/wiki?curid=1604857" title="Rudolf Wolf">
Rudolf Wolf

Rudolf Wolf (ur. 7 lipca 1816 w Fällenden k. Zurychu, Szwajcaria, zm. 6 grudnia 1893 w Zurychu) – szwajcarski astronom, historyk astronomii i matematyk.
Życiorys.
Studiował na uniwersytetach w Zurychu, Wiedniu i Berlinie. Jednym z jego nauczycieli był Johann Franz Encke. Wolf został profesorem astronomii na Uniwersytecie w Bernie w 1844 roku, a w 1847 roku dyrektorem Obserwatorium w Bernie. W 1855 roku został przewodniczącym katedr astronomii na Uniwersytecie w Zurychu i w Federalnym Instytucie Technologicznym w Zurychu.
Wolf potwierdził odkryty przez Heinricha Schwabego cykl aktywności plam słonecznych i, korzystając z wcześniejszych obserwacji, wyznaczył znacznie dokładniej jego średnią długość na 11,1 lat. Powiązał również cykl aktywności słonecznej z obserwacjami ziemskiego magnetyzmu, wykonanymi przez Johanna von Lamonta. W 1849 roku opracował używany do dziś system oceny aktywności słonecznej polegający na zliczaniu plam słonecznych i ich grup, znanych jako liczby Wolfa. Zajmował się również matematyką, w szczególności liczbami pierwszymi i geometrią oraz, później, rachunkiem prawdopodobieństwa i statystyką. Napisał szereg prac dotyczących igły Buffona i estymacji liczby "π" przy pomocy metod dziś nazywanych metodami Monte Carlo.

</doc>
<doc id="1604858" url="https://pl.wikipedia.org/wiki?curid=1604858" title="Este (rzeka)">
Este (rzeka)

Este – rzeka w Niemczech o długości ok. 45 km, mały lewy dopływ Łaby w dolnym jej biegu na północy kraju związkowego Dolna Saksonia.
Przebieg.
Źródła Este znajdują się w okolicy Schneverdingen w północnej części Pustaci Lüneburskiej i stąd płynie na północ w kierunku Hamburga. Przed ujściem płynie jeszcze przez pagórkowaty teren Harburger Berge na południowym zachodzie od Hamburga. 
Wpływa do Łaby w okolicy dzielnicy Hamburga Cranz.
Miejscowości nad Este.
Nad Este leżą Schneverdingen, Kakenstorf, Hollenstedt, Moisburg, Buxtehude i Hamburg.

</doc>
<doc id="1604861" url="https://pl.wikipedia.org/wiki?curid=1604861" title="Władysław Minakowski">
Władysław Minakowski

Władysław Bonifacy Minakowski (ur. 13 maja 1902 w Warszawie, zm. 7 sierpnia 1952 tamże) – podpułkownik obserwator Wojska Polskiego.
Życiorys.
Urodził się w rodzinie Wacława, buchaltera, a od 1920 urzędnika Wojska Polskiego, i Anny z Laskowskich. Był wnukiem Karola, koryfeusza baletu w Warszawskich Teatrach Rządowych, zesłanego nad Morze Białe w 1864 po procesie m.in. Romualda Traugutta, i bratem Wacława (1913–1994).
Ukończył szkołę powszechną i średnią w Warszawie. Jeszcze jako dziecko musiał pracować, by pokryć koszty nauki, służył na statku SS „Fortuna”.
W 1920 ochotniczo wstąpił do Wojska Polskiego. Od 14 lutego do 21 czerwca 1921 był uczniem 38. klasy im. ks. Józefa Poniatowskiego Szkoły Podchorążych Piechoty w Warszawie. Następnie, jako instruktor w Kadrze Marynarki Wojennej i oficer w 56 pułku piechoty. Z dniem 1 listopada 1923 roku przemianowany na oficera zawodowego w stopniu porucznika ze starszeństwem z dniem 1 lipca 1923 roku i 77. lokatą w korpusie oficerów piechoty. Od 1926 roku związał się z lotnictwem, ukończył kurs obserwatorów lotniczych w Oficerskiej Szkole Lotniczej w Grudziądzu. Służył w 3 pułku lotniczym, jako obserwator eskadry. Specjalizował się w fotografii lotniczej. Pełnił wiele odpowiedzialnych funkcji w lotnictwie związanych z fotooptyką. 27 czerwca 1935 roku awansował na kapitana ze starszeństwem z dniem 1 stycznia 1935 roku i 29. lokatą w korpusie oficerów aeronautyki. W marcu 1939, w tym samym stopniu i starszeństwie, zajmował 11. lokatę w korpusie oficerów lotnictwa, grupa techniczna. Pełnił wówczas służbę w Kierownictwie Zaopatrzenia Lotnictwa w Warszawie na stanowisku oficera nadzoru Kierownictwa Fabrykacji Lotniczej.
W kampanii wrześniowej ewakuował się na Wschód, internowany w Rumunii i osadzony w obozie w Tulcea. Już w listopadzie 1939 we Francji. Pracował w Centrum Wyszkolenia Lotnictwa pod Lyonem, przed upadkiem Francji ewakuowany do Wielkiej Brytanii. Tu po ukończeniu kursów szkoleniowych został nawigatorem, otrzymując przydział do 304 dywizjonu bombowego Ziemi Śląskiej im. księcia Józefa Poniatowskiego. Z dywizjonem od 1942 do końca II wojny światowej brał udział w 25 lotach bojowych nad Francją i Atlantykiem.
Powrócił do kraju w czerwcu 1947 roku, zgłosił się do wojska, otrzymał przydział szefa sekcji wywiadowczej Wydziału Operacyjnego Dowództwa Wojsk Lotniczych. Od 1948 roku dowódca Samodzielnej Eskadry Aerofotogrametrycznej, awansowany do stopnia podpułkownika. Aresztowany 4 maja 1951 roku, po straszliwym śledztwie (czternastodniowy „konwejer”, 6 miesięcy karceru w lochu o wymiarach 2 m na 90 cm, przesłuchania trwające 20 godzin na dobę), 13 maja 1952 roku skazany został wraz z pułkownikami Bernardem Adameckim, Augustem Menczakiem, Józefem Jungravem, Szczepanem Ścibiorem i Stanisławem Michowskim przez NSW 5/52 pod przewodnictwem płk Piotra Parzenieckiego, nr sprawy Zg.R.7/52, na podstawie art. 86 § 1, 2 KKWP na karę śmierci. Do zarzucanych mu przestępstw nie przyznawał się. Prezydent Bolesław Bierut nie skorzystał z prawa łaski. Stracony 7 sierpnia 1952 roku. Dokładne miejsce pochówku jest nieznane. Grób symboliczny znajduje się na Cmentarzu Wojskowym na Powązkach (kwatera 28 BII-2-3) oraz w Kwaterze "na Łączce". Został zrehabilitowany 7 maja 1956 roku. 
Był żonaty z Marią z Gołkowskich, z którą miał dwoje dzieci: Wiesława i Bożennę.

</doc>
<doc id="1604862" url="https://pl.wikipedia.org/wiki?curid=1604862" title="Indywidualne mistrzostwa Stanów Zjednoczonych na żużlu">
Indywidualne mistrzostwa Stanów Zjednoczonych na żużlu

Indywidualne Mistrzostwa Stanów Zjednoczonych w sporcie żużlowym to rozgrywany corocznie cykl turniejów wyłaniających mistrza USA.

</doc>
<doc id="1604863" url="https://pl.wikipedia.org/wiki?curid=1604863" title="Living Stream Ministry">
Living Stream Ministry

Living Stream Ministry – niedochodowa (non-profit) organizacja chrześcijańska o charakterze ewangelikalnym, założona w 1968 w Anaheim, powiązana z nurtem kościołów miejscowych, członek dwóch amerykańskich stowarzyszeń wydawców i księgarzy chrześcijańskich Evangelical Christian Publishers Association (od 2002) i Christian Booksellers Association (od 1981).
Living Stream Ministry jest wydawcą publikacji autorstwa dwóch chrześcijańskich kaznodziejów Watchmana Nee i Witnessa Lee, przekładu Biblii "Recovery Version of the Bible", półrocznika teologicznego "Affirmation and Critique", czasopisma młodzieżowego "Generation" oraz magazynu "Stream" promującego wydawnictwa (wydawanego w Polsce jako „Strumień”) (większość z nich dostępna jest w trybie on-line). Nagrywa także (od 1996) półgodzinne programy radiowe "Studium życia Biblii z Witnessem Lee", emitowane w czterech językach (angielskim, chińskim, hiszpańskim i rosyjskim) w ponad stu rozgłośniach radiowych na całym świecie. Prowadzi również międzynarodowe konferencje i szkolenia biblijne. Wspólnie z Dystrybutorami Literatury Remy (Rhema Literature Distributors), Bibles for America, Bibles for Australia, Bibles for New Zealand, Bibles for Canada i innymi organizacjami wspiera bezpłatną dystrybucję swoich publikacji w kilkunastu językach na całym świecie.

</doc>
<doc id="1604864" url="https://pl.wikipedia.org/wiki?curid=1604864" title="Kościół Najświętszego Serca Pana Jezusa w Golczowicach">
Kościół Najświętszego Serca Pana Jezusa w Golczowicach

Kościół Najświętszego Serca Pana Jezusa – rzymskokatolicki kościół filialny w Golczowicach należący do parafii św. Jakuba Apostoła w Skorogoszczy w dekanacie Niemodlin. 
Historia kościoła.
Zbudowany został w 1934 roku. W miejscowości znajduje się również, zachowana w stosunkowo dobrym stanie, kapliczka z 1850 roku z figurą św. Jana Nepomucena.

</doc>
<doc id="1604867" url="https://pl.wikipedia.org/wiki?curid=1604867" title="Franz Thamm">
Franz Thamm

Franz Thamm (ur. 19 czerwca 1831 w Lądku-Zdroju, zm. 25 lutego 1902 tamże) – niemiecki szewc i rzeźbiarz.
Życiorys.
Ojciec Franza Thamma był murarzem, rodzina żyła w ubogich warunkach. Od dzieciństwa Franza pociągało rzeźbiarstwo, jego talent artystyczny został rozpoznany już w okresie młodości. Jako chłopiec w wieku szkolnym rzeźbił drewniane krzyże i figurki, które sprzedawane były w wioskach okalających Lądek-Zdrój. Mimo że wykazywał artystyczne uzdolnienia w kierunku rzeźbiarstwa, rodziców nie stać było szkolić uzdolnionego syna. Zawodem, jaki wybrali było szewstwo. W młodzieńczym wieku Franz Thamm udał się na wędrówkę, aby nauczyć się zawodu szewca. Po zdobyciu wiedzy i uzyskaniu uprawnień w kierunku szewstwa w 1855 roku powrócił do Lądka-Zdroju gdzie otworzył mały sklepik z zakładem szewskim. W 1857 roku poślubił córkę majstra stolarskiego ze Strachocina koło Lądka-Zdroju. 
W wolnych chwilach nadal zajmował się rzeźbiarstwem i malarstwem pogłębiając równocześnie teoretyczną i praktyczna wiedzę w tym kierunku. O uzdolnionym Thammie dowiedział się rzeźbiarz z Horní Údolí koło Zlatych Hor. Gdy poznał i potwierdził talent Thamma, malarz kościelny z Ząbkowic Śląskich na początek obiecał dać mu zlecenie. Thamm sprzedał sklep szewski w Lądku-Zdroju i założył niewielką pracownię rzeźbiarską. Pierwszym jego zleceniem było zamówienie na wykonanie ołtarza w kościele parafialnym w Kucharach koło Oławy. Przedstawiciele władz pozytywnie ocenili pracę, a Thamm otrzymał dodatkową premię. Kolejne zamówienia otrzymał w Hrabstwie Kłodzkim. W 1874 artysta wybudował dom rodzinny z pracownią rzeźbiarską. Często odwiedzali go artyści, którzy przyjeżdżali do Lądka, wśród nich byli: i . W 1880 roku przy poparciu biskupa wrocławskiego, rozpoczął naukę na Akademii w Pradze, a następnie w Monachium, u profesora Josepha Knabla z Akademii Sztuk Pięknych, uzyskując jak najlepsze opinie. W okresie studiów współpracował się z Mayer'sche Hofkunstanstalt. 
Otrzymał ofertę pracy w berlińskiej Akademii Budownictwa oraz w zespole wykańczającym sławną katedrę w Kolonii. Obie oferty odrzucił. W 1884 odbył podróż po północnej Italii poznając włoską sztukę. 
W 1893 roku otrzymał zamówienie na wykonanie rzeźb do piętnastu kaplic różańcowych na Górze Kalwarii w Piekarach Śląskich, ze względu na słaby stan zdrowia wykonał tylko dwie: "Biczowanie" i "Koronę cierniową". W 1894 doznał apopleksji, po której nie odzyskał pełnej sprawności. Wykonał stacje Drogi Krzyżowej dla kościoła św. Maurycego we Wrocławiu. W 1901 roku wykonał jeszcze figurę "Ecce homo" do kościoła w Chełmsku Śląskim. Gdy umarł, jego syn Franz Thamm (junior) był już samodzielnym artystą, warsztat przejęli młodsi synowie Paul i Adolf.

</doc>
<doc id="1604868" url="https://pl.wikipedia.org/wiki?curid=1604868" title="Ambrosius Jung">
Ambrosius Jung

Ambrosius Jung (senior) (ur. 1471 w Ulm, zm. 1548 w Augsburgu) – niemiecki uczony, humanista, lekarz, doktor nauk medycznych, wykładowca, ekspert od chorób epidemiologicznych.
Dzieciństwo.
Wychowywał się w zamożnym rodzie, w którym kultywowano naukę. Jego ojcem był patrycjusz Johann Hans Jung (ur. 1425 w Zürichu zm. 16 lutego 1505 w Augsburgu), doktor medycyny, który studiował we Włoszech, w latach 1468–1491 pełnił obowiązki lekarza miejskiego Ulm, gdzie wykładał medycynę. Pod koniec XV wieku za sprawą burmistrza Gossembrota ojciec Ambrosiusa osiedlił się w Augsburgu. W 1490 został osobistym lekarzem cesarza Maksymiliana I.
Ambrosius Jung posiadał sześcioro rodzeństwa, siostry Helenę i Urszulę (wyszła za mąż za Daniela Mair von Kaufbeurena) oraz braci Johanna (został doktorem teologii i cesarskim radcą, od 1525 był kanonikiem katedry Św. Gertrudy w Augsburgu i katedry we Freisingu), Ulricha (doktor medycyny, lekarz miejski Augsburga), Georga (Jörga) (w latach 1532–1559 duchowny w „Sannt Gertrauten (St. Gertraud) im Dom zu Unseren Frauen hinter dem neuen Tor zu Augsburg”) oraz Ludwiga (zmarł w Savoyen we Włoszech).
Wujowie Ambrosiusa pełnili posługę jako kanonicy w Ratyzbonie, Freisingu i Pasawie.
Jego matką była córka burmistrza Ulm, Anna z Imhoffów
Młodość.
Studiował razem z bratem w Tybindze, ukończył również wydział medyczny w Padua, gdzie obronił doktorat. Od wczesnej młodości kolekcjonował księgi, posiadał znaczną bibliotekę, która później wzbogaciła częściowo zasób miejskich zbiorów (w tym o dzieła medyczne Jungów). Rozwój biblioteki możliwy był dzięki znajomości z Konradem Peutingerem, który opublikował Ambrosiusowi Jungowi jedno z dzieł polemicznych.
Okres augsburski.
Od 1494 został lekarzem na dworze arcybiskupa Friedricha von Zollerna, leczył również wyższe duchowieństwo z katedralnej kapituły Augsburga, przez którą był opłacany. Rok 1494 był przełomowy również w jego karierze naukowej, opublikował dzieła: "Ein ausserwelt loblich tractat und regiment in dem schwärzen zeit der pestilentz" oraz "Tractatus de pestilentia ex diversis auctoribus aggregatus" wydany w drukarni Johann Schönsperger.
Na przełomie 1497 i 1498 prowadził badania medyczne, dzięki czemu wydał z ojcem Johannem Jungiem głośne dzieło: "De morbo mal de Franco", analityczną pracę o syfilisie, która była jednym z pierwszych tego typu przedsięwzięć w europejskiej medycynie.
W 1510 otrzymał posadę lekarza miejskiego lecząc patrycjat i możnowładztwo. Leczyli się u niego najzamożniejsi bawarczycy, m.in.: Fuggerowie czy Remowie. Od 1517 został osobistym lekarzem na augsburskim dworze Heinricha von Lichtenau.
W 1520 razem z bratem Urlichem został nobilitowany do stanu szlacheckiego przez cesarza Karola V. Nauczony doświadczeniami bańskobystrzyckich Jungów zainwestował w 1525 wraz z grupą patrycjuszy 4600 reńskich guldenów w górnictwo oraz metalurgię stając się współwłaścicielem kopalń węgla i hut żelaza.
Ambrosius Jung poświęcał się również badaniom nad dżumą. Wyniki swoich badań ogłosił w 1535 publikując: "Ain nutzliche trostliche und kurtze underrichtung, wie man sich in disen schwären leüffen der Pestilentz halte(n) soll ... dem gemainen mann zu hilff und gutem, der mit andern beystand hat, verordnet". W dziele tym zalecał szczególne środki ostrożności aby uniknąć epidemii (m.in.: higienę osobistą oraz okadzanie i palenie tytoniu).
Wkrótce też ogłosił u Peutingera "Remedia manuscripta pro catarrho et angustiis thoracis", pracę polemiczną z tezami Paracelsusa, którego w 1536 poznał osobiście.
Przyjaźnił się również z Andreasem Vesaliusem, z którym utrzymywał częste kontakty. Lekarze wielokrotnie rozwiązywali problemy medyczne, wspólnie leczyli najzamożniejszych przedstawicieli augsburskiego patrycjatu.
Wraz z bratem Ulrichem Jungiem prowadził badania nad chorobami zakaźnymi, dzięki czemu powstało w 1538 wspólne dzieło: „Conchisiones et propositiones universarum medicinam per genera com prehendentes”.
W 1538 Ambrosius Jung wstępem opatrzył jedno z dzieł Gereona Saylera, humanisty, tłumacza, poety oraz lekarza.
W tym samym roku został przyjęty do augsburskiego patrycjatu, związany był również z Collegium Medicum, w którym wykładał nauki medyczne. Jego najbardziej znanym wychowankiem był Jörg Sturmer.
Ambrosius Jung zdaniem historyka medycyny Gundolfa Keila, był w XVI-wiecznej Europie wielkim ekspertem oraz autorytetem od chorób epidemiologicznych, postacią uznaną i szanowaną w ówczesnym środowisku naukowym.

</doc>
<doc id="1604869" url="https://pl.wikipedia.org/wiki?curid=1604869" title="Kilikia Erywań">
Kilikia Erywań

Kilikia Erywań (orm. „Կիլիկիա“ Ֆուտբոլային Ակումբը Երեւան, ""Kilikia" Futbolajin Akumby Jerewan") – ormiański klub piłkarski z siedzibą w stolicy kraju, Erywaniu.
Historia.
Chronologia nazw:
Klub Piłkarski w Erywaniu o nazwie "Ormiański Ogólny Sportowy Związek", w skrócie "HMNM - "Homenetmen"" został założony w 1992 przed rozpoczęciem pierwszych Mistrzostw niepodległej Armenii. Został historycznym pierwszym mistrzem Armenii razem z Szirak Giumri w 1992 roku, wygrywając rozgrywki w swoich grupach. W 1995 klub zmienił nazwę na "Pjunik Erywań" (nie mylić z klubem Pjunik Erywań). Pjunik w języku ormiańskim to mityczny ptak Feniks. W 1999 przyjął obecną nazwę "Kilikia Erywań". W 2001 po pierwszym meczu z Pjunik Erywań przegranym 2:3, na znak protestu klub zrezygnował z dalszych rozgrywek. W 2002 startował w rozgrywkach drugiej ligi (Aradżin chumb). Po dwóch sezonach w 2004 powrócił do elity ormiańskiej piłki.

</doc>
<doc id="1604871" url="https://pl.wikipedia.org/wiki?curid=1604871" title="Marek Krauss">
Marek Krauss

Marek Krauss (ur. 26 marca 1955 w Warszawie) – polski malarz prymitywista, zwany Nikiforem warszawskim.
Syn Reginy z domu Karaś, tancerki zespołu Skolimów i Krzysztofa Kraussa, dziennikarza „Życia Gospodarczego”. Urodził się z porażeniem mózgowym. Kilka lat (1962–1968) spędził w zakładzie psychiatrycznym w Garwolinie. Następnie ukończył w Warszawie podstawową szkołę specjalną (1974) i zawodową szkołę specjalną introligatorską (1977). Jako introligator przepracował dziesięć lat w zakładzie pracy chronionej „Wspólna Sprawa”.
W malarstwie stworzył własny, łatwo rozpoznawalny styl o charakterystycznej kresce i śmiałych zestawieniach barwnych. Namalował blisko trzy tysiące obrazów zaprezentowanych na ponad 80 wystawach, w tym również za granicą. Jego prace znajdują się w kolekcjach prywatnych u ponad 350 kolekcjonerów na całym świecie, także w zbiorach Muzeum Sztuki Ludowej Mariana Pokropka w Otrębusach. Współpracuje z Miejskim Ośrodkiem Kultury w Legionowie, Towarzystwem Przyjaciół Ziemi Przasnyskiej, Kinem „Kultura” w Wołominie. Uczestniczy w licznych akcjach charytatywnych. Uhonorowano go odznaką Towarzystwa Przyjaciół Dzieci.
Warszawski Nikifor i Don Kichotka.
Natalia Pietrzak-Krauss urodziła się 5 marca 1973 roku w Nowym Dworze Mazowieckim. W związku z porażeniem czterokończynowym, na które cierpi od dzieciństwa, znalazła się w domu opieki społecznej „Kombatant” w Legionowie. Poznała tam Marka Kraussa, który jako pierwszy zauważył jej nietypowy talent w zakresie pisania wierszy i zaproponował jej współpracę oraz pomoc w prowadzeniu działalności artystycznej. Natalia przyjęła pseudonim artystyczny „Don Kichotka” oraz stworzyła własne motto „moje ciało jest bezradne, a pióro jest moją szablą”. W kwietniu 2011 r. Don Kichotka ogłosiła ogólnopolski konkurs literacki pt. „Niepełnosprawny w oczach świata”, którego finał miał miejsce w klubie studenckim „Karuzela” w Warszawie. 25 listopada 2011 r. w Miejskim Ośrodku Kultury w Legionowie odbył się debiutancki wieczór poezji Natalii Pietrzak-Krauss. W grudniu tegoż roku w ośrodku kultury w Łajskach koło Legionowa odbyła się pierwsza wystawa obrazów Marka Kraussa, na których zostały umieszczone wiersze własnoręcznie pisane przez Don Kichotkę. W 2012 roku wydana została płyta audiobook pt. „Fantazyjny świat Don Kichotki”. Natalia Pietrzak-Krauss napisała cykl wierszy o Chopinie do obrazów Marka Kraussa, a 13 maja 2012 roku zaprezentowała swoje wiersze grupie miłośników sztuki na terenie Teodorówki koło Grójca. W 2013 roku odbyła się pierwsza wystawa Warszawskiego Nikifora i Don Kichotki w Nowym Dworze Mazowieckim, miejscu urodzenia Natalii, a w Gminnym Centrum Kultury w Łajskach zaprezentowano wystawę Kraussów z wierszami, które zostały napisane na podstawie książki „Wrony w Ameryce” autorstwa Marcina Wrony. W tymże roku wydany pierwszy tomik wierszy Natalii Krauss pt. „Chopin i poezja”. W Teatrze „Rampa” na Targówku w Warszawie została utworzona stała Galeria Obrazów Warszawskiego Nikifora z wierszami Don Kichotki pod opieką Adama Bojary. W 2013 r. Muzeum Sztuki Współczesnej „MOCAK” w Krakowie stało się właścicielem kilkunastu obrazów Kraussa z wierszami Natalii Pietrzak-Krauss z cyklu „Zamach 11 września”, „Ofiara systemu DPS” oraz „Promocja Gminy Czosnów”. 4 lipca 2013 z okazji Dnia Niepodległości w USA Konsulat Generalny Stanów Zjednoczonych Ameryki w Krakowie otrzymał portret Abrahama Lincolna autorstwa Marka Kraussa od dyrekcji krakowskiego Muzeum Sztuki Współczesnej „MOCAK”. Cykl obrazków namalowanych przez dzieci z ośrodka TPD „Helenów” na temat zamachu z 11 września 2001 r., uzupełnionych wierszami Natalii Krauss, został wysłany przez Muzeum Sztuki Współczesnej do Nowego Jorku.

</doc>
<doc id="1604874" url="https://pl.wikipedia.org/wiki?curid=1604874" title="Oğlu">
Oğlu

Oğlu – tureckie słowo oznaczające "syna (kogoś)", używane w połączeniu z imieniem męskim, np. "Süleymanoğlu" (: „syn Sulejmana”), podobnie do polskich końcówek -ski oraz -icz. Historycznie używane jako etymologia "Beyoğlu" (syn beja) - europejskiej dzielnicy Stambułu.
W 1935 rząd turecki zobligował Turków do przyjęcia zachodniego wzorca nazwisk – użycie "oğlu" jako przyrostku posłużyło wielu Turkom przy tworzeniu nazwisk.

</doc>
<doc id="1604875" url="https://pl.wikipedia.org/wiki?curid=1604875" title="Tricholoma equestre">
Tricholoma equestre



</doc>
<doc id="1604877" url="https://pl.wikipedia.org/wiki?curid=1604877" title="Kina we Wrocławiu">
Kina we Wrocławiu

We Wrocławiu znajduje się 7 kin (stan na grudzień 2017). Multikina z wieloma salami kinowymi zastąpiły lub wyparły z rynku tradycyjne kina. Mają lepiej nagłośnione sale, lepszy sprzęt projekcyjny, oferują dodatkowe atrakcje gastronomiczne i niższe ceny biletów. Kina tradycyjne, najczęściej z jedną salą projekcyjną, nie wytrzymały konkurencji nowoczesnych kin.
Historia kin we Wrocławiu.
Film we Wrocławiu przed 1906 rokiem.
Historia kina we Wrocławiu sięga końca XIX wieku. Pierwszy pokaz przy zastosowaniu aparatury braci Lumière odbył się 7 września 1896 roku w sali Domu Koncertowego przy Gartenstrasse 39-41 (obecnie ul. Piłsudskiego). Zorganizowała go spółka Deutsche Automaten-Gesellschaft Stollwerck &amp;Co. z Kolonii. Firma posiadała licencje do wyświetlania filmów na całym terytorium Niemiec. W kolejnych latach we Wrocławiu pojawiały się różne kina wędrowne i salowe. Np. w 1905 roku w dużej sali Wrocławskiego Domu Koncertowego odbywały się seanse kinematograficzne, których pomysłodawcą był inżynier Kade z Drezna. Seanse wyświetlano również w salach teatrów variétés.
Od roku 1905 nastąpił w Niemczech szybki rozwój kin stacjonarnych. O ile w roku 1905 w całych Niemczech istniało ok. 40 kin, to w 1913 roku było ich już ponad 3 tysiące, a w samym Wrocławiu funkcjonowały 23 kina.
Kina stacjonarne.
Pierwsze kina stacjonarne powstawały w małych salach, o niewielkiej liczbie miejsc. Nazywano je kintoppami, ze względu na dopuszczalną konsumpcję piwa. W pierwszych kinach nie istniał zakaz palenia tytoniu, serwowano różne trunki, a podczas seansów grała orkiestra lub występowali solowi artyści, jak np. włoski tenor Mario Coscia. Seanse kinowe składały się z krótkich filmów o różnej tematyce.
Pierwsze kino wrocławskie powstało w domu towarowym Victoria przy Nikolaistr. 65-68 (obecnie ul. św. Mikołaja). Kino nazywało się „Fata-Morgana”, zajmowało pow. ok. 90 m² i pełniło również rolę piwiarni. Pierwszym właścicielem kina była Sara Kayser. W 1909 roku kino zostało przebudowane i powiększone, dzięki czemu mogło pomieścić 139 widzów w 18 rzędach. W marcu 1913 roku kino zostało sprzedane Ernestowi Wendrinerowi, który przemianował je na Zentral-Kino, a po kilku miesiącach nowym właścicielem został Hermann Eichler, który zmienił nazwę kina na Nikolai-Lichtspiele.
Pod koniec 1907 roku we Wrocławiu istniało już 5 kin.
Kino Scala.
W grudniu 1909 roku w miejsce teatru variétés „Scala” otworzono pierwsze duże kino „Colosseum”. Znajdowało się ono przy Nikolaistr. 27 (obecnie ul. św. Mikołaja 27). Kino liczyło 600 miejsc. Pierwszym kierownikiem kina był Conrad Scholz. W 1911 roku kino zostało sprzedane i zmieniło nazwę na Eden-Theater. W 1913 roku trafiło w ręce firmy Lichtspiel-Theater AG oraz kolejno w ręce prywatnych właścicieli. W 1932 roku kino kupiła firma Kosmos-Theaterbetriebe i przemianowała je na "Scala-theater". W 1936 roku kino ponownie zmieniło właściciela i trafiło w posiadanie największego koncernu filmowego w Niemczech Uniwersum-Film AG (UFA). Po przebudowie w drugiej połowie lat 20. mogło pomieścić ponad 1000 osób. Po II wojnie światowej kino nadal funkcjonowało pod niezmienioną nazwą. Po 1955 roku przemianowano je na kino Pokój. Funkcjonowało do 1982 roku. Zostało wyburzone w 1999 roku i było jednym z najdłużej działających kin we Wrocławiu.
Kino Palast-Theater.
We wrześniu 1910 roku zostało otwarte kino Palast-Theater. Znajdowało się ono przy Neue Schweidnitzer Str. 16 (obecnie ul. Świdnicka 44). Kino powstało w kamienicy kupca Moritza Branissa nad modną restauracją Palast-Restaurant. Pierwotnie kino mogło pomieścić ok. 430 osób w dużej sali (miało też mniejszą salę, gdzie okazyjnie organizowano projekcje), a po przebudowie wyższej kondygnacji w 1926 roku na część balkonową 650 widzów.&lt;br&gt;Pierwszym właścicielem kina był Franz Thiemer. Kino było bardzo popularne wśród mieszkańców. Po trzech i pół roku istnienia szczyciło się milionowym widzem, co dawało w przeliczeniu ok. 800 widzów dziennie.
Pod koniec I wojny światowej kino zostało przejęte przez firmę Kammer-Lichtspiele GmbH, a od 1922 roku należało do firmy Schauburg AG, która zarządzała nim do II wojny światowej.
Po powojennej odbudowie kino funkcjonowało do roku 1968, kiedy to z powodu złego stanu technicznego budynek rozebrano, a w jego miejsce zbudowano nowe Kino Warszawa.
Franz Thiemer był również właścicielem kina Monopol-Theater znajdującym się przy ulicy Ohlauerstr. 61 (obecnie ul. Oławska)
Kino Kammer-Lichtspiele.
W październiku 1912 roku na Schweidnitzerstr 31, obecnie ul. Świdnicka 28, zostało otwarte kino Kammer-Lichtspiele. Kino powstało na posesji należącej do firmy Brauerei Pfeifferhof Carl Scholz. Kino składało się z sali projekcyjnej na 250 osób oraz balkonu na 130 osób. W rękach spółki kino znajdowało do 1928 roku, kiedy to zostało sprzedane firmie Schauburg AG für Theater und Lichtspiele. Swoją nazwę zatrzymało do roku 1943, kiedy to zostało przemianowane na Theater der Zeit, co wynikało z faktu, że pokazywano w nim przede wszystkim kroniki wojenne.&lt;br&gt;Po wojnie budynek został zaadaptowany na Teatr Kameralny.
Kino Tauentzien-Theater.
W sierpniu 1913 roku zostało otwarte kino Tauentzien-Theater przy Tauentzienplatz 15 (obecnie pl. gen. T. Kościuszki). Jego właścicielem była spółka Tauentzien-Theater GmbH. Kino zostało zaprojektowane przez Alvina Wedemanna i powstało obok hotelu Residenz, gdzie postawiono budynek z dwupoziomową salą kinową liczącą na parterze 580 miejsc, a na balkonie ponad 300. W 1918 roku kino trafiło w ręce koncernu UFA i funkcjonowało do 1929 roku.
Kino Ufa-Theater.
W 1920 roku firma UFA otworzyła na Tauentzien-platz 11 kolejne swoje kino (naprzeciwko swojego Tauentzien-Theater) – Ufa-Theater. W ten sposób na jednym placu spółka posiadała dwa podobne, ekskluzywne kina. Również i to zostało zaprojektowane przez Alvina Wedemanna i liczyło ok. 900 miejsc. Kinami zarządzała spółka Silesia-Theater GmbH pod kontrolą UFA. W 1923 kino przeszło pod zarząd nowej spółki akcyjnej Silesia-Ufatheater AG. W 1928 roku kino przeszło w dzierżawę UFA, a w 1933 roku należało już do spółki Tauentzien-Theater GmbH i przyjęło nazwę zamkniętego w 1929 roku kina Tauentzien-Theater. Pod tą nazwą istniało do 1945 roku.
W 1926 roku oba powyższe kina były najchętniej odwiedzanymi kinami we Wrocławiu.
Najczęściej odwiedzane kina wrocławskie w 1926 roku
Kino Deli.
W 1927 roku w styczniu zostało otwarte kino Deli (Deli Deutsches Lichtspiel-Theater). Znajdowało się na rogu Alte Friedrichstr. 16-18 (obecnie ul. Nasypowa) i Kaiser-Wilhelm- s. 2 (obecnie ul. Powstańców Śląskich). Zaprojektowane przez architekta miejskiego Hansa Poelziga i przez wielu uważane za najnowocześniejsze kino we Wrocławiu. Na jego dachu umieszczony (od 1933 roku) największy w Niemczech 4,5 metrowy krzyż UFA (logo koncernu). Pierwotnymi właścicielami byli bracia Curt i Erwin Hirschbergowie. W 1930 roku oddali 50% udziałów firmie UFA, a w 1933 roku zostali zmuszeni do pozbycia się wszystkich udziałów tego, jak i innych kin wrocławskich. Kino miało dwupiętrowy balkon i 1100 miejsc. Zostało zniszczone w 1945 roku. W miejscu tym utworzono Multikino Arkady.
Kina przedwojenne w liczbach.
Na początku 1926 roku Wrocław miał 27 kin, pod koniec było ich 30 (do tego doliczyć należy kino Festspielhaus znajdujące się przy Lehmdamm 32, obecnie ul. Bolesława Prusa, które z powodu zwolnienia z obowiązku podatkowego nie było ujmowane w statystykach. Kino liczyło w 1926 roku 302 miejsca i należało do wspólnoty Fostspielgemeide E.V.). Łączna liczba miejsc w kinach wrocławskich w 1926 roku wynosiła 12 047. W 1931 roku działały już 32 kina z 18 016 miejscami. Popularność kin w tym samym okresie wzrosła z 4121 do 5604 widzów.&lt;br&gt;W 1935 roku, według spisu na dzień 31 marca, we Wrocławiu zarejestrowanych było 36 kin z 17 957 miejscami – pod względem liczby kin Wrocław zajmował siódme miejsce w Niemczech. Wśród tych kin, jedenaście liczyło do 300 miejsc, 9 kin: 301–500 miejsc, 13 kin: 501 -1000 miejsc i tylko 3 kina mieściły ponad 1000 widzów.&lt;br&gt;W 1942 roku we Wrocławiu funkcjonowało 37 kin wyposażonych w 18 925 miejsc. Kino Tauentzien-Theater odwiedzali wrocławianie w liczbie średnio 64 204 miesięcznie w okresie od 1 czerwca 1944 do 21 stycznia 1945 roku (ostatni seans).
Kina w roku 1942.
W 1942 w czasie II wojny światowej we Wrocławiu czynnych było 37 kin.
Kina we Wrocławiu po 1945 roku.
Pierwsze działania na rzecz odbudowy kin i ich uruchomienie miały miejsce już 17 lutego 1945 roku. Specjalna grupa wydelegowana do tego celu zwana Wydział Kinofikacji, podlegająca Ministerstwu Informacji i Propagandy, miała za zadanie zabezpieczyć ocalały sprzęt kinowy i budynki. Pierwsza projekcja odbyła się w Trzebnicy. Był to film polski pt. "Do ciebie, Polsko". 29 kwietnia 1945 roku wydział obrał za swoją siedzibę Legnicę, gdzie otworzono pierwsze kina na Dolnym Śląsku – kino Polonia. Pod koniec roku 1945 Okręgowy Wydział Kinofikacji przeniósł się do Wrocławia.
Pierwszym kinem w powojennym Wrocławiu było kino Warszawa, powstałe w miejscu przedwojennego kina Palast-Theater, przy ulicy wówczas Karola Świerczewskiego (obecnie Józefa Piłsudskiego). Kino otwarto 16 czerwca 1945 roku, a premierowym filmem był "Majdanek".&lt;br&gt;Pod koniec 1945 roku we Wrocławiu działały trzy kina: kino Polonia (otwarta 13 września) i Pionier (13 października). 1 stycznia 1946 roku zostało otwarte kino Śląsk w miejsce dawnego kina Capitol. Premierowym filmem był"Srebrna flota". W tym samym roku otwarto kolejne kina: Tęcza (14 sierpnia), Fama (28 sierpnia) i Odra (listopad). Popularność seansów kinowych wśród wrocławian rosła w 1946 roku z miesiąca na miesiąc. W grudniu 1945 roku liczba widzów sięgała 47 512, a w marcu 1946 roku 84 143 widzów. Pod koniec 1946 roku liczba widzów w siedmiu kinach wrocławskich wzrosła do 1,5 mln. W mieście działały również kina ruchome. Od 1947 działało "Kino Promień"; znajdowało się na rogu ulic Promień i Karola Olszewskiego na Sępolnie. Znajdowało się w drewnianym budynku i miało 80 miejsc. Po Wystawie Ziem Odzyskanych zostało zlikwidowane. Obecnie znajduje się tam Prywatna Klinika Okulistyczna.
1950.
W 1951 roku we Wrocławiu istniało już 15 kin.
W połowie lat 60. we Wrocławiu działało 31 kin stacjonarnych i dwa kina ruchome oraz kilkanaście kin społecznych.
1960.
W 1960 roku we Wrocławiu kina zostały podzielone na cztery kategorie.
Podział kin na kategorie na rok 1960
1970.
W 1970 roku we Wrocławiu działało już 27 kin.
Podział kin według dzielnic na lata 1970
Pozostałe nieistniejące już kina.
W latach późniejszych powstały nowe lub zastępowały zamknięte kina:
Liczba kin na przestrzeni lat 1945–2008
2009 - 2017.
Po roku 2007 większość seansów kinowych koncentrowało się w powstających multikinach o wielu salach kinowych. 
2017 -2020.
Po 2017 roku we Wrocławiu funkcjonowały trzy multipleksy z 47 salami kinowymi (łącznie) oraz trzy kina studyjne. 

</doc>
<doc id="1604878" url="https://pl.wikipedia.org/wiki?curid=1604878" title="Tricholoma virgatum">
Tricholoma virgatum



</doc>
<doc id="1604880" url="https://pl.wikipedia.org/wiki?curid=1604880" title="Tricholoma terreum">
Tricholoma terreum



</doc>
<doc id="1604881" url="https://pl.wikipedia.org/wiki?curid=1604881" title="Kościół św. Barbary w Przeczy">
Kościół św. Barbary w Przeczy

Kościół św. Barbary - rzymskokatolicki kościół filialny w Przeczy. Kościół należy do parafii św. Jakuba Apostoła w Skorogoszczy w dekanacie Niemodlin, diecezji opolskiej. Dnia 22 września 1966 roku pod numerem 1659/66, kościół został wpisany do rejestru zabytków województwa opolskiego.
Historia kościoła.
Świątynia w stylu gotyckim, pochodzi z okresu późnego średniowiecza, z przełomu XIII i XIV wieku. Usytuowana jest w środkowej części wsi i stanowi ozdobę dzisiejszej Przeczy. Kościół wpisany do rejestru zabytków, a wieża kościoła objęta jest ochroną konserwatorską. Na początku XX wieku wieża kościoła została odrestaurowana.

</doc>
<doc id="1604884" url="https://pl.wikipedia.org/wiki?curid=1604884" title="Tricholoma inamoenum">
Tricholoma inamoenum



</doc>
<doc id="1604885" url="https://pl.wikipedia.org/wiki?curid=1604885" title="Reprezentacja Paragwaju w piłce siatkowej mężczyzn">
Reprezentacja Paragwaju w piłce siatkowej mężczyzn

Reprezentacja Paragwaju w piłce siatkowej mężczyzn - narodowa drużyna reprezentująca Paragwaj w rozgrywkach międzynarodowych. W latach 50 XX wieku drużyna Paragwaju była jedną z najlepszych drużyna Ameryki Południowej jednakże w ciągu następnych lat dominującą pozycję na kontynencie zdobyły zespoły Brazylii oraz Argentyny. Drużyna zajmuje 35. miejsce (lipiec 2014) w rankingu FIVB.
Do największych sukcesów zespołu paragwajskiego zalicza się trzy medale Mistrzostw Ameryki Południowej oraz 12 miejsce na olimpiadzie w 1960 roku. 
Osiągnięcia.
Mistrzostwa Ameryki Południowej.
 2. miejsce - 1958
 3. miejsce - 1956, 1979

</doc>
<doc id="1604886" url="https://pl.wikipedia.org/wiki?curid=1604886" title="Ryszard Szwed">
Ryszard Szwed

Ryszard Szwed (ur. 4 stycznia 1939 w Radomsku, zm. 18 maja 2015 w Warszawie) – polski historyk, profesor nauk humanistycznych, poseł na Sejm X kadencji.
Życiorys.
Syn Jana i Stanisławy. Ukończył w 1965 studia w Wyższej Szkole Pedagogicznej w Krakowie. W 1977 na Wydziale Historycznym Uniwersytetu Warszawskiego uzyskał stopień doktora nauk humanistycznych, a w 1990 habilitował się na Uniwersytecie Łódzkim. W 2000 otrzymał tytuł profesora nauk humanistycznych.
Pracował jako nauczyciel i dyrektor Szkoły Podstawowej nr 9 oraz I Liceum Ogólnokształcącego w Radomsku, był następnie dyrektorem Wojewódzkiego Archiwum Państwowego w Piotrkowie Trybunalskim. Od 1991 kierował Zakładem Historii Najnowszej Wyższej Szkoły Pedagogicznej w Częstochowie. Od 1996 do 2002 zajmował stanowisko rektora tej uczelni, był później profesorem zwyczajnym w Akademii im. Jana Długosza (powstałej z przekształcenia WSP). Specjalizował się w historii Polski XIX i XX wieku. Uczestniczył w działalności Związku Harcerstwa Polskiego, Związku Nauczycielstwa Polskiego, Towarzystwa Przyjaciół Radomska oraz Polskiego Towarzystwa Historycznego.
W 1989 uzyskał mandat posła na Sejm kontraktowy. Został wybrany w okręgu bełchatowskim z puli Polskiej Zjednoczonej Partii Robotniczej, do której należał od 1965 do rozwiązania. Na koniec kadencji pozostawał parlamentarzystą niezrzeszonym. Zasiadał w Komisji Łączności z Polakami za Granicą oraz w Komisji Sprawiedliwości.

</doc>
<doc id="1604887" url="https://pl.wikipedia.org/wiki?curid=1604887" title="Tricholoma fulvum">
Tricholoma fulvum



</doc>
<doc id="1604888" url="https://pl.wikipedia.org/wiki?curid=1604888" title="Tricholoma columbetta">
Tricholoma columbetta



</doc>
<doc id="1604889" url="https://pl.wikipedia.org/wiki?curid=1604889" title="Tricholoma portentosum">
Tricholoma portentosum



</doc>
<doc id="1604892" url="https://pl.wikipedia.org/wiki?curid=1604892" title="Tricholoma pardinum">
Tricholoma pardinum



</doc>
<doc id="1604894" url="https://pl.wikipedia.org/wiki?curid=1604894" title="Gmina Głębokie (ujednoznacznienie)">
Gmina Głębokie (ujednoznacznienie)

dawne gminy:
Zobacz też: gmina Głęboka.

</doc>
<doc id="1604896" url="https://pl.wikipedia.org/wiki?curid=1604896" title="Płonnik cienki">
Płonnik cienki

Płonnik cienki, p. właściwy ("Polytrichum strictum" Brid.) – gatunek mchu z rodziny płonnikowatych. Występuje w Eurazji, Ameryce Północnej i Południowej. W Polsce jest rozpowszechniony na obszarze całego kraju w odpowiednich dla siebie siedliskach.
Zagrożenia i ochrona.
Od 2001 r. gatunek objęty jest w Polsce częściową ochroną gatunkową, status ochronny został utrzymany w Rozporządzeniu Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1604899" url="https://pl.wikipedia.org/wiki?curid=1604899" title="Płonnik właściwy">
Płonnik właściwy



</doc>
<doc id="1604900" url="https://pl.wikipedia.org/wiki?curid=1604900" title="Polytrichum strictum">
Polytrichum strictum



</doc>
<doc id="1604901" url="https://pl.wikipedia.org/wiki?curid=1604901" title="Dokszyce (gmina)">
Dokszyce (gmina)

Dokszyce – dawna gmina wiejska istniejąca do 1939 roku w woj. nowogródzkim/Ziemi Wileńskiej/woj. wileńskim w Polsce. Siedzibą gminy były Dokszyce (3004 mieszk. w 1921 roku), które stanowiły odrębną gminę miejską.
Początkowo gmina należała do powiatu borysowskiego. 7 listopada 1920 r. została przyłączona do nowo utworzonego powiatu duniłowickiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa nowogródzkiego. 13 kwietnia 1922 roku gmina wraz z całym powiatem duniłowickim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu duniłowickiego (który jednocześnie zmienił nazwę na "powiat postawski") i przyłączono do powiatu dziśnieńskiego w tymże województwie.
11 kwietnia 1929 roku do gminy Głębokie przyłączono części gmin Parafjanowo, Porpliszcze i zniesionej gminy Tumiłowicze, natomiast fragmenty gminy Dokszyce włączono do gmin Głębokie i Porpliszcze, a z części gminy utworzono nową gminę Hołubicze.
Po wojnie obszar gminy Dokszyce został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 7 762 osoby, 1 692 było wyznania rzymskokatolickiego, 5 948 prawosławnego, 2 ewangelickiego, 98 mojżeszowego, 1 staroobrzędowego, 14 mahometańskiego i 7 baptystów. Jednocześnie 1 752 mieszkańców zadeklarowało polską przynależność narodową, 5 985 białoruską, 10 litewską, 8 rosyjską, 5 łotewską, 1 fińską i 1 ukraińską. Było tu 1 348 budynków mieszkalnych.

</doc>
<doc id="1604902" url="https://pl.wikipedia.org/wiki?curid=1604902" title="Xeromphalina campanella">
Xeromphalina campanella



</doc>
<doc id="1604905" url="https://pl.wikipedia.org/wiki?curid=1604905" title="Parafianów (gmina)">
Parafianów (gmina)

Parafianów (początkowo "Parafinowo" / "Parafianowo" / "Parafjanowo") – dawna gmina wiejska istniejąca do 1939 roku w woj. nowogródzkim/Ziemi Wileńskiej/woj. wileńskim w Polsce. Siedzibą gminy było miasteczko Parafianów (453 mieszk. w 1921 roku).
Początkowo gmina należała do powiatu wilejskiego. 7 listopada 1920 r. została przyłączona do nowo utworzonego powiatu duniłowickiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa nowogródzkiego. 13 kwietnia 1922 roku gmina wraz z całym powiatem duniłowickim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu duniłowickiego (który jednocześnie zmienił nazwę na "powiat postawski") i przyłączono do powiatu dziśnieńskiego w tymże województwie. 
11 kwietnia 1929 roku do gminy Parafianowo przyłączono część obszaru gminy Porpliszcze, natomiast fragmenty gminy Parafianowo włączono do gmin Dokszyce i Porpliszcze. 
Po wojnie obszar gminy Parafianów został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 10 357 osób, 5471 było wyznania rzymskokatolickiego, 4 665 prawosławnego, 4 ewangelickiego, 201 mojżeszowego, 13 mahometańskiego. Jednocześnie 6 313 mieszkańców zadeklarowało polską przynależność narodową, 3 941 białoruską, 67 żydowską, 13 tatarską, 8 rosyjską, 6 litewską, 5 łotewska, 1 estońską. Było tu 1 818 budynków mieszkalnych.

</doc>
<doc id="1604906" url="https://pl.wikipedia.org/wiki?curid=1604906" title="Gmina Parafjanowo">
Gmina Parafjanowo



</doc>
<doc id="1604907" url="https://pl.wikipedia.org/wiki?curid=1604907" title="Ulrich Jung">
Ulrich Jung

Ulrich Jung (ur. 1478 w Ulm zm. 1539 w Augsburgu) – niemiecki humanista, lekarz, doktor nauk medycznych, wykładowca, hebraista, patrycjusz i szlachcic, współautor rozprawy o chorobach zakaźnych.
Wychowywał się w rodzie znanych augsburskich medyków, humanistów, wykładowców oraz patrycjuszy. Jego ojcem był Johann Jung (1425-1505), bratem Ambrosius Jung senior (1471-1548).
Ukończył medycynę we Freiburgu w 1493. Od 1495 wraz z bratem studiował w Tübingen. Następnie udał się na dalsze studia do Włoch.
Od 1507 został lekarzem miejskim Augsburga oraz cesarskim radcą. Za swoją służbę na cesarskim dworze otrzymał wynagrodzenie w wysokości 6000 florenów. Leczył wraz z bratem najznamienitszych przedstawicieli patrycjatu i możnowładztwa, m.in.: Antona Fuggera.
W 1520 przez cesarza Karola V podniesiony do stanu szlacheckiego, od 1538 wchodził w skład augsburskiego patrycjatu. Związany z Collegium Medicum, w którym wykładał nauki medyczne. Zajmował się również hebraistyką, tłumaczył teksty biblijne na potrzeby kolegium teologicznego.
Wraz z bratem był współautorem dzieła: "Conchisiones et propositiones universarum medicinam per genera com prehendentes", pracy o chorobach zakaźnych.
Współcześnie medyczne dokonania Urlicha Junga znane są dzięki pracom badawczym profesora Uniwersytetu we Freiburgu, Petera Assiona.

</doc>
<doc id="1604909" url="https://pl.wikipedia.org/wiki?curid=1604909" title="Jan Kuligowski">
Jan Kuligowski

Jan Felicjan Kuligowski (ur. 10 czerwca 1936 w Płońsku) – polski doktor ekonomii, poseł na Sejm X kadencji, były wiceminister transportu.
Życiorys.
W 1961 ukończył studia w Wyższej Szkole Ekonomicznej w Sopocie, w 1975 obronił doktorat z zakresu ekonomii na Wydziale Ekonomiki Transportu Uniwersytetu Gdańskiego. Odbył staże zagraniczne w Norwegii, Danii i Stanach Zjednoczonych. W latach 50. był inspektorem kredytów Narodowego Banku Polskiego w Piszu, później pracował jako zastępca kierownika wydziału w Przedsiębiorstwie Połowów i Usług Rybackich Arka Gdynia. Od 1963 przez ponad czterdzieści lat pozostawał pracownikiem naukowym w Katedrze Makroekonomii UG. Zajmował się także doradztwem w zakresie zarządzania finansami przedsiębiorstw (m.in. w latach 80. jako prezes zarządu Spółdzielni Pracy „Doradca” w Sopocie).
Od 1954 do rozwiązania należał do Polskiej Zjednoczonej Partii Robotniczej, dwukrotnie był sekretarzem Komitetu Uczelnianego partii. W 1989 uzyskał mandat posła na Sejm kontraktowy z okręgu gdańskiego. Na koniec kadencji należał do Poselskiego Klubu Pracy, zasiadał w Komisji Polityki Gospodarczej, Budżetu i Finansów, której był zastępcą przewodniczącego oraz w Komisji Samorządu Terytorialnego, Gospodarki Przestrzennej i Komunalnej i w jednej komisji nadzwyczajnej. Nie ubiegał się o reelekcję. W latach 1990–1991 pełnił funkcję sekretarza stanu w Ministerstwie Transportu i Gospodarki Morskiej.
W latach 90. był także konsultantem w ramach Gdańskiej Fundacji Kształcenia Menedżerów, w 1996 objął stanowisko sekretarza międzyrządowego programu współpracy VASAB 2010. Został prowadzącym zajęcia w Wyższej Szkole Międzynarodowych Stosunków Gospodarczych i Politycznych w Gdyni.
Odznaczony Złotym Krzyżem Zasługi (1980).

</doc>
<doc id="1604910" url="https://pl.wikipedia.org/wiki?curid=1604910" title="Jerwand Sukiasjan">
Jerwand Sukiasjan

Jerwand Sukiasjan, orm. Երվանդ Սուքիասյան, ros. Ерванд Сукиасян (ur. 20 stycznia 1967 w Erywaniu, Armeńska SRR) – ormiański piłkarz, grający na pozycji obrońcy, reprezentant Armenii.
Kariera piłkarska.
Kariera klubowa.
W 1988 rozpoczął profesjonalną karierę piłkarską w Kotajku Abowian. Wcześniej występował w trzecioligowych zespołach Olimpija Asztarak i Olimpija Leninakan. Latem 1988 roku przeniósł się do Araratu Erywań. W 1991 został zaproszony do Dynama Kijów, z którym zdobył Mistrzostwo Ukrainy w 1993 oraz puchar krajowy w 1993. Na początku 1994 przeszedł do FK Boryspol. Następnie występował w zachodnioeuropejskich klubach FC Tirol Innsbruck, FC Kavala, Iraklis Saloniki, BV Cloppenburg. W 2002 zakończył karierę piłkarską w greckich klubach Leonidas Korfu i Kerkira Korfu.
Kariera reprezentacyjna.
W latach 1994-2001 występował w reprezentacji Armenii. Ogółem rozegrał 36 oficjalnych spotkań międzynarodowych.
Kariera trenerska.
W latach 2006-2007 trenował Lernajin Arcach Stepanakert.

</doc>
<doc id="1604911" url="https://pl.wikipedia.org/wiki?curid=1604911" title="Porpliszcze (gmina)">
Porpliszcze (gmina)

Porpliszcze (pocz. "Perpliszcze") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce. Siedzibą gminy były Porpliszcze (395 mieszk. w 1921 roku).
Początkowo gmina należała do powiatu wilejskiego. 7 listopada 1920 r. została przyłączona do nowo utworzonego powiatu duniłowickiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa nowogródzkiego. 13 kwietnia 1922 roku gmina wraz z całym powiatem duniłowickim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu duniłowickiego (który jednocześnie zmienił nazwę na "powiat postawski") i przyłączono do powiatu dziśnieńskiego w tymże województwie. 
11 kwietnia 1929 roku do gminy Porpliszcze przyłączono części obszaru gmin Dokszyce, Głębokie i Parafjanowo, natomiast fragmenty gminy Porpliszcze włączono do tychże.
Po wojnie obszar gminy Porpliszcze został odłączony od Polski i włączony do Białoruskiej SRR. 
Demografia.
Według Powszechnego Spisu Ludności z 1921 roku gminę zamieszkiwało 6 036 osób, 2 251 było wyznania rzymskokatolickiego, 3 720 prawosławnego, 9 ewangelickiego, 37 mojżeszowego, 19 mahometańskiego. Jednocześnie 2 728 mieszkańców zadeklarowało polską przynależność narodową, 3 290 białoruską, 5 żydowską, 4 rosyjską, 8 litewską, 1 estońską. Było tu 1 026 budynków mieszkalnych.

</doc>
<doc id="1604912" url="https://pl.wikipedia.org/wiki?curid=1604912" title="MCA Records">
MCA Records

MCA Records – amerykańska wytwórnia płytowa należąca obecnie do Universal Music Group. Została założona w 1967 roku. W roku 2003 została wchłonięta przez wytwórnię Geffen.

</doc>
<doc id="1604913" url="https://pl.wikipedia.org/wiki?curid=1604913" title="Stulecie chirurgów">
Stulecie chirurgów

Stulecie chirurgów – książka Jürgena Thorwalda wydana w 1956 pt. "Das Jahrhundert der Chirurgen. Nach den Papieren meines Grossvaters, des Chirurgen H. St. Hartmann" (). Jest zadedykowana przyjacielowi i współpracownikowi Thorwalda, dr. med. Hansowi Winterowi.
Treść.
Praca przedstawia w zbeletryzowanej formie historię przełomowych odkryć w chirurgii w XIX wieku na podstawie wspomnień H. St. Hartmanna, fikcyjnej postaci przedstawianej jako dziadka autora. Opisany jest proces rozwoju i powolnego przyswajania przez środowiska medyczne takich praktyk, jak antyseptyka, aseptyka czy anestezja.
Polskie wydania.
W Polsce książka została wydana po raz pierwszy przez Wydawnictwo Literackie w 1977 r. w przekładzie Karola Bunscha. Następne wydania opublikowano w latach 1980, 1989 i 1996. W 2008 r. wydana została przez Społeczny Instytut Wydawniczy „Znak”.

</doc>
<doc id="1604914" url="https://pl.wikipedia.org/wiki?curid=1604914" title="Michael Levinas">
Michael Levinas

Michael Levinas (ur. 18 kwietnia 1949 roku w Paryżu) – francuski pianista i kompozytor.
Syn słynnego francuskiego filozofa Emmanuela Levinasa. Uczęszczał do Konserwatorium Paryskiego, gdzie od 1988 później sam wykładał. Jego profesorem był Olivier Messiaen.

</doc>
<doc id="1604916" url="https://pl.wikipedia.org/wiki?curid=1604916" title="Rattus exulans">
Rattus exulans



</doc>
<doc id="1604918" url="https://pl.wikipedia.org/wiki?curid=1604918" title="Tumiłowicze (gmina)">
Tumiłowicze (gmina)

Tumiłowicze – dawna gmina wiejska istniejąca do 1929 roku w woj. nowogródzkim/Ziemi Wileńskiej/woj. wileńskim w Polsce. Siedzibą gminy były Tumiłowicze (169 mieszk. w 1921 roku).
Początkowo gmina należała do powiatu borysowskiego. 7 listopada 1920 r. została przyłączona do nowo utworzonego powiatu duniłowickiego pod Zarządem Terenów Przyfrontowych i Etapowych. 19 lutego 1921 r. wraz z całym powiatem weszła w skład nowo utworzonego województwa nowogródzkiego. 13 kwietnia 1922 roku gmina wraz z całym powiatem duniłowickim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu duniłowickiego (który jednocześnie zmienił nazwę na "powiat postawski") i przyłączono do powiatu dziśnieńskiego w tymże województwie.
Jednostkę zniesiono 11 kwietnia 1929 roku, a jej obszar włączono do gminy Dokszyce i do nowo utworzonej gminy Hołubicze.
Demografia.
Według Powszechnego Spisu Ludności z 1921 roku gminę zamieszkiwało 4 235 osób, 745 było wyznania rzymskokatolickiego, 3 453 prawosławnego, 12 mojżeszowego, 16 mahometańskiego. Jednocześnie 804 mieszkańców zadeklarowało polską przynależność narodową, 3 401 białoruską, 6 żydowską, 13 rosyjską, 1 litewską, 8 tatarską, 1 łotewską, 1 francuską. Było tu 681 budynków mieszkalnych.

</doc>
<doc id="1604919" url="https://pl.wikipedia.org/wiki?curid=1604919" title="Acanthorhynchus tenuirostris">
Acanthorhynchus tenuirostris



</doc>
<doc id="1604920" url="https://pl.wikipedia.org/wiki?curid=1604920" title="Kościół pod wezwaniem św. Apostołów Piotra i Pawła w Rzymkowicach">
Kościół pod wezwaniem św. Apostołów Piotra i Pawła w Rzymkowicach



</doc>
<doc id="1604921" url="https://pl.wikipedia.org/wiki?curid=1604921" title="Czas Lapunowa">
Czas Lapunowa

Czas Lapunowa – przedział czasu, w granicach którego możliwe jest precyzyjne przewidywanie trajektorii specyficznego procesu (fizycznego, mechanicznego, kwantowego czy biologicznego). Po tym okresie proces staje się chaotyczny. Jest to odwrotność wykładnika Lapunowa.
Nazwa pochodzi od Aleksandra Lapunowa.

</doc>
<doc id="1604922" url="https://pl.wikipedia.org/wiki?curid=1604922" title="Jody (gmina)">
Jody (gmina)

Jody – dawna gmina wiejska istniejąca do 1939 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było miasteczko Jody (479 mieszk. w 1921 roku).
Na samym początku okresu międzywojennego gmina Jody należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie. 
1 kwietnia 1927 roku część obszaru gminy Jody włączono do gminy Przebrodzie. 
Po wojnie obszar gminy Jody został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 14 187 osób, 6 774 było wyznania rzymskokatolickiego, 4 963 prawosławnego, 1 ewangelickiego, 1 873 staroobrzędowego, 518 mojżeszowego a 58 mahometańskiego. Jednocześnie 7 358 mieszkańców zadeklarowało polską przynależność narodową, 6 779 białoruską, 23 żydowską, 15 rosyjską, 8 litewską i 4 łotewską. Było tu 2 549 budynków mieszkalnych.

</doc>
<doc id="1604923" url="https://pl.wikipedia.org/wiki?curid=1604923" title="Jay Beckenstein">
Jay Beckenstein

Jay Beckenstein (ur. 14 maja 1951 w Brooklynie, Nowy Jork, USA) – amerykański muzyk jazzowy, saksofonista. Założyciel smoothjazzowej formacji Spyro Gyra. Właściciel nowojorskiego studia nagrań BearTracks Studios.

</doc>
<doc id="1604924" url="https://pl.wikipedia.org/wiki?curid=1604924" title="Przebrodzie (gmina)">
Przebrodzie (gmina)

Przebrodzie (pocz. "Przedbrodzie") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było miasteczko Przebrodzie (376 mieszk. w 1921 roku).
Na samym początku okresu międzywojennego gmina Przebrodzie należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie. 
1 kwietnia 1927 roku do gminy Przebrodzie do gminy przyłączono część obszaru gminy Jody. 
Po II wojnie światowej obszar gminy Przebrodzie został odłączony od Polski i przyłączony do Białoruskiej SRR.
W 1927 w miejscowości urodziła się Czesława Ohryzko-Włodarska – polska historyk; archiwistka.
Demografia.
Według Powszechnego Spisu Ludności z 1921 roku gminę zamieszkiwało 8 177 osób, 3 101 było wyznania rzymskokatolickiego, 1 842 prawosławnego, 3 122 staroobrzedowego, 105 mojżeszowego a 7 mahometańskiego. Jednocześnie 2 529 mieszkańców zadeklarowało polską, 5 583 białoruską, 37 żydowską, 25 rosyjską a 3 litewską przynależność narodową. Było tu 1 548 budynków mieszkalnych.

</doc>
<doc id="1604925" url="https://pl.wikipedia.org/wiki?curid=1604925" title="Wadi Murra">
Wadi Murra

Wadi Murra (arab. وادي مرة) – wadi w południowo-wschodniej części półwyspu Synaj w muhafazie Synaj Południowy w Egipcie.

</doc>
<doc id="1604928" url="https://pl.wikipedia.org/wiki?curid=1604928" title="Walter Rothschild (baron)">
Walter Rothschild (baron)

Lionel Walter Rothschild, 2. baron Rothschild (ur. 8 lutego 1868, zm. 27 sierpnia 1937) – brytyjski bankier, polityk i zoolog, członek arystokratycznej rodziny Rothschildów.
Życiorys.
Był pierworodnym synem i dziedzicem lorda Nathana Rothschilda, pierwszego żydowskiego para w Anglii. W wieku 7 lat zadeklarował, że chce prowadzić własne Muzeum Historii Naturalnej. Jako dziecko zbierał motyle, pozostałe owady i inne zwierzęta. Wśród jego zwierząt w domu rodzinnym w parku w Tring były kangury i egzotyczne ptaki. W wieku 21 lat z dużą dozą niechęci rozpoczął pracę w rodzinnym banku. W zamian za to jego rodzice założyli muzeum zoologiczne i pokryli koszty światowych ekspedycji, które miały na celu wyszukiwanie i sprowadzanie zwierząt. Rothschild był rosłej postury (miał 192 cm wzrostu), cierpiał na wadę wymowy, był bardzo nieśmiały. Na jednej z fotografii został ukazany jak jedzie na olbrzymim żółwiu słoniowym, zaś na innej powozi zaprzęgiem złożonym z sześciu zebr w drodze do Pałacu Buckingham, by udowodnić, że zwierzęta te da się oswoić. Rothschild był zapalonym zbieraczem wszystkiego, co było rzadkie i wymarłe. W 1907 ukazała się jego książka "Extinct Birds". Była to pierwsza w historii pozycja poświęcona tematowi wymierania ptaków. Tablice barwne do niej wykonali wysoko wówczas cenieni ilustratorzy, jak John Gerrard Keulemans i George Edward Lodge. Dzięki temu dość ekscentrycznemu dziełu i wysiłkom osób dostarczających okazy Rothschildowi współcześni autorzy mają wiedzę dotyczącą wielu wymarłych gatunków ptaków, szczególnie zasiedlających wyspy.
Kariera naukowa.
Rothschild studiował zoologię na Magdalene College w Cambridge i pracował w rodzinnej firmie N M Rothschild &amp; Sons w Londynie w latach 1889–1908. Spotkanie Alberta C.L.G. Günthera pobudziło jego zainteresowania taksonomią ptaków i motyli.
Rothschild publikował na łamach "Novitates zoologicae". Jako pierwszy opisał pewien podgatunek żyrafy z pięcioma rogami zamiast dwóch, nazwany od jego imienia "Giraffa camelopardalis rothschildi". Jest on najbardziej zagrożonym spośród dziewięciu podgatunków żyrafy. Ponadto m.in. sto pięćdziesiąt trzy owady, pięćdziesiąt osiem ptaków, siedemnaście ssaków, trzy ryby, trzy pająki, dwie jaszczurki, krocionóg i noszą jego imię. Do gatunków ptaków, których nazwa naukowa upamiętnia Rothschilda należą astrapia żabotowa ("Astrapia rothschildi"), lorika ognista podg. "rothschildi" ("Charmosyna pulchella rothschildi"), cierniosternik brązowy ("Cypseloides rothschildi"), szpak balijski ("Leucopsar rothschildi") i afrokulczyk arabski ("Crithagra rothschildi").
Rothschild zgromadził jedną z największych kolekcji historii naturalnej na świecie, po czym otworzył swoje prywatne muzeum dla zwiedzających. W roku 1932, szantażowany przez kobietę, był zmuszony sprzedać część swojej kolekcji motyli do Amerykańskiego Muzeum Historii Naturalnej. W roku 1936 podarował resztę swojej kolekcji Muzeum Brytyjskiemu. Muzeum Zoologiczne Waltera Rothschilda w Tring jest obecnie filią Muzeum Historii Naturalnej w Londynie. W muzeum przechowywane jest łącznie 1 150 000 ptasich skórek, szkieletów, gniazd, zestawów jaj i okazów zakonserwowanych w spirytusie, z czego 4000 okazów jest wystawionych na publiczną ekspozycję.
Kariera polityczna.
Walter Rothschild był posłem Partii Liberalnej, a następnie Liberal Unionist Party. Zasiadał w Parlamencie Wielkiej Brytanii z ramienia Partii Konserwatywnej od roku 1899 do momentu rezygnacji z działalności politycznej w 1910 roku; reprezentował okręg Aylesbury.
Syjonizm i deklaracja Balfoura.
Jako aktywny syjonista i bliski przyjaciel Chaima Weizmana pracował nad stworzeniem projektu deklaracji państwa żydowskiego w Palestynie. 2 listopada 1917 roku otrzymał list od ministra spraw zagranicznych Wielkiej Brytanii, Arthura Balfoura, na adres londyńskiego domu przy Piccadilly 148, w którym rząd brytyjski deklarował wsparcie dla utworzenia w Palestynie „siedziby narodowej dla Żydów” – list ten stał się znany jako deklaracja Balfoura.
Parostwo.
Rothschild odziedziczył parostwo po swoim ojcu Nathanie Mayerze Rothschildzie, 1. baronie Rothschild w roku 1915. Jego młodszy brat – Charles Rothschild zmarł przed nim, więc tytuł odziedziczył jego bratanek Victor Rothschild, 3. baron Rothschild. Walter Rothschild zmarł w 1937 w Hertfordshire w wieku 69 lat. Nigdy się nie ożenił, miał jednak dwie kochanki, z których jedna urodziła mu córkę.

</doc>
<doc id="1604930" url="https://pl.wikipedia.org/wiki?curid=1604930" title="Mistrzostwa Polski w piłce wodnej mężczyzn">
Mistrzostwa Polski w piłce wodnej mężczyzn

Mistrzostwa Polski w piłce wodnej mężczyzn – prowadzone cyklicznie – corocznie lub cosezonowo – rozgrywki, mające na celu wyłonienie najlepszej męskiej drużyny piłki wodnej w Polsce.
Premierowe mistrzostwa kraju w tej dyscyplinie zorganizowano w 1925, a pierwszym mistrzem została sekcja waterpolowa Jutrzenki Kraków. Najwięcej tytułów posiada sekcja piłki wodnej ŁSTW Łódź (16 końcowych triumfów).

</doc>
<doc id="1604931" url="https://pl.wikipedia.org/wiki?curid=1604931" title="Bohiń (gmina)">
Bohiń (gmina)

Bohiń (pocz. "Bogiń", rzadziej "Bohin") – dawna gmina wiejska istniejąca do 1939 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy był Bohiń (88 mieszk. w 1921 roku).
Na samym początku okresu międzywojennego gmina Bohiń należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie. 
Według Powszechnego Spisu Ludności z 1921 roku gminę zamieszkiwało 9.308 osób, 3.852 było wyznania rzymskokatolickiego, 4.434 prawosławnego, 1 ewangelickiego, 208 mojżeszowego, 8 mahometańskiego a 805 staroobrzędowego. Jednocześnie 2.950 mieszkańców zadeklarowało polską przynależność narodową, 5.817 białoruską, 13 żydowską, 26 rosyjską, 14 tatarską a 488 litewską. Było tu 1.771 budynków mieszkalnych. 
Po wojnie obszar gminy Bohiń został odłączony od Polski i włączony do Białoruskiej SRR.

</doc>
<doc id="1604932" url="https://pl.wikipedia.org/wiki?curid=1604932" title="Gmina Bohin">
Gmina Bohin



</doc>
<doc id="1604933" url="https://pl.wikipedia.org/wiki?curid=1604933" title="Druja (gmina)">
Druja (gmina)

Druja (także "Drujsk") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy była Druja (2453 mieszk. w 1921 roku), która początkowo stanowiła odrębną gminę miejską.
Na samym początku okresu międzywojennego gmina Druja należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie. Gmina Druja była jedną z 7 gmin wzdłuż granicy z Łotwą.
Po wojnie obszar gminy Druja został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 7 246 osób, 5 945 było wyznania rzymskokatolickiego, 712 prawosławnego, 4 ewangelickiego, 562 staroobrzędowego, 23 mojżeszowego. Jednocześnie 6 126 mieszkańców zadeklarowało polską przynależność narodową, 993 białoruska, 17 żydowską, 110 rosyjską. Było tu 1 308 budynków mieszkalnych.

</doc>
<doc id="1604935" url="https://pl.wikipedia.org/wiki?curid=1604935" title="Gmina Drujsk">
Gmina Drujsk



</doc>
<doc id="1604936" url="https://pl.wikipedia.org/wiki?curid=1604936" title="Baron Rothschild">
Baron Rothschild

Baronowie Rothschild 1. kreacji (parostwo Zjednoczonego Królestwa)

</doc>
<doc id="1604937" url="https://pl.wikipedia.org/wiki?curid=1604937" title="Leonpol (gmina)">
Leonpol (gmina)

Leonpol – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było miasteczko Leonpol (382 mieszk. w 1921 roku).
Na samym początku okresu międzywojennego gmina Leonpol należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie. 1 kwietnia 1927 roku do gminy Leonpol przyłączono część obszaru zniesionej gminy Czeressa. 
Gmina Leonpol była jedną z 7 gmin wzdłuż granicy z Łotwą.
Po wojnie obszar gminy Leonpol został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 5 677 osób, 2 143 było wyznania rzymskokatolickiego, 3 357 prawosławnego, 2 ewangelickiego, 169 mojżeszowego a 6 mahometańskiego. Jednocześnie 2 428 mieszkańców zadeklarowało polską przynależność narodową, 3 217 białoruską, 24 żydowską, 8 rosyjską. Były tu 1 084 budynki mieszkalne.

</doc>
<doc id="1604938" url="https://pl.wikipedia.org/wiki?curid=1604938" title="Miory (gmina)">
Miory (gmina)

Miory (przejściowo "Mjory") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było miasteczko Miory (422 mieszk. w 1921 roku).
Na samym początku okresu międzywojennego gmina Miory należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie.
1 kwietnia 1927 roku do gminy Miory przyłączono część obszaru zniesionej gminy Czeressa. 
Po wojnie obszar gminy Miory został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 5 078 osób, 3 785 było wyznania rzymskokatolickiego, 827 prawosławnego, 25 staroobrzędowego, 429 mojżeszowego a 12 mahometańskiego. Jednocześnie 3 505 mieszkańców zadeklarowało polską przynależność narodową, 1 138 białoruską, 404 żydowską, 19 litewską, 7 tatarską, 4 rosyjską i 1 łotewską. Były tu 902 budynki mieszkalne.

</doc>
<doc id="1604941" url="https://pl.wikipedia.org/wiki?curid=1604941" title="Gmina Mjory">
Gmina Mjory



</doc>
<doc id="1604942" url="https://pl.wikipedia.org/wiki?curid=1604942" title="Redundant Array of Independent Disks">
Redundant Array of Independent Disks



</doc>
<doc id="1604944" url="https://pl.wikipedia.org/wiki?curid=1604944" title="Nowy Pohost (gmina)">
Nowy Pohost (gmina)

Nowy Pohost (lub "Nowy-Pohost") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było miasteczko Nowy Pohost (625 mieszkańców w 1921 roku).
Na samym początku okresu międzywojennego gmina Nowy Pohost należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w tymże województwie.
1 kwietnia 1927 roku do gminy Nowy Pohost przyłączono część obszaru zniesionej gminy Czeressa. 
Po wojnie obszar gminy Nowy Pohost został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 8 376 osób, 3 488 było wyznania rzymskokatolickiego, 3 406 prawosławnego, 8 ewangelickiego, 1 145 staroobrzędowego, 322 mojżeszowego a 7 mahometańskiego. Jednocześnie 2 177 mieszkańców zadeklarowało polską przynależność narodową, 5 868 białoruską, 160 żydowską, 7 tatarską, 156 rosyjską i 8 łotewską. Było tu 1 595 budynków mieszkalnych.

</doc>
<doc id="1604946" url="https://pl.wikipedia.org/wiki?curid=1604946" title="Zakrzewka cuchnąca">
Zakrzewka cuchnąca



</doc>
<doc id="1604947" url="https://pl.wikipedia.org/wiki?curid=1604947" title="Asant cuchnący">
Asant cuchnący



</doc>
<doc id="1604948" url="https://pl.wikipedia.org/wiki?curid=1604948" title="Reprezentacja Chile w piłce siatkowej mężczyzn">
Reprezentacja Chile w piłce siatkowej mężczyzn

Reprezentacja Chile w piłce siatkowej mężczyzn - narodowa drużyna reprezentująca Chile w rozgrywkach międzynarodowych. W latach 60 oraz 80 XX wiekw, zespół Chile był jedną z najlepszych drużyn w Ameryce Południowej jednakże w ciągu następnych lat dominującą pozycję na kontynencie zdobyły zespoły Brazylii oraz Argentyny. Drużyna zajmuje 31. miejsce (lipiec 2014) w rankingu FIVB.
Do największych sukcesów zespołu chilijskiego zalicza się pięć medali Mistrzostw Ameryki Południowej oraz 12 miejsce w Mistrzostwach Świata w 1995 roku.
Osiągnięcia.
Mistrzostwa Ameryki Południowej.
 2. miejsce - 1961
 3. miejsce - 1967, 1981, 1983, 1993

</doc>
<doc id="1604954" url="https://pl.wikipedia.org/wiki?curid=1604954" title="E330">
E330



</doc>
<doc id="1604955" url="https://pl.wikipedia.org/wiki?curid=1604955" title="Jazno (gmina)">
Jazno (gmina)

Jazno (pocz. "Jamno") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było Jazno (243 mieszk. w 1921 roku).
Na samym początku okresu międzywojennego gmina Jazno należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie.
11 kwietnia 1929 roku do gminy Jazno przyłączono części obszaru gmin Mikołajów, Prozoroki i zniesionej gminy Czerniewicze, natomiast część obszaru gminy Jazno włączono do gminy Łużki. 
Po wojnie obszar gminy Jazno został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 9 195 osób, 1 428 było wyznania rzymskokatolickiego, 7 660 prawosławnego, 2 ewangelickiego, 2 greckokatolickiego, 102 mojżeszowego a 1 mahometańskiego. Jednocześnie 4 361 mieszkańców zadeklarowało polską przynależność narodową, 4 715 białoruską, 85 żydowską, 28 rosyjską, 6 litewską. Było tu 1 471 budynków mieszkalnych.

</doc>
<doc id="1604957" url="https://pl.wikipedia.org/wiki?curid=1604957" title="E954">
E954



</doc>
<doc id="1604958" url="https://pl.wikipedia.org/wiki?curid=1604958" title="Łużki (gmina)">
Łużki (gmina)

Łużki (pocz. "Łużecko") – dawna gmina wiejska istniejąca do 1945 roku w woj. nowogródzkim/Ziemi Wileńskiej/woj. wileńskim w Polsce (obecnie Białoruś). Siedzibą gminy było miasteczko Łużki (1362 mieszk. w 1921 roku).
Na samym początku okresu międzywojennego gmina Łużki należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie.
11 kwietnia 1929 roku do gminy Łużki przyłączono część obszaru gminy Jazno oraz zniesionych gmin Czerniewicze i Stefanpol. 
Po wojnie obszar gminy Łużki został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 8 134 osób, 2 165 było wyznania rzymskokatolickiego, 5 439 prawosławnego, 2 ewangelickiego, 60 staroobrzędowego, 455 mojżeszowego a 13 mahometańskiego. Jednocześnie 2 445 mieszkańców zadeklarowało polską przynależność narodową, 5 338 białoruską, 329 żydowską, 13 tatarską, 6 rosyjską, 2 litewską a 1 ukraińską. Było tu 1 376 budynków mieszkalnych.

</doc>
<doc id="1604959" url="https://pl.wikipedia.org/wiki?curid=1604959" title="Zagaj czerwiogubny">
Zagaj czerwiogubny

Zagaj czerwiogubny, mech korsykański (łac. "Alsidium helminthochorton") - gatunek rośliny z rodziny kraśnicowatych ("Rhodomelaceae"). Występuje w Morzu Śródziemnym, w jego zachodniej części. 
Krasnorost krzaczkowatego pokroju i o osiadłej formie plechy. Plecha chrząstkowata, czerwonawego koloru. Wysuszone części plechy mają zastosowanie w lecznictwie jako środek przeciwrobaczny.

</doc>
<doc id="1604960" url="https://pl.wikipedia.org/wiki?curid=1604960" title="Mech korsykański">
Mech korsykański



</doc>
<doc id="1604961" url="https://pl.wikipedia.org/wiki?curid=1604961" title="Alsidium helminthochorton">
Alsidium helminthochorton



</doc>
<doc id="1604963" url="https://pl.wikipedia.org/wiki?curid=1604963" title="E951">
E951



</doc>
<doc id="1604966" url="https://pl.wikipedia.org/wiki?curid=1604966" title="Gmina Podkamień">
Gmina Podkamień

dawne gminy:

</doc>
<doc id="1604968" url="https://pl.wikipedia.org/wiki?curid=1604968" title="Siamon Walfson">
Siamon Walfson

Siamon Walfson (biał. Сямён Якаўлевіч Вальфсон) (ur. 8 czerwca 1894 w Bobrujsku, zm. 1941 w Mińsku) – białoruski filozof, pedagog i literaturoznawca, wykładowca i działacz państwowy Białoruskiej SRR. 
Życiorys.
Przed I wojną światową studiował filozofię w Heidelbergu, jednak w 1915 wrócił do Rosji, gdzie cztery lata później ukończył studia na Uniwersytecie Kijowskim. Od 1921 związany z Białoruskim Uniwersytetem Państwowym, na którym pełnił urząd dziekana Wydziału Prawa i Gospodarki (1925—1930), a w latach 1931—1938 stał na czele Instytutu Filozofii i Prawa. Od 1936 był pierwszym zastępcą dziekana Wydziału Nauk Społecznych BUP. 
W 1928 zasiadł w Akademii Nauk Białoruskiej SRR. Osiem lat później został sekretarzem Wydziału Nauk Społecznych Akademii. 
Od 1929 do 1938 był członkiem Centralnego Komitetu Wykonawczego Białoruskiej SRR. 
Podczas fali czystek stalinowskich w 1938 trafił do zakładu psychiatrycznego, w którym pozostał przez dwa lata. Po wejściu wojsk niemieckich do Mińska w 1941 został aresztowany i zamordowany. 
Zajmował się naukowo historią filozofii, socjologii, nauki i kultury oraz sprawami religii. Pisał podręczniki poświęcone materializmowi dialektycznemu. Badał twórczość Maksima Gorkiego i Aleksandra Puszkina. Opublikował książki poświęcone nazizmowi: "Teorie rasowe faszyzmu i klasowe" (1934), "Rasowe teorie niemieckiego faszyzmu" (1937).

</doc>
<doc id="1604974" url="https://pl.wikipedia.org/wiki?curid=1604974" title="Abakański step">
Abakański step



</doc>
<doc id="1605019" url="https://pl.wikipedia.org/wiki?curid=1605019" title="Krążowniki lekkie typu Worcester">
Krążowniki lekkie typu Worcester

Krążowniki typu Worcester – typ amerykańskich krążowników lekkich, zwodowanych już po zakończeniu II wojny światowej. Z planowanych 10 jednostek ukończono tylko dwie "Worcester" (CL-144) i "Roanoke" (CL-145). Były ostatnimi i największymi okrętami tej kategorii w historii US Navy. Były większe od ciężkich krążowników typu "Oregon City" i "Baltimore."
Geneza.
Od 1936 roku trwały prace nad przystosowaniem armat kalibru 152 mm również do zwalczania celów powietrznych. Prace postępowały powoli, jednak zaakceptowany w czerwcu 1938 roku 10-letni plan rozbudowy marynarki Stanów Zjednoczonych wymusił przyspieszenie prac mających określić charakterystykę nowych krążowników lekkich. Rada Główna ("General Board"), organ doradczy Sekretarza Marynarki USA rekomendowała uzbrojenie planowanych okrętów w uniwersalne armaty 152 mm. Taka decyzja niosła za sobą jednak dużo problemów technicznych polegających na tym, że w owym czasie nie było nawet projektu wieży dla armat 152 mm, a co za tym idzie trudno było projektować dla nieistniejących wież krążowniki. Istniejące jeszcze w owym czasie ograniczenia traktatowe w tonażu budowanych jednostek spowodowały, że zabrakłoby miejsca na zainstalowanie awaryjnych generatorów prądu o odpowiedniej mocy do obsługi uniwersalnych armat. Wybuch wojny spowodował, że ograniczenia traktatowe przestały obowiązywać, jednak na posiedzeniu Rady Głównej 19 września 1939 roku zrezygnowano z wymogu uniwersalności planowanych armat. Decyzja ta została zmieniona 27 maja 1941 roku, kiedy to Rada poleciła opracować projekt studialny krążownika uzbrojonego w 12 uniwersalnych armat 152 mm. Na zmianę decyzji rady miało wpływ wynalezienie i udoskonalenie radiolokacyjnego zapalnika zbliżeniowego VT, a w warunkach wojny, przy braku ograniczeń tonażowych o wiele łatwiej przychodziło rozwiązywanie problemów z nowymi wieżami. Pojawiły się również coraz doskonalsze urządzenia radarowe, pozwalające na prowadzenie ognia bez optycznej obserwacji celu. W lipcu 1941 roku powstały pierwsze projekty nowych krążowników, oznaczone jako Plan A oraz Plan B. Liczba planów okrętu sięgnęła litery "J" i dopiero ostatni projekt oznaczony jako Plan J został zaakceptowany w 1943 roku.
W maju 1943 roku powstał projekt uniwersalnej armaty kalibru 203 mm, która dzięki zastosowaniu mosiężnej łuski z ładunkiem prochowym zamiast stosowanych dotąd worków z prochem, zamka klinowego zamiast śrubowego i automatu umożliwiającego ładowanie także przy wysokim kącie podniesienia lufy, nie ustępowała szybkostrzelnością armacie 152 mm, a przewyższała ją donośnością i siłą rażenia. W tej sytuacji projekt krążowników lekkich uzbrojonych w armaty 152 mm stanął pod znakiem zapytania.
W styczniu 1944 roku wiadomo już było, że program budowy lekkich krążowników zakończy się; na taką decyzję wpłynęła duża liczba wybudowanych i będących w budowie krążowników typu "Cleveland". Jednak znając ograniczenia krążowników "Cleveland", między innymi ich zbyt słabą w opinii marynarki konstrukcję kadłuba, zdecydowano się na budowę jednostek nowego typu.
Budowa.
Budowę wszystkich jednostek typu "Worcester" zlecono stoczni New York Shipbuilding w Camden. Stępkę pod USS "Worcester" (Cl-144) położono 29 stycznia 1945 roku, pod USS "Roanoke" (CL-145) – 15 maja 1945 roku, zwodowano je odpowiednio 4 lutego i 16 czerwca 1947 roku. US Navy przyjęła do służby "Worcester" 26 czerwca 1948 roku, "Roanoke" 4 kwietnia 1949 roku. 12 sierpnia 1945 roku anulowano kontrakt na budowę pozostałych dwóch zamówionych krążowników: USS Gary (CL-147) oraz USS Vallejo (CL-146).
Uzbrojenie.
Główne uzbrojenie okrętów stanowiło 12 armat uniwersalnych Mk 16 kalibru 152 mm o długości lufy 47 kalibrów (7,34 m), o szybkostrzelności 12 strzałów na minutę bez względu na kąt podniesienia lufy. Umieszczone były w sześciu dwudziałowych wieżach. Wieże, w których je instalowano, ważyły po 212 ton każda; było to o 20% więcej niż wieże trzydziałowe na okrętach typu "Clevland". Artylerię średniego kalibru tworzyły 24 przeciwlotnicze, półautomatyczne armaty Mk 22 (11 x II, 2 x I), kalibru 76 mm o lufach długości 50 kalibrów (3,81 m) i masie 798 kg (bez automatu załadowczego). Uzbrojenie przeciwlotnicze uzupełniały podwójnie sprzężone działka 20 mm/L72 Oerlikon Mk 4 jednak z uwagi na to, że ich ręczne kierowanie było mało efektywne, szybko je zdemontowano. Ogień armat 152 mm kierowany był czterema stanowiskami Mk 37, armaty 76 mm miały systemy kierowania ognia Mk 56 (cztery) oraz Mk 63 (dwa), które kierował stanowiskami z pojedynczymi armatami 76 mm umieszczonymi na rufie okrętu.
Opancerzenie.
Pas burtowy miał szerokość 2,89 m i długość 111 m. Jego grubość w górnej części wynosiła 152 mm, zmniejszając się do 76 mm przy dolnej krawędzi. Blachy poszycia, na które był położony, wykonane były ze stali utwardzanej STS ("Special Treatment Steel"). Dziobowe komory amunicyjne chronił pancerz również wykonany z blachy STS. Komory rufowe chronił pancerz o grubości od 152 mm do 76 mm. Na całej długości pasa burtowego górny pokład pancerny miał grubość 25,4 – 22 mm. Grubość dolnego pokładu pancernego wynosiła 89 mm. Pancerz wież miał grubość 165 mm (płyta czołowa), 76 mm (strop), 51 mm (płyty boczne i tył). Barbety ochraniał pancerz grubości 127 mm. Stanowisko dowodzenia osłaniał pancerz 127 mm (czoło), 102 mm (strop) i 114 mm (tył).

</doc>
<doc id="1605050" url="https://pl.wikipedia.org/wiki?curid=1605050" title="Afiniczna niezależność">
Afiniczna niezależność



</doc>
<doc id="1605059" url="https://pl.wikipedia.org/wiki?curid=1605059" title="Punktowa niezależność">
Punktowa niezależność



</doc>
<doc id="1605109" url="https://pl.wikipedia.org/wiki?curid=1605109" title="Akademicki Chór Akademii Medycznej w Lublinie">
Akademicki Chór Akademii Medycznej w Lublinie



</doc>
<doc id="1605111" url="https://pl.wikipedia.org/wiki?curid=1605111" title="Hrozowe (obwód chersoński)">
Hrozowe (obwód chersoński)

Hrozowe (ukr. "Грозове") – wieś na południu Ukrainy, w obwodzie chersońskim, w rejonie biłozerskim. 162 mieszkańców.

</doc>
<doc id="1605117" url="https://pl.wikipedia.org/wiki?curid=1605117" title="Polirycynooleinian poliglicerolu">
Polirycynooleinian poliglicerolu

Polirycynooleinian poliglicerolu, E476 – organiczny związek chemiczny, półsyntetyczny emulgator i stabilizator otrzymywany z glicerolu i oleju rycynowego. Stosowany głównie w przemyśle spożywczym do łatwiejszego, lepszego i trwalszego mieszania składników, zwłaszcza przy produkcji czekolady i wyrobów czekoladopodobnych.
Dopuszczalne użycie.
Dopuszczalne ilości polirycynooleinianu poliglicerolu w produktach żywnościowych (stan na 2009):
Skutki uboczne.
W testach na zwierzętach przy podawaniu dużych dawek obserwowano powiększenie wątroby i nerek. Odradza się częste spożywanie. U ludzi nie stwierdzono skutków ubocznych.

</doc>
<doc id="1605118" url="https://pl.wikipedia.org/wiki?curid=1605118" title="E476">
E476



</doc>
<doc id="1605119" url="https://pl.wikipedia.org/wiki?curid=1605119" title="Roy Cochran">
Roy Cochran

LeRoy Braxton („Roy”) Cochran (ur. 6 stycznia 1919 w Richton, w stanie Missisipi, zm. 26 września 1981 w Gig Harbor, w stanie Waszyngton) – amerykański lekkoatleta płotkarz i sprinter, dwukrotny mistrz olimpijski.
Pochodził z usportowionej rodziny. Jego kuzyn Commodore Cochran był mistrzem igrzysk olimpijskich w 1924 w Paryżu w sztafecie 4 × 400 metrów, a później trenerem Roya.
Roy Cochran studiował na Indiana University w Bloomington. Zdobył mistrzostwo Stanów Zjednoczonych (AAU) w biegu na 400 metrów przez płotki w 1939. Miał wziąć udział w igrzyskach olimpijskich w 1940, które zostały odwołane. W 1942 ustanowił rekord świata w biegu na 440 jardów przez płotki, a także halowe rekordy świata w biegach na 400 metrów i 440 jardów.
Od 1942 służył w Marynarce Wojennej na Pacyfiku w stopniu porucznika. Po zakończeniu służby w 1946 podjął studia z fizjologii na University of Southern California. W tym samym roku był 3. w mistrzostwach USA na 400 m (z rekordem życiowym 46,7 s), w 1947 zajął 2. miejsce na 400 m ppł, a w 1948 zdobył po raz drugi mistrzostwo USA na tym dystansie.
Na igrzyskach olimpijskich w 1948 w Londynie Cochran zdobył złote medale w biegu na 400 metrów przez płotki (z rekordem olimpijskim 51,1 s) oraz w sztafecie 4 × 400 metrów (biegła w składzie Arthur Harnden, Clifford Bourland, Cochran i Mal Whitfield).

</doc>
<doc id="1605131" url="https://pl.wikipedia.org/wiki?curid=1605131" title="Alison Krauss">
Alison Krauss

Alison Maria Krauss (ur. 23 lipca 1971 w Decatur) – amerykańska piosenkarka bluegrassowa, gra na skrzypcach (fiddle). Występuje m.in. z zespołem jako Alison Krauss + Union Station (AKUS). Dwudziestosiedmiokrotna laureatka nagrody amerykańskiego przemysłu fonograficznego Grammy.
Alison Krauss ma korzenie francusko-angielsko-maltańskie. W wieku pięciu lat zaczęła uczyć się gry na skrzypcach, a trzy lata później wystartowała w lokalnym konkursie talentów. W wieku trzynastu lat zajęła pierwsze miejsce na mistrzostwach skrzypcowych w trakcie Walnut Valley Festival. Wtedy też poznała Dana Tyminskiego oraz muzyków zespołu Union Station, z którymi później współpracowała.

</doc>
<doc id="1605132" url="https://pl.wikipedia.org/wiki?curid=1605132" title="Reprezentacja Portugalii U-21 w piłce nożnej mężczyzn">
Reprezentacja Portugalii U-21 w piłce nożnej mężczyzn

Reprezentacja Portugalii U-21 w piłce nożnej – młodzieżowa reprezentacja Portugalii sterowana przez Portugalski Związek Piłki Nożnej. Jej największym sukcesem jest srebrny medal Mistrzostw Europy U-21 1994.
W 1976 roku UEFA wprowadziła nowe zasady odnośnie do młodzieżowych reprezentacji piłkarskich – drużyny do lat 23 zostały zastąpione przez zespoły do lat 21. Początkowo "Esperanças" nie potrafili zakwalifikować się do Mistrzostw Europy U-21, a na swoim pierwszym turnieju – Euro 1994 wywalczyli drugie miejsce. W meczu finałowym Portugalia przegrała 1:0 z Włochami.
Na Mistrzostwach Europy U-21 1996 "Esperanças" zostali wyeliminowani w ćwierćfinale, w którym przegrali 3:0 w dwumeczu z Włochami. Portugalia nie zdołała zakwalifikować się do Euro 1998 i Euro 2000, natomiast na Mistrzostwach Europy U-21 2002 odpadła już w rundzie grupowej. Na Euro 2004 podopieczni José Pratasa Romao zdobyli brązowe medale, a w pojedynku o trzecie miejsce pokonali Szwecję 3:2. Na Mistrzostwach Europy U-21 2006 "Esperanças" zajęli ostatnie miejsce w swojej grupie, natomiast na Euro 2007 uplasowali się w rundzie grupowej na trzeciej pozycji. Dało im możliwość gry o olimpijską kwalifikację z Włochami, jednak "Azzurrini" wygrali po serii rzutów karnych 4:3.

</doc>
<doc id="1605135" url="https://pl.wikipedia.org/wiki?curid=1605135" title="Międzynarodowa Unia Fizyki Czystej i Stosowanej">
Międzynarodowa Unia Fizyki Czystej i Stosowanej

IUPAP – Międzynarodowa Unia Fizyki Czystej i Stosowanej (ang. International Union of Pure and Applied Physics) – pozarządowa organizacja międzynarodowa dla popierania rozwoju fizyki z siedzibą w Szwajcarii, założona w roku 1922.
Celami IUPAP są:
Organizacją kieruje Zgromadzenie Generalne, zbierające się co trzy lata.
Członkowie organizacji reprezentują stowarzyszenia fizyczne swoich krajów.
IUPAP liczy obecnie 49 członków i należy do International Council for Science (ICSU).
W latach 1966-1972 funkcję wiceprzewodniczącego komitetu wykonawczego IUPAP sprawował fizyk polsko-duński Stefan Rozental.
XI Zgromadzenie Ogólne IUPAP odbyło się w Warszawie w dniach 18-23 września 1963.

</doc>
<doc id="1605136" url="https://pl.wikipedia.org/wiki?curid=1605136" title="Cmentarz żydowski w Lutomiersku">
Cmentarz żydowski w Lutomiersku

Cmentarz żydowski w Lutomiersku – dokładna data jego powstania pozostaje nieznana, do 1811 roku służył także jako miejsce pochówku Żydów z pobliskiej Łodzi. Teren nekropolii jest nieogrodzony, pomimo dewastacji zachowały się fragmenty porozbijanych macew. Cmentarz znajduje się między Lutomierskiem a Wrzącą.

</doc>
<doc id="1605139" url="https://pl.wikipedia.org/wiki?curid=1605139" title="Cmentarz żydowski w Szczercowie">
Cmentarz żydowski w Szczercowie

Cmentarz żydowski w Szczercowie – znajduje się na tzw. Górze Junga, data jego powstania pozostaje nieznana. Uległ znacznej dewastacji (m.in. urządzono na jego terenie kopalnię piasku), skutkiem czego do naszych czasów zachowały się jedynie 4 nagrobki.

</doc>
<doc id="1605145" url="https://pl.wikipedia.org/wiki?curid=1605145" title="Cmentarz żydowski w Zelowie">
Cmentarz żydowski w Zelowie

Cmentarz żydowski w Zelowie – kirkut, który znajdował się przy obecnej ul. Leśnej w Zelowie.
Cmentarz zajmował powierzchnię 0,5 ha. Nie wiadomo dokładnie kiedy powstał. Uległ całkowitemu zniszczeniu podczas II wojny światowej. Macewy wyrwane z cmentarza wykorzystano do budowy chodnika w pobliskim Buczku. Płytami żydowskich nagrobków utwardzono także ziemię w bramie przy ul. Kościuszki, gdzie rezydowało gestapo. Po wojnie na jego terenie zorganizowano kopalnię piasku.

</doc>
<doc id="1605149" url="https://pl.wikipedia.org/wiki?curid=1605149" title="Conestoga">
Conestoga



</doc>
<doc id="1605150" url="https://pl.wikipedia.org/wiki?curid=1605150" title="Nordic Institute for Theoretical Physics">
Nordic Institute for Theoretical Physics

Nordita – Skandynawski Instytut Fizyki Teoretycznej (ang. Nordic Institute for Theoretical Physics) – organizacja międzynarodowa zajmująca się badaniami w dziedzinie fizyki teoretycznej. Założona w 1957 roku w Kopenhadze przez prof. Nielsa Bohra i szwedzkiego ministra Torstena Gustafsona. Na jesieni 2006 przeniesiona do ośrodka uniwersyteckiego Alba Nova w Sztokholmie.
Głównymi obszarami badań Nordita są:

</doc>
<doc id="1605156" url="https://pl.wikipedia.org/wiki?curid=1605156" title="Jimi Hendrix Concerts">
Jimi Hendrix Concerts



</doc>
<doc id="1605157" url="https://pl.wikipedia.org/wiki?curid=1605157" title="Reprezentacja Turcji U-21 w piłce nożnej mężczyzn">
Reprezentacja Turcji U-21 w piłce nożnej mężczyzn

Reprezentacja Turcji U-21 w piłce nożnej – młodzieżowa reprezentacja Turcji sterowana przez Turecki Związek Piłki Nożnej. Jej największym sukcesem jest złoty medal Igrzysk Śródziemnomorskich 1993.
"Umit Milli" jak do tej pory tylko jeden raz zakwalifikowali się do Mistrzostw Europy U-21. Jedyny turniej, w którym wzięli udział to Euro 2000, na którym Turcja została wyeliminowana już w rundzie grupowej. Przegrała wówczas 1:2 ze Słowacją, 0:6 z Anglią i 1:3 z Włochami.
Lepiej młodzieżowa reprezentacja Turcji radziła sobie na Igrzyskach Śródziemnomorskich. W 1993 roku wywalczyła złoty medal, natomiast w 1991, 1997 i 2005 roku zdobyła srebrne medale.

</doc>
<doc id="1605158" url="https://pl.wikipedia.org/wiki?curid=1605158" title="Aleksandr Koczijew">
Aleksandr Koczijew

Aleksandr Koczijew, ros. Александр Васильевич Кочиев (ur. 25 marca 1956 w Leningradzie) – rosyjski szachista, arcymistrz od 1977 roku.
Kariera szachowa.
W 1974 zajął VI miejsce w mistrzostwach świata juniorów do 20 lat w Manili, natomiast na przełomie lat 1975 i 1976 odniósł największy sukces w karierze, zdobywając w Groningen tytuł mistrza Europy w tej samej kategorii wiekowej. Trzykrotnie (1978, 1980, 1981) zdobył złote medale na drużynowych mistrzach świata juniorów do 26 lat.
Do międzynarodowych sukcesów Aleksandra Koczijewa należą m.in.:
Najwyższy wynik rankingowy w karierze osiągnął 1 stycznia 1978; mając 2555 punktów zajmował wówczas 31–35. miejsce na światowej liście FIDE. Od 2005 nie uczestniczy w turniejach klasyfikowanych przez Międzynarodową Federację Szachową.

</doc>
<doc id="1605159" url="https://pl.wikipedia.org/wiki?curid=1605159" title="Król Kreol">
Król Kreol

Król Kreol – amerykański film z 1958 roku, w reżyserii Michaela Curtiza. Główne role zagrali Elvis Presley, Carolyn Jones i Walter Matthau. Jest to czwarty film w karierze Presleya (trzeci i ostatni czarno biały). Scenariusz oparto na powieści Harolda Robbinsa, "Kamień dla Danny Fishera" ("A Stone for Danny Fisher").
Fabuła.
W filmie Presley wciela się w rolę Danny’ego Fishera, młodego muzyka robiącego karierę w Nowym Orleanie. Matthau gra Maxiego Fielda, szefa organizacji przestępczej działającej w mieście, a Jones grająca Ronnie jest dziewczyną na telefon, bez perspektyw na życie. 
Danny Fisher po skończeniu szkoły średniej, zatrudnia się w jednym z nocnych klubów jako zmywacz. Pewnego razu dostaje szansę wystąpienia na scenie i niespodziewanie odnosi sukces. Gangster Maxie Fields dostrzega potencjał Danny’ego i chce, by pracował on w jego ekskluzywnym klubie King Creole. Ten jednak odmawia, gdyż wie kim jest Fields i nie chce mieć z nim nic wspólnego. W międzyczasie poznaje Ronnie, dziewczynę na telefon.
Produkcja.
Początkowo to James Dean został wybrany do roli głównej. Zginął jednak w wypadku samochodowym zanim zdążył ją przyjąć. W rolach drugoplanowych mieli wystąpić: zdobywca Oscara Dean Jagger, Paul Stewart i Dolores Hart. Z kolei główne role obok Presleya zagrali Walter Matthau i Carolyn Jones.
Film został wyreżyserowany przez Michaela Curtiza. Producent Hal Wallis, człowiek numer dwa w studiu tworzącym film, cały czas był za tym, by do produkcji obrazu zatrudnić Curtiza, który w tym samym czasie pracował dla wytwórni Warner Bros. 
Król Kreol poprzez nawiązanie do filmów noir, realistyczne przedstawienie mieszanki biedy i ambicji oraz pozbawione sentymentów relacje między trzema głównymi bohaterami, wpisuje się w formę filmów z ówczesnej epoki takich jak: "Wielki nóż" i "Słodki smak sukcesu".
Ścieżka dźwiękowa.
"Król Kreol" to szósty album w dyskografii Presleya. Wydany został przez wytwórnię RCA Records 19 września 1958 roku. Muzyk nagrał go w zaledwie trzy dni w studiu Radio Recorders w Hollywood. Znajdują się na nim wszystkie piosenki, które pojawiły się w filmie. Album opublikowano 10 tygodni po premierze filmu. Na płycie znalazło się jedenaście utworów.
Odbiór.
American Film Institute uznał "Króla Kreola" za drugi najlepszy film w karierze Michaela Curtiza.

</doc>
<doc id="1605161" url="https://pl.wikipedia.org/wiki?curid=1605161" title="Cesuras">
Cesuras

Cesuras – miasto w Hiszpanii, w prowincji A Coruña, we wspólnocie autonomicznej Galicja. Położone nad rzeką Mero.
W dniu 6 czerwca 2013 roku z połączenia dwóch ówczesnych gmin – Oza dos Ríos oraz Cesuras – utworzono nową gminę Oza-Cesuras.

</doc>
<doc id="1605170" url="https://pl.wikipedia.org/wiki?curid=1605170" title="Cmentarz żydowski w Działoszynie">
Cmentarz żydowski w Działoszynie

Cmentarz żydowski w Działoszynie – nieogrodzony kirkut znajdujący się przy obecnej ul. Niecałej zajmujący powierzchnię 0,9 ha, na której, wskutek dewastacji, nie zachowały się żadne nagrobki. Data powstania nekropolii pozostaje nieznana.

</doc>
<doc id="1605175" url="https://pl.wikipedia.org/wiki?curid=1605175" title="Cmentarz żydowski w Błaszkach">
Cmentarz żydowski w Błaszkach



</doc>
<doc id="1605176" url="https://pl.wikipedia.org/wiki?curid=1605176" title="The Dominion Northern Ontario Provincial Men’s Championship 2009">
The Dominion Northern Ontario Provincial Men’s Championship 2009

The Dominion Northern Ontario Provincial Men’s Championship 2009 – prowincjonalne mistrzostwa Northern Ontario mężczyzn w curlingu, eliminacje do Tim Hortons Brier 2009.
Pierwszy turniej eliminacyjny (West Superspiel) rozgrywany był między 14-17 listopada 2008. Turnieje regionalne rozpoczęły się 19 grudnia 2008 a międzyregionalne 22 stycznia 2009. Turniej finałowy odbył się w dniach 10-14 lutego w Fort Frances na lodowisku Fort Frances Curling Club.
Mistrzem Northern Ontario została drużyna Mikea Jakubo pokonując w finale zespół Brada Jacobsa 9:4.
Wyniki.
Faza finałowa.
Finał.
14 lutego 2009, 19:00
Półfinał.
14 lutego 2009, 13:00
A-B.
13 lutego 2009, 19:00
C1-C2.
13 lutego 2009, 19:00
Sesja 1..
10 lutego 2009, 9:00 
A1 - przegrany do B1
A2 - przegrany do B1
A8 - przegrany do B4
A4 - przegrany do B2
Sesja 2..
10 lutego 2009, 14:30 
A5 - przegrany do B3
A6 - przegrany do B3
A7 - przegrany do B4
A3 - przegrany do B4
Sesja 3..
10 lutego 2009, 19:30 
A10 - przegrany do B8
A12 - przegrany do B6
A9 - przegrany do B7
A11 - przegrany do B5
Sesja 4..
11 lutego 2009, 9:00 
B4 - przegrany do C2 
B2 - przegrany do C1
B3 - przegrany do C2
B1 - przegrany do C1
Sesja 5..
11 lutego 2009, 14:00 
B6 - przegrany do C5
B8 - przegrany do C5
B5 - przegrany do C4
B7 - przegrany do C3
Sesja 6..
11 lutego 2009, 19:00 
A14 – przegrany do B9
C2
C1
A13 – przegrany do B10
Sesja 7..
12 lutego 2009, 9:00 
C3
C5
C4
Sesja 8..
12 lutego 2009, 14:00 
B11 – przegrany do C7
B10 – przegrany do C6
A15 – przegrany do B13
B9 – przegrany do C8
Sesja 9..
12 lutego 2009, 19:00 
B12 – przegrany do C10
C8
C7
B13 – przegrany do C11
Sesja 10..
13 lutego 2009, 9:00 
C11
B14 – przegrany do C9
C6
C10
Sesja 11..
13 lutego 2009, 14:00 
C9
C12

</doc>
<doc id="1605177" url="https://pl.wikipedia.org/wiki?curid=1605177" title="Maria z przedmieścia">
Maria z przedmieścia

Maria z przedmieścia (hiszp. "María la del barrio", dosł. "Maria, ta z naszej dzielnicy") – meksykańska telenowela Televisy wyemitowana w latach 1995-1996. Jest to remake serialu z 1979 roku "Los ricos también lloran". Ostatnia telenowela z "Trylogii o Mariach" ("Trilogía de las Marías"), którą również tworzą "María Mercedes" i "Marimar" z Thalíą w roli głównej. Oprócz ról tytułowych aktorka wykonała także piosenki przewodnie do wszystkich trzech części trylogii.
Fabuła.
Maria to młoda, doświadczona przez los dziewczyna. Zajmuje się zbieraniem śmieci. Żyje z tego, co znajdzie na ulicy. Po śmierci opiekunki Casildy otrzymuje pracę służącej w rezydencji "de la Vega". Tu okazuje się, że wysypisko śmieci było rajem w porównaniu z tym, co czeka biedną dziewczynę szykanowaną przez domowników. A są nimi: pani domu - Victoria, jej najstarszy, rozpieszczony syn - Luis Fernando i wredna kuzynka Soraya - hipokrytka i intrygantka. Najbardziej wobec Marii okrutny jest Luis Fernando. Jego plan jest prosty: uwieść, wykorzystać i porzucić. Ale nie przypuszcza, że Maria zawładnie jego sercem i umysłem. Luis Fernando zakochuje się po uszy i to z wzajemnością. Licho jednak nie śpi. Soraya, która pragnie Luisa zdobyć dla siebie, zaczyna działać. Wkrótce jednak, w wyniku splotu pewnych okoliczności, Soraya zniknie z życia Marii i Luisa. I gdy wydawałoby się, że już nic nie stanie na drodze ich szczęścia, sprawy skomplikują się. Luis porzuci ukochaną i wyjedzie z kraju, nie wiedząc, że Maria jest w ciąży.
Wersja polska.
Wersja TVP Regionalna.
W latach 90. telenowela ta cieszyła się ogromną popularnością. 
W Polsce serial był emitowany w 1998 roku w paśmie wspólnym tv lokalnych (TVP Regionalna) po dwa odcinki po około 25 minut. Liczył 185 odcinków. Pierwsze dwa odcinki wyemitowano 2 czerwca 1998. Opracowaniem wersji polskiej i udźwiękowieniem zajęła się Telewizja Polska SA oddział w Szczecinie. Autorem tekstu był Mieszko Kardyni. Lektorem serialu był Stanisław Heropolitański.
Wersja TV4.
Telenowela była emitowana na TV4 od 5 września 2018 początkowo o godz. 15.40, następnie o 16.00 od odcinka 6. od poniedziałku do piątku. Ostatni odcinek wyemitowano 16 stycznia 2019. TV4 wyemitowała "Marię z przedmieścia" w nowej wersji lektorskiej. Opracowaniem wersji polskiej zajęły się m.in. Iwona Ufnal, Marta Bem, Ewa Firlej i Elżbieta Gałązka-Salamon. Lektorem serialu był Aleksander Pawlikowski. Była to wersja skrócona odcinkowo i ocenzurowana (wiele scen zostało wyciętych), przy czym wydłużono czas emisji odcinka do około 45 minut. Łączna liczba odcinków wynosiła 90.
W ramówce TV4 telenowelę zastąpił serial "Paulina".
Każdy odcinek telenoweli „Maria z przedmieścia” emitowany w TV4 gromadził około 300 tysięcy widzów. Ostatni odcinek emitowany 16 stycznia obejrzało 252,6 tys. widzów (2,55% udziałów).
Adaptacje.
"Maria z przedmieścia" jest adaptacją telenoweli z 1979 roku "Los ricos también lloran". Po "Marii z przedmieścia" powstały jeszcze trzy seriale będące wersjami pierwowzoru z lat siedemdziesiątych. W 2005 roku powstała brazylijska wersja tej historii, nakręcona przez SBT. Rok później "Marina" – meksykańska telenowela produkcji Telemundo (w Polsce emitowana przez TVN). Filipińczycy również stworzyli własny remake.
Nagrody i nominacje.
Telenowela zdobyła m.in. trzy nagrody Premios TVyNovelas 1996 (dla najlepszego czarnego charakteru, dla najlepszej młodej aktorki i najlepszego młodego aktora). Produkcja była nominowana w kilku kategoriach. Nagrodę dla najlepszej młodej aktorki za rolę w "Marii z przedmieścia" otrzymała urodzona w Polsce, Ludwika Paleta. Specjalne wyróżnienie za wysokie wyniki oglądalności otrzymała producentka telenoweli Angelli Nesma Medina.

</doc>
<doc id="1605180" url="https://pl.wikipedia.org/wiki?curid=1605180" title="Wiosenne Mistrzostwa Ameryki Północnej">
Wiosenne Mistrzostwa Ameryki Północnej

Wiosenne Mistrzostwa Ameryki Północnej (Vanderbilt Trophy) – jedne z trzech zawodów brydża sportowego wchodzących w skład Mistrzostw Ameryki Północnej w Brydżu organizowanych przez Amerykańska Ligę Brydżową (ACBL). "Vanderblit" jest turniejem teamów rozgrywanym w systemie knock-out.
Historia.
"Vanderbilt Trophy" zostało ufundowane w 1928 przez Harolda Vanderbilta. Zawody odbywały się co roku w Nowym Jorku. W 1958 zawody zostały włączone do rozgrywek Mistrzostw Ameryki Północnej w Brydżu.

</doc>
<doc id="1605181" url="https://pl.wikipedia.org/wiki?curid=1605181" title="Dysna">
Dysna



</doc>
<doc id="1605182" url="https://pl.wikipedia.org/wiki?curid=1605182" title="I Halicka Czerwona Brygada Ukraińskich Strzelców Siczowych">
I Halicka Czerwona Brygada Ukraińskich Strzelców Siczowych

I Halicka Czerwona Brygada Ukraińskich Strzelców Siczowych – brygada utworzona po podpisaniu porozumienia pomiędzy Ukraińską Armią Halicką a Armią Czerwoną z II Korpusu Ukraińskiej Armii Halickiej w rejonie Czeczelnyka.
Brygada wchodziła w skład Czerwonej Ukraińskiej Armii Halickiej.

</doc>
<doc id="1605183" url="https://pl.wikipedia.org/wiki?curid=1605183" title="II Czerwona Brygada Halicka">
II Czerwona Brygada Halicka

II Czerwona Brygada Halicka – brygada utworzona po podpisaniu porozumienia pomiędzy Ukraińską Armią Halicką a Armią Czerwoną z I Korpusu Ukraińskiej Armii Halickiej w rejonie Berszady.
Brygada wchodziła w skład Czerwonej Ukraińskiej Armii Halickiej.

</doc>
<doc id="1605184" url="https://pl.wikipedia.org/wiki?curid=1605184" title="Hipolit Skimborowicz">
Hipolit Skimborowicz

Hipolit Skimborowicz (ur. 1815 w Żytomierzu, zm. 30 lipca 1880) – pisarz, publicysta, redaktor kilku czasopism i Kustosz Muzeum Starożytności Uniwersytetu Warszawskiego.
Życiorys.
Zgromadził wiele pamiątek z wolnomularskiej przeszłości Warszawy, pozostawił w rękopisie materiały do dziejów wolnomularstwa polskiego i zbiory dokumentów, odznak, odznaczeń i strojów wolnomularskich. Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.

</doc>
<doc id="1605188" url="https://pl.wikipedia.org/wiki?curid=1605188" title="Drożny przewód tętniczy">
Drożny przewód tętniczy



</doc>
<doc id="1605189" url="https://pl.wikipedia.org/wiki?curid=1605189" title="Vehmgerichte">
Vehmgerichte

Vehmgerichte - także Feme, Veme, Vehm, Vehmegericht, Fehmgericht – samozwańczy sąd funkcjonujący w średniowiecznej Westfalii. Obrady odbywały się często w tajemnicy. Po wykonaniu wyroku śmierci zwłoki skazanego bywały wieszane na drzewie, aby upublicznić fakt i odstraszyć potencjalnych przestępców.
Westfalski "Vehmgerichte" rozwinął się ze średniowiecznych „wolnych sądów” (niem. "Freigerichte") działających na ziemiach, na których zabrakło sądownictwa dziedzicznych książąt plemiennych. W drugiej połowie XIV wieku w wyniku reformy Świętego Cesarstwa Rzymskiego (Złota Bulla Karola IV) wolne sądy zanikły poza Westfalią. 
Siedziba "Vehmgerichte" (niem. "Freistuhl") znajdowała się początkowo w Dortmundzie, na placu pomiędzy dwiema lipami, z których jedna była znana jako "sądowa lipa". W 1437 roku siedziba została przeniesiona do Arnsbergu. Szczyt aktywności "Vehmgerichte" przypadał na XIV i XV wiek. Sądy te zostały ostatecznie zakazane przez króla Westfalii Hieronima Bonaparte w 1811 roku.

</doc>
<doc id="1605194" url="https://pl.wikipedia.org/wiki?curid=1605194" title="Chińskie Radio Międzynarodowe">
Chińskie Radio Międzynarodowe

Chińskie Radio Międzynarodowe (, "Zhōngguó guójì guǎngbō diàntái", , ) – chińska stacja radiowa o zasięgu międzynarodowym, nadająca w 43 językach. Chińskie Radio Międzynarodowe jest jedną z dwóch państwowych radiofonii w ChRL.
Historia.
Chińskie Radio Międzynarodowe rozpoczęło działalność 3 grudnia 1941, pod nazwą "Nowe Radio Chińskie", jako rozgłośnia Komunistycznej Partii Chin. 11 września 1947 rozpoczęto nadawanie programu w języku angielskim. Po utworzeniu Chińskiej Republiki Ludowej w 1949 siedzibę radia przeniesiono do Pekinu, wkrótce potem zmieniono też jego nazwę na "Radio Peking".
W czasach rewolucji kulturalnej "Radio Peking" pełniło rolę tuby propagandy maoistowskiej. Zlikwidowano wówczas rozgłośnię w Chinach, radio nadawało zaś swój program z rozgłośni w Albanii. Od 1983 radio nadawało pod nazwą "Radio Beijing".
Od 1 stycznia 1993 rozgłośnia nadaje program pod nazwą "Chińskie Radio Międzynarodowe".
Zasięg.
Chińskie Radio Międzynarodowe nadaje swój program do ponad 100 krajów na obszarze Azji, Afryki, Europy, Ameryki Północnej, Karaibów i Oceanii. Program nadawany jest na falach krótkich i średnich oraz za pomocą satelity, dostępny jest także w Internecie.
Radio posiada obecnie 40 biur w Chinach i 27 za granicą.
Języki.
Chińskie Radio Międzynarodowe nadaje codziennie 290 godzin programów w 38 obcych językach:
a także w 5 językach chińskich:
Redakcja polska.
Od 28 sierpnia 1968 radio nadaje program w języku polskim. 
Obecnie program w tym języku nadawany jest przez godzinę dziennie za pomocą fal krótkich, dostępny jest także poprzez Internet.

</doc>
<doc id="1605195" url="https://pl.wikipedia.org/wiki?curid=1605195" title="Dieren">
Dieren

Dieren – miasto w Holandii, w gminie Rheden (prowincja Geldria), położone ok. 90 km na południowy wschód od Amsterdamu. Populacja: 14.842 (1 stycznia 2008).
Przez Dieren przebiega droga krajowa N348, łącząca Arnhem i Ommen.

</doc>
<doc id="1605196" url="https://pl.wikipedia.org/wiki?curid=1605196" title="NORDITA">
NORDITA



</doc>
<doc id="1605197" url="https://pl.wikipedia.org/wiki?curid=1605197" title="Virus 100">
Virus 100

Virus 100 – płyta kompilacyjna (składanka) wydana przez wytwórnię muzyczną Alternative Tentacles, zawierająca covery utworów grupy Dead Kennedys.
W 1992 wytwórnia zastanawiała się jak uczcić setne wydawnictwo w swoim katalogu. Zdecydowano wydać płytę z coverami Dead Kennedys, zawierającą 15 piosenek w wykonaniu 16 artystów, w większości związanych z Alternative Tentacles (utwór "Let's Lynch the Landlord" pojawił się dwukrotnie – nagrany przez Faith No More i L7).
Album odznacza się dużym zróżnicowaniem stylistycznym – od hip-hopu do death metalu, pojawia się nawet country i śpiew a cappella.

</doc>
<doc id="1605199" url="https://pl.wikipedia.org/wiki?curid=1605199" title="IUPAP">
IUPAP



</doc>
<doc id="1605200" url="https://pl.wikipedia.org/wiki?curid=1605200" title="International Union of Pure and Applied Physics">
International Union of Pure and Applied Physics



</doc>
<doc id="1605201" url="https://pl.wikipedia.org/wiki?curid=1605201" title="Piłka do rugby">
Piłka do rugby

Piłka do rugby – jajowata, symetryczna piłka, składająca się z czteroczęściowego płaszcza skórzanego lub syntetycznego i gumowej dętki, używana w rozgrywkach rugby.
Parametry piłki.
Parametry piłki służącej do rozgrywania oficjalnych meczów zależą od odmiany rugby.
Rugby union.
Według przepisów World Rugby dłuższa oś piłki powinna mierzyć 280–300 mm, odwód przekroju wzdłuż 740–770 mm, a przekroju wszerz 580–620 mm. Waga piłki to 410–460 gr. Przed meczem ciśnienie wewnątrz piłki powinno wynosić 0,67–0,7 kG/cm². Takie same wymiary obowiązują według przepisów Polskiego Związku Rugby.

</doc>
<doc id="1605205" url="https://pl.wikipedia.org/wiki?curid=1605205" title="Noc świętojańska (moneta kolekcjonerska 20 złotych)">
Noc świętojańska (moneta kolekcjonerska 20 złotych)

Noc świętojańska – srebrna moneta kolekcjonerska o nominale 20 zł wyemitowana 25 maja 2006 w ramach serii "Polski rok obrzędowy". Jest to pierwsza polska moneta z hologramem. Była zakwalifikowana przez międzynarodowe jury amerykańskiego czasopisma „World Coin News” do konkursu na monetę roku 2007 w kategorii „People’s Choice”. Wizerunek jej rewersu znalazł się na okładce "2009 Standard Catalog Of World Coins".
Awers.
Wizerunek orła z godła Rzeczypospolitej Polskiej. Bezpośrednio pod nim napis „20 zł”. Pod lewą łapą orła znak mennicy (m ponad w). Obok orła z lewej strony i ponad nim dziewczęta i chłopcy tańczący przy ognisku. Wokół wizerunku u dołu napis „RZECZPOSPOLITA POLSKA” oraz oznaczenie roku emisji: 2006.
Rewers.
Na środku wyobrażenie kwiatu paproci w postaci naklejonego hologramu, zmieniającego kolory w zależności od kąta patrzenia. W otoku napis: „NOC ŚWIĘTOJAŃSKA”.

</doc>
<doc id="1605206" url="https://pl.wikipedia.org/wiki?curid=1605206" title="Sas van Gent">
Sas van Gent

Sas van Gent – miasto w Holandii, w gminie Terneuzen (prowincja Zelandia), położone ok. 145 km na południowy zachód od Amsterdamu. Populacja: 3.854 (2001).
Przez Sas van Gent przepływa kanał łączący belgijską Gandawę z miastem Terneuzen (hol. "Kanaal van Gent naar Terneuzen").

</doc>
<doc id="1605207" url="https://pl.wikipedia.org/wiki?curid=1605207" title="Piłka do piłki rowerowej">
Piłka do piłki rowerowej



</doc>
<doc id="1605212" url="https://pl.wikipedia.org/wiki?curid=1605212" title="Eu (Francja)">
Eu (Francja)



</doc>
<doc id="1605213" url="https://pl.wikipedia.org/wiki?curid=1605213" title="Rock for choice">
Rock for choice



</doc>
<doc id="1605217" url="https://pl.wikipedia.org/wiki?curid=1605217" title="Ter Apel">
Ter Apel

 
Ter Apel – miasto w Holandii, w gminie Vlagtwedde (prowincja Groningen), położone ok. 155 km na północny wschód od Amsterdamu. Populacja: 8.870 (2007).
Przez Ter Apel przebiegają drogi krajowe N366, N976 oraz N391.

</doc>
<doc id="1605218" url="https://pl.wikipedia.org/wiki?curid=1605218" title="Konstytucja grudniowa">
Konstytucja grudniowa

Konstytucja grudniowa (niem. "Dezemberverfassung") – popularne określenie zbioru ustaw z 21 grudnia 1867 r., które do 1918 r. stanowiły podstawy ustrojowe funkcjonowania austriackiej części Austro-Węgier, czyli tzw. Przedlitawii oraz regulowały sposób postępowania w sprawach wspólnych obu części monarchii.
Okoliczności wprowadzenia konstytucji.
Konstytucja była efektem ugody zawartej przez cesarza i rząd austriacki z Węgrami, żądającymi samodzielności. Już w 1865 r. zawieszono obowiązywanie patentu lutowego. W lutym 1867 r. przywrócono obowiązywanie węgierskiej konstytucji z 1848 r., co pozwoliło na zebranie się ściślejszej Rady Państwa (bez delegatów z krajów Korony św. Stefana). W ten sposób zwołana Rada Państwa uchwaliła ustawę o sprawach wspólnych dla obu części monarchii, zgodną z postanowieniami konstytucji węgierskiej. W ślad za tym uchwalono pięć ustaw regulujących ustrój austriackiej części monarchii, tj. Przedlitawii:
Ustawa o sprawach wspólnych obu części monarchii oraz ustawy regulujące ustrój Przedlitawii zyskały sankcję cesarską 21 grudnia 1867 r.
Ustrój Przedlitawii.
Na mocy tych ustaw władzę ustawodawczą w Przedlitawii otrzymała istniejąca już od 1861 r. (na mocy patentu lutowego) Rada Państwa, z tym, że wskutek powołania odrębnego parlamentu węgierskiego zniknęło rozróżnienie na Radę Państwa ścisłą (bez posłów z krajów Korony św. Stefana) i pełną (wraz z Węgrami i Chorwatami). Rada złożona z Izby Panów (w której zasiadali wiryliści oraz osoby z nominacji cesarskiej) oraz Izby Poselskiej (obsadzonej delegatami sejmów krajowych) miała w swoich kompetencjach ustawodawstwo we wszelkich sprawach ogólnopaństwowych (przedlitawskich) oraz sprawach lokalnych poszczególnych krajów koronnych niezastrzeżonych wprost do kompetencji sejmów krajowych. Każda ustawa musiała zyskać akceptację obu izb Rady oraz sankcję cesarską. Radzie Państwa przyznano jednak pewne uprawnienia kontrolne wobec rządu, m.in. prawo do interpelacji.
Sejmy krajowe były jednoizbowymi organami samorządowymi w każdym z przedlitawskich krajów koronnych (istniały już od 1861 r., wybierane w wyborach bezpośrednich, ale nie powszechnych i równych – obowiązywał system kurialny oraz cenzus majątkowy). Zakres spraw im powierzonych był jednak dość wąski, były to sprawy dotyczące kultury, społeczne oraz szkolne. Przyznano im także prawo do zgłaszania wniosków do Rady Państwa o zajęcie się pewnymi sprawami oraz pewne ograniczone kompetencje w kwestiach podatków lokalnych. Wszelkie akty prawa lokalnego wymagały sankcji cesarskiej. Przez pewien czas (do 1873 r.) sejmy krajowe wybierały ze swoich składów członków Izby Poselskiej Rady Państwa, później posłowie pochodzili już z wyborów bezpośrednich. Niektóre sejmy (m.in. galicyjski) w toku obowiązywania konstytucji zyskiwały rozszerzenie swoich uprawnień.
Cesarzowi przyznano prawo do wprowadzania rozporządzeń w przypadku, gdyby nie obradowała Rada Państwa, a sprawa nie cierpiała zwłoki. Zarządzenia te musiały jednak zyskać zatwierdzenie Rady Państwa, gdy ta już się zbierze, a także miały pewne ograniczenia nieobecne we wcześniejszym ustawodawstwie (np. w konstytucji marcowej z 1849 r.) – m.in. nie mogły prowadzić do zmiany ustaw konstytucyjnych.
Konstytucja precyzowała liczne prawa obywatelskie – m.in.: prawo do ochrony wolności osobistej, nienaruszalności własności, wolności wyznania (prawo kultu publicznego dla kościołów uznanych przez państwo, oraz prywatnego dla pozostałych), prawo do zrzeszania się, równość wobec prawa i wolność prasy. Istotnym elementem konstytucji był art. 19 ustawy o prawach obywatelskich, dotyczący kwestii narodowościowych. Zawierał on zasadę równouprawnienia narodowości zamieszkujących państwo i dawał im prawo do używania swoich języków narodowych w szkole i w życiu publicznym (m.in. prawo do wykształcenia w języku narodowym).
W kwestiach sądowych konstytucja ustalała oddzielenie administracji od sądownictwa i niezawisłość sądów. Wprowadzono instytucję sądów administracyjnych, a także powołano Trybunał Państwa ("Reichsgericht"), który miał rozstrzygać spory kompetencyjne między organami państwa i reagować na zarzuty wobec naruszenia praw konstytucyjnych przez organy państwa.
Sprawy wspólne Austrii i Węgier.
Ustawa o sprawach wspólnych regulowała zakres tychże oraz sposób ich rozstrzygania. Wyróżniono dwie grupy spraw wspólnych.
Do spraw wspólnych obu części monarchii miały należeć w pierwszym rzędzie sprawy zagraniczne (z wyjątkiem zatwierdzania traktatów międzynarodowych), wojskowe oraz kwestie finansowe związane z wydatkami wspólnymi. Zarząd nad tymi zagadnieniami miały sprawować tzw. Delegacje ("Delegationen"), zwoływane corocznie przez cesarza, na zmianę w Wiedniu i Budapeszcie. Delegacje liczyły po 60 członków obu parlamentów (20 z izby wyższej i 40 z niższej, przy czym przy podziale miejsc z izb niższych obowiązywał parytet terytorialny) i obradowały nad tymi samymi sprawami, ale osobno, porozumiewając się na piśmie aż do osiągnięcia zgody. Dopiero w przypadku braku zgody po trzykrotnej wymianie pism możliwe było głosowanie członków obu delegacji wspólnie.
Ponadto sprawami wspólnymi były także kwestie handlowe (w szczególności celne), podatki pośrednie, sprawy monetarne oraz sprawy kolejowe (o ile dotyczyły obu części monarchii). Postępowanie w tych sprawach także miało na celu wypracowanie zgody obu części monarchii, tutaj jednak porozumienie powinno nastąpić na szczeblu rządowym, a następnie stosowne uchwały oba rządy miały przekazywać swoim parlamentom. Możliwy był także wybór tzw. deputacji (na tych samych zasadach z obu parlamentów) do rozstrzygania tych spraw (szczególnie w kwestii ustalenia stosunku obu części monarchii w wydatkach wspólnych). W przypadku braku zgody pomiędzy parlamentami, monarcha zyskiwał prawo do podjęcia samodzielnej decyzji, jednak obowiązującej w tym wypadku tylko przez rok.
Uzupełnieniem konstytucji w tych kwestiach były trzy traktaty austro-węgierskie z 24 grudnia 1867 r. o stosunkach handlowych (utrzymujące jednolity obszar celny monarchii, wprowadzony w 1850 r.), o finansowaniu wydatków wspólnych (miało pochodzić z dochodów celnych, a w pozostałym zakresie w 70 proc. z Austrii, w 30 proc. z Węgier) oraz o pokryciu istniejącego długu państwowego i sposobie postępowania z zaciąganym w przyszłości. Dwa pierwsze traktaty zostały zawarte na okres 10 lat, a następnie były przedłużane (z pewnymi zmianami).
Obowiązywanie.
Konstytucja grudniowa obowiązywała przez cały okres istnienia Austro-Węgier (1867–1918). W praktyce wprowadzała ustrój monarchii parlamentarnej i szerokie swobody obywatelskie, czyniąc (szczególnie po wprowadzeniu równego i powszechnego prawa wyborczego, co miało miejsce w 1907 r.) Przedlitawię jednym z najbardziej demokratycznych państw tej epoki. Jej realizacja w praktyce napotykała jednak pewne przeszkody. Ustawodawstwo narodowościowe, na pozór bardzo liberalne, nie było doskonałe. Użyte w konstytucji pojęcie „szczepów narodowych” ("Volksstamm") nie było jednoznaczne, a prawa narodowości i ich języków sformułowane dość ogólnikowo, w związku z czym w praktyce realizacja zasad napotykała pewne przeszkody (np. w przypadku Ukraińców w Galicji). Z drugiej strony przyłożenie szczególnego nacisku w ustawodawstwie austro-węgierskim parytetowi poszczególnych krajów koronnych (i co za tym idzie – narodowości) w różnych sprawach (szczególnie w liczbie posłów do Reichsratu) powodowało rozdrobnienie frakcji politycznych i wielość sprzecznych interesów, co odbijało się na efektywności działania demokratycznych instytucji Przedlitawii.
Wiele z rozwiązań konstytucji grudniowej zostało zawartych w obowiązującej do dzisiaj konstytucji austriackiej uchwalonej w 1920 r.

</doc>
<doc id="1605220" url="https://pl.wikipedia.org/wiki?curid=1605220" title="Seronil">
Seronil



</doc>
<doc id="1605221" url="https://pl.wikipedia.org/wiki?curid=1605221" title="Julie Carraz-Collin">
Julie Carraz-Collin

Julie Carraz (ur. 25 sierpnia 1980 r.) – francuska biathlonistka, jej największym sukcesem jest 5. miejsce w sztafecie w czasie Mistrzostw Europy w 2006 roku.
Osiągnięcia.
Mistrzostwa Europy.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1605222" url="https://pl.wikipedia.org/wiki?curid=1605222" title="Open GDF Suez 2009">
Open GDF Suez 2009

Tenisowy turniej WTA Open GDF Suez 2009 odbył się w dniach 9 - 15 lutego we francuskim Paryżu na kortach twardych w hali Pierre de Coubertin. Pula nagród wyniosła 600 tysięcy dolarów amerykańskich.

</doc>
<doc id="1605242" url="https://pl.wikipedia.org/wiki?curid=1605242" title="Poligon Orzysz">
Poligon Orzysz

Poligon Orzysz – jeden z poligonów wojskowych w północno-wschodniej Polsce, znajdujący się na południe od Orzysza.
Poligonem zarządza Ośrodek Szkolenia Poligonowego Wojsk Lądowych Orzysz. Komenda poligonu (OSPWL) znajduje się w Bemowie Piskim (wcześniej w Orzyszu). Na poligonie ćwiczą pododdziały różnych rodzajów wojsk z różnych miejsc stałej dyslokacji w kraju.
Poligon wojsk niemieckich.
Poligon powstał w 1890 w okolicach Orzysza (niem. "Arys") Prusy Wschodnie na terenach zakupionych od pobliskich wsi Wierzbiny i Szwejkówko oraz lasów Grądowskich i Drygalskich. W 1895 Orzysz otrzymał status miasta garnizonowego, kiedy w mieście rozpoczęto budowę koszar wojskowych. Na przełomie XIX i XX w. w garnizonie Orzysz stało 80 baraków dla żołnierzy i 30 dla oficerów. Koszary tworzyły odrębne miasteczko z własnymi wodociągami, oświetleniem, restauracją i kasynem wojskowym. Do rozwoju miasta, koszar i poligonu przyczyniło się uruchomienie połączeń kolejowych z innymi miastami Prus. W czasie I wojny światowej na poligonie czasowo stacjonowały wojska rosyjskie (1914-1915). Mimo przegranej przez Niemcy wojny, teren pozostał w ich administrowaniu. A to za sprawą plebiscytu przeprowadzonego w 1920 wśród miejscowej ludności, która opowiedziała się za przynależnością do Prus Wschodnich. W okresie międzywojennym na poligonie prowadzono badania nad skutecznością broni artyleryjskiej i strzeleckiej. Zbudowano system bunkrów do obserwacji działania i oceny skuteczności pocisków artyleryjskich. Nadano im nawet imiona, m.in.: "Berta", "Karl", "Dora". Trzy z nich istnieją do dziś. Podobnie jak ogromny tarczociąg, który mógł jednocześnie przyciągać 12 tarcz i był wykorzystywany jeszcze w latach 70. W latach 1934–1937 poligon powiększono o tereny kilku wysiedlonych wsi, a w ówczesnym "Szlagakrug" (dziś Bemowo Piskie) powstały koszary letnie nazywane "Arys-Süd", w odróżnieniu od "Arys-Nord" – koszar całorocznych znajdujących się w Orzyszu. W 1939 przemianowano go na Obóz Ćwiczebny Orzysz i zgrupowano na nim oddziały Wehrmachtu, m.in. kawalerii pancernej, które we wrześniu tegoż roku brały udział w ataku na Polskę. Podczas wojny, na orzyskim poligonie Niemcy ćwiczyli swoje pododdziały przed skierowaniem ich na front. Testowali prototypy czołgów i dział, m.in. Sturmtigera, którego prototyp zaprezentowali w październiku 1943 Hitlerowi. Zbudowali hale montażowe rakiet V1 i V2 oraz jedną betonową wyrzutnię, z której jednak nie wykonano ani jednego startu rakiety.
Poligon Wojska Polskiego.
W styczniu 1946 r. w Orzyszu powstała nieetatowa Komenda Poligonu (trzech oficerów) już pod polskim dowództwem, która stanowiła zalążek Dowództwa Poligonu Artyleryjskiego nr 3. Przez kilkadziesiąt kolejnych lat poligon kilkukrotnie zmieniał nazwę, by w 1970 r. ostatecznie przybrać nazwę Ośrodek Szkolenia Poligonowego Wojsk Lądowych (OSPWL), która obowiązuje do dziś. Przez cały okres powojenny rozbudowywano jego infrastrukturę z powodu zmiany jego przeznaczenia z artyleryjskiego na ogólnowojskowy. Wybudowano wiele obiektów i rozbudowano obozowisko. Dziś poligon posiada obiekty, w których można strzelać ze wszystkich rodzajów broni strzeleckiej, pancernej, artyleryjskiej, broni pokładowej samolotów, śmigłowców (do celów naziemnych) oraz przeprowadzać bombardowania. Poligon posiada bogate zabezpieczenie socjalno-bytowe. W przeszłości podlegał Warszawskiemu Okręgowi Wojskowemu (WOW) oraz Pomorskiemu Okręgowi Wojskowemu (POW). Dziś podlega Dowództwu Wojsk Lądowych (DWLąd.).
Poligon orzyski, w odróżnieniu od drawskiego, jest przeznaczony przede wszystkim do ćwiczeń pododdziałów wojsk własnych. W 2000 oraz 2001 ćwiczyły na poligonie bataliony (33 i 393) Bundeswehry. Niemcy wybrali ten poligon, gdyż szukali skrajnie zimowych warunków do treningu i uznali to miejsce za właściwe. I nie zawiedli się. Kiedy w 2000 pierwszy transport kolejowy z żołnierzami i sprzętem wojskowym przybył do Orzysza było –16 °C. Z 17 pojazdów umieszczonych na platformach kolejowych, na rampę zjechał tylko jeden. Przyczyną był letni olej napędowy zatankowany do pojazdów. W następnym roku nie popełniono już takiego błędu. Kilkakrotnie rekonesans na poligonie prowadzili przedstawiciele innych sojuszniczych armii. Jednak do ćwiczeń z udziałem ich wojsk nie doszło. Poligon służy również jako miejsce ćwiczeń i przygotowań pododdziałów Wojska Polskiego biorących udział w misjach wojskowych poza granicami kraju.
Możliwości.
Poligon zajmuje powierzchnię ponad 16 tys. ha (160 km²). Dla porównania – powierzchnia Jeziora Śniardwy – największego w Polsce, leżącego nieopodal poligonu – wynosi ok. 113 km². Na poligonie może szkolić się jednocześnie do 1,5 tys. żołnierzy. Posiada duże możliwości zarówno szkoleniowe, jak i logistyczne. Jednorazowo zakwateruje i wyżywi wszystkich ćwiczących bez urządzania obozowiska i uruchamiania kuchni polowych. Na terenie Ośrodka znajduje się m.in. bufet, łaźnia, blok szkoleniowy oraz klub garnizonowy. Park sprzętu technicznego pomieści jednorazowo do 400 pojazdów.
Obiekty szkoleniowe OSPWL to:

</doc>
<doc id="1605244" url="https://pl.wikipedia.org/wiki?curid=1605244" title="Lenk">
Lenk

Lenk, Lenk im Simmental (gsw. "Lengg") – gmina (niem. "Einwohnergemeinde") wypoczynkowa w Szwajcarii, w kantonie Berno, w regionie administracyjnym Oberland, w okręgu Obersimmental-Saanen. Położona jest w dolinie Simmental, w Berner Oberland, ok. 80 km od Berna i ok. 100 km od Montreux. 31 grudnia 2020 gminę zamieszkiwały 2 314 osoby.
Lenk jest znanym regionem turystycznym (przede wszystkim narciarskim), na terenie którego znajduje się wiele masywów górskich (najwyższy szczyt: Wildstrubel, 3 243 n.p.m.). W mieście znajduje się baza noclegowa na ok. 5.000 gości (w tym 800 łóżek hotelowych). 
Transport.
Przez teren gminy przebiega droga główna nr 220. Gmina posiada połączenie kolejowe z Zweisimmen.

</doc>
<doc id="1605247" url="https://pl.wikipedia.org/wiki?curid=1605247" title="Lenk (ujednoznacznienie)">
Lenk (ujednoznacznienie)

Szwajcaria:
Osoby:

</doc>
<doc id="1605248" url="https://pl.wikipedia.org/wiki?curid=1605248" title="Landtag">
Landtag

Termin sejm krajowy (niem. Landtag) oznacza istniejące i nieistniejące parlamenty regionalne w krajach niemieckojęzycznych.
Landtag może odnosić się do:

</doc>
<doc id="1605249" url="https://pl.wikipedia.org/wiki?curid=1605249" title="Sejm krajowy">
Sejm krajowy

Sejm krajowy (niem. "Landtag") – jednoizbowy sejm prowincjonalny istniejący w latach 1861–1918 w każdym kraju koronnym Cesarstwa Austriackiego (od 1867 – w austriackiej części Austro-Węgier, tj. Przedlitawii).
Instytucja sejmów krajowych, nawiązująca do istniejących w prowincjach austriackich "landtagów" rozwiązanych w okresie Wiosny Ludów (i przewidzianych w konstytucji marcowej z 1849, która jednak nie weszła w życie) została przewidziane w wydanym w 1860 dyplomie październikowym. Zgodnie z jego postanowieniami miały się zajmować wszelkimi sprawami o charakterze lokalnym, niezastrzeżonymi wprost do kompetencji Reichsratu. Te bardzo szerokie kompetencje zostały jednak ograniczone zanim jeszcze sejmy się zebrały – wydany w 1861 patent lutowy stanowił, iż sejmy krajowe będą się zajmować wyłącznie sprawami lokalnymi, wyraźnie tym sejmom przyznanymi (w sprawach lokalnych wprost niewskazanych, decyzje podejmował wiedeński Reichsrat). Oznaczało to, że mogły one stanowić prawo lokalne tylko w kwestiach szkolnych, społecznych i gospodarczych (ustalanie i wykonywanie budżetu kraju koronnego oraz ustalanie podatków lokalnych w ograniczonej wysokości), a każda ustawa sejmowa wymagała sankcji cesarskiej. Sejmy miały ponadto prawo składania wniosków rządowych w celu zmian lub wydania nowych ustaw ogólnopaństwowych oraz prawo wyrażenia swego zdania w odpowiedzi na pytanie rządu centralnego. Cesarz wyznaczał też spośród członków sejmu jego marszałka (w krajach większych marszałka krajowego, w mniejszych starosty ziemskiego lub prezydenta sejmu), który jednocześnie przewodniczył zarządowi krajowemu, wybranemu przez sejm. Do 1873 do sejmów krajowych należało także prawo wyboru ze swych składów członków Izby Poselskiej Rady Państwa, później jej członkowie pochodzili z wyborów bezpośrednich.
Wskutek reformy Cesarstwa Austriackiego i powołania w 1867 Austro-Węgier sejmy krajowe utrzymały się tylko w krajach tzw. Przedlitawii. Konstytucja grudniowa stanowiąca podstawę jej ustroju zmieniła położenie sejmów krajowych, przyznając im prawo decyzji w każdej ze spraw lokalnych niezastrzeżonych do kompetencji Rady Państwa. Jednocześnie jednak rozszerzyła kompetencje Reichsratu tak dalece, że zakres działania sejmu krajowego praktycznie nie uległ zmianie. W latach późniejszych zakres kompetencji poszczególnych sejmów jednak rozszerzano (m.in. już wkrótce po 1867 powiększono kompetencje w sprawach językowych sejmów w Czechach, Galicji i Dalmacji).
Sposób urządzenia sejmów i prawo wyborcze do nich, ustalone w ordynacjach dołączonych do patentu lutowego – choć wszędzie podobne – różniły się w poszczególnych krajach koronnych w szczególności w zestawieniach liczbowych (np. długość kadencji – w Górnej Austrii wynosiła 6 lat, w pozostałych krajach 5 lat; różnice były w podziale mandatów między kurie, ilości wirylistów itp.) i podlegały ewolucji w czasie ich istnienia. W wyborach do sejmów krajowych obowiązywał cenzus majątkowy i system kurialny (istniały 4 kurie: wielkiej własności ziemskiej, izb przemysłowo-handlowych, miast oraz gmin, w których waga głosu była różna, dająca przewagę najbogatszym; ponadto w sejmach zasiadali wiryliści – np. dostojnicy kościelni czy rektorzy uniwersytetów). W przeciwieństwie do systemu wyborczego do Rady Państwa, demokratyzacja ordynacji wyborczej do sejmów krajowych przebiegała dużo wolniej – reformy dokonywały się tylko w części krajów koronnych, w żadnym z nich nie zlikwidowano systemu kurialnego, wprowadzano co najwyżej piątą kurię, powszechną.
Obrady sejmów koronnych były publiczne. Toczyły się w językach urzędowych tych sejmów:

</doc>
<doc id="1605250" url="https://pl.wikipedia.org/wiki?curid=1605250" title="Christian Nicolay">
Christian Nicolay

Christian Nicolay (ur. 4 marca 1976 w Bassenheim) – niemiecki lekkoatleta specjalizujący się w rzucie oszczepem.
W roku 1995 został mistrzem Europy juniorów. Brązowy medalista Młodzieżowych Mistrzostw Europy (Turku 1997). Uczestnik igrzysk olimpijskich w Atenach (2004) - z wynikiem 79,77 nie zakwalifikował się do rundy finałowej. Dwukrotnie startował w mistrzostwach świata - Paryż 2003 (6. miejsce z wynikiem 81,77) i Helsinki 2005 (z wynikiem 76,68 nie awansował do finału). W 2006 uzyskując wynik 77,94 odpadł w eliminacjach konkursu mistrzostw Europy w Göteborgu. Zwycięzca zimowego pucharu Europy w roku 2003. Uczestnik pucharu Europy w roku 2003 (2. miejsce z rezultatem 81,93) oraz Mistrzostw świata w tym samym roku (6. pozycja - 81,77). Mistrz Niemiec w 2005 i 2006 roku. Rekord życiowy: 84,54 (30 maja 2003, Dessau).
W 2011 ogłosił zakończenie kariery sportowej.

</doc>
<doc id="1605251" url="https://pl.wikipedia.org/wiki?curid=1605251" title="Resuspensja osadów">
Resuspensja osadów

Resuspensja osadu – przemieszczanie się nierozpuszczalnych cząstek osadów do toni wodnej na skutek ruchu wody (np. wywołanego przez wiatr lub deszcz) i rycia w osadzie przez zwierzęta bentosowe lub bentożerne. Także podczas ciągnięcia sieci. Warunki ku temu są przede wszystkim w strefie litoralnej, o niedużej głębokości. Intensywność tego zjawiska zależy od typu miktycznego zbiornika, gdyż zachodząc intensywniej w czasie cyrkulacji, częstsze jest w zbiornikach polimiktycznych. Resuspensję utrudnia zwarte przerośnięcie osadów systemem kłączowo-korzeniowym zakorzenionych makrofitów, a nawet pokrycie dna roślinnością bezkorzeniową (wodne mchy, ramienice).
Cząsteczki wchodzące w skład zawiesiny powstającej na skutek resuspensji (tryptonu) zwiększają mętność wody. Część substancji będącej zdeponowanej w osadach dennych między innymi w wyniku resuspensji może być przywracana do obiegu w ekosystemie na zasadzie dwukierunkowej wymiany pomiędzy osadami a wodą. Jest to jeden z elementów krążenia materii w ekosystemie wodnym. Intensywna resuspensja może powodować uwalnianie unieruchomionych w osadzie biogenów i przyczyniać się do eutrofizacji.

</doc>
<doc id="1605254" url="https://pl.wikipedia.org/wiki?curid=1605254" title="Sejm Krajowy">
Sejm Krajowy



</doc>
<doc id="1605257" url="https://pl.wikipedia.org/wiki?curid=1605257" title="Marie Dorin Habert">
Marie Dorin Habert

Marie Dorin Habert (ur. 19 czerwca 1986 w Lyonie) – francuska biathlonistka, czterokrotna medalistka igrzysk olimpijskich i wielokrotna medalistka mistrzostw świata. 
Kariera.
Po raz pierwszy na arenie międzynarodowej pojawiła się 13 grudnia 2003 roku w Val Ridanna, gdzie zajęła 12. miejsce w sprincie w zawodach Pucharu IBU juniorów. W 2004 roku wystartowała na mistrzostwach świata juniorów w Haute Maurienne, gdzie zdobyła złoty medal w sztafecie. Podczas rozgrywanych rok później mistrzostw świata juniorów w Kontiolahti ponownie zwciężyła w tej konkurencji, zajmując ponadto trzecie miejsce w biegu indywidualnym. Zdobyła także srebrny medal w sztafecie na mistrzostwach świata juniorów w Presque Isle w 2006 roku.
W Pucharze Świata zadebiutowała 29 listopada 2007 roku w Kontiolahti, zajmując 38. miejsce w biegu indywidualnym. Pierwsze punkty (w sezonach 2000/2001-2007/2008 punktowało 30. najlepszych zawodniczek) wywalczyła 7 grudnia 2007 roku w Östersund, gdzie zajęła 30. miejsce w biegu pościgowym. Pierwszy raz na podium zawodów pucharowych stanęła 28 marca 2009 roku w Chanty-Mansyjsku, gdzie bieg pościgowy ukończyła na trzeciej pozycji. W zawodach tych wyprzedziły ją jedynie Niemka Magdalena Neuner i Włoszka Michela Ponza. W kolejnych startach jeszcze 27 razy stawała na podium, odnosząc przy tym 7 zwycięstw: 7 marca 2015 roku w Kontiolahti wygrała sprint a dzień później bieg pościgowy, 18 grudnia 2015 roku w Pokljuce wygrała sprint, 9 marca 2016 roku w Oslo wygrała bieg indywidualny, a cztery dni później w tej samej miejscowości bieg masowy, 3 grudnia 2016 roku w Östersund ponownie była najlepsza w sprincie, a 7 stycznia 2017 roku w Oberhofie zwyciężyła w biegu pościgowym. Najlepsze wyniki osiągnęła w sezonie 2015/2016, kiedy zajęła drugie miejsce w klasyfikacji generalnej, za Czeszką Gabrielą Soukalovą. W tym samym sezonie była też druga w klasyfikacjach sprintu, biegu indywidualnego i masowego, a w klasyfikacji biegu pościgowego była trzecia. 
Pierwszy medal wśród seniorek wywalczyła w 2009 roku, wspólnie z koleżankami zajmując trzecie miejsce w sztafecie podczas mistrzostw świata w Pjongczangu. W każdej kolejnej imprezie tego cyklu zdobywała medale w konkurencjach drużynowych. Na mistrzostwach świata w Chanty-Mansyjsku w 2011 roku była druga w sztafecie i trzecia w sztafecie mieszanej. Następnie była druga w sztafecie kobiet podczas mistrzostw świata w Ruhpolding w 2012 roku oraz w sztafecie mieszanej na rozgrywanych rok później mistrzostwach świata w Novym Měscie. Indywidualnie na podium stanęła dopiero podczas mistrzostw świata w Kontiolahti w 2015 roku. Zwyciężyła tam w sprincie, wyprzedzając Polkę Weronikę Nowakowską-Ziemniak i Wałentynę Semerenko z Ukrainy. Następnie zwyciężyła w biegu pościgowym, plasując się przed Niemką Laurą Dahlmeier i Nowakowską-Ziemniak. Ponadto zdobyła srebrne medale w sztafecie kobiet i mieszanej. 
Najlepsze wyniki osiągnęła jednak na mistrzostwach świata w Oslo w 2016 roku, gdzie zdobyła medale we wszystkich możliwych konkurencjach. W sprincie była tym razem druga, przegrywając z Tiril Eckhoff z Norwegii. W biegu pościgowym stanęła na najniższym stopniu podium, za Dahlmeier i Włoszką Dorothea Wierer. W rozgrywanym trzy dni później biegu indywidualnym okazała się najlepsza, choć nigdy wcześniej nie wygrała zawodów PŚ w tej konkurencji. Złoty medal zdobyła także w biegu masowym, co również był jej pierwszym zwycięstwem w tej konkurencji. Ponadto była druga w sztafecie kobiet, a razem z Anaïs Bescond, Quentinem Fillon Mailletem i Martinem Fourcade'em zwyciężyła w sztafecie mieszanej. Swój ostatni medal w zawodach tego cyklu zdobyła podczas mistrzostw świata w Hochfilzen w 2017 roku, zajmując trzecie miejsce w sztafecie.
W 2010 roku zdobyła srebrny medal w sztafecie, w której wystartowała wraz z Marie-Laure Brunet, Sylvie Becaert i Sandrine Bailly podczas igrzysk olimpijskich w Vancouver. Indywidualnie wywalczyła brązowy medal w sprincie. Na rozgrywanych cztery lata później na igrzyskach w Soczi była między innymi szósta w sztafecie mieszanej i czternasta w biegu pościgowym. Brała też udział w igrzyskach olimpijskich w Pjongczangu w 2018 roku, gdzie została mistrzynią olimpijską w sztafecie mieszanej (w składzie byli poza nią: Anaïs Bescond, Simon Desthieux i Martin Fourcade) i brązową medalistką w sztafecie (w składzie z: Anaïs Chevalier, Justine Braisaz i Anaïs Bescond). Ponadto zajęła tam czwarte miejsce w sprincie, gdzie przegrała walkę o podium z Czeszką Veronika Vítkovą.
W 2018 roku zakończyła karierę.
Jej mężem jest Loïs Habert.

</doc>
<doc id="1605259" url="https://pl.wikipedia.org/wiki?curid=1605259" title="Powódź w Queenslandzie (2009)">
Powódź w Queenslandzie (2009)

Powódź w Queenslandzie w 2009 - powódź, która miała miejsce w północnym Queensland w Australii w 2009. W lutym 2009, po obfitych opadach deszczów w północnym Queenslandzie wystąpiło z brzegów szereg rzek zalewając - na przykład Herbert River przepływająca przez Ingham osiągnęła poziom ponad 12 metrów. Powódź objęła 62% powierzchni stanu, w jej wyniku zostało uszkodzonych ponad 3000 domów. Ingham zostało całkowicie odcięte od świata, a Townsville i Cairns zostały poważnie uszkodzone.
W czasie powodzi w Queenslandzie, w Wiktorii w wyniku najgorszych pożarów w historii Australii zginęło prawie 200 osób.

</doc>
<doc id="1605264" url="https://pl.wikipedia.org/wiki?curid=1605264" title="Marine Dusser">
Marine Dusser

Marine Dusser (ur. 22 czerwca 1988 w Bourg-de-Péage) – francuska biathlonistka, srebrna i brązowa medalistka Mistrzostw Świata Juniorów w 2008.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1605271" url="https://pl.wikipedia.org/wiki?curid=1605271" title="Marine Rougeot">
Marine Rougeot

Marine Rougeot (ur. 8 grudnia 1986 w Bourg-Saint-Maurice) – francuska biathlonistka, jej największym sukcesem jest 6. miejsce w sztafecie w czasie Mistrzostw Europy w 2008 roku.
Osiągnięcia.
Mistrzostwa Europy Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1605275" url="https://pl.wikipedia.org/wiki?curid=1605275" title="Michał Wiśniowiecki (1529–1584)">
Michał Wiśniowiecki (1529–1584)

Michał Wiśniowiecki (ur. w 1529, zm. 15 października 1584) – kasztelan bracławski i kijowski od 1580, starosta niegrodowy czerkaski od 1559 roku, starosta kaniowski i łojowski, starosta lubecki od 1583 roku.
Przedstawiciel kniaziowskiego i magnackiego rodu Wiśniowieckich. Syn Aleksandra Wiśniowieckiego starosty rzeczyckiego i Katarzyny Skorucianki, wnuk Michała Zbaraskiego Wiśniowieckiego. Pradziad króla Polski Michała Korybuta Wiśniowieckiego.
Ożenił się z Halszką Zenowiczówną, był wyznawcą prawosławia.
Pochowany w Ławrze Pieczerskiej jako kasztelan kijowski i fundator trzech prawosławnych monastyrów.

</doc>
<doc id="1605276" url="https://pl.wikipedia.org/wiki?curid=1605276" title="Demokratyczna Partia Ludowa (Tonga)">
Demokratyczna Partia Ludowa (Tonga)

Demokratyczna Partia Ludowa ("People's Democratic Party") – tongijska partia polityczna powstała 8 kwietnia 2005 wskutek rozłamu w Ruchu na rzecz Praw Człowieka i Demokracji. Pierwszym przewodniczącym partii został Teisina Fuko. Była pierwszą oficjalnie uznaną partią polityczną w Tonga.
Pierwszy mandat zdobyła w wyborach uzupełniających do Zgromadzenia Ustawodawczego 5 maja 2005. Jej reprezentantem został były minister policji Clive Edwards. W wyborach w 2008 roku również zdobyła jeden mandat. W wyborach w 2010 nie udało jej się zdobyć mandatu.

</doc>
<doc id="1605277" url="https://pl.wikipedia.org/wiki?curid=1605277" title="Whopper">
Whopper

Whopper – hamburger podawany w sieci barów Burger King, wprowadzony w 1957 roku. Jest sztandarowym produktem tej sieci, w wielu reklamach Burger King promował się hasłem „Home of the Whopper". 
Pomysłodawcą Whoppera był współzałożyciel Burger Kinga Jim McLamore, on też wymyślił jego nazwę, sugerującą coś wielkiego. W momencie wprowadzenia do sprzedaży kanapka była znacznie droższa niż te oferowane przez konkurencyjne sieci – kosztowała 37 centów; cena burgera w barach McDonald’sa wynosiła wówczas 15 centów. 
W skład Whoppera wchodzą: bułka z ziarnami sezamu, kotlet wołowy (patty) ważący ćwierć funta (ok. 110 g) przed obróbką cieplną, sałata, pomidor, cebula, ogórek konserwowy, majonez oraz ketchup. We wrześniu 2020 roku Burger King umieścił na opakowaniu Whoppera listę składników, mając na celu podkreślenie ich naturalnego pochodzenia. Wymienione zostały: wołowina, pomidory, sałata, majonez, keczup, pikle, cebula i bułka z sezamem.

</doc>
<doc id="1605282" url="https://pl.wikipedia.org/wiki?curid=1605282" title="Werfen (Austria)">
Werfen (Austria)

Werfen – gmina targowa w Austrii, w kraju związkowym Salzburg, w powiecie St. Johann im Pongau, położona ok. 40 km na południe od Salzburga. Liczy 2979 mieszkańców (1 stycznia 2015).
Historia.
Osada powstała na południe od zamku Hohenwerfen, wzniesionego w 1075 roku na rozkaz arcybiskupa Salzburga Gebharda w czasie sporu o inwestyturę z cesarzem Henrykiem IV. Ziemie dawnego arcybiskupstwa, przeszły do Cesarstwa Austrii po kongresie wiedeńskim w 1816 roku.
Atrakcje turystyczne.
Oprócz zamku Hohenwerfen najbardziej znaną atrakcją gminy jest największa na świecie naturalna wapienna jaskinia lodowa Eisriesenwelt (pol. "Świat lodowych olbrzymów"), znajdująca się wewnątrz góry Hochkogel i corocznie odwiedzana przez ok. 200 000 turystów.
Na zachód od Werfen w odosobnionej dolinie znajduje się barokowy zamek Blühnbach, dawny pałac myśliwski arcybiskupa Wolfa Dietricha von Raitenau. Zamek w 1908 roku został nabyty przez arcyksięcia Franciszka Ferdynanda. Po zabójstwie arcyksięcia, Habsburgowie sprzedali zamek niemieckiej rodzinie Krupp. Dziś jest własnością prywatną amerykańskiego filantropa Fredericka R. Kocha (Koch Industries).

</doc>
<doc id="1605284" url="https://pl.wikipedia.org/wiki?curid=1605284" title="Grusze wschodnie">
Grusze wschodnie

Grusze wschodnie, grusze azjatyckie, grusze wschodnioazjatyckie – grupa odmian uprawnych grusz wyselekcjonowanych głównie z gatunków występujących w Azji. Podstawowym gatunkiem wyjściowym była grusza chińska ("Pyrus pyrifolia" Bem.), lecz w hodowli brały udział jeszcze takie gatunki jak: grusza brzozolistna ("Pyrus betulaefolia" Bunge), grusza ussuryjska ("Pyrus ussuriensis" Max.), grusza drobnoowocowa ("Pyrus calleryana Desc"), grusza wierzbolistna ("Pyrus salicifolia" Pallas)) i grusza oliwnikowa ("Pyrus eleagnifolia Pall.").
Odmiany grusz wschodnich uprawia się przede wszystkim w Azji.
Największym producentem na świecie są Chiny, a dominująca uprawa ma miejsce także w Japonii, Korei, Indiach i Iranie. Znacząca uprawa tych odmian ma miejsce w USA, Australii, Nowej Zelandii, Południowej Afryki i niektórych krajach Ameryki Południowej. W Europie, w tym w Polsce ma znaczenie marginalne, głównie amatorskie, a nieliczne sady produkcyjne spotyka się tylko w rejonie basenu Morza Śródziemnego. W Europie znaczenie gospodarcze ma druga grupa odmian – grusze zachodnie, zwane także europejskimi.

</doc>
<doc id="1605285" url="https://pl.wikipedia.org/wiki?curid=1605285" title="All I Ever Wanted">
All I Ever Wanted



</doc>
<doc id="1605287" url="https://pl.wikipedia.org/wiki?curid=1605287" title="Partia Trwałej Budowy Narodu">
Partia Trwałej Budowy Narodu

Partia Trwałej Budowy Narodu (tong. "Paati Langafonua Tuʻuloa", ang. "Sustainable Nation-Building Party") – tongijska partia polityczna założona 4 sierpnia 2007 w Auckland w Nowej Zelandii. Nie określała się ona ani jako lewicowa, ani prawicowa. Jej przewodniczącym został prawnik Sione Fonua.
W wyborach w 2008 roku uzyskała 3,58% głosów, nie zdobywając ani jednego mandatu w Zgromadzeniu Ustawodawczym. Także w wyborach w 2010 nie zdobyła mandatu.

</doc>
<doc id="1605291" url="https://pl.wikipedia.org/wiki?curid=1605291" title="Lubczo Georgiewski">
Lubczo Georgiewski

Lubczo Georgiewski, mac. Љубчо Георгиевски (ur. 17 stycznia 1966 w Sztipie) – macedoński polityk i literaturoznawca pochodzenia bułgarskiego, poseł do Zgromadzenia Republiki Macedonii, w latach 1990–2003 przewodniczący partii WMRO-DPMNE, w 1991 wiceprezydent Macedonii, od 1998 do 2002 premier Macedonii.
Życiorys.
Ukończył literaturoznawstwo na Uniwersytecie Świętych Cyryla i Metodego w Skopju. Koniec jego studiów przypadł na okres przemian politycznych. W 1990 był jednym z założycieli patriotycznej i narodowej Wewnętrznej Macedońskiej Organizacji Rewolucyjnej – Demokratycznej Partii Macedońskiej Jedności Narodowej (WMRO-DPMNE). Objął w tym samym roku funkcję przewodniczącego tej formacji.
W pierwszych pluralistycznych wyborach w 1990 uzyskał mandat poselski z ramienia swojego ugrupowania. W 1991 powołano go na wiceprezydenta Macedonii w ramach szerokiej koalicji politycznej, przygotowującej ogłoszenie i zabezpieczenia niepodległości Macedonii. Ustąpił w październiku 1991 na skutek sporu z postkomunistycznym Socjaldemokratycznym Związkiem Macedonii. W 1994 bezskutecznie kandydował w wyborach na urząd prezydenta, w których ponownie zdecydowanie zwyciężył Kiro Gligorow. WMRO-DPMNE odnotowała też słaby wynik w pierwszej turze odbywających się w tym samym czasie wyborów parlamentarnych. Międzynarodowi obserwatorzy odnotowali szereg uchybień przy tych wyborach. Ugrupowanie Lubcza Georgiewskiego zdecydowało się wówczas na bojkot drugiej tury i znalazło się poza parlamentem.
Lubczo Georgiewski podjął pracę w sektorze prywatnym, był zatrudniony w firmie inwestycyjnej. Doprowadził do zmiany linii politycznej WMRO-DPMNE, przekształcając ją w ugrupowanie centroprawicowe, opowiadające się za integracją europejską i akcesją do NATO. W 1998 polityk został wybrany do Zgromadzenia Republiki Macedonii, a jego formacja w koalicji z Demokratyczną Alternatywą odniosła wyborcze zwycięstwo. W listopadzie 1998 Lubczo Georgiewski objął urząd premiera, który sprawował przez całą czteroletnią kadencję do listopada 2002. Jego rząd przeprowadził udane reformy gospodarcze, m.in. prywatyzację i wprowadzenie podatku VAT. Prowadził także politykę zbliżenia z Unią Europejską.
Głównym problemem wewnętrznym stał się w 2001 konflikt z Albańczykami, którzy po wojnie w Kosowie schronili się w Macedonii. W lokalnych starciach wojska z uchodźcami tym ostatnim wsparcia udzielała im liczna w Macedonii mniejszość albańska. Konflikt udało się zakończyć dopiero w 2001 po zawarciu z Albańczykami tzw. ramowego porozumienia w Ochrydzie. W wyniku kolejnych wyborów w 2002 Lubczo Georgiewski utracił stanowisko premiera. W 2003 na czele WMRO-DPMNE zastąpił go Nikoła Gruewski.
Wkrótce odszedł z partii wraz ze swoimi zwolennikami, po czym w 2004 założył nowe ugrupowanie WMRO-NP, stając na jego czele. W kadencjach 2002–2006 i 2006–2008 sprawował mandat deputowanego.
W 2006 uzyskał obywatelstwo bułgarskie.

</doc>
<doc id="1605297" url="https://pl.wikipedia.org/wiki?curid=1605297" title="UK Subs">
UK Subs

UK Subs, U.K. Subs – angielska grupa punkrockowa, wpisująca się w historię punka od jego początków do czasów obecnych.
Założona w 1976 przez Charliego Harpera (ur. 1944), wokalistę związanego poprzednio ze sceną rhythm and blues. Początkowa nazwa brzmiała The Subversives, wkrótce została skrócona do The Subs, a potem zmieniona na UK Subs, gdyż okazało się, że istnieje już zespół o nazwie The Subs. Zespół nękały częste zmiany składu. 
Ich twórczość muzyczna charakteryzowało połączenie punka, rock and rolla z pub rockiem. Zespół gościł w audycjach Johna Peela. Wystąpiła również w słynnym punkowym klubie The Roxy, nagrany wówczas materiał ukazał się w 1980 pt. "Live Kicks". W 1979 Gem Records wydała ich pierwszy album "Another Kind of Blues". Z dobrym przyjęciem spotkały się kolejne wydawnictwo – album "Crash Course" (1980) i single "Stranglehold" czy "Tomorrow's Girls". Zespół poprzedzał występy The Police podczas trasy po USA. 
Po przeminięciu początkowej mody na punk, zespół nie przerwał działalności i nie zmienił stylu (choć pojawiły się widoczne wpływy hard rocka i heavy metalu – wydawał kolejne płyty i intensywnie koncertował w ojczyźnie, USA i całej Europie.
W roku 1983 UK Subs odbył w Polsce trasę koncertową (13 koncertów) wspólnie z zespołem Republika.. W 1991 w trasie zespołu po Wielkiej Brytanii uczestniczył obecny muzyk grupy Rancid – gitarzysta Lars Frederiksen.
Piosenka UK Subs "Down on the Farm" została nagrana przez zespół Guns N’ Roses i wydana na płycie The Spaghetti Incident? (1993). Piosenka Warhead pojawiła się na ścieżce dźwiękowej filmu To właśnie Anglia z 2006. UK SUBS wystąpił w sierpniu 2009 roku na Rebellion Festival w Blackpool w Anglii.

</doc>
<doc id="1605301" url="https://pl.wikipedia.org/wiki?curid=1605301" title="U.K. Subs">
U.K. Subs



</doc>
<doc id="1605304" url="https://pl.wikipedia.org/wiki?curid=1605304" title="Sd.Kfz. 250/9">
Sd.Kfz. 250/9

Sd.Kfz. 250/9 leichte Schützenpanzerwagen (2cm) (Gerät 883) – niemiecki opancerzony transporter rozpoznawczy z okresu II wojny światowej
Historia konstrukcji.
Pojazd został opracowany w marcu 1942 roku opierając się na budowanym seryjnie transporterze opancerzonym "Sd.Kfz.250". Pojazd został przebudowany w ten sposób, że umieszczono w nim działko przeciwpancerne kal. 20 mm w obrotowej wieżyczce, w wieżyczce tej umieszczono również karabin maszynowy. 
Produkcję seryjną pojazdu, który otrzymał oznaczenie "Sd.Kfz. 250/9" rozpoczęto w maju 1943 roku. W pierwszych pojazdach stosowano wieżyczkę zapożyczona z "Sd.Kfz. 222", w późniejszych wieżyczkę "Hängelafette 38".
Użycie.
Transportery rozpoznawcze "Sd.Kfz. 250/9" używano w pododdziałach rozpoznawczych, dywizji pancernych i grenadierów pancernych. 

</doc>
<doc id="1605305" url="https://pl.wikipedia.org/wiki?curid=1605305" title="Flash (utwór)">
Flash (utwór)

Flash – utwór brytyjskiego zespołu rockowego Queen ze ścieżki dźwiękowej do filmu "Flash Gordon". Autorem jest Brian May.
Powstały dwie wersje utworu: wersja z albumu "Flash Gordon" (pt. „Flash’s Theme”) rozpoczyna film i zawiera dialog z pierwszej sceny. Wersja singlowa zawiera fragmenty dialogów z różnych momentów filmu, w tym wypowiadane przez postać, którą gra Brian Blessed, "Gordon’s alive!". Wersja z singla została umieszczona na albumie "Greatest Hits" z 1981 oraz późniejszych kompilacjach. Na stronie B umieszczono utwór „Football Fight”. Singel (wydany 24 listopada) osiągnął 10. miejsce na brytyjskiej liście przebojów, mimo że film nie odniósł sukcesu.
Utwór jest śpiewany w duecie przez Freddiego Mercury’ego i Briana Maya, natomiast Roger Taylor wykonuje harmonie wokalne. May gra na wszystkich instrumentach oprócz sekcji rytmicznej: pianinie Bösendorfer (z 97 klawiszami zamiast 88), syntezatorze Oberheim OBX (widocznym w teledysku) oraz gitarze Red Special.
Podczas trasy Hot Space Tour koncerty Queen otwierał odtwarzany z playbacku przez około 1 minutę fragment utworu, po czym zespół przechodził do „The Hero”.
Na utworze oparto kilka innych z albumu "Flash Gordon": „Flash to the Rescue”, „Flash’s Theme Reprise”, „The Hero”.

</doc>
<doc id="1605306" url="https://pl.wikipedia.org/wiki?curid=1605306" title="All I Ever Wanted (album)">
All I Ever Wanted (album)

All I Ever Wanted – czwarty album amerykańskiej piosenkarki Kelly Clarkson, który ukazał się 6 marca 2009 roku w Niemczech i Austrii, a 10 marca w Stanach Zjednoczonych. Jest to drugi album Clarkson, który zadebiutował na pierwszym miejscu notowania "Billboard 200" sprzedając się w nakładzie 255,000 egzemplarzy w pierwszym tygodniu premiery. W 2010 roku album był nominowany do nagrody Grammy w kategorii "Najlepszy album popowy".
Nagrywanie.
Clarkson pracowała nad pięcioma piosenkami na album z producentem muzycznym - frontmanem zespołu OneRepublic, Ryanem Tedderem. Tedder ujawnił "Digital Spy", że piosenki z albumu cechują się „wielkimi refrenami” oraz wspomniał, że na utwory miała wpływ muzyka Garbage. W utworze „Save You” słychać eksperymentalne brzmienia inspirowane twórczością Mozarta. Artystka zdradziła w wywiadzie dla "PopEater", że jedna z piosenek współtworzona z Tedderem, „If I Can't Have You”, jest „jak spotkanie Eurythmics z The Killers”, natomiast utwór „Cry” określiła jako "walc", mówiąc, że na tę kompozycję ogromny wpływ miała muzyka country. Clarkson dodała również, że „Cry” to najbardziej osobisty utwór na płycie. Ryan Tedder udzielił na płycie Clarkson swego głosu, w piosence „Already Gone” można usłyszeć w tle jego wokal. Utwory „Long Shot” i „I Do Not Hook Up” były napisane przez Katy Perry i pierwotnie znajdowały się na jej drugim albumie, który jednak nie został wydany. Natomiast utwór „If No One Will Listen” to cover Keri Noble z albumu "Fearless".

</doc>
<doc id="1605307" url="https://pl.wikipedia.org/wiki?curid=1605307" title="Pauline Jacquin">
Pauline Jacquin

Pauline Jacquin (ur. 7 sierpnia 1983 w Sallanches) – francuska biathlonistka, dwukrotnie brązowa medalistka Mistrzostw Świata Juniorów w 2004.
Osiągnięcia.
Mistrzostwa Świata Juniorów.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1605313" url="https://pl.wikipedia.org/wiki?curid=1605313" title="Wybory parlamentarne na Tonga w 2008 roku">
Wybory parlamentarne na Tonga w 2008 roku

Wybory parlamentarne na Tonga odbyły się 23 i 24 kwietnia 2008. 23 kwietnia tongijska szlachta wybierała 9 reprezentantów w 32-osobowym Zgromadzeniu Ustawodawczym, zaś 24 kwietnia swoich 9 reprezentantów wybierał lud. Oprócz przedstawicieli ludu i szlachty w Zgromadzeniu Ustawodawczym zasiadają z urzędu członkowie mianowanej przez króla Tajnej Rady (12 ministrów) oraz dwóch gubernatorów.
Kontekst polityczny.
Po wyborach w 2005 roku na Tonga możliwe stało się oficjalne rejestrowanie partii politycznych. Jako pierwszy zarejestrował się Ruch na rzecz Praw Człowieka i Demokracji (HRDM). W kwietniu 2005 doszło w nim do rozłamu, część członków odeszła i założyła nową partię: Demokratyczną Partię Ludową (PDP).
W sierpniu 2007 ogłoszono powołanie kolejnej partii – Partii Trwałej Budowy Narodu. Nie określała się ona ani jako lewicowa, ani prawicowa. 
Partie nie mają prawa zgłaszania kandydatur do Zgromadzenia Ustawodawczego, toteż kandydaci formalnie startowali jako niezależni, choć wielu z nich posługiwało się partyjnym szyldem w kampanii.
W listopadzie 2006 w stolicy kraju Nukuʻalofa doszło do zamieszek, w których zginęło 8 osób, a duża część miasta została zniszczona. Pięciu prodemokratycznych członków Zgromadzenia Ustawodawczego zostało oskarżonych o podżeganie i pomocnictwo w zamieszkach. Rząd wprowadził stan wyjątkowy, który obowiązywał aż do wyborów w 2008.
Kampania i wyniki.
W 2008 na Tonga było 68 730 zarejestrowanych wyborców, głosowało 32 091 osób (frekwencja 46,69%). O dziewięć miejsc przypadających przedstawicielom ludu ubiegało się 71 kandydatów, w tym 8 kobiet.
Do Zgromadzenia Ustawodawczego dostało się 4 kandydatów Ruchu na rzecz Praw Człowieka i Demokracji, 2 kandydatów Demokratycznej Partii Ludowej i 3 kandydatów niezależnych o prodemokratycznych sympatiach. Wśród wybranych przedstawicieli ludu nie było kobiet, choć w parlamencie znalazła się jedna kobieta, zasiadająca w nim z ramienia rządu.

</doc>
<doc id="1605315" url="https://pl.wikipedia.org/wiki?curid=1605315" title="Balatonberény">
Balatonberény

Balatonberény – miejscowość wypoczynkowa na Węgrzech, w komitacie Somogy, położona nad jeziorem Balaton, ok. 160 km na południowy zachód od Budapesztu. Populacja wynosi 1210 osób (2001).

</doc>
<doc id="1605316" url="https://pl.wikipedia.org/wiki?curid=1605316" title="Balatonbereny">
Balatonbereny



</doc>
<doc id="1605322" url="https://pl.wikipedia.org/wiki?curid=1605322" title="Picigin">
Picigin

Picigin - rodzaj rekreacyjnej gry piłkarskiej uprawianej głównie w Chorwacji.
Kilku graczy stojąc w kole w płytkiej wodzie podbijają pomiędzy sobą dłonią niewielką piłkę starając się utrzymać ją jak najdłużej w powietrzu. Zabronione jest łapanie piłki. Często do gry używana jest odpowiednio spreparowana piłka tenisowa. Ponieważ nie ma ściśle skodyfikowanych zasad gry, występuje ona w licznych wariantach.
W wersji meczowej rywalizują między sobą dwie drużyny złożone z pięciu zawodników. 
Głównym ośrodkiem piciginu jest Split, a szczególnie piaszczysta plaża Bačvice. Na niej corocznie w Nowy Rok bez względu na warunki atmosferyczne rozgrywa się tradycyjny turniej.
Za datę powstania gry uznaje się rok 1908, gdy rozegrana została pierwsza gra pomiędzy chorwackimi studentami na plaży Bačvice
Od 2005 organizowane są nieoficjalne zawody o Puchar Świata.

</doc>
<doc id="1605324" url="https://pl.wikipedia.org/wiki?curid=1605324" title="Penetration">
Penetration



</doc>
<doc id="1605325" url="https://pl.wikipedia.org/wiki?curid=1605325" title="Robert Gant">
Robert Gant

Robert Gant, również Robert J. Gant, właściwie Robert John González (ur. 13 lipca 1968 w Tampie na Florydzie) – amerykański aktor filmowy i telewizyjny.
Życiorys.
Wczesne lata.
Już jako dziecko grywał w reklamach telewizyjnych. W wieku dziesięciu lat dołączył do zawodowego związku Screen Actors Guild (SAG - "Gildia Aktorów Filmowych"). Uczęszczał na University of Pennsylvania oraz do szkoły prawniczej na Georgetown University. Odwiecznie zafascynowany aktorstwem, z powodów zawodowych trafił do Los Angeles, gdzie rozpoczął swoją karierę.
Kariera.
Od 2002 roku wcielał się w postać profesora Bena Bruckmana w serialu stacji Showtime "Queer as Folk"; rola stała się jego najbardziej rozpoznawalną. Wystąpił gościnnie w wielu innych telewizyjnych serialach, między innymi w "Przyjaciołach" (jako randka jednej z głównych bohaterek, Phoebe Buffay − wrażliwy i atrakcyjny fizycznie Jason), "Melrose Place" czy "".
Jest także aktorem scenicznym. Brał udział w musicalach "Working", "Little Shop of Horrors", "The Mystery of Edwin Drood" i "Grease", adaptacji szekspirowskiego "Poskromienia złośnicy", sztuce "W końcu czyje to życie?" oraz operze "The Mikado".
W 2007 zdobył nagrodę Davidson/Valentini Award podczas GLAAD Media Awards. Tego roku debiutował także jako producent filmowy, wspólnie z Chadem Allenem wyprodukował dramat "Save Me".
Życie prywatne.
W 2002, w wywiadzie opublikowanym przez magazyn „The Advocate” ujawnił się jako homoseksualista. Miał laboratorium czekolady o nazwie Bodhi. Od 2007 zamieszkał w Los Angeles.
Spotykał się z Kyanem Douglasem (2003), choć w wywiadzie dla magazynu „TV Guide” Douglas zdementował tę plotkę, wyznając, że z Gantem łączy go tylko przyjaźń.

</doc>
<doc id="1605326" url="https://pl.wikipedia.org/wiki?curid=1605326" title="Przygoda Noddy’ego na wyspie">
Przygoda Noddy’ego na wyspie

Przygoda Noddy’ego na wyspie (ang. "Noddy And The Island Adventure") – krótkometrażowy film animowany produkcji brytyjsko-amerykańskiej z 2005 roku.
Fabuła.
Noddy wraz ze swoimi przyjaciółmi wybierają się na plażę. Tymczasem gobliny: Chytrus i Gobbo, źli na Noddiego, że nie zaprosił ich na plażę, postanawiają sami tam pojechać i docierają na plażę przed Noddym. Gdy Noddy dociera na plażę, Chytrus i Gobbo kradną im całe jedzenie. Noddy, zmartwiony tym, że gobliny ukradły całe jedzenie, postanawia popłynąć swoją motorówką na wyspę, na której rosną jagody. Gdy Noddy ze swoimi przyjaciółmi tam dopływa, gobliny kradną również kierownicę motorówki. Kiedy Noddy to zauważa, postanawia zbudować tratwę. Kiedy przyjaciele i Noddy kończą budowę tratwy, Noddy znajduje schowanych Chytrusa i Gobbo, którzy zajadają się jedzeniem skradzionym wcześniej Noddiemu. Noddy zabiera ich tratwą na plażę, gdzie zatrzymuje ich policjant Pan Plod.
Wersja polska.
Wersja polska: TVP Agencja Filmowa
Reżyseria: Dorota Kawęcka
Dialogi: Ewa Plugar
Tłumaczenie: Veronica Di Folco-Zembaczyńska
Dźwięk i montaż: Jakub Milencki
Kierownictwo produkcji: Monika Wojtysiak
Kierownictwo muzyczne: Piotr Gogol
Tekst piosenki: Wiesława Sujkowska
Wystąpili: 
i inni
Piosenki śpiewali: Magdalena Krylik, Katarzyna Łaska, Anna Sochacka, Michał Rudaś i Piotr Gogol

</doc>
<doc id="1605327" url="https://pl.wikipedia.org/wiki?curid=1605327" title="Warner Bros. Records Inc.">
Warner Bros. Records Inc.



</doc>
<doc id="1605329" url="https://pl.wikipedia.org/wiki?curid=1605329" title="Wacław Krzyżanowski">
Wacław Krzyżanowski



</doc>
<doc id="1605332" url="https://pl.wikipedia.org/wiki?curid=1605332" title="Kazimierz Grzybowski (oficer AK)">
Kazimierz Grzybowski (oficer AK)

Kazimierz Grzybowski ps. „Misiewicz” (ur. 11 stycznia 1918 w Warszawie, zm. 9 lutego 2009 w Milanówku) – podporucznik Wojska Polskiego, uczestnik powstania warszawskiego.
Życiorys.
Kazimierz Grzybowski urodził się w rodzinie Józefa, handlowca, i Wacławy z Gacparskich. Był młodszym bratem Antoniego ps. „Antoniewicz” (1911–1944). Pobierał naukę w Prywatnej Szkole im. św. Wojciecha. Szkołę średnią im. Stanisława Lorenca ukończył w 1938. Został powołany do służby wojskowej w Szkole Podchorążych Artylerii. Praktykę i kampanię wrześniową odbył w szeregach 12 pułku artylerii lekkiej z Tarnopola. Po agresji ZSRR na Polskę udał się do Warszawy. Tam dowiedział się, że jego dwaj bracia także uniknęli niewoli. W stolicy zaczęli z kilkoma znajomymi tworzyć podziemny ruch oporu. Zbierali oraz magazynowali broń. Małe grupy bojowe organizowały samoobronę oraz dywersję.
Szkolił nowych ochotników. Uczył ich strzelania, obsługi karabinu, karności i dyscypliny. Powstawały również oddziały sanitariuszek i łączniczek. W pierwszej połowie 1943 kompania, w której służył, dostała przydział do Mokotowa. Dowódcą został Antoni Figura ps. „Kot”, a on sam – jego zastępcą. Obaj awansowali na podporuczników. W drugiej połowie tego samego roku wszyscy oficerowie i żołnierze zostali uroczyście zaprzysiężeni według nowej formuły obowiązującej dla Armii Krajowej.
W czasie powstania warszawskiego przejął od ciężko rannego ppor. Antoniego Figury dowództwo nad kompanią, którą od 2 sierpnia 1944 nazwano kompanią 02 „Misiewicza” bat. „Olza” pułk AK „Baszta”. Dowodził oddziałem powstańczym w dzielnicy Mokotów u zbiegu ulic Rakowieckiej, Racławickiej, Odyńca wzdłuż Alei Niepodległości, który był odcięty od centrum Warszawy przez oddziały niemieckie. W jego oddziale zginęło 40 żołnierzy, w tym jego brat Antoni. Przez cały okres powstania Kazimierz nie wiedział, co dzieje się z jego rodzicami i siostrami, a po kapitulacji został wywieziony wraz z innymi żołnierzami do obozu Sandbostel X B oflag X w Niemczech koło Hamburga. Był tam aż do wyzwolenia przez Brytyjczyków.
Gdy wrócił do Warszawy, podjął pracę i wyższe studia w Akademii Nauk Politycznych. Po ukończeniu studiów rozpoznany jako były akowiec, wyjechał z Warszawy, unikając aresztowania. W okolice stolicy wrócił w 1956, lecz jako były oficer AK nie mógł znaleźć pracy. Zajął się ogrodnictwem, założył własne gospodarstwo. Zmarł 9 lutego 2009 w Warszawie. Pochowany na cmentarzu w Milanówku.

</doc>
<doc id="1605333" url="https://pl.wikipedia.org/wiki?curid=1605333" title="Szkoła Nauk Politycznych w Wilnie">
Szkoła Nauk Politycznych w Wilnie

Szkoła Nauk Politycznych w Wilnie – polska wyższa szkoła, utrzymywana przez Instytut Naukowo-Badawczy Europy Wschodniej.
Pierwszym dyrektorem Szkoły był w latach 1930-31 Janusz Jędrzejewicz, następnie Władysław Wielhorski.
Działalność studentów.
Przy szkole działaly korporacje Orientia, Brygadia i prawdopodobnie Tataria .

</doc>
<doc id="1605334" url="https://pl.wikipedia.org/wiki?curid=1605334" title="Kōan">
Kōan

 — 6. cesarz Japonii, według tradycyjnego porządku dziedziczenia.
Według informacji zawartych w Kojiki i Nihon-shoki ur. 427 p.n.e. (49 rok panowania cesarza Kōshō) zm. 27 lutego 291 p.n.e. (9 dzień 1 miesiąca 102 roku panowania). W 408 p.n.e. został oficjalnie uznany za następcę tronu. Jego imię to Yamatotarashihikokunioshihito no Mikoto zapisywane 日本足彦国押人尊 w Nihon shoki i 大倭帯日子国押人命 w Kojiki.
Kōan panował w latach 392 p.n.e.-291 p.n.e.
Za jego panowania stolicą była . Według Kojiki dożył 123 lat, według Nihon shoki – 137. Jest jednym z ośmiu cesarzy japońskich, na temat których brakuje dokładnych informacji w księgach historycznych (Kesshi Hachidai).
Mauzoleum cesarza Kōana znajduje się w prefekturze Nara. Nazywa się ono "Tamate no oka no e no misasagi".
Genealogia.
"Kōan tennō" był drugim dzieckiem cesarza Kōshō. Jego matką była , młodsza siostra .

</doc>
<doc id="1605337" url="https://pl.wikipedia.org/wiki?curid=1605337" title="Mojżesz Komitopul">
Mojżesz Komitopul

Mojżesz Komitopul (bułg.: Мойсей Kомитопул, "Mojsej Komitopuł") – wielmoża bułgarski, aktywny w II połowie X wieku. Syn komity Mikołaja i Ripsymii. Po upadku państwa bułgarskiego w 969 roku twórca, wraz z braćmi, państwa obejmującego zachodnie prowincje bułgarskie, którym współrządził do śmierci w 976 lub 977 roku.
Pochodzenie Mojżesza.
Mojżesz był drugim z czterech synów komity Mikołaja, potężnego możnowładcy z czasów cara Piotra I (927-969). Ojciec Mojżesza zarządzał w imieniu cara jedną z zachodnich prowincji państwa ze stolicą w Sredcu lub (co bardziej prawdopodobne) z centrum w rejonie jezior macedońskich. Matka Mojżesza była ormiańską arystokratką, to ona nadała synom biblijne imiona: Dawid, Mojżesz, Aaron i Samuel. Ze względu na tytuł ojca synów nazywano Komitopulami (młodymi komitami). Pochodzenie rodziców Mojżesza jest niejasne, a świadectwa na ten temat nie są jednoznaczne. Stefan z Taron, współczesny historyk armeński, twierdzi, że Komitopulowie pochodzili z Armenii, jego informacje na ich temat roją się jednak od błędów. Z kolei N. M. Błagoew utrzymuje, że zarówno Mikołaj jak i Ripsymia byli Bułgarami, przy czym Ripsymia miałaby być córką cara Symeona I.
Państwo Mojżesza.
Utworzenie.
Początkowy okres działalności Mojżesza i jego braci jest bardzo słabo udokumentowany i stanowi pole rozmaitych spekulacji. Jedna z dawniejszych, dzisiaj już odrzuconych teorii przyjmowała, że Mojżesz wraz z braćmi Dawidem, Aaronem i Samuelem oderwał zachodnie prowincje państwa bułgarskiego jeszcze w 963 roku, tworząc własne niezależne carstwo zachodniobułgarskie. Obecnie przyjmuje się, że usamodzielnienie się Komitopulów nastąpiło w 969 roku. 30 stycznia 969 roku w trakcie najazdu księcia kijowskiego Światosława zmarł car bułgarski Piotr I. Jego następca Borys II nie zdołał powstrzymać najazdu Światosława, który zajął stolicę państwa Presław. Ostatecznie Borys uznał jego zwierzchnictwo. Działania wojenne najprawdopodobniej nie objęły zachodnich krańców państwa bułgarskiego, a przynajmniej brak o tym świadectw. Światosław, zajęty ekspansją w kierunku Konstantynopola, nie był zainteresowany wojną na zachodzie. Wydaje się więc możliwe, że w tym czasie Mojżesz i jego bracia przejęli administrację na zachodnich krańcach państwa, które cieszyły się w tym czasie jakimś rodzajem niezależności. W 971 roku cesarz bizantyński Jan I Tzimiskes rozpoczął kampanię przeciw Światosławowi i najpierw wyparł go z Presławia, a następnie obległ w Drystrze. Komitopulowie zachowali neutralność, a po zwycięstwie cesarza uznali jego zwierzchnią władzę nad zachodnią Bułgarią.
W wyniku kampanii Jana Tzimiskesa wschodnia Bułgaria została wcielona do Bizancjum. Najbardziej na północ i zachód wysunięte garnizony bizantyńskie, stanowiące jednocześnie ośrodki bizantyńskich temów, zostały rozlokowane w Werroi, Wodenie i Strymonie. Wydaje się zatem, że położone dalej na zachód: Sredec, Nisz, Skopje i Ochryda nie zostały objęte okupacją wojskową, a Jan Tzimiskes zadowolił się uznaniem go przez braci Komitopulów za zwierzchniego władcę wszystkich ziem bułgarskich. Tymczasowo obie strony zaakceptowały to rozwiązanie – Tzimiskes z uwagi na prowadzoną na wschodzie wojnę z Arabami, zaś Mojżesz z braćmi – by zyskać czas na przygotowania do walki z Bizancjum.
Organizacja wewnętrzna.
Nie wiadomo jak bracia zorganizowali swe państwo. Z pewnym przybliżeniem możemy też tylko określić jego zasięg. Niewątpliwie obejmowało część Macedonii Egejskiej z Mogleną i być może Wodeną, rejon jezior macedońskich z Ochrydą i Prespą, dalej na północ Prilep i Skopje. Wschodnią granicę stanowiła zapewne dolina Strumy, możliwe, chociaż to budzi dyskusje, że wraz ze Sredcem. Na ogół zgodnie przyjmuje się, że na podległych sobie ziemiach bracia utworzyli państwo federacyjne, rodzaj tetrarchii, w której każdy ze współwładców władał swoją dzielnicą. Nie istnieją żadne dane, które pozwalają stwierdzić jaki był rozkład dzielnic należących do braci. Na podstawie miejsc śmierci, przyjmuje się, że dzielnica Mojżesza obejmowała ziemie w zachodniej Tracji z centrum w Strumicy, dzielnica Dawida rozciągała się na północ od Kastorii, przez Moglenę po rejon jezior macedońskich, a tereny podległe Aaronowi koncentrowały się wokół Sredca. Dzielnicę najmłodszego Samuela lokalizuje się w Macedonii Egejskiej, a jej stolicą mogła być Kastoria lub Wodena.
Ci, którzy jednak przyjmują istnienie niezależnego państwa bułgarskiego po 969 roku, sądzą, że dla zachowania jedności państwa bracia musieli uznawać zwierzchnictwo jednego spośród nich i że tym, którego wyższość uznali, był Dawid, już to z racji starszeństwa, już to ze względu na zarządzaną przez niego dzielnicę. W 973 roku, zapewne szukając sprzymierzeńców przeciw Bizancjum, Dawid wysłał posłów na dwór Ottona I. Stary cesarz przyjął w Kwedlinburgu posłów bułgarskich. Jednakże zmarł jeszcze w tym samym roku, a jego syn Otto II w następnych latach całą swą uwagę musiał skupić na walce z opozycją wewnętrzną.
Śmierć.
W styczniu 976 roku zmarł cesarz Jan Tzimiskes. W rejonie Sredca wybuchło powstanie antybizantyńskie. Z Konstantynopola zbiegli car Borys i jego brat Roman. Borys zginął jednak w wyniku tragicznej pomyłki z rąk bułgarskich. Romanowi nie udało się przedostać do swoich. Mojżesz jeszcze w tym samym roku albo na początku następnego zaatakował, położone o około 70 kilometrów na południe od Strumicy, bizantyńskie Serres. Zginął podczas oblężenia miasta ugodzony kamieniem strąconym przez jednego z obrońców. Wedle innej wersji, kiedy padł pod nim koń, został zabity przez dowódcę twierdzy księcia Leo Melissenusa. Dzielnicę Mojżesza przejął prawdopodobnie po jego śmierci brat Aaron.

</doc>
<doc id="1605338" url="https://pl.wikipedia.org/wiki?curid=1605338" title="Feliks Mikulski">
Feliks Mikulski

Feliks Mikulski (ur. w 1852 w Warszawie, zm. 7 września 1886 we Lwowie) — polski rzeźbiarz.
Studiował w warszawskiej Szkole Sztuk Pięknych, a następnie w Niemczech i Włoszech. Około 1876 osiadł we Lwowie, gdzie wraz z rzeźbiarzem Leonardem Marconim założył spółkę kamieniarską.
Zmarł w 1886, został pochowany na Cmentarzu Łyczakowskim. Pomnik na jego grobie wykonali Julian Markowski i Stefan Jarzymowski.

</doc>
<doc id="1605339" url="https://pl.wikipedia.org/wiki?curid=1605339" title="Zetor 105">
Zetor 105

Zetor 105 Proxima Power – czeski ciągnik rolniczy z grupy Zetorów Proxima Power.
Dane techniczne.
Silnik
Skrzynia biegów
Wał odbioru mocy
Przedni most napędowy
Hamulce
Układ kierowniczy
Układ hydrauliczny
Kabina bezpieczna
Ogumienie
Zbiornik paliwa
Wymiary (mm)
Inne opcje

</doc>
<doc id="1605341" url="https://pl.wikipedia.org/wiki?curid=1605341" title="Inhułeć (obwód chersoński)">
Inhułeć (obwód chersoński)

Inhułeć (ukr. Інгулець) – wieś na południu Ukrainy, w obwodzie chersońskim, w rejonie biłozerskim. Położony na lewym brzegu rzeki Ingulec. 2 047 mieszkańców.
Historia.
Miejscowość założona w 1880 roku.

</doc>
<doc id="1605349" url="https://pl.wikipedia.org/wiki?curid=1605349" title="Lista państw Australii i Oceanii">
Lista państw Australii i Oceanii

Lista państw Australii i Oceanii – lista państw i terytoriów zależnych Australii oraz Oceanii (Melanezji, Mikronezji i Polinezji).
Na terenie Australii i Oceanii znajduje się 14 państw oraz 21 terytoriów zależnych m.in. Australii, Nowej Zelandii i Francji, Stanów Zjednoczonych. Największym i najbardziej zaludnionym państwem Australii i Oceanii jest Australia (7 741 220 km² i 26 141 369 mieszkańców), a najmniejszym i najmniej zaludnionym – Nauru (21 km² i 9815 mieszkańców). Ponadto w Australii i Oceanii znajdują się integralne części państw, których zdecydowana większość terytorium leży na innych kontynentach i tradycyjnie są one uznawane za kraje azjatyckie i amerykańskie – Chile (Wyspa Wielkanocna i Sala y Gómez), Indonezji (pięć prowincji w zachodniej części wyspy Nowej Gwinei), Japonii (wyspy Ogasawara) oraz Stanów Zjednoczonych (Hawaje).

</doc>
<doc id="1605350" url="https://pl.wikipedia.org/wiki?curid=1605350" title="Iwaniwka (rejon biłozerski)">
Iwaniwka (rejon biłozerski)

Iwaniwka (ukr. "Іванівка") – wieś na południu Ukrainy, w obwodzie chersońskim, w rejonie biłozerskim. Położona na prawym brzegu Dniepru. Miejscowość liczy 725 mieszkańców.
Historia.
Miejscowość założona w XIX wieku.

</doc>
<doc id="1605351" url="https://pl.wikipedia.org/wiki?curid=1605351" title="Baltazar (1926–1997)">
Baltazar (1926–1997)

Baltazar, właśc. Oswaldo da Silva (ur. 14 stycznia 1926 w Santos, zm. 25 marca 1997 w São Paulo) – brazylijski piłkarz występujący na pozycji napastnika.
W reprezentacji Brazylii zagrał w 31 meczach (w tym 2 nieoficjalnych) i strzelił 18 goli (w 2 tym w nieoficjalnych spotkaniach). Wystąpił na mistrzostwach świata w 1950, na których reprezentacja Brazylii zajęła 2. miejsce i w 1954 oraz na Copa América w 1953, na których Brazylia zdobyła mistrzostwo i 1956. Z Corinthians Paulista trzykrotnie zdobył Mistrzostwo stanu São Paulo (Campeonato Paulista) (1951, 1952, 1954)

</doc>
<doc id="1605352" url="https://pl.wikipedia.org/wiki?curid=1605352" title="Księstwo opolsko-raciborskie">
Księstwo opolsko-raciborskie

Księstwo opolsko-raciborskie lub księstwa opolskie i raciborskie (, ) – nowożytne księstwo śląskie powstałe w wyniku działalności księcia opolskiego Jana II Dobrego, który po bezpotomnej śmierci Walentyna raciborskiego w 1521 roku zjednoczył pod swoim berłem oba księstwa. Po bezpotomnej śmierci Jana Dobrego jego księstwo weszło, jako nierozdzielne księstwo dziedziczne, w skład czeskiej domeny królewskiej. W owym okresie, z racji zasiadania Habsburgów na tronie czeskim, stanowiło część Monarchii Habsburgów i było przez nich często nadawane w zastaw, m.in. w ręce niemieckich Hohenzollernów i polskich Wazów. Księstwo uległo likwidacji w 1742 roku po zajęciu Śląska przez Prusy i reformie administracyjnej, która zniosła strukturę tutejszych księstw oraz wprowadziła w jej miejsce departamenty kameralne i powiaty.
W polskiej literaturze powszechnie funkcjonuje nazwa pojedyncza księstwo opolsko-raciborskie, historycznie poprawna jest natomiast nazwa podwójna księstwa opolskie i raciborskie. Formalnie istniały bowiem dwa księstwa połączone wspólną władzą książęcą, konstytucją, sejmikiem ziemskim oraz zwierzchnim sądem ziemskim. Księstwo opolskie obejmowało Opole, Niemodlin, Głogówek, Prudnik, Białą, Strzelce, Koźle, Gliwice, Toszek, Lubliniec i Olesno; do księstwa raciborskiego przynależały Racibórz, Rybnik i Żory.
Niektórzy historycy mianem "księstwa opolsko-raciborskiego" określają również średniowieczne władztwo powstałe w wyniku działalności Mieszka Plątonogiego, który w 1201/02 roku po śmierci Jarosława opolskiego a zaraz po nim Bolesława Wysokiego, panujący wcześniej w Raciborzu, zajął Opole i zjednoczył cały Górny Śląsk pod swoim berłem. Stan ten trwał do 1281/82 roku, kiedy rozległa dzielnica została podzielona między synów Władysława opolskiego.
Średniowieczne związki Opola z Raciborzem.
Na początku rozbicia dzielnicowego państwa polskiego wyodrębniły się na Śląsku, być może w 1172, cztery księstwa Piastów śląskich, potomków Władysława Wygnańca. Najstarszy Bolesław Wysoki sprawował władzę w księstwie wrocławskim, jego brat Mieszko Plątonogi usadowił się w księstwie raciborskim, kolejny brat Konrad Laskonogi objął księstwo głogowskie, a syn Bolesława Wysokiego, Jarosław opolski wyzyskał dla siebie księstwo opolskie. Gdy w 1201 zmarł najpierw Jarosław opolski, a później Bolesław Wysoki, księstwo wrocławskie objął syn Bolesława, Henryk Brodaty, wchodząc w spór z księciem raciborskim Mieszkiem Plątonogim. Przebieg tego sporu jest niejasny. Papieskie zatwierdzenie ugody między Henrykiem a Mieszkiem z 1202 mówi o ich wzajemnej rezygnacji z roszczeń terytorialnych wobec siebie oraz o odszkodowaniu wypłaconym stryjowi przez Henryka.
Być może pomiędzy władcami zaistniała wojna o dzielnicę opolską, którą wygrał Mieszko, a następnie doszło do rozejmu pod auspicjami papiestwa. Według innej interpretacji wojny nie było, a zawarte porozumienie dotyczyło praw senioralnych w całej prowincji śląskiej. Mieszko Plątonogi, jako najstarszy Piast śląski, miał się zrzec pretensji do ziemi wrocławskiej w zamian za ziemię opolską i odszkodowanie. Zgodnie z tą hipotezą dzielnice nadawane poszczególnym Piastom nie były dotąd dziedziczne, a jedynie dożywotnio przydzielane z woli księcia-seniora, początkowo w ramach senioratu centralnego w Krakowie, a później w ramach zdecentralizowanych senioratów w prowincjach. Dopiero układ Henryka z Mieszkiem z 1202 zapoczątkował istnienie księstw indywidualnych, dziedziczonych przez potomków, bez ingerencji zwierzchniej. 
Tak utworzonym średniowiecznym księstwem opolsko-raciborskim rządził po Plątonogim jego syn Kazimierz, który zmarł przedwcześnie w 1230, pozostawiając małoletnich następców Mieszka Otyłego i Władysława. Opiekę nad nimi i ich matką Wiolą objął książę wrocławski Henryk Brodaty. Ten, mający ambicje królewskie, nie zamierzał zrzekać się Opolszczyzny, dawała mu ona bowiem dostęp do ziemi krakowskiej. Jako rekompensatę wydzielił synom Kazimierza w 1237/38 ziemię kalisko-rudzką. Plany te pokrzyżowała śmierć Brodatego w 1238, co umożliwiło starszemu Mieszkowi objęcie władzy w dzielnicy ojca. W 1244 dopuścił on do współrządów brata Władysława, który od śmierci Mieszka dwa lata później rządził już samodzielnie. Władysław zakończył życie w 1281/82 i terytorium mu podległe podzieliło się na cztery dzielnice jego synów – opolską, bytomską, raciborską i cieszyńską. Niewielkie księstwa, bez silnego mieszczaństwa i dużych dochodów, nie odgrywały znaczącej roli politycznej i szybko wpadły w orbitę wpływów czeskich.
Wiek XIV przyniósł dalsze rozdrobnienie księstw górnośląskich Piastów i pogłębienie procesu ich uzależnienia od Królestwa Czech. W 1327 książęta opolski i raciborski złożyli hołd lenny królowi czeskiemu Janowi Luksemburskiemu, uzyskując od króla swoje księstwa w lenno dziedziczne. Władza wewnętrzna książąt nie została przez to w zasadzie ograniczona, w przeciwieństwie do spraw polityki zewnętrznej i zasad dziedziczenia. Król Karol Luksemburski wydał w 1348 i 1355 akty formalnej inkorporacji tak podległych księstw śląskich do Korony Królestwa Czeskiego, co utrwaliło ich związek z państwem czeskim na kolejne stulecia.
Geneza nowożytnego księstwa.
Proces zjednoczeniowy rozdrobnionych księstw na Górnym Śląsku rozpoczął się w połowie XV wieku. W rękach Piastów opolskich były wówczas cztery księstwa – niemodlińskie, strzeleckie (oba w posiadaniu Bernarda niemodlińskiego), głogóweckie (w posiadaniu bratanka Bernarda, Bolka Husyty) i opolskie (w posiadaniu brata Bolka, Mikołaja I opolskiego). Bernard zmarł bez potomka w 1455, a jego księstwa odziedziczył Bolko, który sam zakończył życie bezpotomnie pięć lat po stryju. Wtedy państewka niemodlińskie, strzeleckie oraz głogóweckie trafiły do brata Bolka, Mikołaja I opolskiego.
Książę Mikołaj I zmarł w 1476, zostawiając powiększone księstwo opolskie jako niepodzielne synom, Mikołajowi II i Janowi II, którzy wspólnie rozporządzali ojcowizną. Pod burzliwym panowaniem na Śląsku Macieja Korwina, majątki na ziemi bytomsko-kozielskiej będące we władaniu Piastów cieszyńskich i oleśnickich utraciły status księstw i przeszły w posiadanie wpływowej szlachty. Książęta opolscy wykorzystali sytuację i drogą kupna poszerzyli zasięg swojego władztwa na wschodzie. Bracia nabyli okręg gliwicki w 1492 oraz toszecki w 1497. Po śmierci Mikołaja II, Jan II zwany Dobrym, jako już samodzielny książę opolski zakupił w 1498 okręg bytomski, a w 1509 także kozielski.
Wobec braku potomka Jana Dobrego pojawił się problem sukcesji po nim. Jeszcze w 1478 bracia Mikołaj i Jan opolscy zawarli układ sukcesyjny z raciborską odnogą czeskich Przemyślidów, wydając siostrę Magdalenę za mąż za księcia Jana V raciborskiego. Przy wymarciu Piastów opolskich, ziemia opolska miała przypaść ich siostrzeńcom zrodzonym z Magdaleny, wymarcie Przemyślidów raciborskich oznaczało przejście ziemi raciborskiej pod władztwo Piastów opolskich. Kontrakt uaktualniono w 1511 pomiędzy Janem a jego siostrzeńcem, Walentynem raciborskim. Do umowy dołączono jeszcze trzecią stronę – Jerzego Hohenzollerna, margrabiego brandenburskiego z linii ansbachskiej – zapewne aby zwiększyć szanse jej zatwierdzenia u króla czeskiego Władysława Jagiellończyka. Margrabia był bliskim stronnikiem króla, a potrzeba zatwierdzenia wynikała z prawa lennego. Król potwierdził kontrakt w 1512. Gdy Walentyn w młodym wieku zmarł bezdzietnie w 1521, Jan Dobry zrealizował układ, przejął księstwo raciborskie i połączył z opolskim.
Dzieje polityczne księstwa.
Lata 1521–1620.
Utworzone przez bezdzietnego księcia Jana II Dobrego rozległe księstwo opolsko-raciborskie było obiektem zainteresowań wielu okolicznych władców i możnych. Pretensje do ewentualnego spadku zgłaszali inni Piastowie śląscy – Kazimierz II cieszyński i Fryderyk II legnicki, a także magnat czeski Zdeněk Lev. Swoje żądania opierali oni na umowach z królem czeskim Władysławem Jagiellończykiem, który będąc seniorem Jana Dobrego wykorzystywał swoją pozycję i zawierał liczne transakcje finansowe w kwestii dziedzictwa opolskiego, często wydając przy tym wzajemnie sprzeczne ze sobą dokumenty różnym osobom.
Margrabia ansbachski Jerzy Hohenzollern, który miał zawarty z Janem Dobrym układ o dziedziczenie, wykupił żądania wspomnianych konkurentów do spadku, jednak jego największą przeszkodą byli Habsburgowie, którzy wstąpili na tron czeski w 1526 i starali się nie dopuścić do realizacji układu księcia z margrabią, chcąc przejąć księstwo bezpośrednio dla siebie. Nowy król Ferdynand I Habsburg unieważnił w końcu ów układ, jednak później w perspektywie wojny z Turcją i po wsparciu dyplomatycznym dla Hohenzollerna od króla polskiego Zygmunta Starego, zdecydował się wygasić konflikt z margrabią i za pieniężnym odszkodowaniem zobowiązał się oddać mu księstwo opolsko-raciborskie w zastaw, gdyby miał umrzeć Jan Dobry, co nastąpiło w 1532.
Hohenzollernowie trzymali księstwo w zastawie do 1551, kiedy to król Ferdynand wymienił synowi Jerzego, Jerzemu Fryderykowi zastaw górnośląski na żagański. Następnie aby wygasić aspiracje małoletniego królewicza Jana Zygmunta Zápolyi i jego matki Izabeli Jagiellonki do tronu węgierskiego, król oddał im od 1552 w zastaw księstwo opolsko-raciborskie, którym Zápolyowie rządzili do 1556. Gdy okazało się, że dochód z księstwa nie jest tak wysoki jak im obiecywano, wrócili na Węgry, a księstwo przeszło pod bezpośrednie zwierzchnictwo Habsburgów. Kolejnym władcą zastawnym był książę siedmiogrodzki Zygmunt Batory, który po problemach wojennych z Turcją w 1598 zamienił się z ówczesnym królem czeskim Rudolfem II Habsburgiem swoim księstwem na księstwo opolsko-raciborskie, jednak zaledwie po kilku miesiącach zmienił zdanie i wrócił do Siedmiogrodu. Księstwo wróciło tym samym w ręce Rudolfa i Habsburgów.
Lata 1621–1742.
Podczas wojny trzydziestoletniej władcą księstwa w latach 1622–1623 był protestant, książę siedmiogrodzki Gábor Bethlen, który uczestniczył w protestanckim powstaniu przeciwko katolickim Habsburgom na Węgrzech. Bethlen miał nawet zostać wybrany królem Węgier, jednak Habsburgowie zawarli z nim rozejm – w zamian za objęcie w dziedziczne posiadanie księstwa opolsko-raciborskiego, Bethlen odstąpił od walk powstańczych i starań o tron węgierski. Wkrótce jednak sprzymierzył się na nowo z powstańcami i wystąpił przeciwko Habsburgom, na co w odpowiedzi król Ferdynand II Habsburg odebrał mu księstwo. Te trafiło na chwilę pod władztwo wolnego pana sycowskiego Karla Hannibala von Dohna, katolika i sojusznika Habsburgów, i dalej do biskupa wrocławskiego Karola Habsburga, a pod koniec 1624 do syna króla Ferdynanda III Habsburga.
Antyhabsburskie działania wojenne toczyły się na tych terenach do lat czterdziestych, przy udziale niemieckich i szwedzkich protestantów. Spokój przyniósł dopiero zastaw księstwa udzielony w 1645 królowi polskiemu Władysławowi Wazie, a dokonany w ramach rozliczeń posagowych z tytułu wcześniejszych małżeństw Zygmunta Wazy z Habsburżankami. Umowę zastawną zawarto na pięćdziesiąt lat, jednak rządy Wazów nad ziemią opolsko-raciborską przetrwały lat dwadzieścia. Po śmierci Władysława głową księstwa został na krótko jego brat i następca na polskim tronie Jan Kazimierz, a docelowo trzeci z braci, biskup wrocławski Karol Ferdynand. Po jego zgonie w 1655 władanie księstwem przypadło Ludwice Marii Gonzadze, francuskiej żonie króla Jana Kazimierza. Po kilku latach zamierzała ona przekazać księstwo siostrzenicy ożenionej z księciem francuskim Henrykiem Juliuszem Burbonem. Burbonowie byli wówczas przeciwnikiem Habsburgów w Europie, stąd król czeski Leopold I Habsburg odebrał w 1666 Wazom górnośląski zastaw.
Odtąd księstwo pozostawało pod bezpośrednią władzą Habsburgów do 1742, kiedy król pruski Fryderyk II Wielki w wyniku pierwszej wojny śląskiej zajął Śląsk i przyłączył go prawie w całości (poza tzw. Śląskiem Austriackim) do Królestwa Prus. Formułę dawnych księstw zlikwidowano, wprowadzając nową, scentralizowaną strukturę administracyjną, w której Śląsk stał się prowincją państwa pruskiego. Tak zakończyły się losy księstwa opolsko-raciborskiego, które przetrwało ponad 200 lat w Monarchii Habsburgów, pomimo bycia dla właścicieli głównie przedmiotem rozgrywek polityczno-finansowych.
Terytorium.
Władztwo księcia Jana II Dobrego w momencie połączenia księstw opolskiego z raciborskim w 1521 rozciągało się od Kluczborka po Prudnik i Bogumin oraz od Niemodlina po Bytom. Był to pokaźny teren sięgający rzeki Stobrawy na północy, ujścia Olzy na południu, źródeł Małej Panwi na wschodzie i zboczy Sudetów (Góry Opawskie) na zachodzie. Od tak zjednoczonego bytu szybko odpadły okręgi bytomski, bogumiński i kluczborski, jednak mimo tego księstwo opolsko-raciborskie pozostało zdecydowanie największym terytorialnie księstwem górnośląskim. Bytom i Bogumin jeszcze za życia Jana Dobrego wykupił margrabia ansbachski Jerzy Hohenzollern, co ukształtowało z nich odrębne politycznie państwa stanowe. Kluczbork, trzymany w czasowym zastawie przez Jana Dobrego, po jego śmierci wrócił w posiadanie książąt brzeskich.
Pod rządami Habsburgów księstwo było podzielone na trzynaście okręgów administracyjnych, głównie dla celów skarbowych i wojskowych – opolski, raciborski, prudnicki, bialski, gliwicki, głogówecki, kozielski, lubliniecki, niemodliński, oleski, sławięcicki, strzelecki oraz toszecki. W każdym okręgu funkcjonował starosta okręgowy, mianowany przez sejmik i podległy staroście księstwa, a także poborca podatkowy oraz komisarz wojenny.
Ustrój.
Dualizm książęco-stanowy.
Państwo było zorganizowane na zasadach monarchii stanowej i feudalizmu. Głową księstwa był król czeski i jednocześnie cesarz Rzeszy niemieckiej, dysponujący silną władzą swoich przedstawicieli w terenie. Elementami ograniczonej samorządności były sąd ziemski i sejmik stanowy. Jeszcze przed śmiercią Jan II Dobry wydał w 1531 tzw. "Wielki przywilej ziemski", który przyznawał stanom prerogatywy kancelaryjne oraz sądowe, dotychczas będące w gestii książęcej. Szczególnie szlachcie zależało na zwiększeniu autonomii w perspektywie zmiany panującego. Tekst przywileju, sporządzony w języku czeskim, stanowił o nierozdzielności zjednoczonych księstw i ich przynależności do Korony Czeskiej, a także gwarantował dotychczas przyznane prawa i przywileje. Ustanawiał urząd starosty sprawującego władzę przy nieobecności księcia oraz opisywał zasady działania kancelarii ziemskiej pod kierownictwem kanclerza. Powoływał też zwierzchni sąd ziemski jako najwyższą instancję sądową dla szlachty, złożony z dwunastu sędziów i starosty.
Przywilej został zatwierdzony przez króla Ferdynanda I Habsburga w 1558. Jego treść stała się podstawą uchwalonego przez szlachtę i podpisanego przez króla w 1562 tzw. "Statutu ziemskiego księstw opolskiego i raciborskiego" – rodzaju konstytucji, ustalającej prawa i obowiązki władz oraz mieszkańców księstwa, głównie szlachty. Dokument, spisany po czesku, określał sposób funkcjonowania organów władzy książęcej i stanowej oraz regulował sprawy wojenne, bezpieczeństwa wewnętrznego, podatkowe, w tym myta i cła, majątkowe, w tym spadki i posagi, a także normował kwestie społeczne, takie jak relacje szlachty z poddanymi chłopami, prawne położenie kobiet czy wątki kościelne. Był to pionierski w skali Śląska kompleksowy kodeks prawny z wyodrębnionymi rozdziałami i artykułami.
Organy władzy.
Władzę w księstwie sprawował w praktyce najwyższy starosta ziemski, pełniący funkcję namiestnika królewskiego i wydający decyzje w jego imieniu. Był on wybierany przez króla spośród wpływowej szlachty w zasadzie dowolnie, zdarzało się, że kandydatów proponował sejmik opolsko-raciborski. Starosta sprawował zarazem rolę najwyższego sędziego w sądzie ziemskim. Kancelarię księstwa prowadził mianowany przez starostę kanclerz, dysponujący stosownymi pieczęciami i prowadzący księgi urzędowe.
Zwierzchni sąd ziemski rozpatrywał konflikty wewnątrz szlachty oraz pomiędzy stanami, w tym między szlachcicami a poddanymi chłopami, czy między duchownymi a świeckimi. Od wyroku można się było odwołać do trybunału apelacyjnego w Pradze. Rozprawiano głównie o majątkach, długach i pomówieniach, rzadziej o napadach czy zabójstwach. Sprawy między mieszczanami rozstrzygały odrębne sądy miejskie, między duchownymi – sądy kościelne, a wewnątrz wspólnot wiejskich – sądy właściciela wsi. Zwierzchniemu sądowi przewodniczył formalnie starosta, w praktyce robił to wybrany przez niego zwierzchni sędzia ziemski, powołany spośród kandydatów ze strony sejmiku. Posiedzenia sądu odbywały się dwa razy w roku – raz w Opolu, raz w Raciborzu. Grono sędziów, oprócz starosty, zwierzchniego sędziego i kanclerza, składało się jeszcze z piętnastu ławników szlacheckich.
Sejmik stanowy podejmował decyzje w kwestiach podatkowych, wojskowych, sądowych oraz społecznych. Był miejscem składania hołdu władcy oraz wyboru urzędników i delegacji księstwa. Tutaj określano procedury postępowań przed sądem ziemskim. Ustalano katalog kar za przewinienia. Formułowano sposoby egzekucji długów. Na forum sejmiku ścierały się interesy gospodarcze szlachty i mieszczaństwa. Potwierdzano i egzekwowano tu funkcjonowanie przywilejów rzemieślniczych i handlowych, nadawanych przez króla. Spory z pozostałymi stanami toczyło duchowieństwo, które próbowało unormować problem nieuiszczania dziesięciny. W sprawach chłopskich sejmik zajmował się zbiegostwem czy warunkami zwalniania z poddaństwa. Na sesji w 1649 uchwalono możliwość stosowania kary śmierci wobec zbiega złapanego przez pana feudalnego.
Zwoływany z rozkazu króla przez starostę bądź sędziów, sejmik nie miał samodzielnych uprawnień prawodawczych, jego decyzje podlegały zatwierdzeniu przez króla. Początkowo powszechny i obowiązkowy dla każdego szlachcica pod rygorem grzywny, z czasem przekształcił się w wąską reprezentację wyższej szlachty, duchowieństwa oraz miast królewskich. Np. w 1691 odnotowano sejmik jako konwent w składzie – ośmiu przedstawicieli stanu panów, dziesięciu rycerzy, pięciu kapłanów i pięciu mieszczan. Do 1627 głosowania odbywały się okręgami terytorialnymi, później król nakazał głosowanie stanami. To osłabiło pozycję szlachty, która miała przewagę nad resztą stanów w głosowaniu terytorialnym.
Podatki i wojsko.
W kwestiach wojskowych sejmik wykonywał uchwały sejmu ogólnośląskiego, co sprowadzało się głównie do współfinansowania najemnych wojsk królewskich oraz ich kwaterunku i wyżywienia. Jedynie w przypadku wzmożonego zagrożenia zatwierdzano powszechną mobilizację do armii co dwudziestego lub co dziesiątego poddanego. Doraźnie formowano także niewielkie, ok. trzydziestoosobowe oddziały wędrowne do pilnowania porządku wewnętrznego w księstwie.
Posiadaczy ziemskich obowiązywały dwa podatki majątkowe – centralny, zbierany dla króla i uchwalany przez sejm ogólnośląski oraz lokalny, uchwalany przez sejmik i będący do dyspozycji stanów księstwa. Obie daniny były tzw. podatkami szacunkowymi. Przy podatku centralnym sejm ogólnośląski zatwierdzał sumaryczną kwotę do zapłacenia królowi przez księstwo. Kwestia rozłożenia tej kwoty na poszczególnych mieszkańców i egzekucja należności była wewnętrzną sprawą stanów i sejmiku. Stany ustalały zobowiązania każdego posiadacza według stawek promilowych od składanych oświadczeń majątkowych. Samoszacowanie majątków odbywało się co kilka lat i podlegało weryfikacji przez specjalne komisje. Podatek lokalny wyliczano podobnie. Ściąganie tak skonstruowanych danin było nieefektywne, zdarzało się, że poborcy podatkowi przywłaszczali zbierane pieniądze.
Społeczeństwo i gospodarka.
Miasta.
Generalnie księstwo było słabo zurbanizowane, szczególnie w jego większej części, położonej na wschód od Odry. Większość miast była w posiadaniu wpływowej szlachty, tylko kilka największych ośrodków było własnością króla, mianowicie Opole, Racibórz, Prudnik, Gliwice, Żory i Koźle. Mieszczaństwo początkowo posiadało sporą samorządność w postaci rady miejskiej, która regulowała wiele kwestii prawnych i nadzorowała gospodarkę, w tym sprawy rzemiosła i handlu. Samorządność ta była jednak stale ograniczana przez właścicieli miast, aż uzyskali oni bezpośredni wpływ na skład rady, przy czym w miastach prywatnych dokonało się to szybciej niż w miastach królewskich.
Ludność w miastach dzieliła się na posiadaczy i nieposiadaczy obywatelstwa miejskiego, które uprawniało do określonej działalności gospodarczej oraz politycznej. W największych miastach, np. Opolu, grupę obywateli dzieliło się jeszcze na posiadaczy dużego i małego prawa miejskiego – w tej pierwszej podgrupie byli kupcy, straganiarze, rzemieślnicy, lekarze, muzycy, właściciele domostw z przywilejem piwowarskim; w drugiej podgrupie znajdowali się drobni rzemieślnicy, przekupnie czy robotnicy. Nie posiadali praw miejskich mieszkańcy przedmieść, służba domowa oraz biedota. W obrębie mieszczaństwa dochodziło do konfliktów. Średniozamożni obywatele ścierali się z zamożnymi o udział w sprawowaniu władzy samorządowej, w niektórych przypadkach taki wpływ uzyskując. Uboga ludność dopominała się, czasem skutecznie, o wolne targi żywnościowe, bez monopoli cenowych cechów miejskich.
Szlachta – zarówno właściciele miast, jak i posiadacze majątków wiejskich – nieustannie dążyła do ograniczenia przywilejów mieszczan, ingerując w ich dochodowy wyszynk piwa, prowadząc własną produkcję rzemieślniczą czy nakładając cła na przejeżdżających kupców. To prowadziło do licznych konfliktów, częściej jednak prawnych niż zbrojnych. Miasta z kolei, jako ośrodki żywnościowo samowystarczalne, wprowadzały u siebie liczne ograniczenia w handlu żywnością dla przyjezdnych tak, by zwiększyć własne dochody. Wprowadzano cła, monopole skupu oraz odpowiednio sterowano miarami towarów obowiązującymi na targach tak, by wyeliminować z uczestnictwa w nich ludność wiejską.
Najliczniejszymi rzemiosłami były rzeźnictwo i piekarnictwo, potem obuwnictwo i płóciennictwo, najsłabiej prosperowało budownictwo i rękodzieła. Czynnikiem zewnętrznym, który spowodował w pewnym momencie upadek miast, była wojna trzydziestoletnia. Jej burzliwy i długotrwały przebieg poczynił ogromne szkody demograficzne oraz ekonomiczne. Niektóre miasta, jak Koźle czy Gliwice, dopiero w XVIII wieku wyrównały ilościowo swoje rzemiosło do stanu notowanego w wieku XVI. Najbardziej po wojnie rozrosły się Prudnik (3000 mieszkańców) i Racibórz (2800 mieszkańców), stając się największymi miastami księstwa. Prudnik był też najbogatszym miastem księstwa, ze swoich majątków ziemskich czerpał dochody dziesięciokrotnie większe aniżeli Opole. W małych miasteczkach, jak Gorzów Śląski, Leśnica czy Woźniki, większość mieszkańców utrzymywała się z rolnictwa.
Wsie.
Szlachta księstwa była zaliczana do szlachty czeskiej, król jako cesarz Rzeszy wedle uznania przyjmował jednak niektóre rody w poczet szlachty niemieckiej. Wśród szlachty nie było równości i występowały trzy jej odrębne stany – panów, rycerzy oraz mniejszej szlachty. Pomiędzy mniejszą szlachtą a chłopami poddanymi istniała nieliczna grupa wolnych chłopów niepodlegający szlachcie, tylko bezpośrednio władzy królewskiej. Byli to głównie bogaci wieśniacy posiadający własną ziemię, wolni młynarze, karczmarze i kuźnicy.
W dobrach wielkiej własności przeważała gospodarka czynszowa, w dobrach średniej i drobnej szlachty – folwarczna. Posiadacze ziemscy stale podnosili obciążenia poddanych. Wymuszano też zmianę statusu tzw. „nieosiedlonych” poddanych – chłopów posiadających własną ziemię i zwolnionych od renty feudalnej, lecz podlegających władzy właściciela wsi (bez jego zgody nie mogli np. sprzedać gospodarstwa) – na „osiedlonych”, bez własnej ziemi, użytkujących ziemię pańską w zamian za czynsz lub pańszczyznę. Najbardziej uciskane wspólnoty wiejskie buntowały się, co doprowadziło do wydania przez króla w 1562 regulacji normujących władztwo feudalne nad chłopami. Pojawiły się spisywane umowy odnośnie do wymiaru konkretnych świadczeń, a wspólnoty miały prawo skarżyć pana do sądu ziemskiego o nadużycia. Prawa chłopstwa były później dalej ograniczane i łamane przez szlachtę, społeczność wiejska była jednak ich świadoma i stawiała temu opór w formie protestów, pozwów sądowych oraz zbiegostwa.
Wzrost cen zboża na przestrzeni XVI wieku stworzył szlachcie okazję do zwiększenia dochodów z produkcji rolnej, co spowodowało dominację gospodarki folwarcznej nad czynszową. I tak np. w dobrach niemodlińskich w 1577 był jeden folwark, w 1584 – już cztery, a w 1720 – dziesięć folwarków. W tym samym okresie pańszczyzna wzrosła z tego powodu kilkukrotnie, z jednodniowej do nawet sześciodniowej w tygodniu. Trudną sytuację chłopstwa pogorszyła wojna trzydziestoletnia, która spowodowała anarchię i powszechny głód. Doprowadziło to do zbiegostwa poddanych na masową skalę, uciekano nie tylko w obrębie księstwa, ale też na Morawy i do innych księstw śląskich.
Warunki geograficzne księstwa opolsko-raciborskiego w postaci licznych lasów, rzek, rozlewisk, bagien i płytko zalegających rud żelaza, z jednej strony były barierą hamującą rozrost osadnictwa, a z drugiej pozwoliły rozwinąć się niektórym gałęziom gospodarki. Drewno spławiano tratwami Odrą do Wrocławia, rozkwitło hutnictwo żelaza opalane węglem drzewnym, a także hodowla ryb. Stawów hodowlanych było tak wiele, że ryby stały się podstawą wyżywienia ludności. W lasach hodowano także świnie, pozostawiając je tam często nawet w zimie. Z roślin na polach, oprócz zbóż, uprawiano przede wszystkim kapustę i groch.

</doc>
<doc id="1605355" url="https://pl.wikipedia.org/wiki?curid=1605355" title="Oswaldo da Silva">
Oswaldo da Silva



</doc>
<doc id="1605357" url="https://pl.wikipedia.org/wiki?curid=1605357" title="Edouard Zeckendorf">
Edouard Zeckendorf

Edouard Zeckendorf (ur. 2 maja 1901 w Liège, zm. 16 maja 1983 w Liège) – belgijski lekarz wojskowy i matematyk. W matematyce znany głównie dzięki dowodowi twierdzenia Zeckendorfa, dotyczącego liczb Fibonacciego, nazwanego później jego nazwiskiem. 
Życiorys.
Zeckendorf był synem holenderskiego dentysty. W 1925 r. uzyskał stopień doktora medycyny Uniwersytetu w Liège i wstąpił do korpusu medycznego armii belgijskiej. Podczas inwazji niemieckiej na Belgię w 1940 r. Zeckendorf został pojmany i pozostał więźniem aż do 1945 r. W tym okresie zapewniał opiekę medyczną innym więźniom wojennym.
Zeckendorf zakończył służbę w armii w roku 1957 w randze pułkownika.

</doc>
<doc id="1605358" url="https://pl.wikipedia.org/wiki?curid=1605358" title="Gatunek kryptyczny">
Gatunek kryptyczny



</doc>
<doc id="1605359" url="https://pl.wikipedia.org/wiki?curid=1605359" title="Gatunki bliźniacze">
Gatunki bliźniacze

Gatunki bliźniacze, gatunki kryptyczne – grupa blisko spokrewnionych gatunków, które są do siebie tak podobne, że utrudnia to rozróżnienie na podstawie morfologii, a jednak występuje u nich całkowita bariera rozrodcza i brak krzyżowania. Gatunki bliźniacze szczególnie często spotyka się wśród organizmów żyjących w środowisku morskim.
Gatunki bliźniacze zostały lepiej poznane z chwilą rozwoju nauk genetycznych, ponieważ genetyka pozwala jasno rozgraniczyć gatunek według sekwencji genomu.

</doc>
<doc id="1605360" url="https://pl.wikipedia.org/wiki?curid=1605360" title="Zbrodnia w Gurowie">
Zbrodnia w Gurowie

Zbrodnia w Gurowie – zbrodnia dokonana 11 lipca 1943 roku przez oddział UPA z grupy „Piwnicz” oraz okoliczną ukraińską ludność cywilną na ludności narodowości polskiej podczas rzezi wołyńskiej. Miejscem zbrodni był Gurów, gmina Grzybowica, powiat włodzimierski, w województwie wołyńskim. Zdaniem Władysława Filara, wskutek tej akcji ocalało jedynie 70 na 480 Polaków, według ustaleń Siemaszków zamordowano 200 Polaków i 2 Żydów.
Gurów był polską kolonią liczącą 52 gospodarstwa, gdzie mieszkało 300 Polaków i kilka rodzin ukraińskich. W drugiej połowie 1942 roku w kolonii została zorganizowana polska grupa konspiracyjna, której dowódcą był Jan Cichocki. Wchodziła ona w skład Odcinka Południe Komendy Obwodu AK Włodzimierz Wołyński.
5 lipca samoobrona otrzymała informację o koncentracji bojówek UPA, w związku z tym mężczyźni ukrywali się na noc, uważano bowiem, że to oni są zagrożeni.
11 lipca w godzinach 2.30–3.00 oddziały UPA podjęły szeroko zakrojoną akcję eksterminacji Polaków w powiecie włodzimierskim. Zaatakowano Gurów, Wygrankę, Żdżary, Zabłoćce, Sądową, Nowiny, Zagaje, Poryck, Oleń, Orzeszyn, Romanówkę, Lachów, Gucin i inne miejscowości zamieszkane przez Polaków. 
Gurów w nocy został otoczony przez upowców ze zgrupowania Martyniuka i Ukraińców z okolicznych wsi: m.in. Iwanicz, Bielicz, Myszkowa. Każdy dom był atakowany przez grupy Ukraińców, wśród których tylko mała część była uzbrojona w broń palną. Do wnętrza domów wrzucano granaty, mordowano siekierami, widłami i innymi ostrymi narzędziami. Lżej ranni, którzy zdołali uciec, kierowali się do sąsiedniego powiatu sokalskiego. Po południu okoliczni chłopi ukraińscy przystąpili do rabunku inwentarza żywego i wszelakiego dobra. Po napadzie wieś została spalona.

</doc>
<doc id="1605362" url="https://pl.wikipedia.org/wiki?curid=1605362" title="Starzec błotny">
Starzec błotny

Starzec błotny ("Tephroseris palustris" ) – gatunek rośliny należący do rodziny astrowatych. Występuje na północy Azji, Europy oraz Ameryki Północnej. W Polsce rzadki gatunek rodzimy, występuje głównie na północy kraju.
Biologia i ekologia.
Roślina dwuletnia, hemikryptofit. Kwitnie w Polsce od maja do lipca. Występuje w miejscach wilgotnych, na brzegach wód, podmokłych łąkach oraz torfowiskach niskich. Liczba chromosomów 2n= 48.
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia).

</doc>
<doc id="1605363" url="https://pl.wikipedia.org/wiki?curid=1605363" title="Senecio congestus">
Senecio congestus



</doc>
<doc id="1605364" url="https://pl.wikipedia.org/wiki?curid=1605364" title="Cineraria congesta">
Cineraria congesta



</doc>
<doc id="1605365" url="https://pl.wikipedia.org/wiki?curid=1605365" title="Senecio palustris">
Senecio palustris



</doc>
<doc id="1605366" url="https://pl.wikipedia.org/wiki?curid=1605366" title="Tephroseris palustris">
Tephroseris palustris



</doc>
<doc id="1605367" url="https://pl.wikipedia.org/wiki?curid=1605367" title="Senecio arcticus">
Senecio arcticus



</doc>
<doc id="1605368" url="https://pl.wikipedia.org/wiki?curid=1605368" title="Othonna palustris">
Othonna palustris



</doc>
<doc id="1605369" url="https://pl.wikipedia.org/wiki?curid=1605369" title="Senecio paluster">
Senecio paluster



</doc>
<doc id="1605370" url="https://pl.wikipedia.org/wiki?curid=1605370" title="Senecio tubicaulis">
Senecio tubicaulis



</doc>
<doc id="1605371" url="https://pl.wikipedia.org/wiki?curid=1605371" title="Cineraria palustris">
Cineraria palustris



</doc>
<doc id="1605375" url="https://pl.wikipedia.org/wiki?curid=1605375" title="Zbrodnia w Orzeszynie">
Zbrodnia w Orzeszynie

Zbrodnia w Orzeszynie – zbrodnia dokonana w niedzielę 11 lipca 1943 przez oddział Ukraińskiej Powstańczej Armii na ludności narodowości polskiej. Miejscem zbrodni była kolonia Orzeszyn położona w gminie Poryck, powiat włodzimierski województwa wołyńskiego.
Wskutek tej akcji na ogólną liczbę 340 mieszkańców zginęło według różnych źródeł od 270 do (co najmniej) 306 Polaków.
W dniu zbrodni rano kolonia została otoczona przez upowców. Napastnicy zabrali do lasu 15 polskich mężczyzn i podjęli próbę ich rozstrzelania, jednak Polacy ratowali się ucieczką. Zginęła tylko jedna osoba.
Około godziny 11, po usłyszeniu strzałów w pobliskim Porycku upowcy przystąpili do eksterminacji pozostałych Polaków. Ludność kolonii spędzono do środka osady tłumacząc, że ma rozpocząć się bój z Niemcami i w centrum kolonii będzie bezpieczniej. Następnie ofiary podzielono na dwie grupy i rozstrzelano. Rannych dobijano bagnetami. Zwłoki ofiar wrzucono do sowieckich okopów z lat 1940–1941.
Domy Polaków zostały obrabowane i w późniejszym czasie spalone.

</doc>
<doc id="1605380" url="https://pl.wikipedia.org/wiki?curid=1605380" title="Zbrodnia w Sądowej">
Zbrodnia w Sądowej

Zbrodnia w Sądowej – zbrodnia dokonana 11 lipca 1943 roku przez partyzantów UPA oraz chłopów ukraińskich na ludności narodowości polskiej. Miejscem zbrodni była kolonia Sądowa, gmina Grzybowica, powiat włodzimierski, w województwie wołyńskim.
11 lipca roku po południu, zerwawszy uprzednio mosty na rzece Ług, co miało utrudnić Polakom ucieczkę do Włodzimierza Wołyńskiego, 100-osobowa grupa upowców i chłopów ukraińskich otoczyła Sądową i przystąpiła do mordowania mieszkańców miejscowości. Część Polaków ratowała się uciekając oraz ukrywając w różnych miejscach. Niektórych zabrał pociąg relacji Włodzimierz Wołyński-Lwów.
Następnego dnia, po powrocie ocalałych do domów, nastąpił drugi atak. Po dokonaniu zbrodni wieś została obrabowana i spalona.
Zbrodni w Sądowej dokonał oddział UPA, który wcześniej zaatakował także kościół w Porycku. 
Zdaniem Władysława Filara spośród 600 Polaków ocalało jedynie 20. Według Władysława i Ewy Siemaszków zginęło około 160 mieszkańców Sądowej. Wersję podawaną przez Siemaszków potwierdza Grzegorz Motyka.

</doc>
<doc id="1605382" url="https://pl.wikipedia.org/wiki?curid=1605382" title="Tomasz Zygadło">
Tomasz Zygadło

Tomasz Tadeusz Zygadło (ur. 23 grudnia 1947 w Warszawie, zm. 17 września 2011 w Warszawie) – polski reżyser filmowy i teatralny, scenarzysta. Znany jako twórca filmów o ludziach niepogodzonych ze swoim życiem.
Syn koncertmistrza Tadeusza Zygadły i brat Jacka Zygadły, operatora filmowego.
Życiorys.
Absolwent Wydziału Reżyserii PWSFTviT w Łodzi (absolutorium 1970, dyplom 1976; pierwotnie studiował socjologię na Uniwersytecie Warszawskim).
Po studiach związał się z warszawską Wytwórnią Filmów Oświatowych. Pierwszym samodzielnym filmem był dokument "Szkoła podstawowa". Za reportaż ten reżyser otrzymał kilka znaczących nagród. W roku 1977 zrealizował swój pierwszy film fabularny – "Rebus".
W latach 1992–1999 był zatrudniony na stanowisku reżysera w łódzkim Teatrze im. Stefana Jaracza.
Pochowany na cmentarzu Bródnowskim (kwatera 57A-4-22).
Spektakle teatralne (wybór).
Teatr Dramatyczny im. Jana Kochanowskiego w Opolu
Teatr Powszechny w Warszawie
Stary Teatr im. Heleny Modrzejewskiej w Krakowie
Teatr im. Stefana Jaracza w Łodzi
Teatr Satyry „Maszkaron” w Krakowie
Bałtycki Teatr Dramatyczny im. Juliusza Słowackiego w Koszalinie
Teatr Impresaryjny we Włocławku
Teatr im. Juliusza Słowackiego w Krakowie
Teatr Polski w Poznaniu
Teatr Ateneum w Warszawie
Teatr Polski w Warszawie
Lubuski Teatr im. L. Kruczkowskiego w Zielonej Górze
Teatr Nowy w Łodzi

</doc>
<doc id="1605385" url="https://pl.wikipedia.org/wiki?curid=1605385" title="Aspiracje społeczne">
Aspiracje społeczne

Aspiracje społeczne – pragnienia lub dążenia dotyczące udziału w działalności wymagającej nawiązywania kontaktów interpersonalnych. Do aspiracji społecznych można zaliczyć aspiracje kierownicze, aspiracje towarzyskie, aspiracje prestiżu społecznego oraz aspiracje prospołeczne.

</doc>
<doc id="1605387" url="https://pl.wikipedia.org/wiki?curid=1605387" title="Zbrodnia w Zagajach">
Zbrodnia w Zagajach

Zbrodnia w Zagajach – zbrodnia dokonana 11 bądź 12 lipca 1943 roku przez oddział UPA z grupy „Piwnicz” na ludności narodowości polskiej podczas rzezi wołyńskiej. Miejscem zbrodni była kolonia Zagaje, gmina Podberezie, powiat horochowski, w województwie wołyńskim. Zdaniem Władysława Filara, wskutek tej akcji spośród 350 Polaków ocalało jedynie kilkunastu, według ustaleń Siemaszków zamordowano 260 Polaków.
Około godziny trzynastej do wsi na furmankach niespodziewanie wjechali okoliczni Ukraińcy uzbrojeni w szpadle, siekiery, widły, kosy, noże. Za nimi podążali upowcy z bronią palną. Dowodzili nimi Ukrainiec Fedyn z Gurowa wraz z bratem i Iwan Żuk z Wygranki. Napastnicy rozbiegli się po wsi dokonując mordów.
W domu Władysława Szuberta, Ukraińcy dzięki pomocy jego czeladnika odkryli 35 ukrywających się osób. Wszystkie zostały zamordowane; zabójcy pokłócili się o łupy, które miały zostać podzielone w zależności od tego, kto zabił więcej ludzi. Zwłoki pomordowanych zakopywano w różnych miejscach, a ciała dzieci wrzucono do studni. Wieś została spalona, a murowana kaplica zniszczona.

</doc>
<doc id="1605391" url="https://pl.wikipedia.org/wiki?curid=1605391" title="Chojuro">
Chojuro

Grusza 'Chojuro' – odmiana uprawna (kultywar) gruszy należąca do grupy grusz azjatyckich, o późnej porze dojrzewania (odmiana zimowa). Odmiana bardzo stara, znaleziona w 1895 roku przez Chōjūrō Tōma jako przypadkowa siewka gruszy chińskiej w Kawasaki w Japonii. Jest bardzo rozpowszechniona na całym świecie, spotyka się ją we wszystkich krajach, w których można uprawiać grusze wschodnie. W Polsce ma małe znaczenie, spotyka się ją w uprawie amatorskiej, podobnie jak i inne odmiany z tej grupy.

</doc>
<doc id="1605392" url="https://pl.wikipedia.org/wiki?curid=1605392" title="N1ckola">
N1ckola

N1ckola – polski serial internetowy, wyprodukowany przez Agorę i A2 Multimedia na licencji wytwórni EQAL.
Serial dostępny jest na stronie oficjalnej. Pierwszy odcinek wyemitowany został 26 stycznia 2009. 25 minutowe odcinki serialu można było oglądać także w telewizyjnej czwórce.
Fabuła.
To serial o grupie młodych ludzi, którzy zostają wplątani w niebezpieczną intrygę, powiązaną z tajemniczą organizacją "The Order". Ola, zwyczajna młoda dziewczyna mieszkająca w Londynie, odkrywa nagle, że interesują się nią dziwni ludzie. Ktoś chce zrobić jej krzywdę. Ucieka do Polski, ale okazuje się, że jej problemy dopiero się zaczynają. 
Przestaje być pewne, kto jest przyjacielem, a kto wrogiem, komu Ola może zaufać.
Co gorsza, wydaje się, że to coś w niej przyciąga prześladowców. 
Ola jest "trait-positive", ma szczególną właściwość krwi, co czyni ją celem organizacji, która nie cofnie się przed niczym, żeby osiągnąć swój cel.

</doc>
<doc id="1605397" url="https://pl.wikipedia.org/wiki?curid=1605397" title="Filologia rosyjska">
Filologia rosyjska

Rusycystyka (filologia rosyjska) – dyscyplina zajmująca się badaniem języka, kultury i literatury rosyjskiej. Stanowi część slawistyki.

</doc>
<doc id="1605398" url="https://pl.wikipedia.org/wiki?curid=1605398" title="Ugur Yildirim">
Ugur Yildirim

Uğur Yıldırım (ur. 8 maja 1982 roku w Apeldoorn w Holandii) – piłkarz holenderski tureckiego pochodzenia, grający na pozycji pomocnika w AGOVV Apeldoorn.
Kariera.
Ugur Yıldırım rozpoczynał karierę w klubie Eerste Divisie – Go Ahead Eagles. Nie miał większych problemów z przebiciem się do pierwszego składu, czego dowodem było rozegrane przez niego 18 meczów w debiutanckim sezonie. W kolejnych natomiast wyrobił sobie tak dobrą markę, że zdobyte przez niego 6 goli w sezonie 2003/04 przeciwko klubowi SC Cambuur tylko potwierdziło transfer do SC Heerenveen. W trakcie trzech lat pobytu w klubie Eredivisie był pewniakiem, mimo to w 2007 roku zdecydował się na transfer do Gaziantepspor. Po sezonie 2007/08 przeszedł do klubu Sivasspor, gdzie przez długi czas leczył kontuzję i zagrał w zaledwie 2 meczach. Na początku 2009 roku zainteresowanie Yildirimem wyraził klub Premiership – Blackburn Rovers, ostatecznie Holender zdecydował się podpisać kontrakt z klubem Kasımpaşa S.K.. W 2010 roku został zawodnikiem AGOVV Apeldoorn.
Kariera reprezentacyjna.
Yildirim ma tureckie korzenie i była to przyczyna sporu, dotyczącego jego występów w reprezentacji. Ostatecznie 22 stycznia 2005 roku przyjął powołanie do reprezentacji Holandii i 9 lutego również 2005 roku zagrał w towarzyskim meczu z Anglią.
Specjalista od rzutów wolnych.
W 2005 roku Yildirim wygrał odbywające się miasteczku Marabella nieoficjalne mistrzostwa świata w wykonywaniu rzutów wolnych i wyprzedził Zinédine Zidane.

</doc>
<doc id="1605399" url="https://pl.wikipedia.org/wiki?curid=1605399" title="Pałac w Bukowcu">
Pałac w Bukowcu

Pałac w Bukowcu – zabytkowy pałac usytuowany we wsi Bukowiec w województwie dolnośląskim, w powiecie karkonoskim, w gminie Mysłakowice. 
Historia.
Pierwsze wzmianki na temat Bukowca w źródłach pisanych pochodzą z około 1305 roku. Heincze von Zedlitz wymieniany jest jako pan osiadły na Bukowcu w 1379 roku. Rodzina von Zedlitz panowała na dobrach bukowieckich do połowy XVI wieku. 
Około drugiej połowy XVI wieku w Bukowcu wybudowano renesansowy dwór. Fundator obiektu jest nieznany. Z pewnością był to członek jednej z dwóch panujących rodzin w Bukowcu w XVI wieku. Od 1573 do 1759 roku dobra te przechodzą w ręce rodziny von Reibnitz, która odsprzedała je Friedrichowi Gottardowi von Richthofenowi. Następnie Bukowiec w 1762 roku zakupiła wdowa Barbara Helena von Festenberg Packisch, od której wieś nabył w 1770 roku von Luck, od tegoż w 1774 roku – Carl Ferdinand von Seherr-Thoss. Rok 1744 przyniósł niewielką przebudowę pałacu, który powiększono i przekryto dachem mansardowym. W 1785 roku Eleonora Prittwitz sprzedała majątek Friedrichowi Wilhelmowi von Redenowi, ówczesnemu królewsko-pruskiemu ministrowi górnictwa na Górnym Śląsku. Redenowie dokonali gruntownej przebudowy w stylu klasycystycznym. Utworzono jeden z pierwszych parków krajobrazowych na Dolnym Śląsku. Cały majątek został ukształtowany w typie angielskiej farmy ozdobnej, w skład której wchodziły pałac oraz zabudowa folwarczna otoczone rozległym parkiem romantycznym. Inspiracji dostarczały hrabiemu liczne podróże do Anglii. Po śmierci hrabiego von Redena w 1815 roku, Bukowiec przeszedł w posiadanie jego żony Fryderyki Karoliny, po której posiadłość odziedziczyła jej siostrzenica Maria Karolina von Rotenhan. Po niej właścicielem majątku został najmłodszy syn Marii Karoliny, emerytowany królewsko-pruski rotmistrz, Hermann von Rotenhan. Ostatni właściciel – Friedrich von Rotenhan – podjął próbę renowacji i restauracji majątku pod nadzorem konserwatora zabytków prowincji dolnośląskiej, Günthera Grundmanna.
W latach siedemdziesiątych XX wieku w pałacu mieściła się szkoła rolnicza oraz kilka innych instytucji. W roku 1986 budynek był remontowany, między innymi uzupełniono i wymieniono uszkodzone elementy więźby dachowej. 
Architektura.
Pałac usytuowany jest przy drodze z Bukowca do Krogulca. Jest budowlą trzykondygnacyjną, założoną na planie nieregularnego czworoboku, ze sklepionymi piwnicami w przyziemiu. W narożniku od południa i zachodu znajdują się dwa ryzality wieżowe. Bryła nakryta jest czterospadowym dachem mansardowym. Główna elewacja (północna) jest sześcioosiowa, z głównym wejściem umieszczonym na osi. Do wejścia ujętego w portal prowadzą wysokie schody. Wewnątrz pałacu w pomieszczeniach parteru i pierwszego piętra zachowały się sztukaterie. W jednej z sal parteru jest interesujący kominek.
W pobliżu pałacu znajdują się zabudowania folwarczne otoczone rozległym parkiem krajobrazowym z licznymi pawilonami parkowymi.
Obecnie w pałacu mieści się siedziba Związku Gmin Karkonoskich, przy czym folwark i park został wydzierżawiony od Agencji Nieruchomości Rolnych przez Fundację Dolina Pałaców i Ogrodów Kotliny Jeleniogórskiej z zamiarem stworzenia tu centrum edukacyjno-szkoleniowego.

</doc>
<doc id="1605400" url="https://pl.wikipedia.org/wiki?curid=1605400" title="William P. Spratling">
William P. Spratling

William Phillip Spratling (ur. 13 października 1863 w Lafayette, zm. 22 grudnia 1915) – amerykański lekarz, neurolog i epileptolog. Był pierwszym kierownikiem Craig Colony for Epileptics (od 1893 do 1898 roku), współzałożycielem National Association for the Study of Epilepsy.

</doc>
<doc id="1605401" url="https://pl.wikipedia.org/wiki?curid=1605401" title="Archie Williams">
Archie Williams

Archibald ("Archie") Franklin Williams (ur. 1 maja 1915 w Oakland w Kalifornii, zm. 24 czerwca 1993 w Fairfax w Kalifornii) – amerykański lekkoatleta sprinter, mistrz olimpijski.
Był Afroamerykaninem. Jako lekkoatleta specjalizował się w biegu na 400 metrów. Nie był szerzej znany przed 1936. Natomiast w tym roku systematycznie poprawiał swe rekordy życiowe, aż w przedbiegu podczas akademickich mistrzostw USA (NCAA) ustanowił rekord świata na 400 metrów wynikiem 46,1 s. Na igrzyskach olimpijskich w 1936 w Berlinie zdobył złoty medal na tym dystansie. Startował wyczynowo do 1939, ale nie odniósł większych sukcesów.
Po ukończeniu University of California, Berkeley Williams zdobył uprawnienia pilota statków powietrznych, a następnie instruktora lotnictwa. W czasie II wojny światowej był instruktorem czarnoskórych pilotów w Tuskegee. Służył w Siłach Powietrznych Stanów Zjednoczonych przez 22 lata dochodząc do stopnia podpułkownika..

</doc>
<doc id="1605403" url="https://pl.wikipedia.org/wiki?curid=1605403" title="Dylan Vox">
Dylan Vox

Dylan Vox (ur. 25 grudnia 1978 w Atlancie) – amerykański aktor i producent telewizyjny i filmowy, blogger, występujący także w produkcjach pornograficznych pod pseudonimem Brad Benton.
Życiorys.
Wczesne lata.
Urodził się w Atlancie w stanie Georgia. Miesiąc po swoich narodzinach został zaadaptowany przez Donnę Blount. Wychowywał się w Marietta w Georgia. Studiował balet na Belleston Academy.
Już w młodym wieku zaczął jeździć konno i brał udział w zawodach regionalnych i krajowych Western pleasure. Po ukończeniu szkoły średniej, uzyskał tytuł licencjata w dziedzinie nauk politycznych i dziennikarstwa na Georgia Southern University. Następnie przeniósł się do Denver w stanie Kolorado i trenował łyżwiarstwo figurowe w Olympic Training Center z Carol Fox, gdzie odniósł pewien sukces na poziomie krajowym ze swoją partnerką Erin Bales. Uzyskał tytuł Master of Business Administration na Uniwersytecie w Denver, po czym przeniósł się do Kalifornii i latach 2004–2006 w Malibu uczył się na Pepperdine University, który ukończył ze stopniem Juris Doctor (doktor prawa). Zrezygnował jednak z kariery prawniczej. Studiował aktorstwo w Groundlings, Brian Reise Studio i Hollins College Summer Program.
Kariera.
W 2000 pod pseudonimem Brad Brantley wziął udział w gejowskim filmie porno "Home Movies". W latach 2001-2012 jako Brad Benton wystąpił w blisko stu filmach erotycznych, zdobywając jedenaście nagród przemysłu pornograficznego GayVN Award, a także osiem nominacji do tego lauru.
Pojawił się także w musicalu "Debbie Does Dallas" oraz hip-hoperze "City Kid". Wystąpił jako Colin w trzech odcinkach serialu gejowskiego "Hotel Dante" ("Dante's Cove", 2006), spin offie serialu LGBT "The Lair" (2007-2009), który przysporzył mu popularność medialną. W krótkim metrażu D.K. Johnstona "The Cypherian" (2009) otrzymał rolę Lucyfera. 
Można go było dostrzec również w dreszczowcu "Pornography: A Thriller" (2009) w roli Jasona Steele'a, filmie katastroficznym "Titanic II" (2010) jako Dwayne'a Stevensa, "Megarekin kontra krokozaurus" ("Mega Shark vs Crocosaurus", 2010) jako CWO Butowskiego, "Inwazja rekinów" ("Jersey Shore Shark Attack", 2012) w roli Spencera u boku Jacka Scalii oraz "Hercules Reborn" (2014) jako Nikos z Johnem Henniganem, Christianem Oliverem i Jamesem Duvalem.
Był producentem "" ("Sharknado 2: The Second One", 2014) i "Rekinado 3" ("Sharknado 3: Oh Hell No!", 2015) z Tarą Reid, Ianem Zieringiem i Davidem Hasselhoffem. 
Jako zdeklarowany homoseksualista, pisał dla wielu portali o tematyce LGBT, w tym dla „Gay Games Blog”, a także był twórcą bloga o nazwie „21st – Century Vox”, redaktorem sportowym i felietonistą na portalu GayWired.com.

</doc>
<doc id="1605405" url="https://pl.wikipedia.org/wiki?curid=1605405" title="Pałac w Ciszycy">
Pałac w Ciszycy

Pałac w Ciszycy – pałac znajdujący się w gminie Mysłakowice, w północno-wschodniej części Kotliny Jeleniogórskiej, położony u stóp wzgórza Radziwiłówka.
Historia.
Pierwszym znanym właścicielem posiadłości był hrabia Malzan, następnym śląski minister prowincji hrabia Karl Georg von Hoym, który w latach 90. XVIII w. wzniósł niewielki pałacyk w stylu empire. W 1825 roku dwór wraz z majątkiem, po trzyletnim okresie dzierżawy, nabył książę Antoni Henryk Radziwiłł, pełniący w latach 1815–1833 funkcję namiestnika Wielkiego Księstwa Poznańskiego. Remont wnętrza został wykonany pod wpływem Karla Friedricha Schinkla. Ściany zostały pokryte tapetami ze znanej fabryki z Kessel, w meblach przeważały motywy neogotyckie. Ciszycę odwiedzał w swoim czasie brat ówczesnego króla, książę Wilhelm Pruski z żoną. Po śmierci Antoniego Radziwiłła (w 1833) i jego żony Luizy Pruskiej majątek odziedziczyła córka Eliza, zaręczona w młodości z księciem Wilhelmem, która mieszkała w Ciszycy do śmierci w 1834 roku. 
Następnie dobra przeszły w posiadanie kolejnej córki Antoniego Radziwiłła, Wandy, żony księcia Adama Czartoryskiego. Potomkowie Wandy i Adama Czartoryskich mieszkali w Ciszycy do 1927 roku tj. do czasu, gdy majątek zakupił baron von Stein-Äcker, który poddał pałacyk renowacji. W latach 30. posiadłość należała do Solly Edelmann. W 1938 zrealizowano tu film „Legenda miłosna”, odtwarzający dzieje romansu Elizy i Wilhelma. Obecnie pałac i oficyna są własnością prywatną.
Opis obiektu.
Pałac w Ciszycy jest prostą, jednopiętrową budowlą, na planie prostokąta, krytą czterospadowym, mansardowym dachem ozdobionym facjatkami. Od północnego zachodu łączy się z nim jednopiętrowy budynek służbowy, na parterze murowany z górną kondygnacją z drewna. Fasady południowo-wschodnia i południowo-zachodnia liczą po 7 osi okiennych, elewacje boczne po 5. W kierunku poziomym podzielone są na kondygnacje płaskim gzymsem listwowym. Elewację główną wyróżnia trzyosiowy, lekko wysunięty ryzalit przystrojony w partii górnej ornamentami empirowymi i gzymsem zwieńczonym fryzem kostkowym. Nieistniejący obecnie balkon wsparty był na czterech doryckich kolumnach, przed którymi rozpościerał się taras. Dekoracji fasad, obecnie pokrytych niefortunnie narzutem tynkowym, dopełniały ozdobne podokienniki wykonane w tynku. Wewnątrz zachowały się tylko fasetowe plafony oraz częściowo stolarka z pocz. XIX w. – okna i drzwi.
W otoczeniu budynku znajdował się romantyczny park, z którego do dziś zachowały się niektóre okazy roślin: 18-metrowy tulipanowiec amerykański liczący około 250 lat, ponad 200-letnie sosny wejmutki, dwa buki pospolite, dąb szypułkowy w odmianie stożkowej. Park jest obecnie zaniedbany.

</doc>
<doc id="1605406" url="https://pl.wikipedia.org/wiki?curid=1605406" title="KenKen">
KenKen

KenKen lub KEN-KEN – łamigłówka arytmetyczno-logiczna wynaleziona przez japońskiego nauczyciela Tetsuya Miyamoto. Nazwa wywodzi się od japońskich słów oznaczających "mądry kwadrat". Po raz pierwszy szeroko opisana została w amerykańskim dzienniku New York Times 8 lutego 2009 roku.
Zasady.
Diagram łamigłówki KenKen może mieć wymiary od 3x3 do 9x9. W diagram wpisuje się cyfry od 1 do n, gdzie n jest rozmiarem diagramu; np. w diagramie o wymiarach 3x3 gra się cyframi od 1 do 3, a w diagramie 9x9 cyframi od 1 do 9. Wewnątrz diagram podzielony jest pogrubionym obramowaniem na tzw. klatki. Każda z klatek ma przypisane działanie arytmetyczne, cyfry wewnątrz klatki muszą spełniać to działanie. Cyfry mogą powtarzać się wewnątrz klatki, ale nie mogą powtarzać się w tych samych kolumnach i wierszach diagramu.
Przykład diagramu 6x6.
Celem gry jest wypełnienie diagramu o rozmiarach 6x6 cyframi od 1 do 6 tak, aby:
W przestawionym przykładzie:
Odmiany KenKen.
Bardziej skomplikowane łamigłówki KenKen wymagają od gracza odnalezienia cyfr oraz ustalenia działania na tych cyfrach w ramach klatki: dodawania, odejmowania, mnożenia lub dzielenia.

</doc>
<doc id="1605407" url="https://pl.wikipedia.org/wiki?curid=1605407" title="Łabędzi śpiew (film)">
Łabędzi śpiew (film)

Łabędzi śpiew – polska komedia obyczajowa z roku 1988 w reżyserii Roberta Glińskiego.
Obsada.
oraz:
i inni

</doc>
<doc id="1605412" url="https://pl.wikipedia.org/wiki?curid=1605412" title="Język Aranda">
Język Aranda



</doc>
<doc id="1605418" url="https://pl.wikipedia.org/wiki?curid=1605418" title="Dzielenie kart kodujących">
Dzielenie kart kodujących

Dzielenie kart kodujących (ang. "Card Sharing") – metoda pozwalająca na dekodowanie sygnału cyfrowych platform telewizyjnych za pomocą kilku dekoderów jednocześnie, ale z użyciem tylko jednej karty abonenckiej. Legalność takiego postępowania zależy od treści postanowień regulaminu operatora karty. Niektórzy operatorzy dopuszczają rozdzielanie usług swojej karty, tylko o ile odbywa się ono w obszarze jednego gospodarstwa domowego (co powoduje, że abonenci rzadziej korzystają z usług konkurencji).
Terminu Card Sharing używa się w Polsce zwykle w kontekście działań niezgodnych z prawem, natomiast określenia dzielenie kart kodujących w przypadku urządzeń działających lokalnie (Splitterów), które z racji swego relatywnie niewielkiego zasięgu znacząco utrudniają ich nielegalne zastosowanie.
Card Sharing jest możliwy w przypadku podłączenia odbiornika telewizji cyfrowej do sieci internetowej. Jeden z użytkowników, który nabył w legalny sposób możliwość odbioru treści kodowanej, udostępnia ją przy pomocy specjalistycznego oprogramowania (które może być zainstalowane zarówno na komputerze, jak i w samym odbiorniku). Osoba taka (zwana potocznie „dawcą”) przekazuje dołączającym się do niego („biorcom”) swój adres IP oraz hasło dostępu. Często osoba ta, posiadająca kartę i opłacająca legalnie abonament, otrzymuje wynagrodzenie lub zwrot kosztów poniesionych na zakup licencji.
Z technicznego punktu widzenia nie przesyła się całej zakodowanej treści, a tylko odszyfrowane słowo kontrolne (DCW – ang. "Decrypted Control Word") o długości 16 bajtów. Dzięki temu poprzez wykonywanie krótkich transferów o stosunkowo niskiej częstości powtarzania (w przybliżeniu jedno słowo na osiem sekund) następuje szerokie rozpowszechnienie się takiego procederu, gdyż nie wymaga ono wysokiej przepustowości łącza internetowego.
Jednym z pierwszych odbiorników telewizji cyfrowej z dostępem do Internetu był Dreambox. Obecnie coraz więcej firm produkuje odbiorniki zdolne do przesyłania danych poprzez globalną sieć. Na dekodery takie często powstaje alternatywne oprogramowanie, oferujące opisywane możliwości.

</doc>
<doc id="1605419" url="https://pl.wikipedia.org/wiki?curid=1605419" title="Noc Królowej Żądzy">
Noc Królowej Żądzy

Noc Królowej Żądzy – debiutancki album studyjny polskiego zespołu thrashmetalowego – Destroyers wydany w 1989 roku. Muzyka na nim zawarta to szybki, agresywny metal, którym charakteryzowały się polskie zespoły tego nurtu z końca lat 80., np. Turbo z okresu "Ostatniego wojownika", Wilczy Pająk, Stos, Kat. Album został nagrany w warszawskim Exodus Studio, zaś jego wydawcą został Tonpress.
Reedycja.
10 listopada 2008 roku Metal Mind Productions wydał reedycję anglojęzycznej wersji "Nocy Królowej Żądzy" – "A Night Of The Lusty Queen", jednak zawartość tego wydawnictwa jest inna. Na oficjalnej stronie Metal Mind Productions jest informacja, iż płyta jest wzbogacona o polskojęzyczne wersje utworów. Tymczasem niektóre albumy zawierają jedynie wersję polskojęzyczną płyty, bez utworów anglojęzycznych. Do reedycji dołączone są utwory bonusowe:

</doc>
