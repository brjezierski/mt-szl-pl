<doc id="1612538" url="https://pl.wikipedia.org/wiki?curid=1612538" title="Indygate">
Indygate

Indygate – określenie skandalu, który wybuchł podczas Grand Prix Stanów Zjednoczonych Formuły 1 w sezonie 2005, kiedy to do wyścigu, mającego miejsce 19 czerwca, wystartowało jedynie 6 ze zgłoszonych 20 kierowców (byli to zawodnicy zespołów używających opon Bridgestone, tj. Ferrari, Jordan i Minardi). Pozostałe 7 zespołów, używających opon Michelin, wycofało się po okrążeniu rozgrzewkowym, z powodu obaw o bezpieczeństwo.
Kilka uszkodzeń opon przed wyścigiem, w szczególności wypadek Ralfa Schumachera na zakręcie 13 podczas piątkowego treningu, spowodowało, że firma Michelin ostrzegła siedem zespołów, którym dostarczała opony (tj. BAR, Renault, Williamsa, McLarena, Saubera, Red Bulla i Toyotę), iż uważa, że przy aktualnej konfiguracji toru ich udział w wyścigu jest niebezpieczny, szczególnie, że od sezonu 2005 regulamin zabraniał zespołom wymiany opon podczas wyścigu, według Michelina problemem była również nawierzchnia toru oraz konfiguracja zakrętu 13.
FIA odrzuciła żądania Michelina dotyczące zmiany konfiguracji zakrętu 13 (a dokładnie wprowadzenia tam szykan), argumentując to tym, iż według nich byłoby to krzywdzące dla zespołów używających opon Bridgestone, a ponadto zmiana ta, dokonana "na ostatnią chwilę", spowodowałaby, że na zakrętach tych z powodu niedostatecznego zaznajomienia kierowców z nimi, miałoby miejsce wiele wypadków. FIA nie wyraziła również zgody na propozycję Michelina dotyczącą zmiany opon na ogumienie sprowadzone do Indianapolis w trybie awaryjnym. Zespoły używające opon Michelin, z powodu braku kompromisu z FIA, postanowiły nie brać udziału w wyścigu.
Zwycięzcą wyścigu został Michael Schumacher, przy czym było to jego jedyne zwycięstwo w tamtym sezonie. Wydarzenia podczas Grand Prix Stanów Zjednoczonych postawiły Formułę 1 w negatywnym świetle, szczególnie w Stanach Zjednoczonych.
Przed wyścigiem.
Uszkodzenia opon Michelina.
17 czerwca podczas popołudniowej sesji treningowej, Ralf Schumacher (Toyota) na skutek uszkodzenia tylnej lewej opony miał wypadek na zakręcie 13, wskutek czego nie był w stanie wystartować w wyścigu – zespół postanowił zastąpić go Ricardo Zontą. Podobny wypadek Schumacher miał w sezonie 2004, również na zakręcie 13 (jeździł wtedy Williamsem). Zakręt 13 na torze Indianapolis Motor Speedway to nachylony pod kątem łuk, który można przejechać z dużą prędkością, przy czym powoduje on większe niż przeciętne zużycie opon. Następnego dnia Michelin oświadczył, że nie rozumie, dlaczego opona zawiodła, i ogłosił zamiar sprowadzić w trybie awaryjnym z Clermont-Ferrand inne, bezpieczniejsze opony. Jednakże opony takie były stosowane podczas Grand Prix Hiszpanii i również sprawiały problemy.
Korespondencja pomiędzy Michelinem i FIA.
W liście z 18 czerwca do dyrektora wyścigowy FIA Charlie Whitinga, przedstawiciele Michelina, Pierre Dupasquier i Nick Shorrock, napisali, że nie wiedzą, dlaczego uszkodziła się opona Ralfa Schumachera, i dopóki nie zostanie zmniejszona prędkość bolidów na zakręcie 13, nie mogą zagwarantować bezpieczeństwa swoich opon na więcej niż 10 okrążeń. Whiting odpowiedział 19 czerwca – stwierdził on, że jest zaskoczony tym, iż Michelin nie dostarczył odpowiednich opon. Wygłosił również kilka odpowiedzi na propozycje zespołów, na przykład że dostarczenie nowych opon byłoby "pogwałceniem zasad narzuconych przez stewardów", oraz że wprowadzenie szykany do zakrętu 13 jest niemożliwe – gdyby tak się stało, Grand Prix Stanów Zjednoczonych stało by się wyścigiem nieuznawanym przez FIA, a zatem jego wyniki nie wliczałyby się do ogólnej klasyfikacji. Stwierdził też, że wprowadzenie tych zmian byłoby "grubo nie w porządku" wobec zespołów używających opon Bridgestone.
W drugim liście, również z 19 czerwca, Dupasquier i Shorrock potwierdzili, że jeśli nie zostaną wprowadzone zmiany w konfiguracji toru, to firma Michelin nie pozwoli zespołom używającym ich opon na wzięcie udziału w wyścigu. Whiting odpisał, że żadne zmiany nie zostaną wprowadzone, i zasugerował zespołom ograniczenie prędkości na zakręcie 13 oraz wymianę opon, która byłaby dozwolona wtedy, gdy w grę wchodzi bezpieczeństwo kierowcy.
Próby kompromisu.
Paul Stoddart, ówczesny właściciel Minardi (zespołu używającego opon Bridgestone), 22 czerwca opublikował opis wydarzeń przed wyścigiem. Ujawnił on szczegóły spotkania, które miało miejsce 19 czerwca o godzinie 10 przed południem czasu lokalnego (). W spotkaniu tym brali udział: Tony George (właściciel toru Indianapolis), Bernie Ecclestone (prezydent i dyrektor generalny FOM i FOA), szefowie zespołów (z wyjątkiem Jeana Todta z Ferrari) i przedstawiciele techniczni Michelina.
Według Stoddarta spotkanie wyglądało następująco: przedstawiciele Michelina podtrzymywali stanowisko, że wyścig może być niebezpieczny, i poprosiły przedstawicieli zespołów używających opon Bridgestone (tj. Stoddarta i Colina Kollesa z Jordana) o zgodę na wybudowanie szykany na zakręcie 13. Obecni szefowie zgodzili się na odrzucenie rad FIA o ograniczenie przez zespoły używające Michelinów prędkości na zakręcie 13, ponadto odrzucili możliwość robienia pit stopów co 10 okrążeń, utrzymując, że wprowadzenie szykany byłoby najlepszym rozwiązaniem, prosząc również technicznych reprezentantów o jej plany. Bernie Ecclestone wyraził chęć skontaktowania się z Todtem oraz Maksem Mosleyem, prezydentem FIA (który nie przybył na wyścig), i zaproponował wznowienie obrad, kiedy Mosley odpowie.
Ecclestone powrócił na spotkanie o około 10:55 i poinformował, że Todt nie wyraził zgody na wybudowanie szykany na zakręcie 13, utrzymując jednocześnie, że to problem FIA i Michelina, a nie jego. Po opublikowaniu przez Stoddarta treści spotkania Todt utrzymywał, że nie został poproszony o wyrażenie zgody na wybudowanie szykany, ale i tak by zgody takiej nie wyraził. Ponadto Ecclestone przekazał obecnym na spotkaniu, iż Max Mosley poinformował, że jeśli zostaną wprowadzone jakiekolwiek próby zmian na torze, to niezwłocznie anuluje Grand Prix.
Plany szefów zespołów.
Według Stoddarta po tym fakcie grupa mimo wszystko proponowała dalsze rozwiązania, na przykład zorganizowanie wyścigu nie wliczanego do mistrzostw (jeśli to konieczne, bez Ferrari), pod warunkiem, że zostanie wybudowana szykana na zakręcie 13, jednak w tym celu należałoby zastąpić dyrektora wyścigu i kierowcę safety cara.
Zespoły Michelina przygotowywały się do wezwania 12 kierowców i zaprezentowały plan. Stoddart pisał: "Nie mogę zapewnić, że każdy kierowca zgodziłby się na to, co proponowaliśmy, ale to co mogę powiedzieć z całą pewnością to to, że żaden z nich by nas nie potępił". Kierowcy Ferrari nie wyrazili swojego zdania w tej kwestii, zostawiając decyzję Todtowi. Dziewięciu naradzających się w tej sprawie szefów zespołów postanowiło, że dopóki nie osiągną porozumienia z FIA, to nie wezmą udziału w wyścigu.
Po krótkiej przerwie grupa ponownie zebrała się w biurze Ecclestone’a, a szef Renault, Flavio Briatore, skontaktował się telefonicznie z Mosleyem. Mosley jednoznacznie odrzucił wszystkie propozycje zespołów i powiedział, że poinformował pana Martina (seniora reprezentantów FIA w Stanach Zjednoczonych), że jeśli będą miały miejsce próby zorganizowania wyścigu nie wliczanego do mistrzostw lub podobne, to będzie zagrożona pozycja każdego sportu motorowego w Stanach Zjednoczonych nadzorowanego przez FIA. Po opublikowaniu przez Stoddarta jego wersji wydarzeń Mosley zaprzeczył, iżby miała miejsce taka rozmowa.
Widząc, że jakiekolwiek propozycje nic nie dają, szefowie Michelina, zespołów używających ich opon oraz Paul Stoddart zadecydowali, że samochody tychże zespołów wprawdzie przystąpią do wyścigu, ale przejadą jedynie okrążenie rozgrzewkowe, a następnie zjadą do boksów, by wycofać się z wyścigu. Stoddart zapytał Colina Kollesa o to, czy samochody Jordana rzeczywiście wezmą udział w wyścigu, i usłyszał odpowiedź pozytywną. Ponadto skontaktował się z nim przedstawiciel firmy Bridgestone i powiedział, że życzy sobie, by samochody Minardi wzięły udział w wyścigu. Ostatecznie Stoddart postanowił, że samochody jego zespołu wezmą udział w wyścigu, ale zaznaczył, że wycofają się one, jeśli samochody Jordana nie ukończą wyścigu.
Tuż przed wyścigiem Ecclestone w wywiadzie dla Martina Brundle'a z telewizji ITV powiedział, że przyszłość Formuły 1 w Stanach Zjednoczonych oraz Michelina w sportach motorowych "nie jest dobra". Powiedział też, że "szczerze powiedziawszy, wydarzenia te nie są winą zespołów".
Po wyścigu.
Wielu kibiców Formuły 1 określało wyścig jako "farsę" i zastanawiało się, czy wyścigi Formuły 1 powinny jeszcze kiedykolwiek odbywać się na torze Indianapolis bądź w ogóle w Stanach Zjednoczonych. David Coulthard powiedział: "To stawia w wątpliwość przyszłość wyścigów Formuły 1 w Stanach Zjednoczonych". Niektórzy twierdzili, że wydarzenia podczas Grand Prix mogą doprowadzić do kompletnego rozłamu, tym bardziej, że Mosley planował utworzyć konkurencyjną serię dla Formuły 1 (GPWC).
Reakcja FIA.
Następnego dnia FIA wydała uzasadnienie odrzucenia próśb o zmianę opon bądź reinstalacji szykany. Wezwała również szefów teamów stosujących opony Michelin na zebranie 29 czerwca w celu omówienia ich zachowania, przez które prawdopodobnie naruszyli warunki Porozumienia Concorde. FIA utrzymywała też, że zespoły te naruszyły Międzynarodowy Kodeks Sportowy, to znaczy:
22 czerwca Max Mosley wydał oświadczenie prasowe w formie "pytań i odpowiedzi", starając się oczyścić FIA z zarzutów. Przedstawił on analogiczną, hipotetyczną sytuację, w której silniki pewnego dostawcy zużywają zbyt dużo oleju z powodu wysokiej bocznej specyfikacji na jednym zakręcie, a radą na to jest zmniejszenie szybkości podczas wjazdu na tenże zakręt. Wielokrotnie powtarzał, że powodem niezainstalowania szykany na zakręcie 13 był fakt, iż nigdy wcześniej nie została ona przetestowana i stanowiłaby zagrożenie. Zwrócił on również uwagę na to, że alternatywne rozwiązania, które przedstawiła FIA, były wykonalne, a zespoły mogły jako alternatywy użyć pit lane.
29 czerwca Światowa Rada Sportów Motorowych FIA uznała, że zespoły są winne dwóch pierwszych zarzutów FIA (tj. brak odpowiednich opon i odmówienie startu), a trzech następnych – nie. O karach postanowiono zadecydować 14 września.
22 lipca Światowa Rada Sportów Motorowych odwołała poprzednią decyzję i oczyściła zespoły Michelina ze wszystkich zarzutów, poprzez "dowody przekazane ostatnio Senatowi FIA". Zespoły nie podległy restrykcjom prawnym stanu Indiana (chodziło o narażenie innych na wypadek, gdyby wzięto udział w wyścigu).
Odszkodowania.
28 czerwca Michelin ogłosił, że odda pieniądze za bilety na Grand Prix wszystkim tym, którzy je kupili. Pod koniec września firma ta wydała czeki na kwotę, która równała się cenie wszystkich biletów na Grand Prix Stanów Zjednoczonych, i przekazała je biurze toru Indianapolis w celu przesłania ich każdemu widzowi.
Pojawiły się plotki o zorganizowaniu na torze Indianapolis drugiego, nie wliczanego do klasyfikacji mistrzostw wyścigu. Zaproponował to Ron Dennis podczas Grand Prix Francji, sugerując, że eliminacja taka mogłaby odbyć się po ostatnim wyścigu sezonu, i że ma zamiar przedyskutować tę kwestię z Bernie Ecclestonem. Następnego dnia jednak Tony George stwierdził, że nie ma takiej możliwości.

</doc>
<doc id="1612540" url="https://pl.wikipedia.org/wiki?curid=1612540" title="Gateway brama do gwiazd">
Gateway brama do gwiazd



</doc>
<doc id="1612548" url="https://pl.wikipedia.org/wiki?curid=1612548" title="Piotr Paweł Lutczyn">
Piotr Paweł Lutczyn



</doc>
<doc id="1612549" url="https://pl.wikipedia.org/wiki?curid=1612549" title="Piotr Lutczyn">
Piotr Lutczyn

Piotr Paweł Lutczyn (ur. 13 czerwca 1923 we Lwowie, zm. 29 lipca 1985) – polski reżyser, scenograf i scenarzysta animowanych filmów i seriali dla dzieci, m.in. pełnometrażowej wersji "Koziołka Matołka" (1960), seriali "Dziwne przygody Koziołka Matołka" (1969-1971), "Wędrówki Pyzy" (1972-1983), "Proszę słonia" (1968).

</doc>
<doc id="1612551" url="https://pl.wikipedia.org/wiki?curid=1612551" title="L’Équipe">
L’Équipe

L’Équipe – francuski dziennik sportowy należący do Groupe Amaury (daw. Éditions Philippe Amaury), ukazujący się od 28 lutego 1946.
Pierwotna siedziba redakcji gazety znajdowała się w Issy-les-Moulineaux, przy ulicy Rouget de Lisle 4.
Historia tytułu.
Pod koniec XIX wieku, we Francji, prasa sportowa (wówczas poświęcona głównie kolarstwu), zdominowana była przez jedną gazetę, "Le Vélo", założoną w 1892 roku. Jednakże fakt wzięcia udziału właściciela dziennika (Pierre’a Giffarda) w aferze Dreyfusa, wywołał zamieszanie wokół gazety. Producenci rowerowi (w większości antydreyfusiści), przestali umieszczać reklamy w dzienniku, a tym samym przestali ją finansować. W 1900 roku, zaczęli wspierać konkurencyjną gazetę "L’Auto-Vélo", której właścicielem był Henri Desgrange. Podczas gdy "le Vélo" wydawane było na zielonym papierze, "L’Auto-Vélo" drukowane było na papierze żółtym. Kolor ten, kilka lat później, dał początek żółtej koszulce.
Pierwszy numer "L’Auto-Vélo", wydany został 16 października 1900 roku, kilka dni przed otwarciem letnich igrzysk olimpijskich w Paryżu.
W 1903 roku, między dwoma gazetami wybuchł konflikt. 16 stycznia, Desgrange przegrał proces, a jego dziennik zmienia nazwę na "L’Auto". Wynikiem sporu między dwoma czołowymi gazetami, było pojawienie się na rynku wielu nowych czasopism sportowych.
Desgrange zmuszony był więc szybko znaleźć jakiś sposób, aby odeprzeć atak głównego konkurenta. Przypomniał sobie słowa Géo Lefèvre’a, który zaproponował mu organizację wielkiego wyścigu kolarskiego: le Tour de France. Dnia 19 stycznia 1903 roku, "L’Auto" ogłasza utworzenie "największej przeprawy kolarskiej jaka kiedykolwiek została zorganizowana": będzie to pierwszy Tour de France.
Pomysł okazał się na tyle dobry, że sprzedaż gazety wzrosła kilkukrotnie. Rok później, "Le Vélo", z powodu braku czytelników, zamyka swoją działalność.
W trakcie okupacji, "l’Auto" nadal się ukazywało, lecz tylko do 17 sierpnia 1944 roku, kiedy to na gazetę nałożony został zakaz wydawania.
Jacques Goddet, ówczesny redaktor naczelny, wykorzystał swoje znajomości z ruchem oporu, aby przywrócić dobrą opinię gazety pod inną nazwą: "L’Équipe".
Publikacja "L’Équipe" w nowej formule rozpoczęła się 28 lutego 1946 roku, kiedy ukazywał się trzy razy w tygodniu. W 1948 roku staje się dziennikiem, wykorzystując odejście z rynku głównych konkurentów ("l’Élan" i "le Sport").
W 1968 roku, gazeta została kupiona przez grupę "Philippe Amaury Publications", którą od śmierci Philippe’a Amaury w 2006 roku, zarządza jego żona Marie-Odile.
W listopadzie 2008 roku, "L’Équipe" przybyło dwóch konkurentów od 1988 roku: "Le 10 Sport" oraz "Aujourd’hui Sport"
Do najlepszych dziennikarzy w historii "L’Équipe", zalicza się Pierre’a Chany’ego, Antoine’a Blondina oraz Gabriela Hanota.
Nakład.
Największą sprzedaż dziennika odnotowano 13 lipca 1998 roku, dzień po zwycięstwie reprezentacji Francji w mistrzostwach świata w piłce nożnej. Tego dnia, gazeta rozeszła się w rekordowym nakładzie 1 645 907 egzemplarzy. Natomiast drugi najlepszy wynik odnotowano 3 lipca 2000 roku, dzień po wygranej reprezentacji Francji w Euro 2000, kiedy sprzedano 1 255 633 egzemplarze.

</doc>
<doc id="1612553" url="https://pl.wikipedia.org/wiki?curid=1612553" title="José Ramos Delgado">
José Ramos Delgado

José Manuel Ramos Delgado (ur. 25 sierpnia 1935, zm. 3 grudnia 2010 w Villa Elisa) – argentyński piłkarz, obrońca, także pomocnik. Później trener.
Urodzony w Quilmes Ramos Delgado rozpoczął swoją karierę piłkarską w 1956 roku w klubie CA Lanús. Jako gracz klubu Lanús był w kadrze reprezentacji Argentyny podczas finałów mistrzostw świata w 1958 roku, gdzie Argentyna odpadła już w fazie grupowej. Ramos Delgado nie zagrał w żadnym meczu.
W 1959 roku Ramos Delgado przeszedł do River Plate, w którym rozegrał 172 mecze. Jako piłkarz klubu River Plate wziął udział w finałach mistrzostw świata w 1962 roku, gdzie Argentyna ponownie odpadła w fazie grupowej. Ramos Delgado zagrał tylko w meczu z Węgrami. Był w kadrze „40” na finały mistrzostw świata w 1966 roku. Razem z River Plate Ramos Delgado czterokrotnie został wicemistrzem Argentyny – w 1960, 1962, 1963 i 1965.
W 1966 Ramos Delgado przeszedł na rok do CA Banfield, po czym w 1967 przeniósł się do Brazylii, by grać w słynnym Santosie FC. Trafił akurat na złoty okres tego klubu, mogąc występować obok takich sław jak Pelé, Coutinho czy Pepe. W Santosie grając do 38 roku życia rozegrał 324 mecze, w których zdobył 1 bramkę. Razem z Santosem czterokrotnie zdobył mistrzostwo stanu São Paulo – w 1967, 1968, 1969 i 1973. Ponadto w 1968 roku zwyciężył w turnieju Torneio Roberto Gomes Pedrosa (wczesny odpowiednik mistrzostw Brazylii) oraz w prestiżowym turnieju Recopa Sudamericana 1968, gdzie zmierzyli się ze sobą dotychczasowi południowoamerykańscy triumfatorzy Pucharu Interkontynentalnego. Następnie jako zwycięzca Recopa Sudamericana wystąpił w Mediolanie na słynnym San Siro przeciwko Interowi, gdzie Santos wygrał 1:0 i zdobył Recopa Intercontinental.
W ostatnim roku swej kariery grał w klubie Portuguesa Santista, w którym zakończył karierę w wieku 39 lat. Po zakończeniu kariery piłkarskiej został trenerem.
W latach 1958–1965 Ramos Delgado rozegrał w reprezentacji Argentyny 25 meczów, w których nie zdobył żadnej bramki. Nigdy nie wziął udziału w turnieju Copa América.
Początkowo pracował w Santosie, jednak później wrócił do Argentyny, gdzie kierował drużynami licznych klubów, w tym Belgrano Córdoba, Deportivo Maipú Mendoza, Gimnasia y Esgrima La Plata, Estudiantes La Plata, River Plate, Talleres Córdoba, CA Platense, CA All Boys oraz CA Argentino de Quilmes. Pracował także w Peru jako trener klubu Universitario Lima. Później wrócił do Santosu, gdzie zajął się młodzieżowym zespołem tego klubu, pomagając w rozwoju takim graczom, jak Robinho czy Diego.

</doc>
<doc id="1612555" url="https://pl.wikipedia.org/wiki?curid=1612555" title="Daniel Santos">
Daniel Santos

Daniel Santos (ur. 10 października 1975 w San Juan) – portorykański bokser, były zawodowy mistrz świata organizacji WBA i WBO w kategorii lekkośredniej (do 154 funtów) oraz WBO w kategorii półśredniej (do 147 funtów), brązowy medalista igrzysk olimpijskich w Atlancie w 1996 w kategorii półśredniej.
Kariera amatorska.
W 1990 roku zdobył brązowy medal mistrzostw świata juniorów w Limie. Dwa lata później na mistrzostwach świata w Montrealu powtórzył ten wynik. W 1994 roku zajął trzecie miejsce na Igrzyskach Dobrej Woli w Sankt Petersburgu. Rok później zdobył srebrny medal na igrzyskach panamerykańskich w Mar del Plata. W 1996 roku reprezentował Portoryko na igrzyskach olimpijskich w Atlancie. Wygrał pierwsze trzy walki: z Ernestem Mboa, Kabilem Lahsenem i Narimanem Ataevem, a następnie przegrał w półfinale z późniejszym złotym medalistą, Olegiem Saitowem i ostatecznie zdobył brązowy medal. Po igrzyskach zakończył karierę amatorską z bilansem 117 zwycięstw i 3 przegranych i przeszedł na zawodowstwo.
Kariera zawodowa.
Początki i tytuł mistrza świata WBO w kategorii półśredniej.
Pierwszą zawodową walkę stoczył we wrześniu 1996 roku. Pierwszej porażki doznał w maju 1999 roku z Kofi Jantuahem, w swojej dwudziestej drugiej walce. Pojedynek zakończył się technicznym nokautem w piątej rundzie. 27 listopada 1999 roku zmierzył się z Ahmedem Kotiewem w walce o tytuł mistrza WBO w kategorii półśredniej. Santos przegrał ten pojedynek na punkty po niejednogłośnej decyzji sędziów. W maju 2000 roku doszło do pojedynku rewanżowego między tymi bokserami. Tym razem wygrał Santos, nokautując rywala w piątej rundzie, zdobywając tym samym tytuł mistrza świata WBO w kategorii półśredniej.
W roku 2000 zdążył jeszcze dwukrotnie obronić swój tytuł: w lipcu znokautował w czwartej rundzie złotego medalistę olimpijskiego z Seulu i zawodowego mistrza świata WBO w kategoriach lekkiej i junior półśredniej, Giovanniego Parisi, a w grudniu znokautował już w drugiej rundzie Neila Sinclaira.
21 lipca 2001 roku zmierzył się z Antonio Margarito, późniejszym mistrzem świata WBO, WBA i IBF. Pojedynek zakończył się już po 2 minutach i 11 sekundach z uwagi na duże rozcięcie skóry nad prawym okiem Meksykanina. Walka została uznana za nieodbytą, a Santos zachował swój pas mistrzowski.
Tytuł mistrza świata WBO w kategorii junior średniej.
Po walce z Margarito Santos zrezygnował z tytułu mistrza świata WBO w kategorii półśredniej, aby móc zmierzyć się o wakujący tytuł tej samej organizacji w kategorii junior średniej. Do pojedynku doszło 16 marca 2002 roku, a jego rywalem był Yori Boy Campas. Santos wygrał przez techniczny nokaut w jedenastej rundzie, ponieważ Meksykanin nie mógł kontynuować pojedynku z uwagi na głębokie rozcięcia skóry na twarzy. W sierpniu tego samego roku po raz pierwszy obronił swój nowy tytuł, pokonując na punkty Mehrduda Takaloo. W dziesiątej rundzie sędzia pojedynku rozważał możliwość przerwania walki z powodu rozcięć skóry w okolicach obu oczu Irańczyka.
W roku 2003 Santos stoczył tylko jeden pojedynek: 28 czerwca pokonał jednogłośną decyzją sędziów na punkty Fulgencio Zunigę. 17 kwietnia 2004 roku, w trzeciej obronie mistrzowskiego pasa, pokonał na punkty Amerykanina Michaela Lermę. 11 września 2004 roku doszło do drugiej walki z Antonio Margarito. Pojedynek zakończył się techniczną decyzją sędziów w dziesiątej rundzie, po tym jak sędzia, po konsultacji z lekarzem, zdecydował się przerwać walkę z uwagi na bardzo duże rozcięcie skóry przy prawym oku Meksykanina. Do tego momentu pojedynek był bardzo wyrównany: jeden sędzia punktował 86-85 na korzyść Margarito, dwóch – na korzyść Santosa, odpowiednio 87-84 i 86-85. Poprzedni pojedynek między tymi pięściarzami także zakończył się z powodu kontuzji Margarito, która uniemożliwiała mu dalszą walkę.
Santos stracił swój tytuł w grudniu 2005 roku, przegrywając na punkty z Ukraińcem Serhijem Dzyndzyrukiem. Portorykańczyk w ósmej rundzie był liczony.
Tytuł mistrza świata WBA w kategorii junior średniej.
W 2006 roku tylko raz wystąpił na ringu – w lipcu już w pierwszej rundzie znokautował mało znanego boksera Willa Evansa. 6 czerwca 2007 roku w walce eliminacyjnej organizacji WBA pokonał José Antonio Riverę przez techniczny nokaut w ósmej rundzie i został oficjalnym pretendentem do tytułu mistrza świata. 11 lipca 2008 roku zmierzył się z niepokonanym wcześniej mistrzem świata WBA, Joachimem Alcine, któremu odebrał pas mistrzowski nokautując go w szóstej rundzie. Pas mistrzowski stracił w następnej walce, 14 listopada 2009 roku, przegrywając jednogłośnie na punkty z Jurijem Formanem w stosunku 116-110, 117-109 i 117-109. Był też dwukrotnie liczony – w drugiej i dwunastej rundzie.

</doc>
<doc id="1612557" url="https://pl.wikipedia.org/wiki?curid=1612557" title="Jose Ramos Delgado">
Jose Ramos Delgado



</doc>
<doc id="1612562" url="https://pl.wikipedia.org/wiki?curid=1612562" title="José Manuel Ramos Delgado">
José Manuel Ramos Delgado



</doc>
<doc id="1612563" url="https://pl.wikipedia.org/wiki?curid=1612563" title="Frifot">
Frifot

Frifot – to szwedzki folkowy zespół muzyczny (albo też folkowe trio muzyczne) powstały w 1987 roku. Na przestrzeni lat każdy z członków zespołu kontynuował swoją karierę artystyczną niezależnie od zespołu nagrywając także płyty solowe i z innymi zespołami, jednakże "Frifot" nigdy nie zaprzestał swojej artystycznej działalności.
Trio odwiedziło już w ramach swoich tras koncertowych wiele europejskich krajów (w tym Polskę), a także było w Japonii, Stanach Zjednoczonych i Indiach. Płyta "Sluring" otrzymała nagrodę Grammis (szwedzki ekwiwalent Nagrody Grammy) za najlepszą płytę folkową w roku 2003.

</doc>
<doc id="1612564" url="https://pl.wikipedia.org/wiki?curid=1612564" title="Stare Piekary (Legnica)">
Stare Piekary (Legnica)

Stare Piekary - dzielnica Legnicy, położona w północno-wschodniej części miasta. 
Historia.
Pierwsze osady powstały tutaj w VIII wieku p.n.e., powstał tu wtedy warsztat odlewniczy brązu.Tereny obecnego osiedla przyłączono do miasta w 1937 roku, wcześniej była to osobna wieś.
Teren dzielnicy jest całkowicie zabudowany domami jednorodzinnymi, znajduje się tu także jeden blok z tzw. wielkiej płyty.
Na północy i zachodzie osiedla płynie rzeka Kaczawa, nad którą przerzucone są dwa mosty. Na południu znajduje się oczyszczalnia ścieków i linia kolejowa do Wrocławia pod którą znajdują się trzy mosty.

</doc>
<doc id="1612565" url="https://pl.wikipedia.org/wiki?curid=1612565" title="USS Guadalcanal (CVE-60)">
USS Guadalcanal (CVE-60)

USS Guadalcanal (CVE-60) – amerykański lotniskowiec eskortowy typu "Casablanca", który w końcowym okresie II wojny światowej wszedł w skład floty Marynarki Wojennej Stanów Zjednoczonych.
Został przerobiony z kadłuba należącego do Maritime Commission w stoczni Kaiser Co., Inc. w Vancouver. Nosił wcześniej nazwę Astrolabe Bay (AVG-60), później został przeklasyfikowany na ACV-60. Zwodowany jako Guadalcanal (ACV-60) 5 czerwca 1943. Przeklasyfikowany na CVE-60 15 lipca 1943. Wszedł do służby w Astoria (Oregon) 25 września 1943, pierwszym dowódcą został komandor Daniel V. Gallery.
W 1944 roku zatopił U-544, U-515 (dowodzony przez Wernera Henkego, który został wzięty do niewoli), U-68. Najbardziej jednak znany ze zdobycia i doprowadzenia do bazy U-505, na pokładzie którego Amerykanie odnaleźli księgi kodowe i inne dokumenty.
Do Norfolk dotarł 22 czerwca 1944. Spędził w porcie tylko krótki czas, po którym wypłynął ponownie na patrol. Port opuścił 15 lipca i do 1 grudnia odbył trzy rejsy ZOP po zachodnim Atlantyku. 1 grudnia popłynął na szkolenie na wodach Bermudów i Kuby. Szkolenie zawierało także odbycie lądowań odświeżających umiejętności pilotów z nowego dywizjonu, ćwiczeń artyleryjskich i wojny przeciwpodwodnych prowadzonych w ramach ćwiczeń z włoskim okrętem podwodnym R-9. "Guadalcanal" dotarł do Mayport na egzamin 15 grudnia, a następnie odbył dalsze szkolenia na wodach kubańskich do 13 lutego 1945, gdy wrócił do Norfolk. Po kolejnym krótkim rejsie szkoleniowym na Karaiby, wpłynął do Mayport 15 marca by pełnić rolę okrętu egzaminującego na pokładzie którego lotnicy wykonywali loty kwalifikacyjne. Później podobny przydział odbywał z portu w Pensacola na Florydzie. Po sklasyfikowaniu prawie 4000 pilotów lotniskowiec wrócił do Norfolk i został wycofany ze służby 15 lipca 1946.
"Guadalcanal" wszedł do Floty Rezerwowej Atlantyku (ang. Atlantic Reserve Fleet) w Norfolk i otrzymał oznaczenie CVU-60 15 lipca 1955, gdy nadal był w rezerwie. Jego nazwa została skreślona z rejestrów floty 27 maja 1958, a kadłub został sprzedany 30 kwietnia 1959 na złom firmie Hugo Neu Corp. z Nowego Jorku.
Lotniskowiec został odznaczony trzema gwiazdami bojowymi (ang. battle star) i Presidential Unit Citation za służbę w czasie II wojny światowej.

</doc>
<doc id="1612567" url="https://pl.wikipedia.org/wiki?curid=1612567" title="Stowarzyszenie „Archiwum Solidarności”">
Stowarzyszenie „Archiwum Solidarności”

Stowarzyszenie „Archiwum Solidarności” – stowarzyszenie założone w 1991, mające na celu ocalenie i utrwalenie dorobku niezależnych ruchów społecznych i opozycyjnych powstałych po tzw. wydarzeniach radomskich.
Geneza stowarzyszenia
W 1983 grupa dziennikarzy i historyków, mając na celu ocalenie od zniszczenia i zapomnienia bogatego dorobku ruchów opozycyjnych, założyła Archiwum Solidarności. Społeczna praca wielu zaangażowanych osób polegała na gromadzeniu, opracowywaniu i udostępnianiu – w nielegalnym, tzw. drugim obiegu – licznych dokumentów, relacji i analiz. Udało się zarchiwizować znaczną część podstawowych dokumentów Solidarności (m.in. zapisy magnetofonowe I Krajowego Zjazdu Delegatów, posiedzeń Komisji Krajowej), a także zachęcić dziennikarzy i historyków do opisania poszczególnych wydarzeń i opracowania relacji.
Seria wydawnicza Archiwum Solidarności
Od 1984 rozpoczęto wydawanie i kolportaż serii Archiwum Solidarności. Wydawcą została Niezależna Oficyna Wydawnicza NOWA. Do 1990 wydano 24 książki.
Działalność po 1991 roku
Transformacja ustrojowa w Polsce pozwoliła usankcjonować działalność. Zarejestrowane w 1991 Stowarzyszenie Archiwum Solidarności jest sukcesorem prawnym działającego w „drugim obiegu” Archiwum Solidarności. Wszystkie pieczołowicie gromadzone archiwalne zbiory zostały zdeponowane w Archiwum Opozycji Ośrodka KARTA. Siedziba stowarzyszenia znajduje się przy ulicy Narbutta 29 w Warszawie.
Założyciele Stowarzyszenia: Ireneusz Białecki, Tomasz Boczyński, Grzegorz Boguta, Andrzej Friszke, Jerzy Holzer, Janina Jankowska, Krzysztof Jasiewicz, Marek Jastrzębski, Jan Kofman, Marcin Kula, Iwonna Kowalska, Sergiusz Kowalski, Piotr Marciniak, Jan Marek Owsiński, Andrzej Paczkowski, Edmund Wnuk-Lipiński.
Pracami Stowarzyszenia kieruje Zarząd w składzie:
W 2005 roku stowarzyszenie zostało laureatem nagrody „Kustosza Pamięci Narodowej” im. G. Jakubowskiego. Tytuł został przyznany przez Instytut Pamięci Narodowej jako dowód uznania za szczególnie aktywny udział w upamiętnianiu historii Narodu Polskiego.
W Archiwum Opozycji Ośrodka KARTA znajduje się kolekcja „«Solidarność» – Narodziny Ruchu” składająca się ze zbiorów Stowarzyszenia Archiwum Solidarności oraz Archiwum Ośrodka KARTA.

</doc>
<doc id="1612568" url="https://pl.wikipedia.org/wiki?curid=1612568" title="Droga krajowa">
Droga krajowa

Droga krajowa – najwyższa kategoria dróg publicznych, umożliwiających płynny krajowy i międzynarodowy transport kołowy między dużymi miastami oraz ogólnodostępnymi przejściami granicznymi, rekomendowanych zwłaszcza dla ruchu długodystansowego i tranzytowego.
W Polsce kategorię dróg krajowych wprowadzono w 1985 r., zastępując istniejące od 1920 r. drogi państwowe.

</doc>
<doc id="1612572" url="https://pl.wikipedia.org/wiki?curid=1612572" title="Philip K. Dick Memorial Award">
Philip K. Dick Memorial Award



</doc>
<doc id="1612573" url="https://pl.wikipedia.org/wiki?curid=1612573" title="Jerzyk widłosterny">
Jerzyk widłosterny

Jerzyk widłosterny ("Apus caffer") – gatunek małego ptaka z rodziny jerzykowatych (Apodidae). Występuje na Półwyspie Iberyjskim i w Afryce. Nie jest zagrożony.
Systematyka.
Gatunek ten opisał w 1823 roku Martin Lichtenstein pod nazwą "Cypselus Caffer". Jako miejsce typowe podał „Terra Caffr. et Nubia”, co później uściślono do wschodniej części Kraju Przylądkowego (RPA). Obecnie nie wyróżnia się podgatunków. Opisano podgatunki "ansorgei" i "streubelii", ale nie są one uznawane.
Morfologia.
Długość ciała 14–15,5 cm. Rozpiętość skrzydeł 33–37 cm. Długość skrzydeł wynosi 147–154 mm, zaś ogona 83–85 mm. Między zewnętrzną a środkową parą sterówek różnica wynosi około 3,6 cm; ogon wcięty. Dziób mierzy około 6,35 mm. Tęczówki i dziób czarne. Nogi szare. Bardzo ciemny z wąską białą plamą na kuprze.
Zasięg występowania.
W Europie gniazduje w Portugalii oraz dwóch miejscach w Hiszpanii. Przeważająca część zasięgu znajduje się na południe od Sahary, gdzie znajdują się tereny całorocznego występowania. W Botswanie, Namibii, RPA oraz w środkowym Maroku jedynie gniazduje. Całkowity obszar zajmowany (AOO) szacowany jest na 12,4 mln km2.
Pożywienie.
Żywi się owadami łapanymi w locie – muchówkami (Diptera), chrząszczami (Coleoptera), pluskwiakami (Hemiptera) oraz osami. Prócz tego zjada pająki.
Lęgi.
Zazwyczaj nie buduje gniazda, lecz wykorzystuje gotowe gniazda jaskółek lub innych jerzyków. W lęgu 1–5 jaj o wymiarach 25×16 mm. Inkubacja trwa 21–25 dni, wysiadują oba ptaki z pary. Tydzień po wykluciu się piskląt samica składa kolejne jaja. Młode opuszczają gniazdo po 35–53 dniach.
Status.
W Czerwonej księdze gatunków zagrożonych IUCN jerzyk widłosterny jest klasyfikowany jako gatunek najmniejszej troski (LC – "Least Concern"). Liczebność światowej populacji nie została oszacowana. BirdLife International ocenia jej trend jako wzrostowy ze względu na budowę mostów, które gatunek ten wykorzystuje do gniazdowania. Populacja europejska, według szacunków BirdLife International z 2015 roku, liczy 110–200 par, a jej trend nie jest znany.

</doc>
<doc id="1612574" url="https://pl.wikipedia.org/wiki?curid=1612574" title="Tony D’Amario">
Tony D’Amario

Tony D’Amario (ur. 1961, zm. 29 czerwca 2005 w Paryżu) – francuski aktor, występował roli K2 w filmie "13 Dzielnica".
Jego filmowy debiut przypada na rok 1999, kiedy zagrał małą rolę we francuskim filmie fabularnym: Joanna d’Arc (oryg. "The Messenger: The Story of Joan of Arc"). Następnie, na początku roku 2000, grywał w kilku niewielkich rolach. Pojawił się w serii kryminalnej "Central nuit" w 2003. Swoją najważniejszą filmową rolę, która przyniosła mu międzynarodową sławę zagrał w 2004 w filmie "13 Dzielnica". Później pojawił się epizodycznie w "Le Tuteur". Przed śmiercią pracował nad filmem "Last Hour". 
Zmarł z powodu anewryzmu, który spowodował atak serca.

</doc>
<doc id="1612575" url="https://pl.wikipedia.org/wiki?curid=1612575" title="Noia">
Noia



</doc>
<doc id="1612576" url="https://pl.wikipedia.org/wiki?curid=1612576" title="Kościół starokatolicki">
Kościół starokatolicki



</doc>
<doc id="1612577" url="https://pl.wikipedia.org/wiki?curid=1612577" title="Midnight at the Lost and Found">
Midnight at the Lost and Found

Midnight at the Lost And Found – album amerykańskiego muzyka Meat Loafa wydany w maju 1983 roku.
Meat Loaf po sporze z Jimem Steinmanem znalazł się w obliczu zobowiązań kontraktowych do wydania nowego albumu. Steinman dał Meatowi dwie piosenki, ale wytwórnia płytowa nie zgodziła się zapłacić kompozytorowi. Utwory te zostały przekazane Bonnie Tyler oraz zespołowi Air Supply i stały się wielkimi hitami - na amerykańskiej liście przebojów w 1983 roku na 1 miejscu znalazła się "Total Eclipse Of The Heart" (Bonnie Tyler), a na 2 miejscu "Making Love Out Of Nothing At All" (Air Supply). Meat Loaf nie widząc szans na rozwiązanie sporu ze Steinmanem (w końcu pozwali się nawzajem) był zmuszony szukać innych kompozytorów - sam został współautorem części piosenek.

</doc>
<doc id="1612586" url="https://pl.wikipedia.org/wiki?curid=1612586" title="New Brunswick Scotties Tournament of Hearts 2009">
New Brunswick Scotties Tournament of Hearts 2009

New Brunswick Scotties Tournament of Hearts 2009 - prowincjonalne mistrzostwa Nowego Brunszwiku kobiet w curlingu, eliminacje do Scotties Tournament of Hearts 2009.
Turniej finałowy odbył się w dniach 28 stycznia-1 lutego 2009 w Moncton, na lodowisku Beaver Curling Club. Turniej eliminacyjny ("Scotties Tournament of Hearts Prelim") rozegrano między 16-18 stycznia w Oromocto, na lodowisku Gage Golf and Curling Association.
Wyniki.
Playof.
Finał.
1 lutego 2009, 14:00
Półfinał.
31 stycznia 2009, 19:00
Tie-breaker.
31 stycznia 2009, 14:00
Round Robin.
Sesja 1..
28 stycznia 2009, 19:00
Sesja 2..
29 stycznia 2009, 9:00
Sesja 3..
29 stycznia 2009, 14:00
Sesja 4..
29 stycznia 2009, 19:00
Sesja 5..
30 stycznia 2009, 14:00
Sesja 6..
30 stycznia 2009, 19:00
Sesja 7..
31 stycznia 2009, 9:00

</doc>
<doc id="1612587" url="https://pl.wikipedia.org/wiki?curid=1612587" title="Parafia św. Marii Magdaleny w Zborowicach">
Parafia św. Marii Magdaleny w Zborowicach

Parafia św. Marii Magdaleny w Zborowicach – parafia rzymskokatolicka znajdująca się w diecezji tarnowskiej, w dekanacie ciężkowickim.
W skład terytorium parafii wchodzą miejscowości Zborowice, Pławna i część Kąśnej Dolnej.
Historia.
Pierwsze wzmianki na temat kościoła parafialnego w Zborowicach pochodzą z XV wieku (wspomina o nim Jan Długosz), choć parafia istniała już ok. 100 lat wcześniej. Obecny kościół parafialny, wybudowany w stylu późnogotyckim, pochodzi z XVI wieku. Przed reformą diecezji polskich z 1925 parafia należała do diecezji przemyskiej.
W czasie II wojny światowej ówczesny proboszcz ks. Jan Kozioł przez swą postawę i mediacje z okupantem niemieckim ocalił wieś Pławną przed pacyfikacją, jakiej chcieli dokonać Niemcy w odwecie za akcje partyzantów. W Pławnej znajduje się także kaplica filialna pw. Matki Bożej Fatimskiej, której poświęcenie miało miejsce w 1996 roku.

</doc>
<doc id="1612593" url="https://pl.wikipedia.org/wiki?curid=1612593" title="Jan Frans van Bloemen">
Jan Frans van Bloemen

Jan Frans van Bloemen (ochrzczony 12 maja 1662 w Antwerpii, pochowany 13 czerwca 1749 w Rzymie) – barokowy malarz flamandzki, brat Petera van Bloemena.
Życiorys.
W 1689 wyjechał na stałe do Rzymu, gdzie dołączył do starszego brata Petera. Był aktywnym członkiem Bentvueghels, stowarzyszenia artystów pochodzenia holenderskiego i flamandzkiego działających w Rzymie. Malował głównie pejzaże, dzięki którym zyskał przydomek "Orizzonte" (wł. "Horyzont"). Jego prace były inspirowane twórczością Gasparda Dugheta i Claude`a Lorraina, najczęściej przedstawiały włoskie krajobrazy wzbogacane niewielkimi kompozycjami figuralnymi. 
Artysta zabiegał o przyjęcie do Akademii Świętego Łukasza w Rzymie, jednak przez wiele lat odmawiano mu tego wyróżnienia. Prawdopodobnie było to spowodowane lekceważącym stosunkiem włoskich akademików do malarstwa pejzażowego. Ostatecznie pozytywnie rozpatrzono dopiero jego trzeci wniosek, gdy miał ukończone 80 lat.

</doc>
<doc id="1612594" url="https://pl.wikipedia.org/wiki?curid=1612594" title="Rock 'n Roll Train">
Rock 'n Roll Train



</doc>
<doc id="1612596" url="https://pl.wikipedia.org/wiki?curid=1612596" title="Wyrzutnia rakietowa">
Wyrzutnia rakietowa

 
Wyrzutnia rakietowa – zespół urządzeń przeznaczony do wystrzeliwania pocisków rakietowych, nadający im początkowy kierunek lotu.
Podział wyrzutni rakietowych.
W zależności, od konstrukcji i sposobu pracy rozróżnia się wyrzutnie prowadnicowe i zerowe (nie mające prowadnic).
Wyrzutnie prowadnicowe stosowane są do niekierowanych oraz niektórych kierowanych pocisków rakietowych, np. lotniczych klasy powietrze-powietrze i przeciwlotniczych. Wyrzutnie zerowe służą do startu rakiet startujących pionowo lub pod dużym kątem podniesienia. 
Inny podział to wyrzutnie ruchome i stałe. Wyrzutnie ruchome mogą zmieniać miejsce swego położenia, a w zależności od sposobu, w jaki odbywa się ta zmiana, dzielą się na przenośne i przewoźne. Wyrzutnie przewoźne są umieszczane na własnym samobieżnym podwoziu lub zamontowane na różnych obiektach ruchomych (samochody, czołgi, samoloty, okręty). Wyrzutnie stałe mogą być umieszczane na powierzchni ziemi lub pod ziemią. Bywają zakryte, gdy na powierzchni ziemi znajduje się schron do przechowywania pocisków rakietowych w położeniu poziomym, oraz podziemne, składające się z jednego lub więcej szybów, w których pociski rakietowe przechowywane są w położeniu pionowym.

</doc>
<doc id="1612597" url="https://pl.wikipedia.org/wiki?curid=1612597" title="Wyrzutnia rakiet">
Wyrzutnia rakiet



</doc>
<doc id="1612600" url="https://pl.wikipedia.org/wiki?curid=1612600" title="Łasko (rezerwat przyrody)">
Łasko (rezerwat przyrody)

Rezerwat przyrody „Łasko” – rezerwat leśny w województwie zachodniopomorskim, w powiecie choszczeńskim, w gminie Bierzwnik, 1 km na zachód od wsi Łasko, 8 km na północny wschód od Bierzwnika, 6,5 km na południowy zachód od rezerwatu przyrody „Torfowisko Konotop”, 6 km na zachód-południowy zachód od granicy Drawieńskiego Parku Narodowego. Rezerwat położony jest w Puszczy Drawskiej, na półwyspie śródleśnego jeziora Przytoczno (zwanego też Wielkimi Wyrwami).
Został powołany zarządzeniem Ministra Leśnictwa i Przemysłu Drzewnego z dnia 30 czerwca 1964 roku. Zajmuje powierzchnię 16,98 ha (akt powołujący podawał 19 ha).
Rezerwat został powołany w celu zachowania jednej z największych na Pomorzu kolonii lęgowych czapli siwej oraz innych rzadko spotykanych ptaków. Czapla od dłuższego czasu na tym terenie nie występuje, toteż obecnie za cel ochrony podaje się zachowanie walorów biocenotycznych i krajobrazowych półwyspu z cennymi fitocenozami, w tym kwaśną buczyną niżową oraz siedliskami awifauny.
Obszar rezerwatu objęty jest ochroną ścisłą.

</doc>
<doc id="1612603" url="https://pl.wikipedia.org/wiki?curid=1612603" title="Yuriy Borzakovskiy">
Yuriy Borzakovskiy



</doc>
<doc id="1612605" url="https://pl.wikipedia.org/wiki?curid=1612605" title="Tristan Prettyman">
Tristan Prettyman

Tristan Prettyman (ur. 23 maja 1982 w Del Mar w stanie Kalifornia) - piosenkarka amerykańska i była modelka firmy Roxy.
Życiorys.
Prettyman urodziła i wychowała się w Del Mar, w pobliżu San Diego. Wykorzystując fakt, że jej miasto rodzinne położone jest nad Oceanem Spokojnym Prettyman wybrała w szkole podstawowej jako przedmiot dowolny Surfing. W szkole średniej brała udział w mistrzostwach "National Scholastic Surfing Association" w Kalifornii i zajęła piąte miejsce w swojej kategorii wiekowej.
W wieku lat 15 jej brat przyrodni podarował jej płytę Ani DiFranco "Puddle Dive". Album ten ma wysoką wartość sentymentalną dla Prettyman, gdyż, jak sama twierdzi, zawsze przypomina jej czasy, gdy zrodziło się w niej zainteresowanie muzyką.
Zainspirowana muzyką Ani DiFranco i ze względu na wrodzoną ciekawość, Prettyman podbierała ojcu jego starą gitarę akustyczną i zaczęła ćwiczyć pierwsze chwyty.
Prettyman występowała początkowo w gronie swoich przyjaciół, którzy namawiali ją do pisania własnych tekstów. Pewnego wieczoru pracownik firmy "The Moonshine Conspiracy" wraz z producentem filmów surfowych Taylorem Steelem usłyszeli jej występ i zaproponowali jej nagranie utworu do filmu "Shelter". Piosenka Prettyman "Anything At All" została wydana na płycie z oryginalną ścieżką dźwiękową do filmu.
Prettyman gra na gitarach firmy Taylor Guitars.
Kariera.
Prettyman występowała w klubach i barach w San Diego, gdzie poznała Jasona Mraza, który zaproponował jej współuczestnictwo w jego tournée.
W 2004 roku zaczęła w Nowym Jorku współpracować z producentem Joshem Deutschem, którego klientami byli wcześniej Jason Mraz i Lenny Kravitz.
Jej pierwszy album "t w e n t y t h r e e" został wydany 23 maja 2005 roku, na jej 23 urodziny. Tytuł nawiązuje nie bezpośrednio do jej wieku, czy daty urodzin, ale przede wszystkim do konceptu 23 Enigma, według którego najwięcej ważnych wydarzeń w życiu codziennym związanych jest z liczbą 23, lub mutacją tej liczby.
W 2008 roku Prettyman wydany został jej drugi album "Hello...x".

</doc>
<doc id="1612607" url="https://pl.wikipedia.org/wiki?curid=1612607" title="Ryszard Hubert Adrjański">
Ryszard Hubert Adrjański

Ryszard Hubert Adrjański, pseudonim estradowy Adrjan (ur. 2 listopada 1936, zm. w czerwcu 2022) – artysta śpiewak operetkowy i estradowy.
Debiutował w roku 1962 w Teatrze Muzycznym w Gdyni za dyrekcji Danuty Baduszkowej, tam występował do roku 1967 w operetkach i musicalach: "Nitouche", "Zemsta nietoperza", "Panna Wodna", "Król Włóczęgów", "Wesoła wdówka", "Piękna Helena", "Zamek na Czorsztynie", "Swobodny Wiatr", "Czarujący Gulio", "Alarm w Pont L'eveque", "Sensacja w Londynie", "Ja tu rządzę", "Can - Can".
Od roku 1971 był solistą Operetki Warszawskiej za dyrekcji Stanisławy Stanisławskiej. Występował w wielu operetkach i musicalach jak: "Miłość Szejka", "Człowiek z La Manchy", "Sen nocy letniej", "Zamek na Czorsztynie", "The Music Man", "Pan Pickwick", "Życie Paryskie", "Trzej Muszkieterowie" i" Zapraszamy na Rewię".
W latach 1970–1980 występował w imprezach estradowych i night programach kabaretowych w Warszawie (np. Revue 23:15 w Kongresowej) organizowanych przez estradę stołeczną. W dorobku artystycznym ma także występy w Kanadzie, USA, Anglii i w b. Jugosławii (z zespołem "I musici Cantanti"). W roku 1977 długie tournée w 36 miastach USA i Kanady organizowanych przez impresario Jana Wojewódkę.
Od roku 1983 śpiewał jako chanteur-vedette w kabarecie ballad i romansów cygańsko-rosyjskich w "Szeherazadzie" w Paryżu (Remarque-Łuk Triumfalny).
Członek rzeczywisty ZASP od roku 1974 w sekcji Estrady i Teatrów Muzycznych - Operetka.

</doc>
<doc id="1612616" url="https://pl.wikipedia.org/wiki?curid=1612616" title="Wieloprowadnicowa wyrzutnia rakietowa">
Wieloprowadnicowa wyrzutnia rakietowa

Wieloprowadnicowa wyrzutnia rakietowa, WWR (ang. "multiple rocket launcher") – system artylerii rakietowej, najczęściej samobieżny, przeznaczony do jednoczesnego odpalania dużej liczby pocisków rakietowych, najczęściej niekierowanych. 
Przykłady wieloprowadnicowych wyrzutni rakietowych:

</doc>
<doc id="1612617" url="https://pl.wikipedia.org/wiki?curid=1612617" title="SPR Safo Lublin">
SPR Safo Lublin



</doc>
<doc id="1612620" url="https://pl.wikipedia.org/wiki?curid=1612620" title="Kazimierz Podlasiecki">
Kazimierz Podlasiecki

Kazimierz Podlasiecki (ur. 2 listopada 1923 w Toruniu, zm. 27 czerwca 1974 w Poznaniu) – artysta grafik, projektant w zakresie grafiki wystawienniczej, użytkowej, filatelistycznej, książkowej i opakowalnictwa. Redaktor graficzny i techniczny. Jego główną pasją było liternictwo.
Konspiracyjną maturę typu matematyczno-fizycznego zdał w roku 1943. Od roku akademickiego 1945/1946 studiował na Wydziale Grafiki Akademii Sztuk Pięknych w Warszawie. 19 października 1950 roku uzyskał absolutorium.
Od 1951 roku członek Związku Polskich Artystów Plastyków (ZPAP) Okręgu Warszawskiego. Pełnił w nim szereg funkcji społecznych: był członkiem Komisji Lokalowej (1953-1957), członkiem, a następnie przewodniczącym, Zarządu Podsekcji Grafiki Artystycznej (1955-1959), wreszcie sekretarzem Zarządu Okręgu Warszawskiego (1961-1969).
W 1967 roku otrzymał Złotą Odznakę Honorową m. st. Warszawy (Leg. Nr 2387).
Przez wiele lat współpracował z Muzeum Warszawy. Wykonał dla niego szereg okolicznościowych prac graficznych. M.in. był autorem i wykonawcą projektu map do wystawy urządzonej w 1963 roku z okazji setnej rocznicy powstania styczniowego.
W latach 1960-1962 był doradcą do spraw reklamy w Centrali Handlu Zagranicznego „Metalexport”. Od 1962 do 1965 roku starszy projektant w Centralnym Biurze Wzornictwa Przemysłu Lekkiego. Następnie kierownik artystyczny Biura Opakowań Związku Spółdzielczości Inwalidzkiej (1965-1967). Od roku 1967, do przejścia na rentę inwalidzką w kwietniu 1973 roku, był kierownikiem artystycznym pracowni graficznej Zakładów Artystycznych ZPAP „ART”.
Zmarł 27 czerwca 1974 roku w Poznaniu. Pochowany na Cmentarzu Wojskowym na Powązkach w Warszawie (kwatera B15-4-15).

</doc>
<doc id="1612621" url="https://pl.wikipedia.org/wiki?curid=1612621" title="Wyrzutnia pocisków rakietowych">
Wyrzutnia pocisków rakietowych



</doc>
<doc id="1612622" url="https://pl.wikipedia.org/wiki?curid=1612622" title="André Morellet">
André Morellet

André Morellet (ur. 7 marca 1727 W Lyonie, zm. 12 stycznia 1819 w Paryżu) – francuski ekonomista, pamiętnikarz i filozof.
Życiorys.
Kształcony u jezuitów i potem na Sorbonie. Przyjął święcenia bez wielkiego przekonania.
Był autorem pamfletu – odpowiedzi na wymierzoną przeciw filozofom sztukę Charles Palissota "Les Philosophes", co skończyło się dla Morelleta krótkim pobytem w Bastylii.
Pochowany na Cmentarzu Père-Lachaise. Po jego śmierci wydano jego pamiętniki: "Mémoires sur le XVIIIe siècle et la Révolution" (1821).

</doc>
<doc id="1612624" url="https://pl.wikipedia.org/wiki?curid=1612624" title="Pain Is So Close to Pleasure">
Pain Is So Close to Pleasure

Pain Is So Close to Pleasure – utwór brytyjskiego zespołu Queen z 1986 roku, wydany na singlu promującym album "A Kind of Magic" (1986). Tę soft rockową balladę napisali wspólnie Freddie Mercury i John Deacon. Na stronie B singla umieszczono piosenkę „Don't Lose Your Head”.
Utwór napisany został przez Deacona i Mercury’ego w oparciu o riff Briana Maya. Mercury śpiewa w tej piosence falsetem. 
Wersja z singla 7-calowego zawiera remiks utworu (nieco krótszy od oryginału), z kolei na singlu 12-calowym zamieszczono wersję rozszerzoną tego remiksu. Na stronie B singla umieszczono piosenkę „Don’t Lose Your Head”, której autorem był Roger Taylor. Jest jedną z trzech piosenek z albumu, które nie powstały na użytek filmu „Nieśmiertelny”

</doc>
<doc id="1612633" url="https://pl.wikipedia.org/wiki?curid=1612633" title="Zielone Berety">
Zielone Berety



</doc>
<doc id="1612634" url="https://pl.wikipedia.org/wiki?curid=1612634" title="Dolina niesamowitości">
Dolina niesamowitości

Dolina niesamowitości – termin stosowany w hipotezie naukowej, zgodnie z którą robot, rysunek lub animacja komputerowa wyglądający bądź funkcjonujący podobnie (lecz nie identycznie) jak człowiek, wywołuje u obserwatorów nieprzyjemne odczucia, a nawet odrazę. 
W 1970 roku japoński inżynier i konstruktor robotów Masahiro Mori przeprowadził badania dotyczące emocjonalnej reakcji ludzi na wygląd zewnętrzny robotów. Początkowo rezultaty były przewidywalne: im robot był bardziej podobny do człowieka, tym sympatyczniejszym się on wydawał – jednak tylko do określonej granicy. Roboty najbardziej zbliżone do człowieka nieoczekiwanie okazywały się niemiłe dla ludzi z powodu niewielkich szczegółów odróżniających je od człowieka. Wywoływały one uczucie dyskomfortu, a nawet strachu. Nieoczekiwany spadek na wykresie komfortu psychicznego (patrz obok) nazwany został "doliną niesamowitości". Mori wykrył, że ruch obiektu potęguje jego pozytywne i negatywne postrzeganie.
W 2011 roku prof. Ayse Pinar Saygin z Uniwersytetu Kalifornijskiego podjęła badania mające na celu ustalenie przyczyn występowania doliny niesamowitości. W badaniu 20 osób w wieku od 20 do 36 lat, które nie miały doświadczenia z robotami, wykorzystano funkcjonalny rezonans magnetyczny. U uczestników badania mierzono aktywność w okolicach kory ciemieniowej odpowiedzialnej za rozpoznawanie ruchów, oraz korze ruchowej sterującej ruchami zamierzonymi. W toku badań największą aktywność mózgu zaobserwowano podczas oglądania przez badanego filmów przedstawiających robota humanoidalnego. Tymczasem w przypadku filmów przedstawiających człowieka i robota nie przypominającego człowieka aktywności były na podobnym, niskim poziomie. Konkluzja badań mówi, że widok robota człekopodobnego powoduje u obserwatora oczekiwanie wykonania konkretnych ruchów, a wobec ich braku, brak komfortu.

</doc>
<doc id="1612635" url="https://pl.wikipedia.org/wiki?curid=1612635" title="Champmol">
Champmol

Klasztor kartuzów Champmol – kartuzja położona w pobliżu Dijon, zachowana w stanie zniszczonym.
Klasztor został ufundowany w 1383 roku przez księcia burgundzkiego Filipa Śmiałego. Dla powstającej kartuzji dzieła wykonali późnogotyccy artyści, tacy jak malarze Jean de Beaumetz, Jean Malouel, Melchior Broederlam i rzeźbiarz Claus Sluter. Podczas rewolucji francuskiej kartuzi zostali wypędzeni, a budowla zniszczona. Obecnie mieści szpital psychiatryczny.
W Champmol zachowała się Studnia Patriarchów (Mojżesza) dłuta Clausa Slutera. Pierwotnie była jedynie cokołem pod kalwarię: stał na niej rzeźbiony krucyfiks, figury Maryi i św. Jana. W niszach studni stoi sześć posągów proroków, wśród nich Mojżesza. Drugim dziełem Slutera, ocalałym w Champmol, jest portal kościoła ze statuą Madonny (na trumeau) oraz grupami figur: Filipa Śmiałego ze św. Janem Chrzcicielem oraz Małgorzaty Flandryjskiej ze św. Katarzyną.
Dla klasztoru powstały także inne dzieła, obecnie przeniesione do muzeów: ołtarz z rzeźbami Jacques’a de Baerze i malowidłami Melchiora Broederlama (obecnie w Musée des Beaux-Arts w Dijon) i obraz "Chrystus na krzyżu z modlącym się kartuzem" Jeana de Beaumetza (obecnie w Cleveland Museum of Art).

</doc>
<doc id="1612638" url="https://pl.wikipedia.org/wiki?curid=1612638" title="Dzień żywych trupów (film 2008)">
Dzień żywych trupów (film 2008)

Dzień żywych trupów (ang. "Day of the Dead") – amerykański horror z 2008 roku w reżyserii Steve’a Minera. Film ten jest remakiem filmu George’a A. Romero pod tym samym tytułem.
Fabuła.
Małe amerykańskie miasto zostaje zaatakowane przez plagę zombie. Profesjonalne wojsko zostaje wysłane, aby podjąć walkę z potworami, jednak okazuje się to niewystarczające. Grupa ocalałych ludzi próbuje przetrwać kryzys w pobliskim bunkrze, oczekując na pomoc. Okazuje się, że budynek ten jest źródłem pochodzenia Zombie, a pobyt w tym miejscu jest bardzo niebezpieczny. 

</doc>
<doc id="1612642" url="https://pl.wikipedia.org/wiki?curid=1612642" title="Złota Piłka 2007">
Złota Piłka 2007

Złota Piłka 2007 była przyznawana najlepszemu piłkarzowi na świecie w roku 2007. Otrzymał ją Kaká. Od 2007 roku włącznie piłkarze nominowani do Złotej Piłki nie muszą grać w klubie należącym do UEFA.
Kaká jest czwartym Brazylijczykiem, który otrzymał tę nagrodę. Przed nim był Ronaldo (1997, 2002), Rivaldo (1999) oraz Ronaldinho (2005). Jest on zarazem szóstym piłkarzem AC Milan, który otrzymał Złotą Piłkę. Przed nim dokonał tego Gianni Rivera (1969), Ruud Gullit (1987), Marco van Basten (1988, 1989, 1992), George Weah (1995) oraz Andrij Szewczenko (2004).
Ranking.
Ponadto piętnastu graczy było nominowanych, jednak nie otrzymali żadnego głosu. Byli to: Éric Abidal, David Beckham, Deco, Mahamadou Diarra, Diego, Miroslav Klose, Florent Malouda, Shunsuke Nakamura, Ricardo Quaresma, Raúl, Paul Scholes, Luca Toni, Kolo Touré, Fernando Torres, oraz David Villa.

</doc>
<doc id="1612649" url="https://pl.wikipedia.org/wiki?curid=1612649" title="ASN-105B">
ASN-105B

ASN-105B – chiński, bezzałogowy aparat latający (UAV – Unmanned Aerial Vehicle) opracowany przez firmę Xi’an ASN Technology Group Company, przeznaczony do wykonywania misji rozpoznawczych bez względu na panujące warunki atmosferyczne na rzecz dużych związków taktycznych.
Geneza.
ASN-105B jest rozwinięciem wcześniejszego bezzałogowego aparatu latającego ASN-104 (znanego również pod oznaczeniem D-4), który powstał we wczesnych latach 80. XX wieku na politechnice w mieście Xi’an. Oblot prototypu ASN-104 odbył się w październiku 1983 roku. ASN-105 został opracowany w połowie lat 80., a do produkcji wszedł na początku następnej dekady.
Konstrukcja.
Aparat ma klasyczną budowę jednokadłubową, jest górnopłatem, ze skrzydłami zwężającymi się ku nasadzie, silnikiem umieszczonym w dziobie kadłuba, napędzanym paliwem samochodowym. Na swoim pokładzie może przenosić kamerę do zdjęć w ciągu dnia, kamerę termowizyjną, kamerę wykorzystującą technologię CCD (obrazy z kamer mogą być bezpośrednio transmitowane do naziemnego stanowiska kontroli lub mogą być nagrywane na urządzenia przechowujące dane znajdujące się na pokładzie), zestaw aparatów cyfrowych, cyfrowy aparat fotograficzny wykonujący zdjęcia panoramiczne obejmujące obszar 1700 km² oraz układ nawigacyjny współpracujący z systemem GPS. Aparat startuje z katapulty przy użyciu rakietowych przyspieszaczy startowych na paliwo stałe. Klasyczna misja rozpoznawcza odbywa się w pełni autonomicznie na podstawie wcześniej zaplanowanej trasy, aparat może być również kierowany z naziemnego stanowiska kontroli lot. Po wykonaniu zadania aparat ląduje na spadochronie.

</doc>
<doc id="1612650" url="https://pl.wikipedia.org/wiki?curid=1612650" title="Bad Attitude (album Meat Loafa)">
Bad Attitude (album Meat Loafa)

Bad Attitude – czwarty album studyjny Meat Loafa, nagrany w 1984 w Anglii.

</doc>
<doc id="1612652" url="https://pl.wikipedia.org/wiki?curid=1612652" title="Adam Tuominen">
Adam Tuominen

Adam Tuominen (ur. 22 stycznia 1980 w Adelaide w Australii) – australijski aktor filmowy, telewizyjny i teatralny. Znany jest głównie z roli Huntera Bradleya w serialach z serii "Power Rangers".
Ma 185 cm wzrostu.

</doc>
<doc id="1612655" url="https://pl.wikipedia.org/wiki?curid=1612655" title="Łama">
Łama



</doc>
<doc id="1612659" url="https://pl.wikipedia.org/wiki?curid=1612659" title="Antonio Medina García">
Antonio Medina García

Antonio Angel José Medina García (ur. 2 października 1919 w Barcelonie, zm. 31 października 2003 w Barcelonie) – hiszpański szachista, mistrz międzynarodowy od 1950 roku.
Kariera szachowa.
W szachy zaczął grać w wieku 14 lat. Od połowy lat 40. do połowy 70. XX wieku należał do ścisłej czołówki hiszpańskich szachistów. Wielokrotnie startował w finałach indywidualne mistrzostw Hiszpanii, zdobywając m.in. 7 złotych (1944, 1945, 1947, 1949, 1952, 1963, 1964) oraz 5 srebrnych (1946, 1950, 1966, 1967, 1973) medali. Trzykrotnie (1947, 1949, 1950) zwyciężał w mistrzostwach Katalonii. Był sześciokrotnym reprezentantem kraju na szachowych olimpiadach (w latach 1964–1976), na których zdobył 51 pkt w 95 partiach, jak również uczestnikiem drużynowych mistrzostw Europy (1970).
Pomiędzy 1953 a 1962 r. przebywał w Wenezueli, trzykrotnie (1955, 1956, 1958) zdobywając tytuły mistrza tego kraju. W 1954 r. zwyciężył w turnieju strefowym rozegranym w Caracas i zdobył awans do turnieju międzystrefowego w Göteborgu (1955), w którym podzielił (wspólnie z Janem Heine Donnerem i Bogdanem Śliwą) ostatnie miejsce.
Wielokrotnie startował w turniejach międzynarodowych, sukcesy odnoszą m.in. w:
W 1960 r. zwyciężył w turnieju szachów szybkich w Wenezueli, wygrywając wszystkie 9 partii, w tym z przyszłym mistrzem świata, Bobby Fischerem.
Według retrospektywnego systemu Chessmetrics, najwyższy ranking osiągnął w marcu 1950 r., z wynikiem 2609 punktów klasyfikowany był wówczas na 41. miejscu na świecie.

</doc>
<doc id="1612660" url="https://pl.wikipedia.org/wiki?curid=1612660" title="Antonio Medina Garcia">
Antonio Medina Garcia



</doc>
<doc id="1612666" url="https://pl.wikipedia.org/wiki?curid=1612666" title="Łama (rzeka)">
Łama (rzeka)

Łama (ros. "Лама") – rzeka w Rosji, w Obwodach: Twerskim i Moskiewskim, dopływ Szoszy (dopływu Wołgi). Rzeka ma długość 139 km, powierzchnia dorzecza 2330 km².
Przepływa przez Park Narodowy „Zawidowo”.

</doc>
<doc id="1612668" url="https://pl.wikipedia.org/wiki?curid=1612668" title="PAST (program statystyczny)">
PAST (program statystyczny)

PAST (akronim od – statystyka paleontologiczna) — bezpłatny program komputerowy służący do analizy danych. Pierwotnie wykorzystywany w badaniach paleontologicznych, ale obecnie jest stosowany również w ekologii i innych dziedzinach. Zawiera powszechnie używane testy statystyczne. Daje możliwość tworzenia wykresów i modelowania.

</doc>
<doc id="1612670" url="https://pl.wikipedia.org/wiki?curid=1612670" title="Józef Tunguz-Zawiślak">
Józef Tunguz-Zawiślak

Józef Tunguz-Zawiślak (ur. 18 października 1890 w Łowiczu, zm. 30 czerwca 1961 w Chicago) – pułkownik piechoty Wojska Polskiego, inwalida wojenny, Komendant Główny Związku Strzeleckiego (1938–1939).
Życiorys.
Urodził się 18 października 1890 w Łowiczu, w rodzinie Józefa i Katarzyny ze Stelmaciaków. W 1912 roku wstąpił do Polskich Drużyn Strzeleckich. W czasie I wojny światowej walczył w Legionach Polskich. Był oficerem 5 pułku piechoty Legionów. W lipcu 1916 roku został ranny w bitwie pod Kostiuchnówką i dostał się do rosyjskiej niewoli. Po powrocie z niewoli, od kwietnia 1917 roku przebywał jako inwalida w szpitalu Czerwonego Krzyża w Pradze. W czasie wojny z bolszewikami sprawował funkcję szefa sztabu i równocześnie pełnił obowiązki dowódcy ochotniczych oddziałów białoruskich (od maja 1920 do maja 1921 roku w Słonimiu, Baranowiczach i w Łodzi). Od maja do września 1921 roku kierował Podkomisją Mińsko-Nieświeską Mieszanej Komisji Granicznej na Wschodzie.
W latach 20. XX wieku pełnił służbę w 28 pułku piechoty w Łodzi na stanowiskach kwatermistrza, dowódcy batalionu i oficera przysposobienia wojskowego. 23 grudnia 1926 roku został przesunięty na stanowisko zastępcy dowódcy pułku. 21 stycznia 1930 roku został przeniesiony do 84 pułku strzelców poleskich w Pińsku na stanowisko dowódcy pułku. Od 7 lipca 1938 do 1939 roku był komendantem głównym Związku Strzeleckiego. Od 1943 roku służył jako oficer w KG AK. 9 września 1944 roku, w czasie powstania warszawskiego, objął dowództwo Zgrupowania „Kuba-Sosna” po ciężko rannym mjr. Gustawie Billewiczu ps. „Sosna”. Trafił do niewoli niemieckiej. Przebywał m.in. w obozie w Bad Schwartau k. Lubeki. Obóz wyzwoliły wojska amerykańskie. Płk. Tunguz-Zawiślak zgodnie z zasadą starszeństwa objął komendę w obozie od płk. Edwarda Pfeiffera „Radwana”. Po zakończeniu wojny pozostał na Zachodzie. Przez kilka lat mieszkał w Lubece, aby ostatecznie od 1956 roku osiedlić się w USA. Przez kilka lat pełnił funkcję Prezesa Związku Legionistów i Piłsudczyków w USA.

</doc>
<doc id="1612671" url="https://pl.wikipedia.org/wiki?curid=1612671" title="Poświadczenie bezpieczeństwa">
Poświadczenie bezpieczeństwa

Poświadczenie bezpieczeństwa – dokument tworzony w oparciu o ustawę o ochronie informacji niejawnych, potwierdzający dawanie rękojmi zachowania tajemnicy przez osobę, które go uzyskuje. Łącznie z zaświadczeniem potwierdzającym przeszkolenie z zakresu ochrony informacji niejawnych umożliwia danej osobie dostęp do informacji niejawnej, czyli objętej określoną klauzulą tajności (patrz: art. 5 ustawy). Wystawienie poświadczenia bezpieczeństwa odbywa się po przeprowadzeniu przez krajową władzę bezpieczeństwa (ABW lub SKW) lub pełnomocnika ochrony postępowania sprawdzającego.
Poświadczenie bezpieczeństwa wydaje się na okres:
1) 10 lat – w przypadku dostępu do informacji niejawnych o klauzuli "poufne";
2) 7 lat – w przypadku dostępu do informacji niejawnych o klauzuli "tajne";
3) 5 lat – w przypadku dostępu do informacji niejawnych o klauzuli "ściśle tajne". (art. 29 ust. 3 ustawy o ochronie informacji niejawnych z 5 sierpnia 2010 r.).
Poświadczenie bezpieczeństwa upoważniające do dostępu do informacji niejawnych o wyższej klauzuli tajności uprawnia do dostępu do informacji niejawnych o niższej klauzuli tajności (art. 29 ust. 4).

</doc>
<doc id="1612676" url="https://pl.wikipedia.org/wiki?curid=1612676" title="1925 w muzyce">
1925 w muzyce



</doc>
<doc id="1612687" url="https://pl.wikipedia.org/wiki?curid=1612687" title="Tom De Sutter">
Tom De Sutter

Tom De Sutter (ur. 3 lipca 1985 roku w Gandawie) – belgijski piłkarz występujący na pozycji napastnika.
Kariera klubowa.
Od 1992 roku De Sutter trenował w klubie VV Balegem. Po pięciu latach przeniósł się do St. Wetteren, a w wieku szesnastu lat został zawodnikiem Club Brugge. W ekipie "Blauw-Zwart" spędził cztery lata, jednak w tym czasie nie udało mu się przebić do pierwszej drużyny i występował w zespołach juniorskich.
Zawodową karierę De Sutter rozpoczynał w 2005 roku w Torhout 1992 KM, z którym występował w rozgrywkach trzeciej ligi belgijskiej. W sezonie 2005/2006 belgijski napastnik wystąpił w 26 meczach i zdobył 10 goli. Latem De Sutter podpisał kontrakt z Cercle Brugge, któremu w rozegranym wcześniej towarzyskim spotkaniu strzelił hat-tricka. W Eerste Klasse Belg zadebiutował 29 lipca w przegranym 1:2 pojedynku z Excelsiorem Mouscron, w którym zdobył honorowego gola dla swojego klubu. Łącznie w sezonie 2006/2007 De Sutter zanotował trzy trafienia w 23 ligowych występach, natomiast w kolejnych rozgrywkach strzelił 10 bramek w 20 spotkaniach. 27 listopada 2007 roku belgijski piłkarz w 21 minut strzelił 4 bramki w meczu Pucharu Belgii przeciwko KV Mechelen. Następnie został wybrany przez belgijskich kibiców oraz dziennikarzy najlepszym graczem pierwszej części sezonu 2007/2008, znalazł się także na trzecim miejscu w plebiscycie na najlepszego zawodnika Jupiler League w 2007 roku.
Wcześniej działacze Cercle poinformowali, że kilka klubów jest zainteresowanych pozyskaniem De Suttera. Najwyższą ofertę opiewającą na siedem i pół miliona euro miał złożyć Zenit Petersburg, jednak trener rosyjskiego zespołu – Dick Advocaat zaprzeczył tej wiadomości. Następnie rzecznik Cercle – Pol Van Den Driessche na łamach programu telewizyjnego "De Zevende Dag" dał do zrozumienia, że klub z Brugii faktycznie nie otrzymał żadnej oferty od Zenitu. Powiedział jednak, że jedna ze wschodnioeuropejskich drużyn zaoferowała działaczom Cercle kwotę od 5 do 10 milionów euro za De Suttera. Belg podjął jednak decyzję o pozostaniu na Stadionie Jana Breydela do końca sezonu. Na początku 2008 roku De Sutter uszkodził sobie więzadła w kolanie i przez rehabilitację był wykluczony z gry przez pół roku.
Na początku 2009 roku belgijski gracz odszedł do Anderlechtu. W nowym zespole zadebiutował 16 stycznia w przegranym 1:2 spotkaniu z Cercle, a pierwszego gola strzelił 7 lutego w zwycięskim 3:2 meczu przeciwko klubowi RAEC Mons. Łącznie w sezonie 2008/2009 zdobył 16 bramek (7 dla Cercle i 9 dla Anderlechtu), co dało mu drugie miejsce w klasyfikacji najlepszych strzelców rozgrywek ex aequo z Dieumercim Mbokanim.
W 2013 roku De Sutter przeszedł do Club Brugge, a w 2015 do Bursasporu. W 2016 został zawodnikiem KSC Lokeren. Na koniec kariery grał w KV Oostende i Royal Knokke.
Kariera reprezentacyjna.
W latach 2006–2008 De Sutter zanotował 4 występy i zdobył 3 bramki dla reprezentacji Belgii do lat 21. Wystąpił na Euro 2007, na którym wywalczył ze swoim zespołem awans do Igrzysk Olimpijskich w Pekinie. W seniorskiej reprezentacji Belgii De Sutter zadebiutował 20 sierpnia 2008 roku w przegranym 0:2 pojedynku z Niemcami i od tego czasu regularnie dostaje do niej powołania.

</doc>
<doc id="1612690" url="https://pl.wikipedia.org/wiki?curid=1612690" title="NHL Entry Draft 1991">
NHL Entry Draft 1991

NHL Entry Draft 1991 był 29. draftem NHL w historii. Odbył się w dniach 22-23 czerwca w Buffalo Memorial Auditorium w Buffalo. Rozlosowano 12 rund. Z numerem 1 został wydraftowany Kanadyjczyk Eric Lindros do Quebec Nordiques.

</doc>
<doc id="1612692" url="https://pl.wikipedia.org/wiki?curid=1612692" title="Jean P. Blanchard">
Jean P. Blanchard



</doc>
<doc id="1612696" url="https://pl.wikipedia.org/wiki?curid=1612696" title="Karolek i przyjaciele">
Karolek i przyjaciele

Karolek i przyjaciele (ang. "T’Choupi", 2004) – francusko-luksembursko-koreański film animowany. Film powstał na podstawie serialu o tym samym tytule T'Choupi z 2000 roku. Film emitowany był w Polsacie 8 lutego 2009 roku.
Fabuła.
Karolek i Doudou bawią się i wypoczywają w nadmorskim miasteczku. Ich szczęście płynące z beztroskich zabaw szybko mija gdy ktoś kradnie ich zabawki. Karolek postanawia odkryć złodzieja.
Wersja polska.
Udźwiękowienie: Kartunz
Reżyseria: Grzegorz Pawlak
Tekst: Anna Klink
Udział wzięli:

</doc>
<doc id="1612700" url="https://pl.wikipedia.org/wiki?curid=1612700" title="Zamek Marksburg">
Zamek Marksburg

Zamek Marksburg (niem. "Marksburg") – zamek w Niemczech w pobliżu miasta Braubach w powiecie Rhein-Lahn (Nadrenia-Palatynat) w dolinie środkowego Renu. Historyczna siedziba rodów von Eppstein, Katzenelnbogenów oraz książąt Nassau, istniejąca przed 1231 rokiem. Obecnie pełniąca funkcję muzeum warownia, dzięki swojej malowniczej architekturze i położeniu jest jedną z ważniejszych w Nadrenii atrakcji turystycznych. Wchodzi w skład doliny Środkowego Renu – wielkiego zespołu warownych zamków i rezydencji możnych świeckich i kościelnych, które usytuowane są pomiędzy Bonn a okolicami Bingen. Jeden z ważniejszych przykładów gotyckiej architektury w Niemczech.
Dzieje.
Położony na stromym wzgórzu zamek jest warownią o metryce sięgającej XII wieku. Po raz pierwszy o zamku wspominają źródła w 1231 roku, jednakże „castrenses” (od = ufortyfikowany obóz) prawdopodobnie istniał już w 1219 roku. Od tegoż roku na terenach gdzie położona jest obecna warownia panował ród możnych von Eppstein.
Pod egidą rodu von Eppstein.
Pierwszym przedstawicielem tego rodu był palatyn Gerhard II, we wzmiance z 1219 znany jako Gerhard von Braubach. Z tego rodu pochodzili m.in. czterej arcybiskupi Moguncji sprawujący swój urząd do początku XIV stulecia. Jednocześnie byli elektorami Rzeszy; ich silny autorytet w sposób znaczący miał wpływ na ówczesnych królów Niemiec, wówczas tytułujących się królami rzymskimi. Z najstarszego zamku zachowały się jedynie relikty w podziemiach obecnej 40-metrowej wieży. Stopniowo z trzech stron została otoczona zabudowaniami o planie zbliżonym do trójkąta. Takie rozwiązanie przestrzenne było powszechne w budownictwie zamkowym doby Hohenstaufów. Spośród trzech skrzydeł najstarsze jest skrzydło północne powstałe w drugiej ćwierci XIII wieku za czasów panowania Gerharda II von Eppstein. Skrzydło to miało niegdyś pałacowy charakter, mieściło zarówno reprezentacyjne sale, jak i pomieszczenia o charakterze mieszkalnym. W górnej partii elewacji zewnętrznej zachowały się romańskie okna o parzystych arkadach. W czterokondygnacyjnej narożnej wieży mieści się kaplica.
Czasy Katzelnbogenów.
Jednakże w 1283 zamek Braubach przejęli grafowie z młodszej linii rodu Katzenelnbogen, pierwszym właścicielem był Eberhard I. Grafowie ze starszej linii tego rodu w tym czasie mieszkali w zamku Rheinfels koło Sankt Goar. Za panowania Johanna II (zm. 1357) rozpoczęto rozbudowę zamku w stylu gotyckim, z którego znaczna część zachowała się do dziś. Przebudowano najstarszy budynek zamku, który został umieszczony wewnątrz nieregularnego dziedzińca utworzonego przez rozbudowany system fortyfikacji z narożnymi basztami. W latach ok. 1350-1375 przekształcono wschodnią część zamku przez dodanie czworobocznego skrzydła (6 x 24 m.) z salami reprezentacyjnymi. Zewnętrzna strona otrzymała grube ściany z wewnętrznymi wnękami prowadzącymi do okien. Ponadto w zwieńczeniu elewacji dodano ganek ze stanowiskami strzelniczymi. Obronny charakter otrzymała także główna wieża. W XV wieku wzniesiono piekarnię, budynek o konstrukcji szkieletowej z narożną wieżą i sklepionymi piwnicami. Naroża głównego zamku zaakcentowano basztami. Od strony Renu powstały w XV wieku dodatkowe umocnienia tworzące wschodni dziedziniec.
W XV wieku warownia była kilkakrotnie przebudowana, zwłaszcza za panowania Johanna IV Katzenelnbogen (zm. 1444). Wcześniej, bo w 1437, grafowie przebudowali wczesnogotycką kaplicę. Zachowały się fragmenty oryginalne z XIII wieku, natomiast późnogotyckie sklepienie jest rezultatem XV-wiecznej odbudowy. Wewnątrz kryje fragmenty oryginalnej polichromii m.in. z przedstawieniem patrona kaplicy i zamku Św. Marka. Jej patrocinium stało się zalążkiem obecnej nazwy zamku, która jest źródłowo potwierdzona w XVI wieku.
W 1479 zamek przeszedł w ręce landgrafów heskiego przez małżeństwo Anny, wdowy po ostatnim z Katzenelbogenów z Henrykiem III Heskim.
Panowanie landgrafów heskich i książąt Nassau.
Czasy nowożytne były dla zamku okresem kolejnych przekształceń. Przyczyną było upowszechnienie artylerii, a co za tym, nowej sztuki fortyfikacyjnej. Za panowania Filipa Młodszego (zm. 1583), który był jednocześnie posiadaczem pobliskiego zamku Philippsburg, zamek Marksburg otrzymał nowoczesny system obwarowań. Dobudowano trzeci pierścień murów z kilkoma bastejami i bastionami oraz budynkiem prochowni. Na zewnątrz, po wewnętrznej stronie murowanych ganków, ustawiono artylerię tworzącą "mała baterię" oraz od strony północnej "wielką baterię".
Następnie warownię otrzymał landgraf i wojskowy, Johann zwany Wojowniczym, który zaadaptował ją na własną rezydencję i silny punkt oporu, „sprawdzony” podczas wojny trzydziestoletniej. Po śmierci ostatniego landgrafa heskiego Filipa I zamek przeszedł w ręce książąt państwa Hesja-Darmstadt, a następnie księstwa Nassau.
Po pożarze w 1705, kiedy zamek uległ częściowym zniszczeniom, wzniesiono od strony zachodniej na miejscu dawnej piekarni prostokątny budynek pałacu z jego zapleczem. Natomiast dziedziniec od strony Renu przekształcono w barokowy ogród.
XIX i XX wiek.
Wiek XIX to okres gruntownych renowacji zamku. Podczas wojen napoleońskich w zamku, który ogłoszono twierdzą, po jego zdobyciu przez wojska francuskie mieściły się tu szpital dla inwalidów i więzienie, zlikwidowane dopiero w 1900 r. W tym samym roku zamek przeszedł w ręce państwa. Bezpośrednim opiekunem zamku zostało Niemieckie Stowarzyszenie Opieki nad Zamkami ("Deutsche Burgenvereinigung", w skrócie DBV). Gruntowną konserwację, którą finansował m.in. król Wilhelm I Hohenzollern, przeprowadził znany architekt Bodo Ebhardt. Prace objęły m.in. odsłonięcie najstarszych części zamku. Zamek odzyskał średniowieczny charakter, w znaczący stopniu odnowiono wnętrza. U schyłku ostatniej wojny mieścił się tu skład amunicji wojsk amerykańskich, po 1945 r. zamek ponownie przejęło państwo. Budowlę zaadaptowano na cele muzealne. Ponadto mieści się tu biblioteka DVB licząca ponad 25 tys. woluminów. Wraz z doliną Renu zamek został wpisany na Listę Światowego Dziedzictwa UNESCO.

</doc>
<doc id="1612705" url="https://pl.wikipedia.org/wiki?curid=1612705" title="Enrica Merlo">
Enrica Merlo

Enrica Merlo (ur. 28 grudnia 1988 w Este) – włoska siatkarka grająca na pozycji libero. Od sezonu 2015/2016 występuje Savino Del Bene Scandicci.
Sukcesy klubowe.
Puchar Włoch:
Mistrzostwo Włoch:
Liga Mistrzyń:
Klubowe Mistrzostwa Świata:
Superpuchar Włoch:
Puchar Challenge:
Sukcesy reprezentacyjne.
Turniej Valle D'Aosta:
Volley Masters Montreux:
Letnia Uniwersjada:
Mistrzostwo Europy:
Piemonte Woman Cup:
Grand Prix:

</doc>
<doc id="1612707" url="https://pl.wikipedia.org/wiki?curid=1612707" title="PAST (ujednoznacznienie)">
PAST (ujednoznacznienie)



</doc>
<doc id="1612709" url="https://pl.wikipedia.org/wiki?curid=1612709" title="Odone Bonecase">
Odone Bonecase

Odone Bonecase (zm. 1162) – włoski kardynał.
Życiorys.
Wywodził się z rzymskiej arystokracji. Nominację kardynalską z tytułem diakona San Giorgio in Velabro otrzymał od Innocentego II prawdopodobnie w marcu 1132. Podpisywał bulle papieskie między 8 marca 1132 a 1 grudnia 1161. Od 1149 roku był protodiakonem Świętego Kolegium. W 1154-55 działał jako legat papieski we Francji. W trakcie podwójnej elekcji w 1159 poparł prawnie obranego papieża Aleksandra III i koronował go w dniu 20 września] 1159.
Niekiedy jest mylony z biskupem Ceseny o imieniu Odone (ok. 1155).

</doc>
<doc id="1612713" url="https://pl.wikipedia.org/wiki?curid=1612713" title="Maksim Lewicki">
Maksim Lewicki

Maksim Anatoljewicz Lewicki, ros. Максим Анатольевич Левицкий, ukr. Максим Анатолійович Левицький, "Maksym Anatolijowicz Łewycki" (ur. 26 listopada 1972 w miejscowości Szachty, obwód rostowski, Rosyjska FSRR) – rosyjski piłkarz pochodzenia ukraińskiego, grający na pozycji bramkarza, reprezentant Ukrainy. Zmienił obywatelstwo ukraińskie na rosyjskie.
Kariera piłkarska.
Kariera klubowa.
W 1992 rozpoczął karierę piłkarską w Tawrii Symferopol. W sezonie 1999/2000 bronił barw Czernomorca Noworosyjsk. Sezon 2000/2001 zaliczył we francuskim AS Saint-Étienne. Następnie występował w rosyjskich klubach Spartak Moskwa, Czernomoriec Noworosyjsk, Dinamo Moskwa, Sibir Nowosybirsk, Terek Grozny i FK Rostów. Z Spartakiem Moskwa zdobył Mistrzostwo Rosji w 2001. W związku z limitem na piłkarzy zagranicznych był zmuszony przyjąć obywatelstwo rosyjskie.
Kariera reprezentacyjna.
31 maja 2000 zadebiutował w reprezentacji Ukrainy w spotkaniu towarzyskim z Anglią przegranym 0:2. Wszedł na boisko w 85 minucie. Łącznie rozegrał 8 gier reprezentacyjnych.

</doc>
<doc id="1612716" url="https://pl.wikipedia.org/wiki?curid=1612716" title="Dendropsophus">
Dendropsophus

Dendropsophus – rodzaj płaza bezogonowego z podrodziny Dendropsophinae w rodzinie rzekotkowatych (Hylidae).
Zasięg występowania.
Rodzaj obejmuje gatunki występujące w północnej Argentynie i Urugwaju na północ przez tropikalną Amerykę Południową i Środkową do tropikalnego południowego Meksyku.
Systematyka.
Podział systematyczny.
Do rodzaju należą następujące gatunki:

</doc>
<doc id="1612718" url="https://pl.wikipedia.org/wiki?curid=1612718" title="Jinpachi Mishima">
Jinpachi Mishima



</doc>
<doc id="1612719" url="https://pl.wikipedia.org/wiki?curid=1612719" title="Maksym Łewycki">
Maksym Łewycki



</doc>
<doc id="1612723" url="https://pl.wikipedia.org/wiki?curid=1612723" title="Zamach stanu w Tajlandii (2006)">
Zamach stanu w Tajlandii (2006)

Zamach stanu w Tajlandii w 2006 roku – zamach stanu, dokonany w Tajlandii 19 września 2006 roku przez tajską armię pod dowództwem jej szefa Sonthi Boonyaratkalina. W jego wyniku obalony został rząd premiera Thaksina Shinawatry.
Geneza.
Przyczyną zorganizowania zamachu stanu był przeciągający się kryzys polityczny z lat 2005–2006 i wzrost niezadowolenia z rządów premiera Shinawatry. Biznesmen Thaksin Shinawatra, razem ze swoją partią "Thai Rak Thai", doszedł do władzy w 2001 roku i w wyborach w 2005 r. uzyskał reelekcję na stanowisku szefa rządu. Początkowo cieszył się dużym poparciem społecznym, szczególnie wśród ubogiej ludności z prowincji, której przychylność zyskał hojną polityką społeczną. 
Z początkiem 2006 r. w Tajlandii doszło jednak do kryzysu politycznego. Premier Shinawatra w styczniu tego roku sprzedał swoje rodzinne udziały w tajskiej firmie telekomunikacyjnej "Shin Corp" singapurskim inwestorom. Dzięki temu wzbogacił się o 1,9 mld USD. Transakcja ta doprowadziła jednak do awantury politycznej w kraju i rozzłościła mieszkańców z dużych miast. Premierowi zarzucono również niezapłacenie podatku od sprzedaży i nieodpowiedzialną utratę kontroli nad ważną spółką. 
Wiosną w Tajlandii doszło do masowych antyrządowych demonstracji. Pod naciskiem społeczeństwa premier zgodził się przeprowadzić w kwietniu wcześniejsze wybory parlamentarne. Zostały one jednak zbojkotowane przez opozycję i w rezultacie unieważnione przez sąd. Nowy termin wyborów został wyznaczony na październik. Na początku kwietnia Shinawatra, by złagodzić krytykę, ustąpił ze stanowiska premiera. W maju powrócił jednak na to stanowisko.
Zamach stanu.
19 września 2006 Sonthi Boonyaratkalin, wraz z podległym mu wojskiem, doprowadził do bezkrwawego zamachu stanu przeciw rządowi Thaksina Shinawatry i przejął kontrolę nad stolicą. Tajska Armia Królewska zajęła strategiczne punkty w Bangkoku, nie wystrzelając przy tym ani jednego pocisku. Budynki rządowe zostały otoczone przez czołgi, a media państwowe opanowane przez wojskowych. W kraju wprowadzono stan wyjątkowy. 
Ludność stolicy entuzjastycznie reagowała na bieg wydarzeń. Mieszkańcy wychodzili na ulice miasta wiwatując na cześć żołnierzy, wręczając im prezenty i robiąc sobie z nimi zdjęcia. Premier Shinawatra był bowiem popularny głównie na prowincji, a ludność dużych miast nie darzyła go natomiast zbytnią sympatią.
Shinawatra w chwili zamachu przebywał na sesji Zgromadzenia Ogólnego ONZ w Nowym Jorku. Ogłosił stan nadzwyczajny w kraju, jednak jego przekaz nie dotarł do Tajlandii. Z Nowego Jorku udał się do Londynu, dokąd przybyła wkrótce jego rodzina. Nowe władze nie zabroniły mu powrotu do kraju, lecz ostrzegły, że wysuną przeciw niemu zarzuty korupcyjne.
W kraju powołano Radę Reform Demokratycznych na czele z generałem Sonthim Boonyaratkalinem. Rozwiązał on gabinet, parlament i sąd konstytucyjny i tymczasowo sam przejął władzę, stając się "de facto" szefem rządu. 
22 września 2006 doszło do pierwszego większego protestu przeciw zamachowi stanu. Odbył się on przed centrum handlowym "Siam Center" w Bangkoku i zgromadził około 1000 uczestników.
Następstwa zamachu.
27 września 2006 Rada Reform Demokratycznych opracowała projekt tymczasowej konstytucji. Weszła ona w życie 1 października 2006 i przekształciła Radę Reform Demokratycznych w Radę Bezpieczeństwa Narodowego (CNS, "Council for National Security"). Rada na czele z gen. Sonthim miała sprawować władzę w kraju do czasu przeprowadzenia wolnych wyborów. Drugim jej celem było opracowanie nowej konstytucji. 
1 października 2006 na stanowisko tymczasowego premiera został powołany Surayud Chulanont.
W grudniu 2006 Rada Bezpieczeństwa Narodowego powołała Zgromadzenie Konstytucyjne, w celu opracowania projektu ustawy zasadniczej. W lipcu 2007 Zgromadzenie jednogłośnie przyjęło projekt nowej konstytucji, w której znalazło się kilka nowych przepisów, m.in. ograniczono limit kadencji premiera do dwóch. Konstytucja została przyjęta w referendum 19 sierpnia 2007 roku. W głosowaniu poparło ją 58% obywateli.
30 maja 2007 nakazem Sądu Najwyższego partia byłego premiera Thaksina Shinawatry Thai Rak Thai, została rozwiązana i wykluczona z uczestnictwa w nadchodzących wyborach. W lipcu 2007 dawni działacze tej partii powołali do życia nowe ugrupowanie, Partię Władzy Ludu (PPP, "Palang Prachachan"), na której czele stanął Samak Sundaravej.
Wybory parlamentarne odbyły się 23 grudnia 2007, a zwycięstwo odniosła Partia Władzy Ludu, zdobywając 228 miejsc w 480-osobowym parlamencie. 28 stycznia 2008 parlament powołał Samaka Sundaraveja na stanowisko szefa rządu.

</doc>
<doc id="1612725" url="https://pl.wikipedia.org/wiki?curid=1612725" title="Is This the World We Created">
Is This the World We Created



</doc>
<doc id="1612727" url="https://pl.wikipedia.org/wiki?curid=1612727" title="Kawiarnia Noworolski">
Kawiarnia Noworolski

Kawiarnia Noworolski (potocznie Noworol) – kawiarnia mieszcząca się na parterze krakowskich Sukiennic, od strony kościoła Mariackiego.
Zanim powstała kawiarnia Noworolskiego, od 1880 mieściła się tu cukiernia Stanisława Rehmana i Romana Heindricha. Na początku XX w. po śmierci właścicieli cukiernię przejął niejaki Lardemer, który sam nie będąc cukiernikiem zatrudnił kierownika. Niestety ten doprowadził w szybkim czasie lokal do ruiny. W takim stanie kupił w 1907 r. cukiernię Wincenty Kondolewicz. Kilka lat później od jego syna Adama Kondolewicza kupił ją lwowski cukiernik Jan Noworolski. Noworolski uczył się zawodu w fabryce czekolady Grossa we Lwowie i u Sachera w Wiedniu, po czym w Stanisławowie założył kawiarnię "Café Union", a we Lwowie cukiernię. Po śmierci żony wraz z czwórką dzieci przybył do Krakowa i nabył cukiernię w Sukiennicach. Urządził ją na nowo, prace powierzając Edwardowi Dąbrowa-Dąbrowskiemu. Sala Biała (potocznie nazywana Czerwoną) otrzymała białą boazerię z wmontowanymi lustrami i czerwonymi kanapkami. Fryz wykonał Henryk Uziembło. Sala Lustrzana-Liliowa miała ciemną boazerię i owalne lustra. Malowidła utrzymane w stylu nawiązującym do secesji zaprojektowała Weronika Noworolska. Kolejna sala – Palarnia – miała ogromne lustro i podwyższenie dla palaczy. W późniejszym czasie kawiarnię powiększono, a wnętrza nieznacznie przekształcono. W czasie II Wojny Światowej w lokalu prowadzona była restauracja a kierownikiem był Alesander Fröhner. Niemcy poszerzyli wnętrze o hall i szatnię, oraz toalety dla gości, których wcześniej nie było. W 1948 r. Noworolski ponownie utracił cukiernię na skutek decyzji ówczesnych władz. W czasie remontu Sukiennic w latach 1968-70 dołożono ostatnią obecnie salę. Wkrótce potem zmarł. Syn Jana, Tadeusz, także cukiernik, wraz z żoną prowadził w Warszawie sklep winno-cukierniczy, a potem w Krakowie kawiarnię na Politechnice i przy Smoczej Jamie. Kawiarnię "Noworolski" odzyskał w 1992 roku. Prowadził ją jeszcze przez kilka lat, a po jego śmierci w 1996 r. przejęła ją jego córka Zofia i jej synowie.
Otwarta w 1912 roku, zdobyła popularność wśród krakowskich elit, artystów i profesorów, konkurując tym samym z Jamą Michalika. Gościła m.in. Jacka Malczewskiego, Wojciecha Kossaka, Włodzimierza Tetmajera, Juliana Fałata, Fryderyka Pautscha, Ludwika Pugeta, Ignacego Daszyńskiego, Józefa Piłsudskiego, Karola Huberta Rostworowskiego, Czesława Miłosza, Wisławę Szymborską, Jerzego Buzka i innych.
Kawiarnia stała się miejscem akcji jednego z aktów dramatu "U mety" Rostworowskiego. Pisał o niej także Jan Sztaudynger:

</doc>
<doc id="1612728" url="https://pl.wikipedia.org/wiki?curid=1612728" title="David Gigliotti">
David Gigliotti

David Gigliotti (ur. 30 maja 1985 w Martigues) – francuski piłkarz występujący na pozycji napastnika. Obecnie jest zawodnikiem AC Ajaccio.
Kariera klubowa.
Gigliotti zawodową karierę rozpoczynał w 2004 roku w AS Monaco. W Ligue 1 zadebiutował 22 września 2004 roku w wygranym 2:1 pojedynku z FC Nantes. 26 lutego 2005 roku w przegranym 1:2 spotkaniu z OGC Nice strzelił pierwszego gola w trakcie gry w Ligue 1. W debiutanckim sezonie 2004/2005 rozegrał w lidze 6 meczów i zdobył w nich jedną bramkę. Natomiast jego klub zajął 3. miejsce w lidze. W sezonie 2005/2006 w lidze zagrał 14 razy i strzelił 2 gole.
W 2006 roku wypożyczono go do beniaminka ekstraklasy - Troyes AC. Przez cały sezon wystąpił tam w 29 spotkaniach i zdobył 9 bramek. Po zakończeniu sezonu 2006/2007 przeszedł do AS Saint-Étienne. Pierwszy ligowy mecz zaliczył tam 4 sierpnia 2007 w zremisowanym 1:1 meczu z AS Monaco. W Saint-Étienne Gigliotti spędził 2,5 roku
W styczniu 2010 roku trafił do drugoligowego Le Havre AC a następnie przeszedł do drużyny Nîmes Olympique.
Kariera reprezentacyjna.
W latach 2004-2006 Gigliotti rozegrał 12 spotkań i zdobył 6 bramek w reprezentacji Francji U-21.

</doc>
<doc id="1612730" url="https://pl.wikipedia.org/wiki?curid=1612730" title="Abd al-Mumin">
Abd al-Mumin

Abd al-Mumin ibn Ali (arab. عبد المؤمن بن علي الكومي = "Abd al-Mumin ibn Ali al-Kumi", ur. ok. 1094 k. Nidrumy w pobliżu Tilimsan, zm. 1163 w Sali) – arabski władca, założyciel dynastii Almohadów, kalif Maroka. Podporządkował sobie Marrakesz (1147), a później całą Afrykę Północną.
Wczesne lata.
Urodził się w rodzinie ubogiego garncarza. Uczył się w szkole języka arabskiego i studiował kwestie religijne. Około roku 1117 wyruszył na wschód celem pogłębienia swoich studiów. Poznał wówczas uważającego się za mahdiego religijnego nauczyciela Ibn Tumarta. Został jednym z jego wyznawców i stał się wkrótce jednym z jego najbliższych współpracowników. W 1119 roku Ibn Tumart wypowiedział posłuszeństwo panującej wówczas w Maroku dynastii Almorawidów i wraz ze swoimi zwolennikami wycofał się w góry Atlas, gdzie stworzył podstawy państwa Almohadów. Wkrótce potem rozpoczął zbrojne działania przeciwko Almorawidom. W 1130 roku Ibn Tumart zmarł, a Abd al-Mumin został ogłoszony almohadzkim kalifem. 
Walka z Almorawidami.
Najważniejszym celem nowego kalifa była kontynuacja walki przeciw Almorawidom. Jego działania cechowała cierpliwość, pracowitość i bezwzględność. W ciągu piętnastu lat walk uzyskał stopniowo kontrolę nad Atlasem Wysokim, Atlasem Średnim i Rifem. W 1145 roku na tyle już umocnił swoją pozycję, iż postanowił podjąć próbę ostatecznego złamania potęgi wroga. Dowodzeni przez niego Almohadzi zaczęli stopniowo posuwać się na zachód wzdłuż wybrzeży Maroka. W 1147 roku zdobyli Marrakesz, urządzając rzeź wśród obrońców miasta. Abd al-Mumin przekształcił je w swoją stolicę. Bezwzględnie rozprawiał się ze swoimi przeciwnikami politycznymi i religijnymi.
Polityka podbojów.
W ciągu dwudziestu lat od zajęcia Marrakeszu, armie Abd al-Mumina przemierzały północną Afrykę zdobywając po kolei Konstantynę (rok 1151), Tunis (rok 1158) i Trypolis (rok 1159). W 1160 roku Almohadzi panowali już nad całą północną Afryką na zachód od Egiptu i znaczną częścią muzułmańskiej Hiszpanii. Abd al-Mumin zmarł w 1163 roku. Jego następcy kontynuowali rozpoczętą przez niego politykę.

</doc>
<doc id="1612731" url="https://pl.wikipedia.org/wiki?curid=1612731" title="Lucia Bacchi">
Lucia Bacchi

Lucia Bacchi (ur. 4 stycznia 1981 roku w Casalmaggiore) – włoska siatkarka, grająca na pozycji przyjmującej. Od sezonu 2017/2018 występuje w drużynie Olimpia Teodora Rawenna.
Sukcesy klubowe.
Liga Mistrzyń:
Mistrzostwo Włoch:
Superpuchar Włoch:
Klubowe Mistrzostwa Świata:
Sukcesy reprezentacyjne.
Igrzyska Śródziemnomorskie:

</doc>
<doc id="1612735" url="https://pl.wikipedia.org/wiki?curid=1612735" title="Czesław Kosiński">
Czesław Kosiński

Czesław Kosiński (ur. 21 października 1940 w Szewni Dolnej) – polski inżynier i polityk, poseł na Sejm X kadencji.
Życiorys.
Od 1958 pracował w Unimorze, w latach 1960–1963 słuchacz Oficerskiej Szkoły Wojsk Inżynieryjnych, w okresie 1971–1975 był wykładowcą w tej szkole. W 1963 został dowódca plutonu w 11 Dolnośląskim Pułku KBW, funkcję pełnił przez trzy lata. Ukończył Wojskową Akademię Techniczną w Warszawie w 1971, uzyskując tytuł zawodowy magistra inżyniera budownictwa lądowego. W latach 1975–1979 szef sztabu, potem dowódca Inżynieryjnej Jednostki Wojskowej w Nysie.
W 1979 był szefem saperów XII zmiany Polskiej Wojskowej Jednostki Specjalnej Doraźnych Sił Zbrojnych Organizacji Narodów Zjednoczonych, a od 1980 do 1981 szefem saperów 2 Warszawskiej Dywizji Zmechanizowanej. Od 1981 był dyrektorem Wojskowych Zakładów Inżynieryjnych w Dęblinie.
W 1989 uzyskał mandat posła na Sejm kontraktowy. Został wybrany w okręgu puławskim z puli Polskiej Zjednoczonej Partii Robotniczej. Na koniec kadencji należał do Poselskiego Klubu Pracy. Zasiadał w Komisji Polityki Przestrzennej, Budowlanej i Mieszkaniowej, Komisji Samorządu Terytorialnego, Gospodarki Przestrzennej i Komunalnej oraz Komisji Nadzwyczajna do rozpatrzenia projektów ustaw dotyczących samorządu terytorialnego.
Otrzymał Złoty Krzyż Zasługi (1982) i Medal 40-lecia Polski Ludowej (1984).

</doc>
<doc id="1612737" url="https://pl.wikipedia.org/wiki?curid=1612737" title="Rusałka (film)">
Rusałka (film)

Rusałka (ros. Русалка) – rosyjski komediodramat fantasy z 2007 roku w reżyserii Anny Mielikian.
Opis fabuły.
Alisa wychowuje się nad morzem razem z matką i babką. Marzy o balecie, śpiewa w dziecięcym chórze i chodzi do szkoły specjalnej. Po stracie domu rodzina przeprowadza się do Moskwy. Tam Alisa podejmuje różne prace zarobkowe. Przypadkowo poznaje Aleksandra - młodego i przystojnego biznesmena, w którym się zakochuje. Ten jednak nie odwzajemnia jej uczuć.
Nagrody i wyróżnienia.
Film został zgłoszony jako rosyjski kandydat do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.

</doc>
<doc id="1612740" url="https://pl.wikipedia.org/wiki?curid=1612740" title="Indre Sorokaitė">
Indre Sorokaitė

Indre Sorokaitė (ur. 7 lipca 1988 w Kownie) – włoska siatkarka pochodzenia litewskiego, grająca na pozycji przyjmującej i atakującej, reprezentantka kraju. 
W czerwcu 2013 roku otrzymała włoskie obywatelstwo i zadebiutowała w kadrze narodowej tego kraju.
Sukcesy klubowe.
Liga Mistrzyń: 
Puchar Włoch:
Liga azerska:
Superpuchar Włoch: 
Liga włoska:
Klubowe Mistrzostwa Świata:
Puchar Challenge:
Sukcesy reprezentacyjne.
Grand Prix:
Volley Masters Montreux:
Mistrzostwa Europy:

</doc>
<doc id="1612742" url="https://pl.wikipedia.org/wiki?curid=1612742" title="Jan Kot">
Jan Kot



</doc>
<doc id="1612746" url="https://pl.wikipedia.org/wiki?curid=1612746" title="Uiloq Slettemark">
Uiloq Slettemark

Uiloq Slettemark z d. Helgessen (ur. 6 sierpnia 1965 r. w Varde) – grenlandzka biathlonistka pochodzenia norweskiego. Zadebiutowała w biathlonie w rozgrywkach Pucharu Europy w roku 1999.
Jest prezesem Grenlandzkiego Związku Biathlonowego oraz trenerem kobiecej kadry Grenlandii. W 1994 roku wyszła za mąż za Øysteina Slettemarka. W 2001 roku urodziła córkę Ukaleq.
Starty w Pucharze Świata rozpoczęła zawodami w Anterselvie w roku 2000 zajmując 82. miejsce w biegu indywidualnym. Jej najlepszy dotychczasowy wynik w Pucharze świata to 40. miejsce w sprincie w Lahti w sezonie 2002/2003.
Podczas Mistrzostw Świata w Pokljuce zajęła 81. miejsce w sprincie i 81 w biegu indywidualnym. Podczas Mistrzostw świata w roku Mistrzostw Świata w Chanty-Mansyjsku zajęła 48. miejsce w sprincie i 55 w biegu indywidualnym. Na Mistrzostwach Świata Oberhofie zajęła 68. miejsce w sprincie i 82 w biegu indywidualnym. Rok później, na Mistrzostwach Świata w Hochfilzen zajęła 72. miejsce w sprincie i 85 w biegu indywidualnym. Podczas Mistrzostw Świata w roku 2007 w Anterselvie zajęła 88. miejsce w biegu indywidualnym i 84 w sprincie. Na Mistrzostwach świata w 2009 r. w Pjongczangu zajęła 88. miejsce w sprincie.

</doc>
<doc id="1612748" url="https://pl.wikipedia.org/wiki?curid=1612748" title="Teresa Halina Woźniak">
Teresa Halina Woźniak

Teresa Halina Woźniak (ur. 12 lipca 1941 w Dokudowie) – polska lekarz i polityk, posłanka na Sejm X kadencji.
Życiorys.
Ukończyła Akademię Medyczną w Białymstoku w 1968, uzyskując tytuł zawodowy lekarza internisty. Po dwuletnim stażu w Wojewódzkim Szpitalu w Białymstoku podjęła pracę w Zespole Opieki Zdrowotnej w Łapach. Od 1975 pracowała w Przychodni Rejonowej ZOZ w Ełku.
W 1960 wstąpiła do Polskiej Zjednoczonej Partii Robotniczej, do której należała do jej rozwiązania. Była delegatką na VIII i X Zjazd PZPR, z jej ramienia została radną Wojewódzkiej Rady Narodowej w Suwałkach. W 1989 uzyskała mandat posłanki na Sejm kontraktowy. Została wybrana w okręgu suwalskim. Na koniec kadencji należała do Poselskiego Klubu Pracy. Zasiadała w Komisji Samorządu Terytorialnego, Komisji Samorządu Terytorialnego, Gospodarki Przestrzennej i Komunalnej oraz w dwóch komisjach nadzwyczajnych.
W wyborach samorządowych w 1994 uzyskała mandat radnej Rady Miejskiej w Ełku z listy Unii Pracy.
W 1985 odznaczona Złotym Krzyżem Zasługi.

</doc>
<doc id="1612751" url="https://pl.wikipedia.org/wiki?curid=1612751" title="Alone (singel E.M.D.)">
Alone (singel E.M.D.)

Alone – trzeci singel z debiutanckiej płyty "A State of Mind" szwedzkiego zespołu E.M.D. Wydany został 17 września 2008 roku.
Do singla został nagrany teledysk.

</doc>
<doc id="1612752" url="https://pl.wikipedia.org/wiki?curid=1612752" title="Oblężenie Narbony">
Oblężenie Narbony

Oblężenie Narbony – starcie zbrojne, które miało miejsce w roku 436 w trakcie walk Rzymian z Gotami. 
W roku 433 Aecjusz Flawiusz odzyskał utracone wcześniej z rąk Walentyniana III stanowiska, uzyskując dodatkowo tytuł patrycjusza. Następnie wkroczył do Galii, gdzie w latach 435-436 toczył walki z Burgundami. W tym czasie Teoderyk I w roku 436 uderzył ze swoją armią na pozycje Rzymian, podchodząc pod Narbonę. Goci rozpoczęli oblężenie miasta. Na pomoc obrońcom Aecjusz wysłał swojego dowódcę Litoriusza, który na czele oddziałów rzymskich i posiłków huńskich przedarł się do Narbony, dostarczając mieszkańcom żywność. Po tym sukcesie Litoriusz wydał Wizygotom bitwę pod miastem, całkowicie ich rozbijając. Walki z Wizygotami trwały do 439 roku, w którym to zawarto rozejm. Rzymianie utrwalili swojej panowanie na zajętych terenach. 

</doc>
<doc id="1612754" url="https://pl.wikipedia.org/wiki?curid=1612754" title="Hyper-Threading Technology">
Hyper-Threading Technology



</doc>
<doc id="1612759" url="https://pl.wikipedia.org/wiki?curid=1612759" title="Contrapositum">
Contrapositum



</doc>
<doc id="1612761" url="https://pl.wikipedia.org/wiki?curid=1612761" title="A State of Mind">
A State of Mind

A State of Mind – debiutancki album szwedzkiego zespołu E.M.D. Reedycja albumu wydana została 18 marca 2009 roku.

</doc>
<doc id="1612762" url="https://pl.wikipedia.org/wiki?curid=1612762" title="ARP">
ARP



</doc>
<doc id="1612765" url="https://pl.wikipedia.org/wiki?curid=1612765" title="Leczenie krwią">
Leczenie krwią

Leczenie krwią, hemoterapia, krwiolecznictwo – metoda polegająca na przetaczaniu krwi pełnej lub innych środków krwiopochodnych stosowana w celach leczniczych. Jest ona przeprowadzana tylko w wyniku ścisłych wskazań lekarskich ze względu na możliwe powikłania.
Jest wskazana w przypadku:
Powtórne, jak i każde inne następujące leczenie krwią wiąże się ze zwielokrotnieniem ryzyka i wymaga zastosowania większej ostrożności w stosunku do pacjenta.

</doc>
<doc id="1612768" url="https://pl.wikipedia.org/wiki?curid=1612768" title="MV Lake Illawarra">
MV Lake Illawarra

MV Lake Illawarra- masowiec typu handysize, który wieczorem dnia 5 stycznia 1975 na rzece Derwent zderzył się z mostem Tasmana w kilka minut po zderzeniu zatonął na głębokość 35 m.
Katastrofa częściowo spowodowana była przez silne pływy, ale również z powodu zaniedbania kapitana Boleslawa Pelca.
Zwodowany w 1958. Pływał w służbie Australian National Lines (wówczas Australian Coastal Shipping Commission), osiągał prędkość 12 węzłów (22 km/h).

</doc>
<doc id="1612770" url="https://pl.wikipedia.org/wiki?curid=1612770" title="Solubilizacja">
Solubilizacja

Solubilizacja jest to proces zwiększania rozpuszczalności substancji za pomocą tzw. pośredników rozpuszczania czyli "solubilizatorów". Ze względu na rodzaj solubilizatorów i mechanizm ich działania można wyróżnić dwa typy solubilizacji: hydrotropową i micelarną.
Solubilizacja hydrotropowa.
Polega na łączeniu się solubilizatorów z cząsteczkami substancji rozpuszczanej i tworzeniu z nimi lepiej rozpuszczalnych asocjatów (nietrwałych połączeń). Solubilizatory hydrotropowe zawierają w swojej budowie ugrupowania atomów takie jak: -OH, -COOH, -NH2, czyli grupy nadające im charakter hydrofilowy. Powstające połączenia stają się bardziej rozpuszczalne w wodzie właśnie dzięki obecności grup hydrofilowych, wnoszonych przez solubilizatory.
W celu otrzymania roztworu substancji trudno rozpuszczalnej metodą solubilizacji hydrotropowej, substancję rozpuszcza się w stężonym roztworze solubilizatora, a następnie rozcieńcza wodą do żądanej objętości.
Solubilizacja micelarna.
Polega na tworzeniu układów micelarnych (koloidów), złożonych z substancji rozpuszczanej i solubilizatorów, które są w tym przypadku cząsteczkami amfifilowymi, powierzchniowo czynnymi. Cząsteczki solubilizatora układają się w malutkie pęcherzyki (micele), orientując się częścią hydrofobową do środka a hydrofilową na zewnątrz i tworząc w ten sposób środowisko hydrofobowe wewnątrz miceli. Do wnętrza miceli mogą dostawać się substancje lipofilne, które dzięki obecności otoczki stają się rozpuszczalne w wodzie.
Solubilizatory micelarne dodaje się do roztworu w mniejszych ilościach niż solubilizatory hydrotropowe.

</doc>
<doc id="1612771" url="https://pl.wikipedia.org/wiki?curid=1612771" title="Paweł Latusek">
Paweł Latusek

Paweł Latusek (ur. 23 lutego 1910 w Tychach, zm. 11 lutego 1973 we Wrocławiu) – polski duchowny rzymskokatolicki, biskup pomocniczy wrocławski w latach 1962–1973 (do 1967 formalnie gnieźnieński).
Życiorys.
30 czerwca 1935 przyjął w katedrze katowickiej święcenia kapłańskie z rąk biskupa Teofila Bromboszcza. Studia kontynuował w Krakowie i Lille, gdzie zajmował się także duszpasterstwem wśród Polonii francuskiej. Po powrocie do kraju był kapelanem biskupa Stanisława Adamskiego i łącznikiem między wysiedlonym podczas okupacji biskupem diecezjalnym katowickim a jego diecezją. Skierowany do pracy duszpasterskiej na Opolszczyźnie, był pierwszym kanclerzem kurii biskupiej w Opolu oraz wikariuszem generalnym. W październiku 1950 z przyczyn politycznych został aresztowany przez Urząd Bezpieczeństwa Publicznego. W więzieniu spędził rok. Deportowany przez władze państwowe z Opolszczyzny w 1951, studiował na Katolickim Uniwersytecie Lubelskim, gdzie uzyskał ponownie doktorat. Następnie był wykładowcą, a od 1958 rektorem Wyższego Seminarium Duchownego we Wrocławiu.
13 listopada 1961 został mianowany biskupem tytularnym Aninety i biskupem pomocniczym archidiecezji gnieźnieńskiej, skierowanym do pracy duszpasterskiej we Wrocławiu. Święceń biskupich udzielił mu 11 lutego 1962 w archikatedrze św. Jana Chrzciciela we Wrocławiu biskup Bolesław Kominek. Był wikariuszem generalnym i rektorem seminarium duchownego we Wrocławiu. 16 października 1967 formalnie został mianowany biskupem pomocniczym archidiecezji wrocławskiej. W czasie posługi duszpasterskiej we Wrocławiu był represjonowany przez władze komunistyczne.
Uczestniczył w pracach III i IV sesji soboru watykańskiego II.
W 30. rocznicę śmierci biskupa przy wejściu do Arcybiskupiego Seminarium Duchownego wmurowano poświęconą mu tablicę pamiątkową.

</doc>
<doc id="1612774" url="https://pl.wikipedia.org/wiki?curid=1612774" title="Club Deportivo Sipesa">
Club Deportivo Sipesa



</doc>
<doc id="1612775" url="https://pl.wikipedia.org/wiki?curid=1612775" title="Marian Zawadzki">
Marian Zawadzki

Marian Wawrzyn Zawadzki (ur. 7 listopada 1933 w Szamotułach, zm. 21 września 2012) – polski rolnik i polityk, poseł na Sejm X kadencji.
Życiorys.
Ukończył w 1959 Technikum Rolnicze. Był długoletnim prezesem Kombinatu Rolniczego Spółdzielczego Buszewko. W latach 1976–1988 zasiadał w Wojewódzkiej Radzie Narodowej w Poznaniu. Był członkiem egzekutywy Komitetu Wojewódzkiego Polskiej Zjednoczonej Partii Robotniczej w Poznaniu i delegatem na VII, VIII i X Zjazd PZPR. W 1989 uzyskał mandat posła na Sejm kontraktowy. Został wybrany w okręgu Poznań-Stare Miasto z puli PZPR. Na koniec kadencji należał do Poselskiego Klubu Pracy, był członkiem Komisji Rolnictwa i Gospodarki Żywnościowej oraz Komisji Nadzwyczajnej do rozpatrzenia projektów ustaw dotyczących spółdzielczości. Nie ubiegał się o reelekcję.

</doc>
<doc id="1612776" url="https://pl.wikipedia.org/wiki?curid=1612776" title="Deportivo Sipesa Chimbote">
Deportivo Sipesa Chimbote



</doc>
<doc id="1612777" url="https://pl.wikipedia.org/wiki?curid=1612777" title="Solubilizator">
Solubilizator



</doc>
<doc id="1612778" url="https://pl.wikipedia.org/wiki?curid=1612778" title="Solubilizatory">
Solubilizatory



</doc>
<doc id="1612781" url="https://pl.wikipedia.org/wiki?curid=1612781" title="AES">
AES



</doc>
<doc id="1612785" url="https://pl.wikipedia.org/wiki?curid=1612785" title="Stanisław Sieradzki">
Stanisław Sieradzki

Stanisław Sieradzki ps. "Świst" (ur. 14 września 1921 w Iłowie-Osadzie, zm. 16 lutego 2009 w Warszawie) – powstaniec warszawski, żołnierz 3. drużyny III plutonu „Felek” 2. kompanii „Rudy” batalionu „Zośka”.
Urodził się w 1921 r. w Iłowie koło Działdowa. Od 1932 roku działał w harcerstwie. Jako ochotnik 32 pułku piechoty brał udział w kampanii wrześniowej. Pod koniec 1939 r. wysłany do Prus Wschodnich na przymusowe roboty do Olsztyna. Stamtąd uciekł w 1942 r. i przybył do Warszawy, gdzie dzięki Jerzemu Zakrzewskiemu dostał się do Grup Szturmowych Szarych Szeregów. Działał w małym sabotażu, brał udział w akcji „N” oraz akcjach „Par I” i „Par II” (bazy leśne). Ukończył Szkołę Podchorążych Rezerwy Piechoty Agricola.
Powstanie warszawskie.
W powstaniu warszawskim brał udział w szeregach batalionu Zośka, przeszedł cały szlak bojowy „Zośki”, walczył na Woli, bronił Starówki, kanałami przeprowadził swych 63 kolegów do Śródmieścia. Potem znalazł się na górnym Czerniakowie. Tu został po raz trzeci ranny. Przeżył wydobyty spod gruzu. Z Czerniakowa przedostał się na drugą stronę Wisły pontonami 3 Dywizji im. Romualda Traugutta. Tam trafił do szpitala na Grochowie.
Lata powojenne.
W listopadzie 1944 roku aresztowany przez NKWD, dostał się do obozu w Majdanku. By uniknąć zsyłki na Syberię, w Przemyślu wstąpił do Ludowego Wojska Polskiego.
Do Warszawy powrócił 18 stycznia 1945 r. Podjął pracę w Chorągwi Mazowieckiej ZHP. W latach 1945–1949 był instruktorem Hufca Mińsk Mazowiecki. Rozpoczął studia w Szkole Głównej Handlowej.
Aresztowanie.
W 1949 roku aresztowany został przez komunistyczne służby bezpieczeństwa. Oskarżano go o próbę obalenia siłą ustroju państwa. W 1950 r. wyrokiem Sądu Wojskowego w Warszawie, skazano go na karę 10 lat pozbawienia wolności. Trzy lata później sąd w Rzeszowie skazał Śwista na karę śmierci, którą zamienił później na karę 15 lat więzienia. Nikt osadzonego o tej zmianie nie poinformował. Przez wiele lat czekał na wykonanie wyroku. Przebywał w zakładach karnych we Wronkach, Potulicach, Rzeszowie oraz Płocku. Na wolność wyszedł w listopadzie 1956 r.
Losy po 1956 r..
Od 1966 roku pełnił funkcję sekretarza Środowiska Batalionu „Zośka”. W latach 1969–1998 pełnił funkcję instruktora Hufca Sulejówek im. batalionu „Zośka”. Był współzałożycielem i członkiem Społecznego Komitetu Opieki nad Grobami Poległych Żołnierzy Batalionu „Zośka”. Od 2001 r. do śmierci w 2009 r. współpracował z Muzeum Harcerstwa.
Często spotykał się z młodzieżą szkolną oraz harcerzami opowiadając im o powstaniu warszawskim.
Zmarł 16 lutego 2009 r. Pochowany na Powązkach Wojskowych w Warszawie (kwatera D18-L02-2).
Odznaczenia.
W podwarszawskim Sulejówku Stanisława Sieradzkiego upamiętniono nadając jego imię rondu położonemu u zbiegu ulic: Gabriela Narutowicza, Bartosza Głowackiego, Ludwika Solskiego i Thomasa Woodrowa Wilsona.
Jest patronem:

</doc>
<doc id="1612790" url="https://pl.wikipedia.org/wiki?curid=1612790" title="Kula gluonowa">
Kula gluonowa

Kula gluonowa (glueball) – cząstka będąca stanem związanym gluonów, której istnienie przewiduje chromodynamika kwantowa. Jest ona hadronem o zerowej liczbie barionowej. Składa się ona z gluonów w takim stanie, że kula gluonowa jest kolorowo obojętna, czyli gluony tworzą bezbarwny stan singletowy:
gdzie formula_2 to współczynnik normalizacji.
Kule gluonowe nie zostały do tej pory odkryte w doświadczeniu; w 2020 roku w literaturze fachowej ich istnienie ciągle jest określane jako niepotwierdzone. Istnieją możliwości techniczne ich uzyskania – w akceleratorach osiągane są dostatecznie wysokie energie wiązek przeciwbieżnych hadronów. Trudności z wykryciem kul gluonowych tłumaczy się tym, że mogą one występować w stanach mieszanych z mezonami kwarkowymi.
Teoria przewiduje, że kule gluonowe mają masę, mimo że składają się z bezmasowych gluonów. Ponieważ jest osiem różnych gluonów o różnych kolorach, również kule gluonowe mogą mieć różne masy. Z obliczeń wynika, że najlżejszy mezon gluonowy powinien mieć masę równą co najmniej 1,5 GeV. Obecnie za najbardziej prawdopodobnych kandydatów na kule gluonowe uważane są mezony f0(1710) i f0(1500); liczby w nawiasach oznaczają masę cząstek w MeV.
Tradycyjnie kule gluonowe dzielą się na reggeony (np. odderony) i pomerony.

</doc>
<doc id="1612792" url="https://pl.wikipedia.org/wiki?curid=1612792" title="USS Astrolabe Bay (ACV-60)">
USS Astrolabe Bay (ACV-60)



</doc>
<doc id="1612794" url="https://pl.wikipedia.org/wiki?curid=1612794" title="USS Astrolabe Bay (AVG-60)">
USS Astrolabe Bay (AVG-60)



</doc>
<doc id="1612795" url="https://pl.wikipedia.org/wiki?curid=1612795" title="USS Guadalcanal (CVU-60)">
USS Guadalcanal (CVU-60)



</doc>
<doc id="1612797" url="https://pl.wikipedia.org/wiki?curid=1612797" title="Wiktor Budianski">
Wiktor Budianski

Wiktor Igoriewicz Budianski, ros. Виктор Игоревич Будянский, ukr. Віктор Ігорович Будянський, "Wiktor Ihorowicz Budianski" (ur. 12 stycznia 1984 w Wołczańsku) – rosyjski piłkarz pochodzenia ukraińskiego, grający na pozycji pomocnika.
Kariera piłkarska.
Kariera klubowa.
Jest wychowankiem Szkoły Piłkarskiej Metałurga Stary Oskoł i Saluta Biełgorod. W latach 1999–2000 trenował w Szkole Piłkarskiej Akademiki Moskwa. Od 2001 gra we Włoszech. Najpierw występował w juniorskiej drużynie Juventusu, a w maju 2004 rozegrał 2 spotkania w podstawowej jedenastce. Od 2005 był wypożyczany najpierw do Reggina Calcio, następnie do U.S. Avellino i na koniec do Ascoli Calcio. W 2007 kupiony przez Udinese Calcio, jednak nie potrafił przebić się do podstawowej jedenastki, dlatego został wypożyczony do US Lecce. W 2009 został wypożyczony przez FK Chimki. W 2011 jako wolny agent opuścił Udinese, po czym zakończył karierę piłkarza.
Kariera reprezentacyjna.
Jako zawodnik Szkoły Piłkarskiej Akademiki Moskwa został powołany do reprezentacji Rosji U-16, w składzie której uczestniczył w turnieju finałowym Mistrzostw Europy w 2001. 2 czerwca 2007 zadebiutował w rosyjskiej drużynie narodowej w spotkaniu eliminacyjnym Mistrzostw Europy z Andorą wygranym 4:0 (wszedł na boisko w 57. minucie). Łącznie rozegrał 2 gry reprezentacyjne.

</doc>
<doc id="1612798" url="https://pl.wikipedia.org/wiki?curid=1612798" title="Syncom 3">
Syncom 3

Syncom 3 (ang. "synchronous communication satellite") – eksperymentalny satelita telekomunikacyjny, pierwszy satelita geostacjonarny. Prowadził transmisje „na żywo” z Igrzysk Olimpijskich w Tokio w 1964, co było pierwszą transmisją telewizyjną przez Ocean Spokojny. Po 1 stycznia 1965 przeszedł pod jurysdykcję Departamentu Obrony, gdzie uczestniczył w przekazywaniu komunikacji nad Wietnamem. Wyłączenie nastąpiło w kwietniu 1969.
Wystrzelony 16 sierpnia 1964 wszedł na orbitę eliptyczną, nachyloną do równika pod kątem 16°. Następnie zmienił orbitę na kołową, prawie synchroniczną. Za pomocą kilku manewrów orbitalnych wykonanych własnym silnikiem zniwelował nachylenie orbity do 0,1°, zajął pozycję na 180° E i uzyskał synchroniczność z ruchem Ziemi (23 września).
W ramach testów dokonywano transmisji między Filipinami, USNS „Kingsport”, Camp Roberts i transmisji dalekopisowej do samolotu znajdującego się na trasie San Francisco-Honolulu.
Budowa i działanie.
Statek miał kształt cylindra o średnicy 71 cm i wysokości 39 cm (68 cm z dyszą). Z pełnym zapasem paliwa ważył 68 kg. Dysza silnika, o ciągu 453 kg-siły, satelity umieszczona była u jego spodu. U szczytu zaś znajdowała się antena. Ściana boczna pokryta była 3840 krzemowymi ogniwami słonecznymi, dostarczającymi 29 W energii elektrycznej. Gromadzono ją w akumulatorach NiCd. Statek nie posiadał aktywnej regulacji temperatury. Większość środkowej części korpusu zajmował silnik i zapas paliwa. Dokoła nich umieszczone były zbiorniki nadtlenku wodoru i azotu, oraz wyposażenie elektroniczne statku. Orientacja i prędkość statku kontrolowano silniczkami na azot, a pozycję orbitalną, silniczkami na nadtlenek wodoru. Każdy rodzaj napędu składał się z dwóch dysz. Jednej równoległej i jednej prostopadłej do osi obrotu.
Wyposażenie użytkowe.
Syncom posiadał podwójny (jeden zapasowy) aktywny regenerator sygnału z translacją częstotliwości. Mógł on obsługiwać jedną dwukierunkową rozmowę telefoniczną lub 16 jednokierunkowych kanałów dalekopisowych. Podwójny transponder miał moc 2 W. Wybór nadajnika i odbiornika odbywał się poleceniem z Ziemi. Jeden odbiornik miał pasmo 13 MHz przeznaczone dla transmisji telewizyjnej. Pasmo drugiego wynosiło 5 MHz. Zysk odbioru wynosił 2 dB, poprzez szczelinową antenę dipolową. Sygnały były odbierane na dwóch częstotliwościach bliskich 7,36 GHz. Retransmitowanie odbywało się na częstotliwości 1,815 GHz. Do telemetrii i przesyłania rozkazów służyły cztery anteny biczowe.
Pozycja orbitalna.
Z uwagi na eksperymentalny charakter misji, satelita często zmieniał swoje położenie na orbicie geostacjonarnej. W roku 1964 pracował na dwóch pozycjach: 64° W i 180° E. W 1964 był obecny nad południkiem 25° W. W latach 1966-1969, znajdował się nad 165° E. 6 grudnia 1974 znajdował się nad 6,08° W, z dryfem 0,188° W/dobę.

</doc>
<doc id="1612805" url="https://pl.wikipedia.org/wiki?curid=1612805" title="Karl Dussik">
Karl Dussik

Karl Dussik (ur. 9 stycznia 1908 w Wiedniu, zm. 19 marca 1968 w Lexington) – austriacko-amerykański neurolog i psychiatra.
Studiował na Uniwersytecie Wiedeńskim, studia rozpoczęte w 1926 roku ukończył w 1931. Od 1932 do 1938 praktykował w Wiedniu jako neurolog i psychiatra. Razem z bratem, fizykiem Friedrichem Dussikiem, badał w 1937 roku przydatność fal ultradźwiękowych w diagnostyce medycznej.

</doc>
<doc id="1612806" url="https://pl.wikipedia.org/wiki?curid=1612806" title="Wysoki Zamek">
Wysoki Zamek



</doc>
<doc id="1612807" url="https://pl.wikipedia.org/wiki?curid=1612807" title="Leopold Rzykowski">
Leopold Rzykowski

Leopold Rzykowski, niem. Leopold Johann Nepomuk Freiherr Rzikowsky von Dobrzitz (ur. 10 listopada 1810 w Myślenicach, zm. 30 listopada 1867 w Wiedniu) – marszałek polny porucznik Armii Cesarstwa Austriackiego, komendant Twierdzy Kraków do 1867, polski inżynier wojskowy.
Życiorys.
Pochodził z rodziny urzędniczej. W 1824 rozpoczął naukę na Akademii Inżynieryjnej Wojskowej w Wiedniu, gdzie kształcił się do 1829. Pozostawał następnie do końca życia oficerem armii austriackiej. Pełnił m.in. obowiązki dowódcy korpusu w Krakowie, a w latach 1866-1867 komendanta Twierdzy Kraków. 24 kwietnia 1859 został awansowany na generała majora, a 12 kwietnia 1865 - marszałka polnego porucznika.

</doc>
<doc id="1612808" url="https://pl.wikipedia.org/wiki?curid=1612808" title="Piestrak jadalny">
Piestrak jadalny

Piestrak jadalny ("Choiromyces meandriformis" Vittad.) – gatunek grzybów z rodziny truflowatych ("Tuberaceae").
Systematyka i nazewnictwo.
Pozycja w klasyfikacji według Index Fungorum: "Choiromyces, Tuberaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Synonimy nazwy naukowej:
Nazwa polska według listy kontrolnej.
Morfologia.
Podziemny, o kształcie przypominającym ziemniaki, osiąga wielkość od 3 do 10 cm średnicy. Górna jego powierzchnia jest bez wyraźnej skórki, barwy szarobiałej lub żółtawobiałej. Okrywa gładka, często nadgryziona przez ślimaki. Dojrzały owocnik ma dość silny, aromatyczny i przyjemny zapach (przypominający gotowaną kukurydzę), który zwabia owady by za ich pomocą rozsiewać swoje zarodniki. 
Białawokremowo marmurkowaty, później także cielistobrązowawy, z białym żyłkowaniem. Ma silny aromatyczny zapach, czasami nieprzyjemny.
Zarodniki pod mikroskopem bladożółtawe, okrągławe z oddzielnie osadzonymi kolcami, o średnicy 16-22 µm. Kolce tępe, długości 3-5 µm.
Występowanie i siedlisko.
Jest w Polsce gatunkiem rzadkim. 
Pojawia się z końcem lata (lipiec–wrzesień), w lasach liściastych i iglastych, zwłaszcza rosnący na alkalicznych glebach gliniastych i ilastych, pod bukami. Jest trudny do znalezienia, gdyż owocuje pod powierzchnią ziemi, w rozproszeniu (rosnące gniazdowato grzyby mogą mieć odsłonięty wierzch i być widoczne). Grzyb mikoryzowy. 
Znaczenie.
Grzyb jadalny: jadalny, o smakowych właściwościach, cenione są szczególnie jego młode owocniki. Miąższ łykowaty; zjedzony na surowo działa przeczyszczająco.

</doc>
<doc id="1612809" url="https://pl.wikipedia.org/wiki?curid=1612809" title="Choiromyces meandriformis">
Choiromyces meandriformis



</doc>
<doc id="1612816" url="https://pl.wikipedia.org/wiki?curid=1612816" title="Reprezentacja Belgii w rugby union mężczyzn">
Reprezentacja Belgii w rugby union mężczyzn

Reprezentacja Belgii w rugby jest drużyną reprezentującą Belgię w międzynarodowych turniejach. Drużyna występuje w europejskiej dywizji 1B.
Historia.
Reprezentacja Belgii swój pierwszy oficjalny mecz rozegrała 1 lipca przeciwko Holandii. Belgowie wygrali to spotkanie 6:0. W 1937 r. Belgowie rozegrali najsłynniejsze mecze w swojej międzywojennej historii. Spotkania z Niemcami i Włochami jednak przegrali. Po II wojnie światowej Belgowie rozgrywali do końca lat 50 XX w. mecze wyłącznie przeciwko Holendrom. Później rozgrywali mecze przeciwko krajom Europy Zachodniej. Czarne diabły w kwalifikacjach do Pucharu Świata startują od 1991 r. Jak dotąd drużynie nie udało się zagrać na tej imprezie.

</doc>
<doc id="1612818" url="https://pl.wikipedia.org/wiki?curid=1612818" title="Heinz Weis">
Heinz Weis

Heinz Weis (ur. 14 lipca 1963) – niemiecki lekkoatleta, młociarz.
Sukcesy.
Rekord życiowy Weisa w rzucie młotem wynosi 83.08 m (1997).

</doc>
<doc id="1612819" url="https://pl.wikipedia.org/wiki?curid=1612819" title="USNS Kingsport (T-AG-164)">
USNS Kingsport (T-AG-164)

USNS Kingsport (T-AG-164) – pierwszy na świecie statek do łączności z satelitami. Służył w marynarce wojennej Stanów Zjednoczonych.
Wcześniej jako transportowiec „Kingsport Victory” (T-AK-239) służył podczas II wojny światowej. „Kingsport Victory” został pozyskany przez marynarkę wojenną na podstawie Maritime Commission 1 marca 1950 i przez kolejne 11 lat służył jako transportowiec wojskowy.
24 września 1961, w stoczni Willamette Iron &amp; Steel (Portland) przeszedł konwersję na statek łączności z satelitami. 14 listopada 1961 został przemianowany na „Kingsport”, z numerem AG-164. W jej ramach zamontowano na nim, m.in. antenę do łączności z lądem, zaawansowane systemy śledzenia i telemetrii, zbiorniki antyprzechyłowe. Cechą wyróżniającą statek stała się 16-metrowej średnicy ciśnieniowa, plastykowa, kopuła kryjąca 9-metrową antenę paraboliczną (stabilizowaną żyroskopowo i komputerowo). Służyła ona do namierzania satelitów znajdujących się pod dowolnym kątem nad horyzontem.
W 1963 „Kingsport” przeprowadził transmisję rozmowy telefonicznej między prezydentem Johnem Kennedym (Waszyngton) a premierem Nigerii, Balawą, która była możliwa dzięki pośrednictwu satelity Syncom 2 – pierwszego telekomunikacyjnego satelity geosynchronicznego.
Nazwa statku pochodziła od miasta Kingsport, w stanie Tennessee.
"Kingsport” został wycofany ze służby 31 stycznia 1984 i złomowany 21 stycznia 1992.

</doc>
<doc id="1612820" url="https://pl.wikipedia.org/wiki?curid=1612820" title="Strychnine.213">
Strychnine.213

Strychnine.213 – szósty studyjny album belgijskiego brutal death metalowego zespołu "Aborted". Został wydany w 2008 roku przez Century Media Records.

</doc>
<doc id="1612826" url="https://pl.wikipedia.org/wiki?curid=1612826" title="AWR">
AWR



</doc>
<doc id="1612828" url="https://pl.wikipedia.org/wiki?curid=1612828" title="Ross McCormack">
Ross McCormack

Ross McCormack (ur. 18 sierpnia 1986 w Glasgow) – szkocki piłkarz występujący na pozycji napastnika w Aston Villi oraz w reprezentacji Szkocji.
Kariera klubowa.
Swoją karierę piłkarską McCormack rozpoczął w roku 2003 w Rangers. W drużynie tej zadebiutował w maju 2004 roku w spotkaniu z Motherwell. Pierwszą bramkę zdobył natomiast 16 maja w wygranym 3:2 meczu z Dunfermline Athletic. Cały sezon 2003/04 Szkot zakończył z dwoma ligowymi występami. W następnych rozgrywkach nie mógł przebić się do pierwszej jedenastki i zagrał tylko w jednym meczu. 23 listopada 2005 roku w swoim debiutanckim występie w europejskich pucharach, w pojedynku Ligi Mistrzów z FC Porto zdobył bramkę a mecz zakończył się remisem 1:1. W styczniu 2006 roku McCormack został wypożyczony do angielskiego Doncaster Rovers. W czasie czterech miesięcy gry w tej drużynie był tam podstawowym zawodnikiem i wystąpił w 19 spotkaniach, w których zdobył pięć bramek.
11 lipca 2006 roku Szkot podpisał kontrakt z Motherwell. W nowym klubie zadebiutował 30 lipca w spotkaniu z jego byłą drużyną, Rangers. 28 lutego 2007 roku w pojedynku Pucharu Szkocji z St. Johnstone zdobył swoją pierwszą bramkę dla Motherwell. 12 maja w wygranym 3:2 ligowym spotkaniu z St. Mirren zdobył dwa gole. Sezon 2006/07 McCormack zakończył z 12 występami. W następnych rozgrywkach zdobył osiem bramek w 36 meczach i był trzecim najlepszym strzelcem klubu.
28 czerwca 2008 roku McCormack podpisał kontrakt z Cardiff City. W tej drużynie zadebiutował 9 sierpnia w pojedynku z Southamtpon, zaś pierwszą bramkę zdobył 16 sierpnia w meczu z Norwich City. W sezonie 2008/09 Szkot zdobył ponad 10 bramek dla Cardiff City co czyni go najlepszym strzelcem klubu.
27 sierpnia 2010 roku Ross McCormack związał się trzyletnim kontraktem z drugoligowym Leeds United .
Kariera reprezentacyjna.
W roku 2006 McCormack zadebiutował w reprezentacji Szkocji do lat 21. Pierwszą bramkę w tej kategorii wiekowej zdobył natomiast 11 października 2007 roku w spotkaniu z Litwą. W kadrze U-21 McCormack zaliczył 10 występów oraz zdobył trzy bramki. W dorosłej kadrze zadebiutował 30 maja 2008 roku w pojedynku z Czechami. 1 kwietnia 2009 roku w spotkaniu z Islandią zdobył swoją pierwszą bramkę w kadrze. Ponadto w 2007 roku zagrał w spotkaniu reprezentacji B.

</doc>
<doc id="1612830" url="https://pl.wikipedia.org/wiki?curid=1612830" title="N">
N

N (minuskuła: n) – czternasta litera alfabetu łacińskiego i osiemnasta polskiego. Oznacza zwykle w danym języku spółgłoskę przedniojęzykową nosową, np. [].

</doc>
<doc id="1612832" url="https://pl.wikipedia.org/wiki?curid=1612832" title="Francisco Largo Caballero">
Francisco Largo Caballero

Francisco Largo Caballero (ur. 15 października 1869 w Madrycie – zm. 23 marca 1946 w Paryżu), hiszpański działacz związkowy i polityk, przewodniczący Hiszpańskiej Socjalistycznej Partii Robotniczej (PSOE) oraz Powszechnego Związku Robotników (UGT), w okresie Drugiej Republiki Hiszpańskiej minister pracy (1931–1933) i premier Republiki (1936–1937) w czasie wojny domowej w Hiszpanii.
Życiorys.
Francisco Largo Caballero, sztukator z wykształcenia, po raz pierwszy wziął udział w strajku sektora budowlanego już w wieku 21 lat (w 1890), a cztery lata później został członkiem PSOE, w której działał aż do śmierci.
Jako członek Komitetu Organizacyjnego strajku generalnego w roku 1917 został skazany na dożywotnie więzienie i osadzony w zakładzie karnym w mieście Cartagena. Jego pobyt za kratami nie był długi – już po roku zdobył w wyborach mandat deputowanego i został wypuszczony na wolność.
Po śmierci Pablo Iglesiasa, założyciela PSOE i UGT, Largo Caballero wraz z Juliánem Besteiro stanęli na czele UGT. Był między 1908 a 1918 wiceprzewodniczącym, a w latach 1918–1932 i 1934-1938 sekretarzem generalnym tej największej w Hiszpanii socjalistycznej centrali związkowej.
Zwolennik ograniczonej współpracy z rządem dyktatora Miguela Primo de Rivera, dzięki której UGT mógł nadal funkcjonować. Wywołało to jednak opór wielu działaczy PSOE i UGT, szczególnie Indalecio Prieto, antymonarchisty i zwolennika ustanowienia w Hiszpanii republiki.
Largo Caballero został ministrem pracy w pierwszym rządzie Drugiej Republiki Hiszpańskiej, powołanym w 1931 pod przewodnictwem Niceto Alcalá-Zamora. Pozostał na stanowisku jako członek jeszcze dwóch kolejnych gabinetów premiera Manuela Azaña. Cieszył się ogromną popularnością wśród robotników, widzących w nim skromnego człowieka żyjącego podobnie jak oni.
Wybory w roku 1933 przyniosły zwycięstwo sojuszu partii chrześcijańsko-demokratycznych i konserwatywnych – Hiszpańskiej Konfederacji Prawicy Autonomicznej (CEDA). Nowy rząd ograniczył wydatki socjalne, co skłoniło Largo Caballero ku coraz bardziej radykalnym poglądom, zaczął również mówić o rewolucji socjalistycznej i poparł wydarzenia, które doprowadziły do strajku generalnego, który w 1934 sparaliżował szczególnie Asturię i Katalonię. Strajk zdecydowanie potępił generał Francisco Franco, który wiernie służył rządowi CEDA. Udział w organizacji strajku Largo Caballero przypłacił kolejnym wyrokiem (tym razem 30 lat więzienia), jednak ponownie szybko wraca na wolność.
W listopadzie 1935 nowy Prokurator Generalny Republiki Marcelino Valentín Gamazo, oskarża go przed Sądem Najwyższym o przywództwo rewolucji Został uwolniony od zarzutów 1 grudnia.
Jako zwolennik współpracy z innymi centralami związkowymi, doprowadził do podpisania umowy z Komunistyczną Partią Hiszpanii (PCE) i anarchistyczną Krajową Konfederacją Pracy (CNT). Wywołało to wewnątrzpartyjne spory, w których głównym oponentem Largo Caballero znów był Indalecio Prieto. Spór ten narastał z czasem, dzieląc PSOE na "rewolucjonistów caballerystowskich" i "umiarkowanych prietystów", a sam Largo Caballero zaczął być nazywany "hiszpańskim Leninem".
Po upadku rządu José Girala, 4 września 1936, już podczas wojny domowej Largo Caballero został mianowany premierem i ministrem wojny. Za wszelką cenę chciał utrzymać dyscyplinę w wojsku oraz zachować faktyczną władzę nad terytoriami zajmowanymi przez wojska republikańskie. Jednak jego rządy są bardzo trudne: sytuacja na frontach przybiera niekorzystny dla republikanów obrót, w Barcelonie wybucha zainicjowane przez Robotniczą Partię Marksistowskiej Unifikacji (POUM) i CNT powstanie, jednostki policji próbują zając budynek operatora telefonicznego "Telefónica" a sam Largo Caballero odmawia podpisania (na co naciskał rezydent NKWD w Hiszpanii, doradca rządu republikańskiego do spraw bezpieczeństwa Aleksandr Orłow) delegalizacji POUM. W konsekwencji Orłow wykorzystując Prieto socjalistów i komunistów z PCE, wymusił dymisję Caballero, którego następcą został Juan Negrín. O ile Caballero był autentycznym przywódcą robotniczym opartym o struktury partii socjalistycznej, o tyle Negrin był marionetką w rękach Komunistycznej Partii Hiszpanii i rezydentury NKWD.
W 1939, po porażce republikanów wojnie domowej, Largo Caballero – jak większość przegranych – udaje się na emigrację do Francji. Kiedy w 1940 Francję zajmują wojska III Rzeszy, zostaje aresztowany i osadzony w obozie koncentracyjnym w Sachsenhausen, w którym pozostał aż do wyzwolenia go przez Armię Czerwoną. Zmarł na wygnaniu w Paryżu 23 marca 1946. Na jego pogrzeb na cmentarzu Père-Lachaise przyszły tysiące Francuzów i hiszpańskich emigrantów. W 1978, po ponownym ustanowieniu w Hiszpanii ustroju demokratycznego, jego prochy zostały sprowadzone do rodzinnego Madrytu, gdzie odbył się ponowny pogrzeb, w którym wzięło udział około 500 tysięcy osób. W tym samym roku UGT założył fundację jego imienia, która sprawuje opiekę i bada archiwa UGT oraz uczestniczy w debatach poświęconych tematyce związkowej i ogólnopolitycznej.

</doc>
<doc id="1612834" url="https://pl.wikipedia.org/wiki?curid=1612834" title="Frank Lampard (ur. 1948)">
Frank Lampard (ur. 1948)

Frank Richard George Lampard (ur. 20 września 1948 w Londynie) – angielski piłkarz, reprezentant kraju.
Kariera.
Wychowanek West Hamu United, w którego barwach zadebiutował 18 listopada 1967 roku w meczu z Manchesterem City. W 1975 i 1980 zdobył wraz ze swoim klubem puchar Anglii – w obu meczach finałowych tych rozgrywek zagrał przez pełne 90 minut. Ponadto w sezonie 1975/1976 z londyńskim zespołem dotarł do finału Pucharu Zdobywców Pucharów – wystąpił w nim w podstawowym składzie, zaś na początku drugiej połowy został zmieniony przez Alana Taylora. Barwy West Hamu reprezentował przez 18 lat; w tym czasie rozegrał w nim 674 spotkania i strzelił 22 gole. Karierę piłkarską zakończył będąc graczem Southend United (1985–1986).
Występował w reprezentacji Anglii do lat 23. W kadrze seniorskiej zadebiutował 11 października 1972 w meczu z Jugosławią. Po raz drugi zagrał 31 maja 1980 w wygranym 2:1 spotkaniu z Australią.
Ojciec Franka Lamparda, wujek Jamiego Redknappa. Jego szwagrem jest Harry Redknapp.

</doc>
<doc id="1612835" url="https://pl.wikipedia.org/wiki?curid=1612835" title="Laura (album)">
Laura (album)

Laura – kompilacja dwóch EPek zespołu Fields of the Nephilim wydana tylko we Włoszech w 1991 roku. Zawierała utwory z "Returning to Gehenna" i "Burning the Fields".

</doc>
<doc id="1612839" url="https://pl.wikipedia.org/wiki?curid=1612839" title="P">
P

P (minuskuła: p) jest szesnastą literą alfabetu łacińskiego, dwudziestą drugą literą alfabetu polskiego i oznacza głoskę [].

</doc>
<doc id="1612840" url="https://pl.wikipedia.org/wiki?curid=1612840" title="Ziarniniak kwasochłonny">
Ziarniniak kwasochłonny



</doc>
<doc id="1612841" url="https://pl.wikipedia.org/wiki?curid=1612841" title="Sarod">
Sarod

Sarod – strunowy instrument muzyczny, używany głównie w północnoindyjskiej muzyce klasycznej. Jest najpopularniejszym poza sitarem instrumentem w tzw. stylu hindustańskim.
Historia.
Sarod wywodzi się od rubabu, instrumentu pochodzącego z Azji Środkowej i Afganistanu.
Budowa.
Sarod ma 18 do 19 strun, z których 5 funkcjonuje jako struny główne.

</doc>
<doc id="1612842" url="https://pl.wikipedia.org/wiki?curid=1612842" title="Swarloka">
Swarloka

Swarloka, Swarga – sfera w zaświatach, trzecia pośród saptaloka. Jest siedzibą i niebem Indry. Nazywana jest "Światem Mahendry" ("Światem Wielkiego Indry") w komentarzu "Jogabhaszja" do wersu III.26 "Jogasutr" Patańdźalego.
Braminizm.
Mitologia bramińska swarlokę określa terminami:
Niezależnie jednak od formy, terminy te oznaczają raj boga Indry
Bhagawadgita.
W treści "Bhagawadgity" (9.20), swarga to pośrednia kraina niebiańska. Zamieszkują ją bóstwa i zmarli (pitry), którzy za życia prowadzili cnotliwe życie, modlili się do bóstw i spełniali dedykowane bóstwom ofiary jadźńa. Pełni dla nich rolę raju. Jednak gdy wyczerpie się ich dobra karma, nagromadzona wskutek pobożnego życia w zgodzie z dharmą, będą zmuszeni opuścić swargę i ponownie reinkarnować na Ziemi. Według wykładni nauk z "Bhagawadgity", osiągnięcie swargi nie jest równoznaczne z uzyskaniem wyzwolenia.
Jogabhaszja.
Wjasa opisuje, iż swarlokę zamieszkuje sześć klas istot niebiańskich (dewaicznych):
Wszystkie posiadają samorodne ciała, umiejętności aiśwarja, czyli "osiem wielkich siddhi", a siłą woli potrafią spełniać swoje pragnienia. Czas ich życia to jedna kalpa.
Mieszkańcy świata Indry doświadczają rozkoszy (kama). Ich życzenia spełniają najpiękniejsze i najczulsze z nimf (apsary) .
Wisznupurana.
Swargaloka, jako "Sfera Nieba" zawiera się w przestrzeni pomiędzy Słońcem a Gwiazdą Polarną (Dhruwa). Tak jak i na bhurloce (czyli Ziemi), mieszkańcy tej sfery nie są wolni od odpowiedzialności za skutki swoich czynów (obowiązuje prawo karmy) .
Krijajoga.
Filozofia krijajogi nazywa swarlokę terminem mahaśunja ("Wielka pustka").
W polskiej kulturze.
Polskim odpowiednikiem Swarloki jest swarga (niebiosa), patrz Swaróg.

</doc>
<doc id="1612843" url="https://pl.wikipedia.org/wiki?curid=1612843" title="Kim Manners">
Kim Manners

Kim Manners (ur. 13 stycznia 1951, zm. 25 stycznia 2009 w Los Angeles) – amerykański reżyser, aktor i producent filmowy.
Zmarł na raka płuc.

</doc>
<doc id="1612844" url="https://pl.wikipedia.org/wiki?curid=1612844" title="Order Westharda">
Order Westharda

Order Westharda (łot. "Viestura ordenis") — odznaczenie łotewskie ustanowione 12 maja 1938 z okazji dwudziestolecia powstania niepodległego Państwa Łotewskiego. Dewizą orderu jest łacińska sentencja: "CONFORTAMINI ET PUGNATE" („walcz i umacniaj się”).
Historia orderu.
Prezydent Łotwy zatwierdził nowy order decyzją z 11 sierpnia 1938. Pierwsze rozdanie Orderu Westharda nastąpiło w dniu 17 listopada 1938 w przeddzień XX rocznicy odzyskania niepodległości przez Łotwę. Ostatnie rozdanie miało miejsce w dniu 13 czerwca 1940, tuż przed okupacją kraju przez ZSRR, przez który order został zniesiony.
Decyzje dotyczące przyznawania orderu podejmowała Kapituła Orderu Westharda powołana w 1938 przez prezydenta Łotwy Kārlisa Ulmanisa. W krótkim okresie istnienia orderu przed aneksją Łotwy do ZSRR (1938-1940) odznaczenie otrzymali wyłącznie Łotysze:
Jego restytucja w niepodległej Łotwie nastąpiła dopiero w 2004 (na podstawie Prawa o Odznaczeniach Państwowych z 25 marca 1994).
Order nadawany jest krajowcom w uznaniu zasług w dziedzinie szkolenia, rozwoju i ulepszania łotewskich sił zbrojnych oraz wzmacniania i utrzymywania w gotowości systemu bezpieczeństwa narodowego i ochrony granic państwowych, a także wzbudzania świadomości patriotycznej i przygotowywania obywateli do służby w obronie narodu i ojczyzny. Mogą go także otrzymać, za szczególne zasługi międzynarodowe, przywódcy państw obcych, członkowie delegacji zagranicznych i dyplomaci.
Jest podzielony na pięć klas:
oraz dodatkowo:
Pod odznakę orderu dla wojskowych są podkładane złote miecze, a dla osób cywilnych w ich miejscu znajduje się biały krzyż maltański.
Order Westharta zajmuje drugie miejsce w kolejności starszeństwa łotewskich odznaczeń, po Orderze Trzech Gwiazd, a przed Krzyżem Uznania. Odznaka Honorowa Orderu Westharta znajduje się na piątym miejscu, za Odznaką Honorową Orderu Trzech Gwiazd, a przed Odznaką Honorową Krzyża Uznania.
Wygląd.
Autorami orderu byli łotewscy artyści Herberts Mangolds (1901-1978) i Gustavs Šķilters (1874-1954), a wykonawcami ryscy grawerzy V. Millers i S. Bercs ze srebra próby 875. Odznaką orderu jest prosty krzyż z białej emalii i ze złotym obrzeżem zakończony potrójnymi kulkami z bordowej emalii, większą i dwoma mniejszymi po obu jej stronach. Pośrodku krzyża znajduje się medalion z białej emalii ze złotym obrzeżem i bordowymi literami pośrodku medalionu: "VR" ("Vesthardus Rex"/król Westhard). Pomiędzy ramionami krzyża znajduje się krzyż maltański z białej emalii i złotym obrzeżem przekrzywiony w stosunku do krzyża orderu o 45 stopni. W wersji orderu nadawanej w okresie wojny zamiast krzyża maltańskiego występują dwa złote miecze. Na rewersie orderu znajduje się pozłacany medalion z łacińską dewizą orderu wypisaną dookoła medalionu i datą 1219 w jego środku. Data odnosi się do powstania antykrzyżackiego wywołanego przez króla Semigalii Westharda. Nad odznaką orderu znajduje się wielki herb Łotwy w jego kolorach heraldycznych. Szerokość odznaki orderu I klasy wynosi 54 mm, II i III kl. 49 mm, IV i V kl. 40 mm. Odznaczeni orderem I i II klasy otrzymują również promienistą czteroramienną srebrną gwiazdę orderową z wizerunkiem Orderu Westharda w jego naturalnych kolorach. Wielkość gwiazdy I klasy wynosi 44 mm, II klasy – 41 mm. Wstążka orderu, koloru bordowego, ma szerokość 32 mm, a dla klasy I – 110 mm. Odznaki honorowe we wszystkich trzech stopniach (złota, srebrna i brązowa) nadawane są w dwóch wersjach: bez mieczy i z mieczami. Odznaki mają identyczny wygląd – okrągłe medale z wizerunkiem Orderu Westharda (w wersji bez mieczy i z mieczami). Na rewersie znajduje się łacińska dewiza orderu otoczona od dołu wieńcem z liści dębowych. Odznaki honorowe mają bordową trójkątną wstążkę, kształtem przypominającą wzór jaki stosowano przy odznaczeniach austro-węgierskich.
Zamiast pełnych odznak orderowych można używać miniatur w trzech rodzajach, takich samych dla wszystkich klas. Mundurowa baretka odznaczenia jest w kolorze wstęgi, w wymiarach 9 × 32 mm, dla klas cywilnych jest gładka, a dla klas wojskowych ma dodatkowe skrzyżowane miecze o długości 18 mm, a dla odznak honorowych mają dodatkowe, pięcioramienne gwiazdki (złote, srebrne lub brązowe). Miniaturka orderowa ma wstążkę o szerokości 13 mm, na której wieszany jest krzyż orderowy o wymiarach 15 × 15 mm, w przypadku odznak honorowych są to medale o średnicy 12 mm. Samodzielna rozetka, w kolorze wstęgi, ma średnicę 12 mm, z krzyżem orderowym umieszczonym w środku, noszona jest tylko zamiast pierwszych pięciu klas orderu.

</doc>
<doc id="1612848" url="https://pl.wikipedia.org/wiki?curid=1612848" title="Histiocytoza płucna X">
Histiocytoza płucna X



</doc>
<doc id="1612849" url="https://pl.wikipedia.org/wiki?curid=1612849" title="Krzyżewscy herbu Grzymała IV">
Krzyżewscy herbu Grzymała IV

Krzyżewscy – polski ród szlachecki herbu Grzymała, pochodzący z Krzyżewa, znajdującego się w północnej części województwa mazowieckiego. 
Pierwsze udokumentowane zapisy na temat rodu Krzyżewskich pochodzą z nieistniejącego dzisiaj dokumentu urzędowego datowanego na połowę XVI wieku. Jak przytacza Wiktor Wittyg w swoim opracowaniu pt. "Nieznana Szlachta Polska i jej Herby": 
"Krzyżewski, h. Grzymala bez bramy, Mikołaj, syn Jana, Piotr i Maciej, synowie Marcina w r. 1563 opłacają pobór ze wsi Krzyżewa Nadrzecznego, woj. Mazowieckie, ziemia Ciechanowska, pow. Przasnyski. 
Krzyżewo było gniazdem rodowym Krzyżewskich i znajdowało się na ziemi różańskiej (w ramach ziemi różańskiej wytworzyła się szlachta różańska, której przedstawicielami są Krzyżewscy). Krzyżewo należało do parafii Podoś, a osady pograniczne nosiły nazwy: Krzyżewo-Marki, Krzyżewo-Jurki, Krzyżewo Borowe, Krzyżewo Nadrzeczne i Krzyżewo Dybczyzna. Obszar ten nazywano Krzyżewszczyzną. Tam też uformowało się pasmo wyżyn zwane Krzyżewskimi z najwyższym wzniesieniem na północnym Mazowszu, Górą Krzyżewską.
Po upadku Powstania Styczniowego, w którym Krzyżewscy brali udział, odebrano im ziemie, którą następnie rozparcelowano i oddano uwłaszczonym dekretem carskim chłopom. Efektem tego było pozostawienie Krzyżewskim jedynie części ziemi uprawnej, czyli de facto zrównanie stanu ich posiadania z miejscowymi gospodarzami.

</doc>
<doc id="1612852" url="https://pl.wikipedia.org/wiki?curid=1612852" title="Ziarniniak eozynofilowy">
Ziarniniak eozynofilowy



</doc>
<doc id="1612855" url="https://pl.wikipedia.org/wiki?curid=1612855" title="Andżar">
Andżar

Andżar (arab. عنجر, arm. Անճար) – miasto w Libanie położone w dolinie Bekaa. Liczba ludności – ok. 2400. Powierzchnia – ok. 20 km².
Historia.
Miasto założone w VII wieku przez Umajjadów z widocznymi wpływami urbanistyki rzymskiej.

</doc>
<doc id="1612856" url="https://pl.wikipedia.org/wiki?curid=1612856" title="Noworolski">
Noworolski



</doc>
<doc id="1612857" url="https://pl.wikipedia.org/wiki?curid=1612857" title="Shehnai">
Shehnai

 
Shehnai - pochodzący z Kaszmiru, dęty instrument muzyczny. Prawdopodobnie jest udoskonaloną wersją pungi, ludowego instrumentu używanego głównie przez zaklinaczy węży. Ma podwójny stroik trzcinowy oraz stożkowy kształt przypominający obój. Wykonany jest z drewna, z zakończeniem przypominającym metalowy dzwonek. Najbardziej popularny jest w północnych i zachodnich Indiach, w Iranie i Pakistanie. 

</doc>
<doc id="1612859" url="https://pl.wikipedia.org/wiki?curid=1612859" title="Q (ujednoznacznienie)">
Q (ujednoznacznienie)

Q – siedemnasta litera alfabetu łacińskiego.

</doc>
<doc id="1612861" url="https://pl.wikipedia.org/wiki?curid=1612861" title="Szum cieplny">
Szum cieplny



</doc>
<doc id="1612862" url="https://pl.wikipedia.org/wiki?curid=1612862" title="Charles Palissot">
Charles Palissot



</doc>
<doc id="1612863" url="https://pl.wikipedia.org/wiki?curid=1612863" title="Alessandra Camarda">
Alessandra Camarda

Alessandra Camarda (ur. 5 sierpnia 1988 roku w Bergamo) – włoska siatkarka, grająca na pozycji libero. Ma 174 cm wzrostu. Obecnie występuje w drużynie AST Latina Volley.

</doc>
<doc id="1612864" url="https://pl.wikipedia.org/wiki?curid=1612864" title="Złote Koło">
Złote Koło

Złote Koło – ulica we Wrocławiu, biegnąca niegdyś wzdłuż krawędzi zewnętrznej (zachodniej) Czarnej Oławy (fosy miejskiej wewnętrznej) na odcinku pomiędzy dzisiejszymi ul. św. Antoniego na południu i ul. Ruską na północnym wschodzie. Po przeciwnej stronie Czarnej Oławy, wzdłuż wewnętrznej linii dawnych fortyfikacji, przebiegała ul. Psie Budy. W latach 70. XX wieku częściowo zlikwidowana częściowo włączona do ul. Kazimierza Wielkiego.
Historia.
Na Czarnej Oławie, w okolicy dzisiejszego skrzyżowania ul. Krupniczej i trasy W-Z (dzisiejszy pl. Bohaterów Getta), znajdował się od 1297 do 1813 roku młyn, zwany Młynem Siedmiu Kół (niem. "Siebenradenmühle"). Od tego obiektu zaułek Złote Koło nosił przez pewien czas (m.in. w XVIII wieku) nazwę "auf dem Graben bei den sieben Raden" (tłum.: nad fosą przy siedmiu kołach). Późniejsza nazwa "Goldene Rade Gasse" wywodzona jest od Zajazdu Przy Złotym Kole, który wzmiankowany jest m.in. w archiwaliach z roku 1680. Ulica zamieszkana była głównie przez tkaczy sukienników.
Po II wojnie światowej zabudowa Złotego Koła i okolicznych ulic była w znacznym stopniu zdewastowana. W latach 70. XX wieku, podczas przeprowadzania wrocławskiej trasy W-Z po linii dawnej Czarnej Oławy większość zabudowy Złotego Koła została wyburzona, jedynie część jej zachodniej pierzei (kamienice nr: 4, 5, 6, 7, 8) została zachowana i włączona do ul. Kazimierza Wielkiego (jako kamienice nr: 9, 11, 13, 15, 17).
Odniesienia w kulturze.
Zrujnowana po wojnie ulica często służyła jako plenery polskich filmów wojennych i inscenizacji telewizyjnych (m.in. Teatru Sensacji). W roku 1971 posłużyła też jako plener fabularnego filmu kryminalnego pod zapożyczonym od jej nazwy tytułem "Złote Koło".

</doc>
<doc id="1612866" url="https://pl.wikipedia.org/wiki?curid=1612866" title="Cecil Alport">
Cecil Alport

Arthur Cecil Alport (ur. 25 stycznia 1880 w Beaufort West, zm. 17 kwietnia 1959 w Londynie) – południowoafrykański lekarz. Jako pierwszy opisał chorobę, znaną dziś jako zespół Alporta.
Urodził się w 1880 roku jako syn Arthura Cuthberta Alporta i Ellen Esther Thwaites. W 1905 ukończył studia medyczne na Uniwersytecie Edynburskim, następnie powrócił do Południowej Afryki i praktykował w Johannesburgu. Posiadał niewielką kopalnię złota, która nie przynosiła jednak zysków. Podczas I wojny światowej służył w Royal Army Medical Corps, południowo-zachodniej Afryce, Macedonii i Salonikach. Po wojnie pracował w Londynie, w Ministry of Pensions jako specjalista od chorób tropikalnych. Od 1922 do 1936 współpracował z Frederickiem Samuelem Langmeadem w St. Mary’s Hospital, Paddington. W 1937 roku wyjechał do Kairu, gdzie został profesorem w Szpitalu króla Fauda. Był inicjatorem przeprowadzenia reformy egipskiej służby zdrowia, którą zastał skorumpowaną i niedostępną dla biedniejszych pacjentów. W 1944 roku anonimowo opublikował pamflet, który stał się podstawą zmian w organizacji egipskiej medycyny. 
W 1907 roku ożenił się z Janet McCall, córką Jamesa McCalla. Pierwszy syn Arthur Cuthbert Alportzmarł w dzieciństwie, drugim był Cuthbert James McCall Alport (ur. 22 marca 1912, zm. 28 października 1998), późniejszy baron Alport.
Zmarł 17 kwietnia 1959 roku w St. Mary's Hospital, Paddington. 

</doc>
<doc id="1612869" url="https://pl.wikipedia.org/wiki?curid=1612869" title="Jehor Łuhaczow">
Jehor Łuhaczow

Jehor Jurijowycz Łuhaczow, ukr. Єгор Юрійович Лугачов, ros. Егор Юрьевич Лугачёв, "Jegor Jurjewicz Ługaczow" (ur. 24 grudnia 1988 w Sumach) – ukraiński piłkarz, grający na pozycji pomocnika. W 2008 w mediach pojawiła się informacja, że piłkarz zmienił obywatelstwo ukraińskie na rosyjskie, ale we wrześniu 2010 Łuhaczow sprostował tę informację.
Kariera piłkarska.
Kariera klubowa.
Wychowanek DJuSSz nr 15 w Kijowie. Utalentowanego playmakera widzieli w swoim składzie selekcjonerzy Dynama Kijów, Szachtara Donieck i Spartaka Moskwa. Od 2005 rozpoczął karierę piłkarską w rosyjskim klubie. 26 lipca 2008 zadebiutował w Rosyjskiej Premier Lidze. 6 czerwca 2008 przyjął obywatelstwo rosyjskie. Tak jak tylko rozegrał dwa oficjalne mecze w podstawowej jedenastce, 30 sierpnia 2010 został wypożyczony do Arsenału Kijów. Na początku 2011 klub wykupił kontrakt piłkarza. Latem 2012 odszedł do FK Połtawa. 1 marca 2014 podpisał kontrakt z klubem Hirnyk-Sport Komsomolsk.
Kariera reprezentacyjna.
Występował w oficjalnych meczach w młodzieżowej reprezentacji Ukrainy. Łącznie rozegrał 4 gry reprezentacyjne. Wcześniej występował w juniorskich reprezentacjach różnych kategorii wiekowych.

</doc>
<doc id="1612870" url="https://pl.wikipedia.org/wiki?curid=1612870" title="Park Przemysłowy i Usługowy w Bielsku-Białej">
Park Przemysłowy i Usługowy w Bielsku-Białej

Park Przemysłowy i Usługowy w Bielsku-Białej, PPiU – park technologiczny w Bielsku-Białej, znajdujący się w północnej części dzielnicy Wapienica. Istnieje od 2005 r. Teren Parku obejmuje 5,12 ha między drogą ekspresową S52 na południu, obszarem "Wapienica" Katowickiej SSE na północy, rzeką Wapienicą na wschodzie i ul. Wypoczynkową na zachodzie.
Działalność Parku ma na celu wsparcie rozwoju gospodarczego regionu, zapewnienie warunków rozwoju firmom technologicznym oraz umożliwienie współpracy świata nauki i biznesu oraz wsparcie komercjalizacji wiedzy. Nie ma konkretnej specjalizacji branżowej, przy czym dominuje w nim przemysł motoryzacyjny. Jedną z głównych przyczyn jego utworzenia była potrzeba stworzenia nowych miejsc pracy.
Pomysł utworzenia Parku zrodził się w 1999 r. Biuro ds. Integracji Europejskiej Urzędu Marszałkowskiego Województwa Śląskiego skierowało wówczas do gmin informację o możliwości wsparcia takiego przedsięwzięcia ze środków Phare. W odpowiedzi Urząd Miejski w Bielsku-Białej we współpracy z Agencją Rozwoju Regionalnego (ARR) opracował koncepcję utworzenia Parku Przemysłowego i Usługowego w stolicy Podbeskidzia.
Ostatecznie Park powstał w roku 2005. Od początku PPiU zarządza Agencja Rozwoju Regionalnego, która jest jednocześnie jednym z jego lokatorów. Właścicielem całego terenu jest miasto Bielsko-Biała, natomiast właścicielami znajdujących się w obrębie Parku obiektów są poszczególne firmy, dzierżawiące zajmowane przez siebie działki od miasta. Sam Park nie ma odrębnej struktury organizacyjnej.
Obecnie wiodącym inwestorem jest korporacja Eaton Automotive Systems. Swoje hale posiadają także Multiform z branży budowlanej i motoryzacyjnej, Hutchinson (przemysł motoryzacyjny) oraz TI Poland (również przemysł motoryzacyjny).
Ponadto znajduje się tu "Beskidzki Inkubator Technologiczny" (BIT) – inkubator wybudowany przez ARR w latach 2005–2006. Jest to trzykondygnacyjny budynek o powierzchni użytkowej 3660 m², w którym znajduje się Centrum Szkoleniowo-Konferencyjne, dysponujące 150 miejscami wraz z zapleczem socjalnym oraz bazą noclegową (33 pokoje), a także powierzchnie biurowe, zajmowane przez 30 firm. Planuje się powiększenie powierzchni obiektu poprzez dobudowanie części laboratoryjnej oraz zaplecza gastronomicznego i rekreacyjnego. W ramach BIT działa także Beskidzkie Centrum Innowacji i Transferu Technologii oraz Ośrodek Doradztwa i Transferu Technologii.
Współpraca Parku z innymi instytucjami opiera się przede wszystkim na kontaktach Agencji Rozwoju Regionalnego, która nim zarządza. ARR jest częścią lokalnego systemu wsparcia sektora MŚP, w którego skład wchodzą również Stowarzyszenie "Bielski Inkubator Przedsiębiorczości", Fundusz Pożyczkowy, Fundusz Poręczeń Kredytowych oraz Regionalna Izba Handlu i Przemysłu. Agencja nawiązała też współpracę z Akademią Techniczno-Humanistyczną w Bielsku Białej. Ponadto PPiU współpracuje z parkami technologicznymi w Oświęcimiu i Katowicach oraz jest członkiem Krajowego Forum Parków Przemysłowych.

</doc>
<doc id="1612871" url="https://pl.wikipedia.org/wiki?curid=1612871" title="Anna Wróblówna">
Anna Wróblówna

Anna Wróblówna (26 września 1937 w Lublinie) – polska aktorka teatralna, dubbingowa, filmowa i telewizyjna. W 1961 ukończyła studia na PWST w Krakowie. W 1963 otrzymała Nagrodę SPATiF dla wyróżniającego się młodego aktora za rolę Muzy w spektaklu "Wyzwolenie" Stanisława Wyspiańskiego w Lubuskim Teatrze w Zielonej Górze na III Kaliskich Spotkaniach Teatralnych. Podkładała głos Mamusi Muminka w polskiej wersji językowej serialu "Muminki". W 2002 roku zerwała z zawodem aktorki.

</doc>
<doc id="1612875" url="https://pl.wikipedia.org/wiki?curid=1612875" title="Beskidzki Park Technologiczny">
Beskidzki Park Technologiczny



</doc>
<doc id="1612876" url="https://pl.wikipedia.org/wiki?curid=1612876" title="R (ujednoznacznienie)">
R (ujednoznacznienie)

R – osiemnasta litera alfabetu łacińskiego, dwudziesta trzecia litera alfabetu polskiego.

</doc>
<doc id="1612877" url="https://pl.wikipedia.org/wiki?curid=1612877" title="Park Przemysłowy w Bielsku-Białej">
Park Przemysłowy w Bielsku-Białej



</doc>
<doc id="1612878" url="https://pl.wikipedia.org/wiki?curid=1612878" title="Charles Palissot de Montenoy">
Charles Palissot de Montenoy

Charles Palissot de Montenoy (ur. 3 stycznia 1730 w Nancy, zm. w Paryżu 15 czerwca 1814) – lotaryńsko-francuski dramaturg o konserwatywnych poglądach, przeciwnik parti philosophique, a zwłaszcza Diderota.
W 1753 roku został przyjęty do Akademii Sztuk Pięknych w Nancy. Opublikował dramat:
"Petites lettres sur de grands philosophes" (1757) stanowiący zgryźliwą satyrę na „filozofów” i komedię "Les philosophes" (1760) na ten sam temat, która wywołała skandal. Był też m.in. autorem poematu wzorowanego na dziele Pope’a; "La Dunciade ou la Guerre des sots" (1764).

</doc>
<doc id="1612880" url="https://pl.wikipedia.org/wiki?curid=1612880" title="S">
S

S (minuskuła: s) – dwudziesta czwarta litera polskiego i dziewiętnasta alfabetu łacińskiego. Oznacza zwykle w danym języku spółgłoskę przedniojęzykową szczelinową bezdźwięczną, np. [].

</doc>
<doc id="1612883" url="https://pl.wikipedia.org/wiki?curid=1612883" title="From Gehenna to Here">
From Gehenna to Here

From Gehenna to Here – składanka Fields of the Nephilim wydana w 2001 r. przez Santeria Records i Jungle Records. Płyta była zremasterowana i "legalną" wersją włoskiej kompilacji "Laura". Album zawierał - podobnie jak poprzedniczka - materiał z dwóch minialbumów, lecz w zamienionej kolejności. Wydano go aby skrócić oczekiwanie na studyjną płytę zespołu. 
Ukazał się w dwóch wersjach: tradycyjnej (jewel-case) i digipak.

</doc>
<doc id="1612886" url="https://pl.wikipedia.org/wiki?curid=1612886" title="Karl Schmedes">
Karl Schmedes

Karl Schmedes (ur. 14 listopada 1908 w Dortmundzie, zm. 31 maja 1981) – niemiecki bokser kategorii lekkiej, medalista Mistrzostw Europy.
Startując w Mistrzostwach Europy w Budapeszcie 1934 roku, wywalczył brązowy medal.
Uczestnik Igrzysk Olimpijskich w Berlinie 1936 roku.
Mistrz Niemiec wagi lekkiej, w 1933, 1934, 1935 i 1936, oraz wicemistrz kraju w 1941 roku.
W latach 1946 – 1947, stoczył 17 walk zawodowych, z czego 8 wygrał, 3 zremisował i 6 przegrał.

</doc>
<doc id="1612887" url="https://pl.wikipedia.org/wiki?curid=1612887" title="Cukier biały">
Cukier biały

Cukier biały — rodzaj cukru buraczanego, wyróżniany na podstawie cech i sposobu produkcji.
Cechy.
Cukier czystszy od cukru surowego (żółtego) i cukru białego przemysłowego. Ustępuje czystością cukrowi rafinowanemu.
Cechy:
Sposób produkcji.
Cukier ten wybielany jest na wirówkach za pomocą wody i pary.

</doc>
<doc id="1612888" url="https://pl.wikipedia.org/wiki?curid=1612888" title="Cukier rafinowany">
Cukier rafinowany

Cukier rafinowany, rafinada – rodzaj cukru buraczanego, wyróżniany na podstawie cech i sposobu produkcji.
Cechy.
Najczystszy rodzaj cukru. Cukier czystszy od cukru surowego (żółtego) i cukru białego przemysłowego oraz cukru białego.
Cechy:
Sposób produkcji.
Roztwór cukru białego lub surowego oczyszczany jest węglem aktywnym oraz wybielany Na2SO3 lub ultramaryną.

</doc>
<doc id="1612889" url="https://pl.wikipedia.org/wiki?curid=1612889" title="Arthur Cecil Alport">
Arthur Cecil Alport



</doc>
<doc id="1612890" url="https://pl.wikipedia.org/wiki?curid=1612890" title="CRL">
CRL



</doc>
<doc id="1612891" url="https://pl.wikipedia.org/wiki?curid=1612891" title="Aleksy Sylvius">
Aleksy Sylvius

Aleksy Sylvius, "Aleksy Sylwiusz Polonus", także Leśniak (ur. 1 czerwca 1593, zm. ok. 1656) – astronom polski, duchowny katolicki.
Życiorys.
Kształcił się początkowo w Lesznie, a po 1610 rozpoczął naukę w kolegium jezuitów w Kaliszu. W szkole tej około 1613 stał się jednym z najbliższych współpracowników belgijskiego jezuity i astronoma Karola Malaperta, z którym (oraz z Szymonem Peroviusem) prowadził obserwacje plam słonecznych. Do obserwacji tych zastosowano – po raz pierwszy na ziemiach polskich – lunetę.
Sylvius pozostał związany z Malapertem przez kolejne kilkanaście lat. Jeszcze w czasie pobytu w Kaliszu przyjął przypuszczalnie święcenia kapłańskie, ale pozostawał księdzem diecezjalnym, nie wstępując do zakonu jezuitów. Około 1617 Malapert wyjechał do rodzinnego kraju w związku z propozycją objęcia posady wykładowcy matematyki na uniwersytecie w Douai, a Sylvius towarzyszył mu w tej podróży bezpośrednio, ewentualnie wyjechał krótko po swoim mistrzu. W Douai obaj kontynuowali obserwacje astronomiczne. Sylvius zyskał – na skalę europejską – sławę w zakresie mechaniki precyzyjnej, co otworzyło mu w 1630 drogę do nominacji na wykładowcę cesarskiego kolegium jezuitów w Madrycie. Również w Madrycie miał towarzyszyć Malapertowi, którego król Filip IV powołał na katedrę matematyki w tymże kolegium, jednak Belg zmarł w drodze. W ciągu kilku lat (prawdopodobnie ośmiu) pobytu w Hiszpanii Sylvius potwierdził opinię zdolnego konstruktora modeli astronomicznych, budując m.in. tzw. sferę Archimedesa (1634).
W 1638 na około dziesięć lat Sylvius osiadł w klasztorze benedyktyńskim w Anchin koło Douai. Prowadził tam prace nad traktatem z zakresu kalendariografii, a także budował kolejne instrumenty astronomiczne, m.in. planetarium (1642). Zajmował się też poszukiwaniem praktycznych zastosowań fizyki.
Około 1650 powrócił na ziemie polskie. Zapewne przybył do Polski w orszaku kasztelana kaliskiego Jakuba Hieronima Rozdrażewskiego i osiadł w Krotoszynie. W 1651 ogłosił drukiem w Lesznie traktat "Lunae circulares periodi", który był jego jedyną opublikowaną pracą. Dołączył do traktatu "Rozprawę o kwadraturze koła", w której, z wykorzystaniem zaawansowanej algebry i elementów kombinatoryki, analizował teorię proporcji.
Późniejsze losy Sylviusa nie są znane, zmarł prawdopodobnie około 1656.

</doc>
<doc id="1612892" url="https://pl.wikipedia.org/wiki?curid=1612892" title="Andriej Karjaka">
Andriej Karjaka



</doc>
<doc id="1612894" url="https://pl.wikipedia.org/wiki?curid=1612894" title="Telewizja Lubań-Bolesławiec">
Telewizja Lubań-Bolesławiec



</doc>
<doc id="1612895" url="https://pl.wikipedia.org/wiki?curid=1612895" title="T">
T

T (minuskuła: t) jest dwudziestą literą alfabetu łacińskiego, dwudziestą szóstą literą alfabetu polskiego. Oznacza zwykle w danym języku spółgłoskę przedniojęzykową zwartą bezdźwięczną, np. [].
To druga najpopularniejsza litera w tekstach w języku angielskim.
Zastosowanie.
Oznacza zwykle w danym języku spółgłoskę przedniojęzykową zwartą dziąsłową bezdźwięczną, np. [], lub spółgłoskę przedniojęzykową zwartą zębową bezdźwięczną [].
Litery powstałe od "t".
Od litery t powstało:
Kodowanie komputerowe.
W unikodzie litera "t" jest kodowana:

</doc>
<doc id="1612897" url="https://pl.wikipedia.org/wiki?curid=1612897" title="Laryssa">
Laryssa



</doc>
<doc id="1612900" url="https://pl.wikipedia.org/wiki?curid=1612900" title="Andrij Kariaka">
Andrij Kariaka



</doc>
<doc id="1612901" url="https://pl.wikipedia.org/wiki?curid=1612901" title="V (ujednoznacznienie)">
V (ujednoznacznienie)



</doc>
<doc id="1612902" url="https://pl.wikipedia.org/wiki?curid=1612902" title="W (ujednoznacznienie)">
W (ujednoznacznienie)

W – dwudziesta trzecia litera alfabetu łacińskiego, dwudziesta ósma litera alfabetu polskiego.

</doc>
<doc id="1612911" url="https://pl.wikipedia.org/wiki?curid=1612911" title="X (ujednoznacznienie)">
X (ujednoznacznienie)

X – dwudziesta czwarta litera alfabetu łacińskiego.

</doc>
<doc id="1612913" url="https://pl.wikipedia.org/wiki?curid=1612913" title="Niepożądane reakcje polekowe">
Niepożądane reakcje polekowe



</doc>
<doc id="1612920" url="https://pl.wikipedia.org/wiki?curid=1612920" title="Świątynia Westy">
Świątynia Westy



</doc>
<doc id="1612921" url="https://pl.wikipedia.org/wiki?curid=1612921" title="Mandara">
Mandara

Mandara (dewanagari मंदर, trl. mandara, "ogromna, twarda") – jedna z pięciu mitycznych gór w hinduizmie, położona na wschód od centralnie usytuowanej góry Meru. Zamieszkana jest przez gandharwów, jakszów i kinnarów.
Amrytamanthana.
Góra ta posłużyła za mątwę podczas procesu ubijania oceanu przez dewy i asury (amrytamanthana) w celu wytworzenia amryty. Jej podstawę stanowił żółw Kurma, a opleciona była zwojami węża Wasukiego.

</doc>
<doc id="1612923" url="https://pl.wikipedia.org/wiki?curid=1612923" title="Świątynia Westy (Tivoli)">
Świątynia Westy (Tivoli)

Świątynia Westy w Tivoli – rzymska świątynia zbudowana na początku I w. p.n.e. Wznosi się na wysokim podium. Znajduje się na planie koła, jest otoczona kolumnadą w porządku kompozytowym, fryz poniżej dachu zdobi girlandowa kompozycja.

</doc>
<doc id="1612925" url="https://pl.wikipedia.org/wiki?curid=1612925" title="Bartholomeus van Bassen">
Bartholomeus van Bassen

Bartholomeus Corneliszoon van Bassen (ur. ok. 1590 w Antwerpii, zm. 28 listopada 1652 w Hadze) – niderlandzki architekt i malarz barokowy.
Nie jest pewne, kiedy i gdzie się urodził, nic też nie wiadomo na temat jego rodziny i wykształcenia. Pierwsze wzmianki pochodzą z 1613, gdy wstąpił do gildii św. Łukasza w Delfcie. Jego najwcześniejsze prace powstały w następnym roku. W 1622 roku został członkiem cechu malarzy w Hadze, piastował tam stanowisko miejskiego architekta (od 1638 aż do śmierci). W 1624 ożenił się z Aaltgen Pietersdr van Gilst, z którą miał jednego syna. W latach 1629-1634 był zaangażowany jako architekt w różnych przedsięwzięciach budowlanych Fryderyka Henryka Orańskiego. Zaprojektował i nadzorował budowę pałacu Fryderyka V. w Rhenen. Z Pieterem Adriaanszem Noorwitsem zaprojektował Nieuwe Kerk, pierwszy w Hadze kościół wzniesiony specjalnie dla ewangelików. Świątynię wybudowano w latach 1649-1656.
Van Bassen był również utalentowanym malarzem, malował miejskie pejzaże i architekturę, najbardziej znane są jego przedstawienia wnętrz kościołów. Prace odznaczają się perfekcyjnym oddaniem perspektywy i dbałością w odwzorowaniu szczegółów architektonicznych. Artysta zmarł w 1652, wkrótce po śmierci żony i został pochowany w Jacobs Kerk w Hadze.

</doc>
<doc id="1612927" url="https://pl.wikipedia.org/wiki?curid=1612927" title="Z (ujednoznacznienie)">
Z (ujednoznacznienie)

Z – dwudziesta szósta litera alfabetu łacińskiego, trzydziesta litera alfabetu polskiego.

</doc>
<doc id="1612928" url="https://pl.wikipedia.org/wiki?curid=1612928" title="Prawy Alians">
Prawy Alians

Prawy Alians (PA) – młodzieżowa organizacja pozarządowa na Białorusi.
Obecnie działa jako komitet organizacyjny oraz dąży do rejestracji jako zjednoczenie obywatelskie. Wyznaje wartości konserwatywne, tradycjonalne oraz wypowiada się za narodowym odrodzeniem.
Przywódcą organizacji jest Jury Karetnikau.
Cele.
Celami działalności Prawego Aliansu są sprzyjanie powstaniu mocnego, suwerennego państwa prawnego, obrona praw obywateli Republiki Białorusi i Białorusinów zamieszkałych za granicą, rozwój narodowej kultury, wykształcenia, promowanie zdrowego trybu życia i patriotycznych idei w społeczeństwie.
Zadania.
Do swoich głównych celów PA zalicza również znalezienie i wciągnięcie do działalności organizacji „oddanych synów i córek narodu białoruskiego (przyszłej elity), gotowych i zdatnych do pracy na rzecz wolnej, niepodległej i pomyślnej Republiki Białoruskiej”.
Historia.
Prawy Alians został założony na początku 2004 roku przez byłych członków Białoruskiej Partii Wolności (BPW), która dokonała samorozwiązania. Prawy Alians powstał jako zjednoczenie białoruskich patriotycznych inicjatyw młodzieżowych.
Dziś ma kilkaset członków i przedstawicieli we wszystkich obwodach kraju.
W ciągu swej działalności Alians zorganizował i zrealizował kilkadziesiąt akcji i kampanii narodowo-patriotycznych i społecznych: odnowienie znaku pamiętnego na cześć Konstantego Kalinowskiego przy ulicy Kalinowskiego w Mińsku, obchody dnia miasta w Mogilewie, postawienie krzyża pamiętnego we wsi Drażno, pochód z pochodniami w dniu Bohaterów w Słucku, kampania „Antymak”, z żądaniem zakazu sprzedaży nasion maku zawierających opium.
W ciągu lat 2004-2008 zjednoczenie współdziałało z organizacjami prawicowymi w białoruskiej opozycji. Odpowiadali za bezpieczeństwo w czasie pierwszego kongresu sił demokratycznych (październik 2005).
W czasie wyborów prezydenckich 2006 członkowie Prawego Aliansu, poza informacyjną i agitacyjną pracą, zapewniali bezpieczeństwo wspólnego kandydata od ZSD (Zjednoczonych Sił Demokratycznych) A. Milinkiewicza.
W czasie wyborów municypalnych w roku 2007 12 członków Aliansu brało udział jako kandydaci na posłów (w tym 4 w stolicy republiki).
W wyborach do Izby Przedstawicieli w roku 2008 brało udział trzech członków organizacji.
Wydania: biuletyn „Pachodnia”, gazeta „Vartaunik dziarzhavy”, gazeta dzielnicowa „Paudniowy Zachad”.
Współpracują z ruchem „Za Wolność” A. Milinkiewicza, komitetem organizacyjnym BCHD, PBNF i innymi, oraz z organizacjami prawicowymi na Ukrainie, Litwie i w Polsce.
Represje po wyborach prezydenckich w 2010 roku.
Po wyborach prezydenckich na Białorusi 19 grudnia 2010 roku nastąpiła fala represji wobec działaczy opozycji i niezależnych dziennikarzy. Wieczorem 28 grudnia 2010 roku, funkcjonariusze organów bezpieczeństwa dokonali przeszukania w mieszkaniu lidera „Prawego Aliansu”, Juryja Karetnikaua. Przeszukanie miało miejsce pod jego nieobecność.

</doc>
<doc id="1612930" url="https://pl.wikipedia.org/wiki?curid=1612930" title="Stephen R. Donaldson">
Stephen R. Donaldson

Stephen Reeder Donaldson (ur. 13 maja 1947 w Cleveland) – amerykański pisarz fantasy, zdobywca Nagrody Astounding dla nowego pisarza w 1979 r. i Nagrody World Fantasy w 2000 r.
Autor m.in. "Kronik Thomasa Covenanta" ("The Chronicles of Thomas Covenant") i cyklu "Skoki" ("The Gap Cycle").

</doc>
<doc id="1612931" url="https://pl.wikipedia.org/wiki?curid=1612931" title="Piotr Grzymowicz">
Piotr Grzymowicz

Piotr Władysław Grzymowicz (ur. 11 stycznia 1954 w Nowym Mieście Lubawskim) – polski inżynier i samorządowiec, doktor nauk technicznych, w latach 2001–2007 wiceprezydent Olsztyna, od 2009 prezydent Olsztyna.
Życiorys.
Absolwent Technikum Budowlanego w Olsztynie, a następnie Wydziału Budownictwa Lądowego Akademii Rolniczo-Technicznej w Olsztynie. W latach 80. i 90. był wykładowcą ART, a następnie Uniwersytetu Warmińsko-Mazurskiego. W 1987 uzyskał stopień doktora nauk technicznych ze specjalnością w zakresie budownictwa.
W okresie PRL należał do PZPR. Działał też w Stowarzyszeniu „Ordynacka”. Pracował w przedsiębiorstwach budowlanych na terenie Polski i Niemiec. Prowadził własną działalność gospodarczą w zakresie zarządzania i nadzoru inwestycji budowlanych. W 2008 minister rozwoju regionalnego powołał go na eksperta w dziedzinie obejmującej budownictwo, infrastrukturę mieszkaniową i prawo budowlane.
W 1998 po raz pierwszy wybrany do Rady Miasta Olsztyna. W 2001 zrzekł się mandatu radnego w związku z objęciem stanowiska wiceprezydenta miasta. Rok później ponownie wybrany na radnego z ramienia koalicji SLD-UP. Po wyborze także zrezygnował z członkostwa w Radzie Miasta dla ponownego objęcia funkcji zastępcy prezydenta Czesława Małkowskiego. W 2006 po raz trzeci został radnym z listy KWW Po Prostu Olsztyn, rezygnując ponownie z mandatu. We wrześniu 2007 został odwołany ze stanowiska zastępcy prezydenta Olsztyna. W wyborach parlamentarnych w tym samym roku, startując z listy Polskiego Stronnictwa Ludowego, nie uzyskał mandatu poselskiego.
W 2009 zwyciężył w przedterminowych wyborach na prezydenta Olsztyna, pokonując w II turze kandydata KW Platformy Obywatelskiej Krzysztofa Krukowskiego. Uzyskał ponad 60% głosów. Startował jako kandydat KW Polskiego Stronnictwa Ludowego z poparciem KWW Ponad Podziałami. W 2010, startując z KWW Piotra Grzymowicza (z poparciem PSL), skutecznie ubiegał się o reelekcję, uzyskując 53,28% głosów. Pokonał (również w II turze) byłego prezydenta Olsztyna Czesława Małkowskiego. W 2014 został wybrany na kolejną kadencję, zwyciężając w II turze swojego poprzednika na stanowisku prezydenta miasta (startował z własnego komitetu bez poparcia partyjnego). W 2018, startując z własnego komitetu (z poparciem PSL), ponownie wygrał wybory samorządowe, pokonując kolejny raz w II turze Czesława Małkowskiego (uzyskując 54,47% głosów).
W listopadzie 2019 prokurator Prokuratury Regionalnej w Białymstoku przedstawił mu zarzuty niedopełnienia obowiązków na szkodę miasta w związku z umowami zawartymi z Europejskim Centrum Wsparcia Społecznego Helper w Olsztynie na powierzenie zadań z zakresu prowadzenia środowiskowych domów samopomocy. Piotr Grzymowicz zaprzeczył swojej winie w tej sprawie. W marcu 2020 grupa referendalna złożyła komisarzowi wyborczemu wniosek o referendum w sprawie jego odwołania z funkcji prezydenta Olsztyna przed upływem kadencji, nie zdołała jednak zebrać wymaganej liczby prawidłowo złożonych podpisów pod wnioskiem.
Odznaczenia.
Otrzymał Srebrny Krzyż Zasługi (2003) oraz Brązową Odznakę „Zasłużony dla Ochrony Przeciwpożarowej” (2015).
Życie prywatne.
Syn Pawła i Ludwiki. Jest żonaty, ma trzech synów.

</doc>
<doc id="1612935" url="https://pl.wikipedia.org/wiki?curid=1612935" title="Roffredo dell’Isola">
Roffredo dell’Isola

Roffredo dell’Isola (zm. 30 maja 1210) – włoski benedyktyn. Opat Montecassino i kardynał-prezbiter SS. Marcellino e Pietro od 1188 roku aż do śmierci.

</doc>
<doc id="1612939" url="https://pl.wikipedia.org/wiki?curid=1612939" title="Katedra św. Zofii w Połocku">
Katedra św. Zofii w Połocku



</doc>
<doc id="1612940" url="https://pl.wikipedia.org/wiki?curid=1612940" title="Order Świętego Grzegorza Wielkiego">
Order Świętego Grzegorza Wielkiego

Order Świętego Grzegorza Wielkiego, dawniej: Order Rycerski Świętego Grzegorza Wielkiego (łac. "Ordo Equestris Sancti Gregorii Magni", wł. "Ordine Equestre di San Gregorio Magno") – odznaczenie papieskie ustanowione w 1831 roku przez papieża Grzegorza XVI.
Order Świętego Grzegorza Wielkiego to jeden z pięciu rycerskich orderów papieskich. Jest nadawany osobom świeckim (nawet innowiercom, jak np. żydowski rabin Leon Klenicki), za szczególne zasługi dla Kościoła katolickiego.
Kawalerowi orderu przysługuje prawo do noszenia specjalnego stroju, wstęgi, kapelusza i szpady. Nazwa orderu związana jest z papieżem Grzegorzem I (590-604), uznanym za jednego z Doktorów Kościoła. Zasady przyznawania orderu zreformował w 1905 papież Pius X.
Dewizą orderową jest "Pro Deo et Principe" (łac. „Za Boga i Księcia”).
Istnieją dwie wersje orderu różniące się mocowaną do wstęgi zawieszką, na której wieszana jest odznaka orderowa:
Podzielony jest na cztery klasy:
Odznaczeni.
Wśród osób odznaczonych orderem znajdują się przedstawiciele różnych narodowości i wyznań, między innymi:

</doc>
<doc id="1612943" url="https://pl.wikipedia.org/wiki?curid=1612943" title="Park Narodowy Garphyttan">
Park Narodowy Garphyttan

Park Narodowy Garphyttan (szw. "Garphyttans nationalpark") – park narodowy w Szwecji, położony na terenie gminy Lekeberg w regionie Örebro. Został utworzony w 1909 w celu ochrony mieszanego krajobrazu lasów i łąk z licznymi gatunkami roślin. Chronione jest również dziedzictwo historyczne - w przeszłości obszar ten był wykorzystywany rolniczo. Nadal prowadzi się podstawową działalność (np. koszenie łąk). Park leży na południowym stoku wzgórz Kilsbergen i na równinie Närke. 
Początkowo plan ochrony parku był podobny do planów innych parków, jednak zaprzestanie działalności rolniczej spowodowało zanikanie łąk. Wprowadzono wówczas zmiany, dopuszczające czynną ochronę łąk poprzez regularne ich koszenie.
Podczas aspektu wiosennego w lasach zakwitają pierwiosnki lekarskie ("Primula veris"), konwalie majowe ("Convallaria majalis"), zawilce apenińskie ("Anemone apennina") i zawilce gajowe ("Anemone nemorosa").
Licznie występującym gatunkiem ptaka jest drozd śpiewak. Spośród ssaków na uwagę zasługuje orzesznica. 
Park Narodowy Garphyttan jest dostępny dla turystów - przy drodze dojazdowej wyznaczono parking dla samochodów, na terenie parku wytyczono 2 szlaki turystyczne. Przez Garphyttan przebiega także jeden z odcinków szlaku Bergslagsleden.

</doc>
<doc id="1612944" url="https://pl.wikipedia.org/wiki?curid=1612944" title="Else Pappenheim">
Else Pappenheim

Else Pappenheim (ur. 22 maja 1911 w Salzburgu, zm. 11 stycznia 2009 w Nowym Jorku) – austriacko-amerykańska neurolog, psychiatra, psychoanalityk. Córka austriackiego psychiatry Martina Pappenheima. 

</doc>
<doc id="1612947" url="https://pl.wikipedia.org/wiki?curid=1612947" title="Krwawica">
Krwawica



</doc>
<doc id="1612948" url="https://pl.wikipedia.org/wiki?curid=1612948" title="Premierzy Australii Południowej">
Premierzy Australii Południowej

Premier Australii Południowej ("Premier of South Australia") jest urzędnikiem państwowym faktycznie stojącym na czele władzy wykonawczej w stanie Australia Południowa (formalnie najwyższym rangą członkiem egzekutywy jest gubernator stanu). Jest powoływany przez gubernatora, w praktyce funkcję tę obejmuje jednak zawsze przywódca większości w Izbie Zgromadzenia.
Funkcja premiera powstała w 1856, gdy Australia Południowa - wówczas kolonia brytyjska – uzyskała autonomię. Od 1901 kolejni premierzy są szefami rządu stanowego w ramach Związku Australijskiego.

</doc>
<doc id="1612950" url="https://pl.wikipedia.org/wiki?curid=1612950" title="Zespół Gansera">
Zespół Gansera

Zespół Gansera (otępienie rzekome, zespół przybliżonych odpowiedzi) – zaburzenie reaktywne, określane jako zespół sytuacyjny z pogranicza psychoz, zaburzeń dysocjacyjnych i symulacji. Pacjenci w rozmowie wykazują się rażącą niewiedzą na temat powszechnie znanych faktów i zjawisk. Udzielają błędnych, ale przybliżonych odpowiedzi na pytania, np. na pytanie ile wynosi tuzin, odpowiadają, że trzynaście. Poza tym wykonują bezsensowne czynności, takie jak próba pisania odwrotną stroną długopisu lub włożenia klucza do zamka odwrotną stroną. 
Etiologia jest niejasna. Niekiedy występuje podłoże organiczne. Zespół opisał niemiecki psychiatra Sigbert Josef Maria Ganser w 1898 roku.

</doc>
<doc id="1612960" url="https://pl.wikipedia.org/wiki?curid=1612960" title="Romer">
Romer



</doc>
<doc id="1612961" url="https://pl.wikipedia.org/wiki?curid=1612961" title="Barbara Stanisławczyk">
Barbara Stanisławczyk

Barbara Stanisławczyk, właśc. Barbara Stanisławczyk-Żyła (ur. 1962) – polska dziennikarka, reportażystka i pisarka, doktor nauk o polityce, wykładowca akademicki, w latach 2016–2017 prezes zarządu Polskiego Radia. 
Życiorys.
Ukończyła Politechnikę Warszawską i Podyplomowe Studium Dziennikarskie na Uniwersytecie Warszawskim. W 1990 została stypendystką w Agencji Reutera w Londynie. Pisała reportaże publikowane w czasopismach "Tygodnik Solidarność", "Kobieta i Życie", "Pani", "Twój Styl". Pracowała w miesięczniku "Sukces", najpierw jako zastępca redaktora naczelnego, a od września 2006 do kwietnia 2010 jako redaktor naczelny. Od września 2009 do marca 2010 była także na dyrektorem wydawniczym Wydawnictwa Przekrój. Przystąpiła do Stowarzyszenia Pisarzy Polskich.
Podjęła wykłady w zakresie dziennikarstwa na Uniwersytecie Warszawskim, prowadziła warsztaty z reportażu w wyższej szkole Collegium Civitas, a następnie zajęcia z pisania w Podyplomowym Studium Public Relations przy Instytucie Filozofii i Socjologii PAN oraz w ramach projektu Szkoła EuroLiderek. 27 stycznia 2016 uzyskała stopień naukowy doktora nauk o polityce w Instytucie Dziennikarstwa i Nauk Politycznych na Wydziale Dziennikarstwa i Nauk Politycznych Uniwersytetu Warszawskiego na podstawie rozprawy pt. "Wzorce patriotyzmu jako przedmiot sporów i przewartościowań w świetle przemian cywilizacyjnych i przekształceń ustrojowych w Polsce po 1989 roku", napisanej pod kierunkiem prof. dr hab. Rafała Artura Habielskiego.
8 stycznia 2016 została prezesem zarządu Polskiego Radia. Wybrana ponownie na to stanowisko 16 lutego 2017 roku, dzień później (17 lutego 2017) zrezygnowała z tej funkcji (odroczona do 31 marca 2017). W jej miejsce został wybrany Jacek Sobala. Pod koniec 2017 roku sejmowa komisja odrzuciła jej kandydaturę na Ambasadora Polski w Izraelu. Miała zastąpić Jacka Chodorowicza.
Charakterystyka twórczości.
Pierwszą książkę – "Matkę Hłaski", która była jej pracą dyplomową, wydała w 1992 (książka opisuje matkę Marka Hłaski, Marię). Pracując w prasie, przygotowywała następną książkę – "Pajęczyna" (1992), w której opisała społeczno-psychologiczne portrety pracowników SB. W 1994 współpracowała w realizacji filmu dokumentalnego pt. "Marek Hłasko bez mitów" autorstwa Hanny Etemadi. W tym samym roku opublikowała wywiad z Krzysztofem Kąkolewskim – "Kąkolewski bez litości". Następna książka – "Czterdzieści twardych" (1997) to zbiór reportaży o Polakach, którzy w czasie II wojny światowej ratowali Żydów (autorka dostała za książkę Medal im. Jana Strzeleckiego od Kongresu Polonii Australijskiej oraz legitymację Honorowego Członka i Jubileuszowy Krzyż Zasługi od Polskiego Oddziału Stowarzyszenia Sprawiedliwych Wśród Narodów Świata).
Do wydanej w 1998 książki pt. "Miłosne gry Marka Hłaski" zbieranie materiałów zajęło autorce osiem lat. W 2004 ukazała się powieść "Od jutra", a w 2005 – powieść faktu "Dziewczyny", poruszająca problem współczesnej prostytucji w Polsce. W 2011 wydała książkę "Ostatni krzyk. Od Katynia do Smoleńska historie dramatów i miłości" przedstawiającą historie losów ofiar zbrodni katyńskiej z 1940 i katastrofy smoleńskiej z 10 kwietnia 2010 oraz ich rodzin. Magazyn Literacki „Książki” uznał publikację za książkę listopada 2011 w kategorii „reportaż” i przyznał jej nagrodę „Książki roku” 2011. 7 października 2015 miała miejsce premiera książki Barbary Stanisławczyk pt. "Kto się boi prawdy? Walka z cywilizacją chrześcijańską w Polsce". Publikacja powstała na podstawie badań naukowych, pokłosiem których jest również praca doktorska autorki.

</doc>
<doc id="1612979" url="https://pl.wikipedia.org/wiki?curid=1612979" title="Palladius">
Palladius



</doc>
<doc id="1612980" url="https://pl.wikipedia.org/wiki?curid=1612980" title="Izba Zgromadzenia Australii Południowej">
Izba Zgromadzenia Australii Południowej

Izba Zgromadzenia Australii Południowej ("South Australian House of Assembly") – izba niższa parlamentu stanowego Australii Południowej. Składa się z 47 deputowanych wybieranych na czteroletnią kadencję. Wybory przeprowadzane są z zastosowaniem jednomandatowych okręgów wyborczych i ordynacji preferencyjnej. Podobnie jak w innych wyborach w Australii, głosowanie jest obowiązkowe dla wszystkich obywateli powyżej 18. roku życia, zaś nieusprawiedliwiona absencja wyborcza karana jest grzywną. Lider największej frakcji w Izbie obejmuje automatycznie funkcję premiera Australii Południowej.
Izba powstała w 1857 roku, gdy Australia Południowa - wówczas jeszcze kolonia brytyjska - uzyskała autonomię. W 1894 kolonia jako pierwsza na świecie przyznała kobietom czynne i bierne prawo wyborcze (rok wcześniej uzyskały one prawo wyborcze w Nowej Zelandii, ale tylko czynne).

</doc>
<doc id="1612983" url="https://pl.wikipedia.org/wiki?curid=1612983" title="Palladiusz">
Palladiusz



</doc>
<doc id="1612985" url="https://pl.wikipedia.org/wiki?curid=1612985" title="Klasztor Karmelitów bosych w Zagórzu">
Klasztor Karmelitów bosych w Zagórzu

Klasztor Karmelitów bosych w Zagórzu − monumentalne ruiny XVIII w. późnobarokowego kościoła i klasztoru – warowni zakonu karmelitów bosych w Zagórzu w woj. podkarpackim na wzgórzu Mariemont (345 m n.p.m.) w zakolu rzeki Osławy. Jeden z nielicznych zachowanych klasztorów warownych w Polsce i na ziemiach dawnej Rzeczypospolitej Obojga Narodów. Ruiny klasztoru są wpisane do rejestru zabytków nieruchomych.
Dzieje klasztoru.
Lata 1700-1730.
Fundatorem zagórskiego karmelu był wojewoda wołyński Jan Adam Stadnicki. Prace przy budowie klasztoru trwały równo 30 lat; kamień węgielny pod budowę położono 7 sierpnia 1700 roku, w 1714 wprowadzili się doń zakonnicy, budowę ukończono w 1730 roku.
W skład zespołu klasztornego wchodziły: kościół p.w. Wniebowzięcia NMP, klasztor oraz zabudowania gospodarcze. Karmel otaczały wysokie na pięć metrów mury obronne. Reprezentacyjna brama wjazdowa i podjazd znajdowały się od strony północnej. Od strony wschodniej, tuż za murami, znajdował się szpital-przytułek dla weteranów wojennych pochodzenia szlacheckiego. Obowiązek opieki nad 12 żołnierzami-inwalidami był wolą wojewody dodaną do aktu fundacyjnego w 1713 roku. Listę pensjonariuszy miał przedstawiać dziedzic Leska. Pierwszymi mieszkańcami szpitala byli weterani odsieczy wiedeńskiej z 1683 roku. 
Klasztor wybudowano według planu zatwierdzonego dla konwentów mniejszych, natomiast samą świątynię wzniesiono i oparto na wymiarach zleconych dla kościołów większych. Kościół posiadał specyficzną ośmioboczną nawę główną oraz dwie kaplice boczne. Sam ołtarz znajdował się wyjątkowo od strony zachodniej. Całość zbudowana była z żółtego piaskowca transportowanego z pobliskiego kamieniołomu. Do budowy sklepień łukowych i mniejszych elementów konstrukcyjnych użyto cegły. Rozplanowanie kościoła bardzo przypomina budowany 30 lat później Klasztor karmelitów bosych Stella Maris na Górze Karmel. Nie dowiedziono jakkolwiek, czy przy projektowaniu świątyni na górze Karmel korzystano z założeń zagórskiego pierwowzoru. 
Klasztor w Zagórzu już w momencie rozpoczęcia budowy uchodził za przestarzały wobec wyzwań ówczesnej sztuki fortyfikacyjnej oraz taktyki wojennej. Znaczenie strategiczne warowni również pozostawało niewielkie z powodu zawarcia traktatu karłowickiego kończącego ostatecznie wojny z Turcją i Chanatem Krymskim. Wątpliwe również było zagrożenie ze strony Siedmiogrodu, który już w 1690 r. znalazł się pod panowaniem Habsburgów. 
Zagórska budowla jest dowodem znacznego ożywienia gospodarczego notowanego w Rzeczypospolitej pod koniec panowania Jana III Sobieskiego i na początku epoki saskiej. W warunkach słabo rozwiniętej gospodarki pieniężnej w krajach Europy Środkowo-Wschodniej inwestycje budowlane stanowiły dobrą lokatę kapitału dla magnaterii, choć w tym przypadku klasztor i kościół były darem rodziny Stadnickich dla zakonu karmelitów.
Okres świetności 1730-1772.
Okres świetności klasztor przeżywał do pierwszego rozbioru Rzeczypospolitej. 
W okresie konfederacji barskiej klasztor stał się ostoją dla jej żołnierzy. 29 listopada 1772 roku, podczas oblężenia przez wojska rosyjskie dowodzone przez generała Iwana Drewicza, zabudowania klasztorne zostały ostrzelane z armat; a ich część uległa spaleniu. Obrona klasztoru w Zagórzu była ostatnią bitwą konfederacji barskiej.
Pod austriackim zaborem 1772–1822.
Po pożarze i zniszczeniach zakonnikom udało się odrestaurować konwent, jednakże prowadzona przez Austrię polityka józefinizmu nie pozwoliła na powrót do dawnej jego świetności.
W 1786 r. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Zagórze. Wieś (...) sławna klasztorem XX. Karmelitów bosych od Stadnickich fundowanym i kościołem, w którym groby domu tegoż. W tym kościele pochowana JW. ze Stadnickich hrabina Ossolińska, wojewodzina wołyńska, ostatnia z domu Stadnickich dziedziczka".
Pożar.
Według oficjalnej wersji policji austriackiej 26 listopada 1822 roku o godzinie drugiej po południu podczas sprzeczki przeora z jednym z zakonników doszło do pożaru, który strawił zabudowania karmelu, według innej wersji celowe podpalenie z inicjatywy władz zaborczych. W roku 1831 rząd austriacki zniósł klasztor w Zagórzu, a karmelici zostali przeniesieni do Przeworska oraz Lwowa. Ocalałe z pożaru wyposażenie kościoła - w tym znacznych rozmiarów obrazy - umieszczono w kościele parafialnym w Zagórzu. Przez ponad sto lat klasztor niszczał.
Pierwsza próba odbudowy.
Idea odbudowy klasztoru odżyła w okresie Polskiego Października 1956 roku. Wielkim entuzjastą odbudowy był Tadeusz Żurowski – generalny konserwator zabytków archeologicznych w Ministerstwie Kultury i Sztuki (zagórzanin z pochodzenia). Dzięki jego staraniom Wojewódzki Konserwator Zabytków wiosną 1957 r. wyraził zgodę na odbudowanie klasztornej warowni. Żurowski przygotował z urzędu plany odbudowy i zabezpieczenia całości inwestycji, zlecając kierowanie pracami Marianowi Wierzbińskiemu z Sanoka. Na konsultanta powołany został Stefan Stefański – dyrektor Muzeum Historycznego w Sanoku. Prowincja karmelitańska oddelegowała do Zagórza zakonników: Józefa od MB z Góry Karmel (Jan Prus), Wawrzyńca Radkiewicza, a potem Aureliusza Balonka. Pomoc w odbudowie okazali: proboszcz zagórski ks. Adam Fuksa i ks. prałat Antoni Porębski z Sanoka.
Urządzono ponowny pogrzeb zakonników zmarłych w XVIII i XIX stuleciu ponieważ podziemne krypty zostały splądrowane przez poszukiwaczy skarbów. Aby w przyszłości uniemożliwić dostęp do rozległych podziemi, zamurowano je.
Zakonnicy odgruzowali studnię i otoczenia kościoła; posegregowano gruz oraz kamień budowlany; zorganizowano warsztat stolarski. W dalszej kolejności oczyszczono z roślinności mury i nakryto dachem dawną kordegardę. Pomimo ofiarności mieszkańców wciąż brakowało pieniędzy na odbudowę. Zakonnik Jan Prus zdecydował się kwestować w USA i Kanadzie. Po powrocie do Zagórza niespodziewanie jednak zachorował i zmarł. Po jego zgonie Prezydium Wojewódzkiej Rady Narodowej w Rzeszowie uchyliło zezwolenie na odbudowę obiektu, a karmelitów w asyście milicjantów eksmitowano z zabudowań klasztoru.
Ruiny obronnego zespołu klasztornego Karmelitów bosych w Zagórzu (kościół, klasztor, budynek bramy, kordegarda, pozostałości murów obronnych, obelisk murowany) w 1972 zostały włączone do uaktualnionego wówczas spisu rejestru zabytków Sanoka w jego nowych granicach administracyjnych (istniejących do 1977).
Druga próba odbudowy.
Po przejęciu tego obiektu przez gminę Zagórz, od 2000 roku trwały systematyczne prace mające na celu zabezpieczenie niszczejącego zabytku. Oczyszczono mury kościoła i klasztoru z drzew i krzewów, położone prowizoryczne nakrycie na szczytach murów, uporządkowano teren wokoło. Ponownie ustawiono na kamiennym postumencie przed kościołem figurę Matki Boskiej z Dzieciątkiem. Udało się też odbudować dwie, częściowo zrujnowane baszty; nie ukończono jednak górnych – najbardziej efektownych – części wież, tzw. oktagonów. Wkrótce jednak z braku pieniędzy oraz utraty zainteresowania wśród lokalnych decydentów prace przerwano. Zagórski karmel ponownie popadł w ruinę.
Ruiny klasztoru - aktualnie.
Aktualnie miejsce to jest w pełni przystosowane do przyjmowania turystów. Wokół ruin klasztoru utworzono ogród ze ścieżkami, na końcu którego postawiono tablice informujące o historii tego miejsca. Wewnątrz jednej z wież została utworzona platforma widokowa umożliwiająca wejście na szczyt ruin, z której podziwiać można przepiekną panoramę Zagórza i Gór Słonnych.
Obecnie obok ruin klasztoru funkcjonuje Centrum Kultury Foresterium, w którym można zapoznać się ze zrekonstruowanym, dawnym dziedzińcem. Do dyspozycji są dwie sale ze stanowiskami wykorzystującymi wirtualną i rozszerzoną rzeczywistość. Stworzone zostały, aby w ciekawy sposób informować o historii zagórskiego klasztoru. Wstęp do centrum jest odpłatny.
Koszt budowy Centrum Kultury Foresterium wyniósł ponad 8 mln zł.
Wzgórze Mariemont.
Góra z ruinami klasztoru stanowi dominantę miejscowego krajobrazu. Południowa, skalista strona wzgórza zbudowana z żółtego piaskowca prostopadle opada w kierunku rzeki. Skała użytkowana była przez alpinistów do treningów wspinaczki wysokogórskiej. Od wschodu nachylenie wzgórza jest znaczne, za to od północy bardziej łagodne. Swobodny dostęp od strony zachodniej. Zachodnią krawędź wzgórza wyznacza sztuczny wąwóz, którym biegnie linia kolejowa, dawnej Pierwszej Węgiersko-Galicyjskiej Kolei Żelaznej. 
Górę Mariemont cechuje specyficzny, ciepły mikroklimat. Występuje tu wiele drzew i krzewów ciepłolubnych, m.in. brzost, grab, paklon, tarnina oraz - sztucznie tu wprowadzona - morwa. Znaczne nasłonecznienie wzgórza sprzyja bytowaniu bardzo tu licznych węży: zaskrońców oraz żmij. Ze wzgórza doskonały punkt widokowy na Zagórz, Góry Słonne oraz wschodnią cześć Beskidu Niskiego.

</doc>
<doc id="1612986" url="https://pl.wikipedia.org/wiki?curid=1612986" title="Droga R23 (Rosja)">
Droga R23 (Rosja)

Droga federalna R23 «Psków» (ros. Федера́льная автомоби́льная доро́га Р-23 «Псков») – droga federalna na terenie Rosji. Trasa rozpoczyna swój bieg w Sankt Petersburgu, następnie podążając przez Psków kończy na granicy rosyjsko-białoruskiej. Kontynuacją R23 jest białoruska droga M8. Mimo nadania drodze nowego numeru, do końca 2017 roku obowiązywało także dawne oznaczenie M20.
Trasy międzynarodowe.
Na całej długości pokrywa się z biegiem trasy europejskiej E95.

</doc>
<doc id="1612989" url="https://pl.wikipedia.org/wiki?curid=1612989" title="Grandmasters">
Grandmasters

Grandmasters – kolaboracyjny album amerykańskiego producenta DJ Muggsa członka Cypress Hill oraz GZA członka Wu-Tang Clan wydany 25 października 2005 roku nakładem wytwórni Angeles Records. Płyta jest uznawana jak piąty album GZA.
Wydawnictwo zadebiutowało na 180. miejscu notowania Billboard 200 oraz 69. miejscu listy Top R&amp;B/Hip-Hop Albums. Album został w całości wyprodukowany przez DJ Muggsa, a gościnnie pojawili się RZA, Masta Killa, Raekwon oraz Sen Dog. Płyta została wydana w wersji instrumentalnej oraz zremiksowanej. Do płyty dołączona została płyta DVD z trasy koncertowej obu artystów.
Główną tematyką utworów jest gra w szachy. Niektóre wprowadzenia do utworów zawierają informacje na temat strategii w szachach, jak również otwarć szachowych oraz notacji algebraicznej.

</doc>
<doc id="1612991" url="https://pl.wikipedia.org/wiki?curid=1612991" title="Wietrzyno">
Wietrzyno



</doc>
<doc id="1612993" url="https://pl.wikipedia.org/wiki?curid=1612993" title="Konstanty Lidmanowski">
Konstanty Lidmanowski

Konstanty Kwiryn Józef Lidmanowski (ur. 30 marca 1865 w Słupcy, zm. 6 stycznia 1943 w Zagórowie) – polski działacz społeczny i lekarz. Założył w Zagórowie ochotniczą straż pożarną, szkołę oraz kasę pożyczkowo-oszczędnościową. 
Życiorys.
Był synem Ignacego Lidmanowskiego i Izabeli Nehring. Miał czworo rodzeństwa: brata Dawida (późniejszego lekarza medycyny) oraz siostry: Leokadię z męża Ptakowską, Eugenię z męża Narczyńską i Balbinę. Uczęszczał do szkoły realnej w Koninie, a później do szkoły średniej w Kaliszu. Po ukończeniu studiów medycznych, w 1893 roku osiedlił się w Zagórowie, gdzie rozpoczął praktykę lekarską. 
Podjął tam szereg działań na rzecz miejscowej społeczności. Z jego inicjatywy w 1899 roku rozpoczęła działalność pierwsza ochotnicza straż pożarna w Zagórowie. W 1901 roku utworzył Towarzystwo Pożyczkowo-Oszczędnościowe, którego też był pierwszym udziałowcem. W celu polepszenia warunków nauki wszystkich dzieci, w 1906 roku utworzył szkołę prowadzoną w języku polskim, do której uczęszczało ok. 150 dzieci (do tej pory w Zagórowie istniała tylko szkoła powszechna rządowej, w której językiem wykładowym był język rosyjski, a mogły uczęszczać tylko dzieci rodziców o odpowiednim statusie majątkowym). Kontynuacją działań na rzecz edukacji było założenie w 1910 roku przedszkola i ogródka jordanowskiego (ten ostatni mieścił się na działce będącej własnością Lidmanowskiego). 
Zainicjował też budowę gmachu strażnicy z salą widowiskową, ofiarowując na ten cel 25 tys. zł. Oprócz OSP znalazło się w tym gmachu pomieszczenie dla Banku Ludowego. W 1913 roku zapoczątkował istnienie przy OSP drużyny żeńskiej, tzw. samarytanek. 
Prowadził też szpital, pierwotnie wydzielony z części własnego domu, a od 1910 roku w osobnym budynku. Zmarł 6 stycznia 1943 roku, do końca będąc czynny zawodowo. 
Upamiętnienie.
Imię Konstantego Lidmanowskiego nosi jedna z ulic w Zagórowie.

</doc>
<doc id="1612999" url="https://pl.wikipedia.org/wiki?curid=1612999" title="Rodzinna gorączka śródziemnomorska">
Rodzinna gorączka śródziemnomorska

Rodzinna gorączka śródziemnomorska (ang. Familial Mediterranean fever, FMF) – uwarunkowana genetycznie ogólnoustrojowa choroba, jako pierwsza zaliczona do grupy chorób autozapalnych. 
U jej podłoża leżą mutacje genu "MEFV", zlokalizowanego na krótkim ramieniu chromosomu 16 w locus p13.3, który koduje złożone z 781 aminokwasów białko pyrynę (marenostrynę). Ustaliły to w 1997 roku dwa niezależne zespoły badawcze.
Choroba charakteryzuje się epizodami gorączki z towarzyszącymi bólami brzucha, bólem i obrzękiem stawów, bólem zamostkowym. Choroba dotyczy głównie ludzi pochodzących z obszaru Morza Śródziemnego i Bliskiego Wschodu. Rodzinna gorączka śródziemnomorska jest dziedziczona w sposób autosomalny recesywny.
Leczenie.
Od lat 70. XX wieku kolchicyna podawana doustnie lub dożylnie, jest podstawowym lekiem stosowanym w
rodzinnej gorączce śródziemnomorskiej. Działanie tego leku łagodzi lub eliminuje ataki choroby, normalizuje stan zapalny pomiędzy atakami i zapobiega rozwojowi lub postępowi amyloidozy. 
Kolchicynę stosuje się w dawkach 0,03 mg/kg masy ciała/dobę (dawka maksymalna 3 mg na dobę). To leczenie musi być stale przyjmowane przez całe życie. 
Objawowo można, podczas ataku, zastosować niesteroidowy lek przeciwzapalny.
Przy nietolerancji kolchicyny, nie ma równie skutecznego leku alternatywnego. 
Anakinra, interferon alfa i selektywne inhibitory wychwytu zwrotnego serotoniny (SSRI) wykazały obiecujące wyniki w wypadku niektórych chorych. 
Regularne monitorowanie stężenia białka amyloidu w surowicy (SAA) jest zalecane. W wypadku powstania krańcowej przewlekłej niewydolności nerek stosuje się leczenie nerkozastępcze.

</doc>
<doc id="1613000" url="https://pl.wikipedia.org/wiki?curid=1613000" title="Księżniczka Tarakanowa">
Księżniczka Tarakanowa

Księżniczka Tarakanowa, Elżbieta Aleksiejewna Tarakanowa (zm. 4 grudnia 1775) – rzekoma, samozwańcza córka cesarzowej Rosji Elżbiety.
Życiorys.
Jej prawdziwe imię i nazwisko, pochodzenie oraz fakty z wczesnych lat życia nie są znane. Była kobietą wyróżniającą się urodą, mającą wielu wpływowych wielbicieli, z których wsparcia korzystała, podając różne wersje odnośnie do swojej tożsamości i pochodzenia. W roku 1774 pod wpływem księcia Radziwiłła ogłosiła się córką carycy Elżbiety i feldmarszałka Razumowskiego oraz pretendentką do tronu Rosji, rozpoczynając prowadzenie swego rodzaju listownej kampanii propagandowej. Z polecenia carycy Katarzyny II została podstępnie aresztowana we włoskim Livorno przez podającego się za jej stronnika Aleksieja Orłowa. Po przewiezieniu do Petersburga została osadzona w twierdzy Pietropawłowskiej, gdzie w toku dochodzenia zmarła na gruźlicę 4 grudnia 1775 roku.
W 1990 r. powstał film pt. "Carskaja Ochota" (ros. "Царская Охота") w reż. Witalija Mielnikowa, osnuty na historii porwania księżniczki z Włoch do Rosji, na podstawie sztuki z 1974 roku, pt. "Царская Охота."

</doc>
<doc id="1613002" url="https://pl.wikipedia.org/wiki?curid=1613002" title="Droga R21 (Rosja)">
Droga R21 (Rosja)

Droga federalna R21 «Kola» (ros. Р-21 «Ко́ла») – droga federalna znajdująca się na terenie Rosji. Trasa rozpoczyna swój bieg w Sankt Petersburgu, następnie podążając przez Miedwieżjegorsk, Kiem, Kandałaksza i Borisoglebski, kończy w Murmańsku. Do końca 2017 roku posiadała także oznaczenie M18.
Trasy międzynarodowe.
Na całej długości pokrywa się z biegiem trasy europejskiej E105.

</doc>
<doc id="1613003" url="https://pl.wikipedia.org/wiki?curid=1613003" title="Javier López Vallejo">
Javier López Vallejo

Javier López Vallejo (ur. 22 września 1975 w Pampelunie) – piłkarz hiszpański grający na pozycji bramkarza. Od 2010 roku jest zawodnikiem Kavali.
Kariera klubowa.
Javier López Vallejo karierę klubową rozpoczął w juniorach CA Osasuna. Po sześciu sezonach gry w dorosłej drużynie Osasuny zdecydował na przejście do Villarrealu. W barwach nowego klubu grał przez cztery sezony, w trakcie których wystąpił w 110 ligowych pojedynkach. W 2006 roku López Vallejo został wypożyczony do Recreativo Huelva. W 2007 roku na zasadzie wolnego transferu hiszpański bramkarz przeszedł do Realu Saragossa. W 2010 roku trafił do Grecji. Najpierw występował w Levadiakosie, by przenieść się do Kavali.
Kariera reprezentacyjna.
W 2005 roku López Vallejo rozegrał pięć spotkań dla reprezentacji Hiszpanii do lat 20.

</doc>
<doc id="1613004" url="https://pl.wikipedia.org/wiki?curid=1613004" title="Panphagia">
Panphagia

Panphagia – rodzaj wczesnego dinozaura z grupy zauropodomorfów. Żył w późnym triasie na terenie dzisiejszej Ameryki Południowej. Jego szczątki odnaleziono w karnickich warstwach formacji Ischigualasto w północno-zachodniej Argentynie, w osadach liczących około 228,3 mln lat. Został opisany w 2009 roku przez Ricarda Martíneza i Oscara Alcobera w oparciu o fragment czaszki, kręgi, kości obręczy kończyn górnych i dolnych oraz zęby z kości zębowej (PVSJ 874). Zgodność rozmiarów różnych kości oraz brak dwóch takich samych kości wskazują na fakt, iż pochodzą one od jednego osobnika. Martínez i Alcober wskazują na podobieństwo w rozmiarach szkieletu i proporcjach między "Panphagia" i eoraptorem, stwierdzają jednak, iż "Panphagia" była nieco większa, bardziej wydłużona i miała stosunkowo krótsze kończyny przednie. Osobnik, którego kości odkryto mierzył około 130 cm długości.
Według analiz filogenetycznych przeprowadzonych przez Martíneza i Alcobera "Panphagia protos" to najbardziej bazalny ze wszystkich znanych zauropodomorfów. Późniejsze analizy wykonane przez Ezcurrę nie wsparły jednak takiej hipotezy, zasugerowały natomiast, że "Panphagia" należy do kladu Guaibasauridae, będącego jedną z najstarszych linii ewolucyjnych zauropodomorfów. Na podstawie obecności skamieniałości "Panphagia" w dolnokarnickich osadach, Martínez i Alcober sugerują, że zauropodomorfy wyewoluowały w środkowym, a nie dopiero w późnym triasie.
Nazwa "Panphagia" pochodzi od greckich słów "pan" („wszystko”) oraz "phagein" („jeść”), ze względu na przypuszczalną wszystkożerność dinozaura, będącą prawdopodobnie stadium przejściowym pomiędzy drapieżnictwem a roślinożernością. Nazwa gatunkowa gatunku typowego, "protos", oznaczająca „pierwszy”, odnosi się do faktu, iż jest to najstarszy i zarazem najbardziej bazalny (według Martíneza i Alcobera) znany zauropodomorf.

</doc>
<doc id="1613005" url="https://pl.wikipedia.org/wiki?curid=1613005" title="Panphagia protos">
Panphagia protos



</doc>
<doc id="1613007" url="https://pl.wikipedia.org/wiki?curid=1613007" title="Hiszpańska Konfederacja Prawicy Autonomicznej">
Hiszpańska Konfederacja Prawicy Autonomicznej

Hiszpańska Konfederacja Prawicy Autonomicznej ("Confederación Española de Derechas Autónomas", "CEDA"), federacja hiszpańskich katolickich i konserwatywnych partii politycznych założona 4 marca 1933. Jej głównymi twórcami byli Ángel Herrera Oria, założyciel i redaktor naczelny dziennika El Debate (Debata), i José María Gil-Robles, późniejszy lider CEDA.
Historia.
W roku 1931 Herreremu Ori stojącemu na czele organizacji Acción Católica (Akcja Katolicka) udało się skoncentrować wokół swojego dziennika grupę katolików gotowych bronić swoich poglądów w starciu z laickimi postulatami republikanów. Z grupy tej wyłoniła się partia Acción Nacional (Akcja Narodowa), założona 29 marca 1931, czyli w 15 dni po proklamowaniu II Republiki Hiszpańskiej. Po pewnym czasie nazwę zmieniono na Acción Popular (Akcja Ludowa), która była najważniejszą partią CEDA. Wspólną cechą wszystkich partii koalicji był ich klerykalizm i opór wobec reform, które w tej materii przedsięwziął pierwszy rząd II Republiki: laickość z rozdziałem państwa od Kościoła, zakaz używania symboli religijnych w szkołach oraz innych, mniejszych zmian. CEDA szybko stała się najpoważniejszą siłą hiszpańskiej prawicy, mając (według samej partii) swoich szeregach około 700 tysięcy członków. Masowość partii została osiągnięta poprzez współpracę z licznymi organizacjami katolickimi.
José María Gil-Robles, będący szefem klubu parlamentarnego najpierw Acción Nacional i później Acción Popular, został szefem CEDA. Odwiedził w tym czasie Niemcy, żeby poznać metody propagandowe NSDAP; wziął również udział w jednym ze słynnych wieców w Norymberdze. CEDA podsumowywała swój program w haśle "Religión, Familia, Patria, Orden, Trabajo y Propiedad (Religia, Rodzina, Ojczyzna, Porządek, Praca i Własność)". W wyborach z 19 listopada 1933 CEDA przystąpiła wspólnie z innymi partiami prawicowymi, zdobywając prawie 25% głosów i 115 z 472 mandatów, co nie starczało do utworzenia własnego rządu; spowodowało to, że Konfederacja była zmuszona do poparcia centrolewicowego rządu Alejandro Lerroux, a także czasowo do niego przystąpiła. Okres od wyborów w listopadzie 1933 do następnych, w lutym 1936 jest przez historyków nazywany "bienio negro" ("czarne dwulecie"), gdyż były to "lata reakcjonistyczne i naznaczone faszyzmem". Cofnięcie przez rząd premiera Lerroux reform, które wdrożyli jego poprzednicy, oraz ukonstytuowanie się nowego gabinetu z trzema ministrami wywodzącymi się z CEDA, doprowadziło w październiku 1934 do wielkiej fali strajków inspirowanych przez lewicę i do próby socjalistycznej zbrojnej rebelii. Wydarzenia te nazywane są w Hiszpanii "rewolucją października 1934".
Nieznaczna przegrana w wyborach w roku 1936 okazała się dla CEDA prawdziwą klęską: partie lewicowe, ze zwycięską Hiszpańską Socjalistyczną Partią Robotniczą (PSOE) na czele, utworzyły "Front Ludowy" dysponujący ponad 60% głosów w Kortezach. CEDA, a szczególnie Gil-Robles, usiłowała zadekretować stan wojenny, a co za tym idzie zawieszenie praw konstytucyjnych, żeby w ten sposób zapobiec przejęciu władzy przez "Front Ludowy". Od tej chwili członkowie CEDA pozostawali w kontakcie z grupą wojskowych niezadowolonych z objęcia rządów przez Front Ludowy; byli wśród nich między innymi generałowie Francisco Franco i Emilio Mola. Celem ich kontaktów były oczywiście przygotowania do zamachu stanu, który ostatecznie nastąpił 17 lipca 1936. Zamach ten dał początek wojnie domowej, która trwała aż do kwietnia 1939. Po stronie nacjonalistycznej wszystkie partie zostały rozwiązane w 1937, a większość ich działaczy i bojówkarzy przeszła pod sztandary Falangi.
Ideologia.
CEDA była organizacją reakcyjno-konserwatywną zmierzającą do utworzenia totalitarnego ustroju państwa. Lider partii opowiadał się za likwidacją parlamentu i zapowiedział, że chce "dać Hiszpanii prawdziwą jedność, nowego ducha, ustrój totalitarny...". Reprezentowała ideologię klerykalnego konserwatyzmu, przez co niektórzy zaliczali ją do nurtu chadecji; część historyków przypisuje jej cechy faszystowskie, szczególnie w odniesieniu do jej młodzieżówki – Juventudes de Acción Popular (Młodzieżówki Akcji Ludowej). Członkowie CEDA jako swój wzorzec podawali konserwatystów brytyjskich, jednak w parlamencie otwarcie popierali reżimy faszystowski we Włoszech i nazistowski w Niemczech. Mimo monarchicznej proweniencji wielu swoich członków, CEDA stała po stronie zachowania ustroju republikańskiego. Powodem tego była chęć obrony interesów społecznych i ekonomicznych.

</doc>
<doc id="1613021" url="https://pl.wikipedia.org/wiki?curid=1613021" title="Droga A180 (Rosja)">
Droga A180 (Rosja)

Droga federalna A180, „Narwa” (ros. Федера́льная автомоби́льная доро́га A180 «На́рва») – jedna z tras znaczenia federalnego na terenie Rosji. W 2010 utraciła dawne oznaczenie M11, które przypisano projektowanej autostradzie z Moskwy do Petersburga.
Droga rozpoczyna swój bieg w Petersburgu i kończy na granicy rosyjsko-estońskiej, mostem nad Narwą. Kontynuacją A180 w Estonii jest droga nr 1.
Trasy międzynarodowe.
Na całej długości pokrywa się z biegiem trasy europejskiej E20.

</doc>
<doc id="1613025" url="https://pl.wikipedia.org/wiki?curid=1613025" title="Fallen (album Fields of the Nephilim)">
Fallen (album Fields of the Nephilim)

Fallen – album zespołu Fields of the Nephilim wydany w 2002 roku bez akceptacji Carla McCoya.
Konflikt z wytwórnią.
Nagrywanie albumu rozpoczęto w 1998 roku, czyli w chwili reaktywacji zespołu, kiedy podpisano kontrakt z nową wytwórnią – Jungle Records. W składzie odnowionego Fields of the Nephilim zabrakło jedynie Petera Yatesa. Prace postępowały wolno, na tyle wolno, że w 2000 r. bracia Wright postanowili zająć się własnym projektem – Last Rites. Reszta zespołu zaszyła się w swoim studiu i szlifowała nagrania. Data premiery albumu była ciągle przekładana, wreszcie wytwórnia postanowiła wydać materiał w takim stanie w jakim posiadała i po pięciu latach oczekiwań, album "Fallen" trafił na półki sklepów 7 X 2002 r. Poprzedził go wydany miesiąc wcześniej singiel "From the Fire".
W dniu wydania albumu na oficjalnej stronie zespołu ukazało się oświadczenie McCoya, iż wydany samowolnie przez Jungle Records materiał nie jest pełnoprawną płytą, a jedynie zbiorem niepełnych utworów bądź wersji demo. Wytwórnia zripostowała, iż było to dłużna fanom zespołu, którzy nazbyt długo czekali na nowe nagrania. Nieco światła rzucił na zamieszanie związane z "Fallen" wywiad, jakiego cztery lata później udzielił Tony Pettitt dla Music Towers. Wyznał, że Jungle Records była wtedy pod presją kontraktu z SPV. Kontraktu, którego nie mogła wypełnić z powodu ciągnących się w nieskończoność prac nad albumem. Wydała więc to, co miała.
Muzyka.
Autorem materiału na "Fallen" jest w głównej mierze Pettitt z pomocą McCoya. Reszta muzyków miała niewielki udział przy utworach ""Darkcell A.D.", "Hollow doll", "One more nightmare"".
Słuchając płyty, trudno oprzeć się wrażeniu, iż w większości rzeczywiście są to surowe wersje utworów. W dodatku całość jest nieumiejętnie zmiksowana: zmiany głośności i brak płynnych przejść między utworami. Jedynie wydane wcześniej na singlach "From the Fire" i "One More Nightmare (Trees Come Down A.D.)" brzmią kompletnie.
Mimo jakości nagrań album wydano w wersji winylowej i aż trzech wersjach kompaktowych: standardowej, limitowanej i ściśle limitowanej.
Edycja podstawowa.
"Pojedyncza płyta wydana w standardowym pudełku (jewel-case):"
Edycja limitowana.
"Edycja dwupłytowa, wydana w formie digipaka"
"wszystkie utwory bonusowe w wersjach koncertowych, nagrane w maju 1988 r. w Londynie, w Town &amp; Country Club; pochodzą z zapisu video Forever Remain"
Edycja ściśle limitowana.
"Ta edycja wydana została w czarnym, zamszowym pudełku ze złoconymi literami. Obok płyty podstawowej zawierała 3 zdjęcia McCoya i Pettitta oraz singiel From the Fire – red edition."

</doc>
<doc id="1613026" url="https://pl.wikipedia.org/wiki?curid=1613026" title="Jan Opaliński starszy">
Jan Opaliński starszy

Jan Opaliński starszy herbu Łodzia (ur. 13 sierpnia 1546, zm. w 1598) – kasztelan rogoziński, starosta pobiedziski w 1565 roku, bibliofil.
Syn Jana (1519-1561), kasztelana santockiego i Anny Borek Gostyńskiej. Straciwszy ojca w wieku 15 lat, wychowywał się pod opieką matki. Ożeniony z Barbarą z Ostroroga Lwowską, kasztelanką santocką. Ojciec wojewody Jana (1581-1637).
W latach 1578-1598 kasztelan Rogoźna.

</doc>
<doc id="1613028" url="https://pl.wikipedia.org/wiki?curid=1613028" title="Anna Raźny">
Anna Raźny

Anna Józefa Raźny (ur. 2 lutego 1944 w Batowicach) – polska rosjoznawczyni i kulturoznawczyni, politolog i polityk, była dyrektor Instytutu Rosji i Europy Wschodniej Uniwersytetu Jagiellońskiego.
Życiorys.
Wykształcenie i działalność naukowa.
Ukończyła filologię rosyjską na Uniwersytecie Jagiellońskim. W 1976 uzyskała stopień doktora za pracę "Polska rusycystyka historycznoliteracka lat 1918–1939. Orientacje metodologiczne". W tym samym roku objęła stanowisko adiunkta w Instytucie Filologii Rosyjskiej UJ. W 1988 uzyskała stopień doktora habilitowanego z dziedziny filologii rosyjskiej na podstawie pracy pod tytułem "Fiodor Dostojewski – filozofia człowieka a problemy poetyki". Od 1999 pracuje na stanowisku profesora nauk humanistycznych UJ, a od 2000 jest profesorem nadzwyczajnym uczelni.
Zajmuje się naukowo literaturą rosyjską XIX i początku XX wieku, stosunkiem inteligencji rosyjskiej wobec utopii społecznych oraz chrześcijańskiej wizji świata, totalitaryzmem w literaturze rosyjskiej i literaturą obozową.
Pełniła funkcję kierownika Katedry Rosyjskiej Kultury Nowożytnej oraz dyrektora Instytutu Rosji i Europy Wschodniej UJ. Od października 2004 prowadzi regularne wykłady na Wyższej Szkole Kultury Społecznej i Medialnej w Toruniu, zasiada również w jej radzie naukowej. Jest członkiem Zespołu Wspierania Radia Maryja oraz częstym gościem w Telewizji Trwam i Radiu Maryja, gdzie występuje jako ekspert ds. polityki międzynarodowej oraz Rosji.
Od 1976 jest członkiem Komisji Słowianoznawstwa Polskiej Akademii Nauk, zasiada również w Komisji Kultury Słowian Polskiej Akademii Umiejętności (od 2002). Od 1986 do 2002 należała do International Dostoevsky Society.
Działalność polityczna.
W wyborach w 1991 bez powodzenia ubiegała się o mandat poselski z ramienia Zjednoczenia Chrześcijańsko-Narodowego w województwie krakowskim, w drugiej połowie lat 90. była związana z Ruchem Odbudowy Polski, kandydowała na senatora z jego ramienia w wyborach w 1997 (otrzymała 154 802 głosy, zajmując trzecie miejsce spośród dziewięciu kandydatów). W wyborach parlamentarnych w 2005 bezskutecznie ubiegała się o mandat senatorski z ramienia Ligi Polskich Rodzin w okręgu Kraków. Dwa lata później otwierała listę wyborczą partii w okręgu toruńskim. Potem była członkinią LPR. 25 października 2008 została przewodniczącą Rady Politycznej tej partii. 20 marca 2010 została odwołana z tej funkcji.
W maju 2014 podpisała list (wraz z Zygmuntem Wrzodakiem) skierowany do prezydenta Rosji Władimira Putina z prośbą, aby bronił Słowian i chrześcijan przed „unioeuropejskim zepsuciem”, popierając aneksję Krymu przez Rosję. W wielu środowiskach list ten został odebrany jako zdrada Unii Europejskiej.
W 2015 współtworzyła partię Jedność Narodu (wyrejestrowaną w 2017) i zasiadła w jej radzie krajowej. W kwietniu 2022 w czasopiśmie Myśl Polska ukazał się tekst Anny Raźny, w którym już po agresji Rosji na Ukrainę uznała, że "tocząca się na Ukrainie wojna jest wojną nowej cywilizacji (...), z chrześcijańską, którą reprezentuje Moskwa".
Odznaczenia.
W 2005, za "wyjątkowo sumienne wykonywanie obowiązków wynikających z pracy zawodowej" została odznaczona Złotym Krzyżem Zasługi. W 2011 została odznaczona Krzyżem Kawalerskim Orderu Odrodzenia Polski "za wybitne zasługi w pracy naukowo-badawczej, za osiągnięcia w działalności dydaktycznej i społecznej".

</doc>
<doc id="1613030" url="https://pl.wikipedia.org/wiki?curid=1613030" title="Hadronizacja">
Hadronizacja

Hadronizacja - w fizyce cząstek elementarnych to proces powstawania hadronów z kwarków i gluonów.
Hadronizacja pojawia się podczas wysokoenergetycznych zderzeń kwarków i gluonów w akceleratorach cząstek. Miała również miejsce krótko (kilka mikrosekund) po Wielkim Wybuchu, kiedy to plazma kwarkowo-gluonowa ochłodziła się do temperatury, poniżej której wolne kwarki i gluony nie mogły istnieć (energia około 170 MeV).

</doc>
<doc id="1613031" url="https://pl.wikipedia.org/wiki?curid=1613031" title="Droga A240 (Rosja)">
Droga A240 (Rosja)

Droga A240, dawniej droga magistralna M13 (ros. "Автомобильная дорога А240 (бывшая М13)") – droga federalna na terenie Rosji. Biegnie od Briańska w kierunku zachodnim, kończąc się na granicy rosyjsko-białoruskiej. W okresie istnienia ZSRR biegła przez terytorium Białoruskiej SRR, w tym przez takie miasta jak Homel i Kobryń, krzyżując się z magistralą M1.

</doc>
<doc id="1613035" url="https://pl.wikipedia.org/wiki?curid=1613035" title="Droga magistralna M56 Lena (Rosja)">
Droga magistralna M56 Lena (Rosja)



</doc>
<doc id="1613039" url="https://pl.wikipedia.org/wiki?curid=1613039" title="Droga A121 (Rosja)">
Droga A121 (Rosja)

Droga A121 – droga federalna, znajdująca się na terenie Rosji. Stanowi połączenie Sankt Petersburga z Iwangorodem i Zatoką Fińską. Jej przebieg jest równoległy do drogi federalnej A180, dawniej oznaczanej jako magistrala M11.

</doc>
<doc id="1613040" url="https://pl.wikipedia.org/wiki?curid=1613040" title="RQ-7 Shadow">
RQ-7 Shadow

RQ-7 Shadow – taktyczny, bezzałogowy aparat latający (UAV - Unmanned Aerial Vehicle) opracowany przez izraelską firmę AAI Corporation i jej amerykańską filię. Przeznaczony do prowadzenia rozpoznania pola walki w dzień i w nocy.
Historia.
"Shadow" jest rozwinięciem projektu RQ-2 Pioneer. Pierwotnie następcą "Pioneerów" miał być RQ-6 Outrider, jednak problemy związane z tym aparatem zaowocowały skupieniem środków jakimi dysponowała zamawiająca pojazdy US Army na projekcie RQ-7. System został zaprojektowany do realizacji zadań lokalizacji i identyfikacji celów dla oddziałów szczebla brygady w odległości do 125 km od centrum operacyjnego brygady. W 1999 roku zamówiono pierwsze cztery aparaty które otrzymały nazwę Shadow 200 a w roku 2001 zamówiono kolejne cztery pojazdy do badań i testów. W październiku 2002 roku rozpoczęto produkcję seryjną RQ-7.
Konstrukcja.
"Shadow" jest konstrukcją kompozytową z silnikiem spalinowym napędzającym drewniane, dwułopatowe śmigło pchające. Kadłub zaopatrzony jest w trójgoleniowe podwozie. Aparat startuje poziomo z pasa startowego lub innej pozbawionej przeszkód płaskiej powierzchni. W przypadku kiedy start poziomy jest niemożliwy, "Shadow" może startować z wykorzystaniem pneumatycznej katapulty. Aparat ląduje poziomo i zatrzymywany jest przez system lin, które łapie hakiem zamocowanym pod kadłubem. RQ-7 zaopatrzony jest w dwa typy stabilizowanych głowic optoelektronicznych. Pierwsza z nich to POP-200 (Plug in Optronic Payload-dołączane wyposażenie optoelektroniczne) i nowsza wersję POP-300. Obydwie głowice opracowane zostały przez izraelską firmę Tamam Division będącą częścią Israel Aerospace Industries. Na standardowe wyposażenie głowic składają się kolorowa kamera obserwacji dziennej, kamera termowizyjna oraz laserowy wskaźnik celów. W głowicy POP-300 poprawie uległa jakość rejestrowanego obrazu. Obraz przesyłany jest do naziemnego stanowiska kontroli lotu w czasie rzeczywistym.
Warianty.
RQ-7A - wariant podstawowy, posiadający głowicę POP-200.
RQ-7B - doświadczenia zebrane podczas eksploatacji RQ-7A pozwoliły opracować wersję B, w której powiększono rozpiętość skrzydeł, co zaowocowało zwiększeniem ilości zabieranego paliwa a tym samym wydłużyło czas przebywania aparatu w powietrzu o dwie godziny. Zamontowano komputer o większej mocy obliczeniowej i precyzyjniejszy bezwładnościowy system kontroli lotu, współpracujący z odbiornikiem GPS. W wersji tej umieszczano już głowicę POP-300.
RQ-7 Shadow 400 - będący wersją morską aparatu o powiększonej względem wersji B rozpiętości, długości i większej masie zabieranego wyposażenia. Jeden z takich zestawów zakupiła Marynarka Wojenna Korei Południowej.
RQ-7 Shadow 600 - wersja zakupiona przez Rumunię i lotnictwo wojskowe Turcji, jest największym przedstawicielem rodziny RQ-7, o wydłużonym do 12 godzin czasie przebywania w powietrzu, nowym silniku UEL AR-801 o mocy 45 KM i najnowszym oprogramowaniem komputera pokładowego.
Służba.
Aparaty brały udział w misji w Kosowie w 2001 roku, misji nieudanej, jako że bardzo szybko rozbiciu uległy dwa aparaty. Bardzo intensywnie RQ-7 były wykorzystywane w Iraku. Po raz pierwszy podczas operacji "Iraqi Freedom" tzw. II wojny w Zatoce Perskiej w 2003 roku. 21 maja 2010 roku Szwecja zakupiła osiem aparatów Shadow 200 wraz z naziemnymi stacjami kontroli lotu. Maszyny weszły w szwedzkiego komponentu ekspedycyjnych grup bojowych Unii Europejskiej. Maszyny znalazły się również na wyposażeniu Pakistanu, tuzin aparatów wykorzystywanych jest do monitorowania pogranicza Pakistańsko-Afgańskiego.
W grudniu 2005 roku ogłoszono plan zakupu dwóch systemów, każdy liczący po cztery aparaty latające, RQ-7B Shadow 200 dla polskich
wojsk lądowych. 15 grudnia 2005 roku wystosowano oficjalne pismo do producenta. Cały zakup miał być sfinansowany z amerykańskiego programu United States Foreign Military Financing. Z powodu wzrostu kosztów, zamówienie ograniczono do jednego zestawu aby w czerwcu 2007 roku cały program ostatecznie anulować.
Cztery systemy, w skład każdego wchodziły po cztery aparaty, zostały zakupione w 2010 roku przez Włochy. Kontrakt obok samych bezzałogowych samolotów obejmował również stacje kontroli naziemnej i infrastrukturę potrzebną do obsługi i eksploatacji. Dostawy Shadow 200 zaczęto realizować w 2011 roku. Zakupiono aparaty w standardowej konfiguracji z głowicami elektrooptycznymi POP300 z dalmierzem/laserowym podświetlaczem celów, kamerą światła dziennego i termowizyjną. Włoskie aparaty były intensywnie wykorzystywane od 2016 roku w ramach Task Force "Fenice" operującego w Afganistanie, osiągając nalot ponad 3000 godzin. Włoskie aparaty zostały zmodernizowane do wersji Shadow v2 (oznaczanej również jako RQ-7C).

</doc>
<doc id="1613043" url="https://pl.wikipedia.org/wiki?curid=1613043" title="Trasa azjatycka AH7">
Trasa azjatycka AH7

Trasa azjatycka nr 7 (AH7) (ang. "Asian Highway 7") – międzypaństwowa droga należąca do sieci Asian Highway Network. AH7 zaczyna się w Jekaterynburgu (Rosja), a swój bieg kończy w pakistańskim mieście Karaczi. Długość trasy AH7 wynosi ponad 5 000 km.

</doc>
<doc id="1613045" url="https://pl.wikipedia.org/wiki?curid=1613045" title="Wałeczki">
Wałeczki

Wałeczki – znajdujące się w osadzie moczu cylindryczne agregaty substancji białkowych, w większej części utworzone przez białko Tamma-Horsfalla wydzielane do światła cewki nerkowej w ramieniu wstępującym pętli Henlego. Obecność wałeczków w osadzie moczu określa się jako wałeczkomocz.
W wałeczki mogą być wtopione różne elementy osadu moczu, co określa ich morfologię i stanowi podstawę podziału wałeczków. Spośród nich najczęstsze są wałeczki szkliste, które nie mają znaczenia diagnostycznego. Wałeczki są nieobecne w moczu zasadowym (ponieważ w wysokim pH białko Tamma-Horsfalla ulega rozpuszczeniu).
Wyróżnia się kilka typów wałeczków:

</doc>
<doc id="1613047" url="https://pl.wikipedia.org/wiki?curid=1613047" title="Pantydraco">
Pantydraco



</doc>
<doc id="1613048" url="https://pl.wikipedia.org/wiki?curid=1613048" title="Krzyż Uznania">
Krzyż Uznania

Krzyż Uznania (łot. "Atzinības krusts"), pierwotnie Order Uznania (franc. "l'Ordre de la Reconnaissance") – order ustanowiony w 1710 przez władcę Kurlandii i Semigalii księcia Fryderyka Wilhelma Kettlera i nadawany przez rok, odnowiony pod zmienioną nazwą jako odznaczenie państwowe Republiki Łotewskiej w 1938, zlikwidowany w 1940 przez ZSRR i restytuowany w 1994. Jego dewizą jest francuska sentencja: "„Pour les honnêtes gens”" (pol. "„Ludziom honoru”").
Historia kurlandzkiego Orderu Uznania.
Matka księcia kurlandzkiego, ks. Elżbieta Zofia, już w 1698 planowała ustanowienie odznaczenia na pamiątkę swego zmarłego męża ks. Fryderyka Kazimierza, ale plany te zostały pokrzyżowane przez rodzinne niesnaski związane z rywalizacją pomiędzy ks. Kurlandii Fryderykiem Wilhelmem, a jego stryjem ks. Ferdynandem, oraz wybuch wojny północnej.
Fryderyk Wilhelm przebywał na wygnaniu w Prusach, gdzie jego teść Fryderyk I odznaczył go Orderem Orła Czarnego, co zainspirowało księcia kurlandzkiego do ustanowienia własnego odznaczenia. Zostało ono ustanowione w Lipawie 13 maja 1710 z okazji jego powrotu do ojczyzny po długim wygnaniu na obczyźnie. Po zejściu z pokładu okrętu w Lipawie książę wygłosił przemówienie po łacinie, w którym ogłosił ustanowienie Orderu Uznania na pamiątkę szczęśliwego powrotu do ojczyzny i odzyskania tronu utraconego podczas wojny północnej. Order otrzymał francuską nazwę "L'Ordre de la Reconnaissance", nie był podzielony na klasy i był nadawany na wielkiej wstędze osobom, którym książę chciał wyrazić swoją wdzięczność za zasługi dla kraju i dynastii, za wybitne zasługi cywilne lub wojskowe. Odznaczeni otrzymywali dziedziczny tytuł szlachecki, a odznaki orderu należało zwrócić po śmierci odznaczonego.
Pierwsze odznaki orderu zostały wykonane w Berlinie przez jubilera Kristofera Knorra. Wykonane były w formie krzyża maltańskiego ze złota, którego ramiona pomalowano białą emalią i zakończone złotymi kulkami. Pomiędzy ramionami krzyża znajdowały się po dwa złote pierścienie, a w medalionie umieszczonym pośrodku krzyża, znajdował się herb Księstwa Kurlandii. Na rewersie medalionu umieszczony był ornament z monogramem księcia: "FW". Wstęga orderowa była koloru czerwonego z wąskimi, srebrnymi paskami po obu brzegach. Kawalerowie orderu byli zobligowani do jego noszenia. Regulowały to przepisy statutu Orderu Uznania. Pierwszym kanclerzem Kapituły Orderu Uznania został mianowany przez księcia jego ochmistrz i doradca Anton Friedrich von Berghorn.
Łącznie do śmierci Fryderyka Wilhelma w 1711 nadał on 18 orderów. Jego następca ks. regent Ferdynand Kettler nie kontynuował nagradzania tym odznaczeniem, a nawet nakazał zwrot już wydanych odznaczeń, jednak nie zrobił tego żaden z kawalerów orderu. Pozostali władcy, do momentu aneksji księstwa w 1795 przez Cesarstwo Rosyjskie, również nie nadawali tego odznaczenia.
Ostatnie dwa egzemplarze tego orderu, które zostały zachowane, już nie istnieją. Jeden, nadany ks. Dorocie kurlandzkiej, został skradziony w XIX w., drugi, który był przechowywany w lokalnym muzeum w Mitawie, przepadł podczas II wojny światowej.
Historia łotewskiego Krzyża Uznania.
I Republika Łotewska (1938-1940).
Odznaczenie zostało odnowione w 1938 pod nazwą Krzyża Uznania na pamiątkę związku ówczesnej Łotwy z dawnym Księstwem Kurlandiii. Dzielił się na pięć klas, a 26 lutego 1940 dołączono do niego cztery odznaki honorowe: Odznaka Honorowa Klasy Specjalnej (podzielony na Wielką i Małą), Złota Odznaka Honorowa, Srebrna Odznaka Honorowa i Brązowa Odznaka Honorowa. Wielka i Mała Odznaka Honorowa Klasy Specjalnej to okrągłe złote medale, od góry ozdobione gałązkami dębowymi o wymiarach 6 x 26 mm (kilka wykonano bez gałązek). Różniły się jedynie wielkością (46 i 30 mm), a wieszane były na wstędze na szyi. Odznaki honorowe w trzech stopniach miały średnicę 36 mm i różniły jedynie wykończeniem (pozłacany brąz, posrebrzany brąz i brąz). Na awersie wszystkich odznak widniał wizerunek Krzyża Uznania. Na rewersie znajdował się sokół z rozwiniętymi skrzydłami trzymający w szponach pierścień, otoczony wieńcem zbożowym i kolistym napisem: "DOMAS UN DARBUS LATVIJAI" ("Myślami i czynami przy Łotwie"). Wieszane były na trójkątnej wstążce (wzór ten wcześniej stosowano przy odznaczeniach austro-węgierskich). Wstęgi i wstążki wszystkich klas i odznak były czerwone z wąskimi, srebrnymi paskami wzdłuż obu brzegów.
Autorem nowej wersji odznaczenia, opierającej się jednakże dość wiernie na jej XVIII-wiecznym pierwowzorze, był łotewski artysta Gustavs Šķilters (1874-1954).
Pierwsze odznaki odnowionego Krzyża Uznania zostały wręczone 9 listopada 1938 dyrektorowi Łotewskiego Instytutu Historycznego Augustsowi Tentelisowi, uhonorowanemu I klasą orderu. Odznaczenie wręczano głównie osobistościom ze świata edukacji, kultury i nauki, a także łotewskim dziennikarzom i dyplomatom.
Liczba odznaczonych do 1940:
oraz
Po rozpoczęciu okupacji Łotwy przez ZSRR w 1940 odznaczenie zostało zniesione.
II Republika Łotewska (od 2004).
Restytucja krzyża nastąpiła dopiero w 2004 na podstawie "Prawa o Odznaczeniach Państwowych" z 25 marca 1994. Krzyż Uznania jest obecnie przyznawany z wyjątkowy patriotyzm i wybitne osiągnięcia społeczne, kulturalne, naukowe, sportowe i wychowawcze służące dobru narodu.
Obecnie dzieli się na pięć klas:
dodatkowo, podzielona na trzy stopnie:
Do 1 maja 2010 przyznawany była również Wielka i Mała Odznaka Honorowa Krzyża Uznania.
Po raz pierwszy po odzyskaniu niepodległości odznaczenie przyznano w 2005 r. Pierwszą osobą, którą nim uhonorowano był potomek książąt kurlandzkich, ks. Ernst Johann Biron, którego w ten sposób nagrodzono za wkład w odnowienie letniej rezydencji książąt Kurlandii pałacu Rundāle i inne inicjatywy kulturalne. Otrzymał on Krzyż Uznania I klasy.
Krzyż Uznania zajmuje trzecie miejsce w kolejności starszeństwa łotewskich odznaczeń, po Orderze Westharda, a przed Odznaką Honorową Orderu Trzech Gwiazd. Odznaka Honorowa Krzyża Uznania jest na szóstym miejscu, za Odznaką Honorowa Orderu Westharda, a przed Odznaką Pamiątkową Uczestników Barykad 1991.
Do 2015 tylko jednej osobie odebrano Krzyż Uznania III klasy i tylko jedna osoba odmówiła przyjęcia Krzyża Uznania V klasy. W latach 2004-2015 odznaczono krzyżem łącznie ponad 900 osób, a odznaką ponad 130 osób.
Wygląd (opis).
Odznaką Krzyża Uznania jest złoty krzyż maltański z ramionami pomalowanymi białą emalią i zakończonymi kulkami. Pomiędzy ramionami krzyża znajdują się dwa splecione ze sobą złote pierścienie, a na środku krzyża – owalny medalion ze złota z czerwoną ramą z emalii. W środku medalionu widnieje herb Łotwy w kolorach heraldycznych, a pod nim data "1938". Na rewersie krzyża znajduje się herb Księstwa Kurlandii w kolorach heraldycznych, a pod nim data "1710". Funkcję zawieszki pełni osiem splecionych ze sobą złotych pierścieni tworzących figurę przypominającą romb. Szerokość/wysokość krzyża I, II i III klasy to 49 mm, IV i V klasy – 40 mm, a gwiazdy orderowej – 85 mm. Gwiazda ma wygląd awersu odznaki, nie posiada zawieszki, a pod podwójnymi pierścieniami (ósemkami) pomiędzy ramionami położone są po dwa srebrne promienie. Wstążka, czerwona z wąskim, srebrnymi paskami przy brzegach, ma szerokość 32 mm, z wyjątkiem I klasy gdzie ma 110 mm w wersji przeznaczonej dla mężczyzn, a 75 mm w wersji dla kobiet. W przypadku II i III klasy przeznaczonej dla kobiet wstęga wiązana jest w kokardę. Miniaturka orderowa jest dla wszystkich klas taka sama, krzyż ma 14 mm wysokości, a wstążka – 12 mm szerokości. I klasa noszona jest na wielkiej wstędze (szarfie), II i III klasa – na wstędze wieszanej na szyi, IV i V klasa na wstążce wiązanej w sześciokąt (na sposób francuski), a odznaki (mają wygląd medali z wizerunkiem Krzyża Uznania) na wstążce wiązanej w trójkąt (na sposób austro-węgierski). Wstążka IV klasy krzyża posiada dodatkową rozetkę. Każdą klasę orderu można również markować za pomocą oddzielnej rozetki o średnicy 13 mm (np. w butonierce marynarki), w kolorze wstęgi orderu, z miniaturowym krzyżem wewnątrz.

</doc>
<doc id="1613049" url="https://pl.wikipedia.org/wiki?curid=1613049" title="Mahendraloka">
Mahendraloka



</doc>
<doc id="1613050" url="https://pl.wikipedia.org/wiki?curid=1613050" title="Wałeczkomocz">
Wałeczkomocz



</doc>
<doc id="1613052" url="https://pl.wikipedia.org/wiki?curid=1613052" title="Chłonkomocz">
Chłonkomocz

Chłonkomocz, chyluria – obecność chłonki w moczu. Mocz ma wówczas mleczną barwę.
Najczęstszą przyczyną chłonkomoczu są wady rozwojowe układu limfatycznego, zamknięcie dróg chłonnych przez pasożyty lub proces rozrostowy, albo pourazowe lub jatrogenne uszkodzenie dróg chłonnych. Najczęstszą przyczyną chłonkomoczu są filariozy. 

</doc>
<doc id="1613053" url="https://pl.wikipedia.org/wiki?curid=1613053" title="Chyluria">
Chyluria



</doc>
<doc id="1613064" url="https://pl.wikipedia.org/wiki?curid=1613064" title="Icadyptes">
Icadyptes

Icadyptes – rodzaj pingwina żyjącego w późnym eocenie w tropikalnych rejonach Ameryki Południowej.
Morfologia.
Clarke i współpracownicy (2007) wyróżnili cztery autapomorfie "Icadyptes", m.in. długość dzioba stanowiąca ponad dwie trzecie długości czaszki oraz połączenie kości przedszczękowych i podniebiennych. Odnaleziona czaszka "Icadyptes salasi" jest pierwszą odkrytą czaszką bazalnego pingwina. Stojąc, "Icadyptes" osiągał co najmniej 1,5 m wzrostu – więcej niż jakikolwiek żyjący współcześnie pingwin – rozmiarami dorównywały mu lub nieznacznie go przewyższały tylko nieliczne pingwiny, takie jak "Pachydyptes", "Palaeeudyptes" i "Anthropornis". Bardzo długi dziób był prawdopodobnie pokryty cienką ramfoteką, w przeciwieństwie do współczesnych pingwinów, u których ramfoteka jest gruba. Przypuszczalnie "Icadyptes" polował na stosunkowo dużą zdobycz, którą nabijał na ostro zakończony dziób.
Historia odkryć.
Szczątki tego pingwina odnaleziono w liczących około 37–35 mln lat osadach formacji Otuma w Peru. "Icadyptes" został opisany w 2007 roku przez dr Julię Clarke i współpracowników z North Carolina State University. Nazwa rodzajowa pochodzi od słów "Ica" (nazwa prowincji, na terenie której znaleziono skamieniałości ptaka) oraz greckiego słowa "dyptes", oznaczającego „pływak”. Nazwa gatunkowa gatunku typowego, "salasi", honoruje peruwiańskiego paleontologa Rodolfo Salasa.
Biogeografia.
Odkrycie "Icadyptes" doprowadziło do rewizji teorii dotyczących geograficznego rozprzestrzenienia pingwinów w przeszłości. Dawniej sądzono, że pingwiny ewoluowały w pobliżu bieguna południowego w Australii i Nowej Zelandii i zasiedliły tereny leżące bliżej równika około 10 mln lat temu. Fakt, iż "Icadyptes" żył na terenach dzisiejszego Peru w okresie ocieplenia klimatu dowodzi, że pingwiny były przystosowane do życia w ciepłych warunkach już trzydzieści milionów lat wcześniej, niż dotąd sądzono.

</doc>
<doc id="1613065" url="https://pl.wikipedia.org/wiki?curid=1613065" title="Icadyptes salasi">
Icadyptes salasi



</doc>
<doc id="1613066" url="https://pl.wikipedia.org/wiki?curid=1613066" title="Gmina Rogienice">
Gmina Rogienice



</doc>
<doc id="1613067" url="https://pl.wikipedia.org/wiki?curid=1613067" title="Stanisław II August">
Stanisław II August



</doc>
<doc id="1613070" url="https://pl.wikipedia.org/wiki?curid=1613070" title="Tsuyama">
Tsuyama

 – miasto w Japonii, w południowej części wyspy Honsiu, w prefekturze Okayama. 
Położenie.
Leży w północnej części prefektury. Graniczy z:
Historia.
Prawa miejskie otrzymało 11 lutego 1929 roku.
Demografia.
W 2005 miasto liczyło 110 565 mieszkańców.

</doc>
<doc id="1613074" url="https://pl.wikipedia.org/wiki?curid=1613074" title="Takahashi (miasto)">
Takahashi (miasto)

 – miasto w Japonii, w południowej części wyspy Honsiu, w prefekturze Okayama.
Położenie.
Leży w zachodniej części prefektury. Graniczy z:
Historia.
Prawa miejskie otrzymało 1 maja 1954 roku.
Demografia.
W 2005 miasto liczyło 38 796 mieszkańców.

</doc>
<doc id="1613075" url="https://pl.wikipedia.org/wiki?curid=1613075" title="Szczawin (gmina)">
Szczawin (gmina)

Szczawin – dawna gmina wiejska istniejąca do 1936 roku w woj. białostockim. Nazwa wsi pochodzi od wsi Szczawin, jednak siedzibą władz gminy było Daniłowo.
W okresie międzywojennym gmina Szczawin należała do powiatu ostrołęckiego w woj. białostockim. Gminę zniesiono z dniem 1 kwietnia 1936 roku, a jej obszar włączono do gminy Goworowo .
Demografia.
Według Powszechnego Spisu Ludności z 1921 roku gminę zamieszkiwało 4.558 osób, 4530 było wyznania rzymskokatolickiego, 5 prawosławnego, 4 ewangelickiego a 12 mojżeszowego. Jednocześnie 4.554 mieszkańców zadeklarowało polską przynależność narodową, 2 rosyjską a 2 żydowską. Było tu 698 budynków mieszkalnych. 
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką. Część gminy weszła w skład Landkreis Mackeim ("makowski") "Regierungsbezirk Zichenau ("rejencji ciechanowskiej) III Rzeszy a część została włączona do Generalnego Gubernatorstwa.

</doc>
<doc id="1613076" url="https://pl.wikipedia.org/wiki?curid=1613076" title="Nakły (gmina)">
Nakły (gmina)

Nakły – dawna gmina wiejska istniejąca do 1936 roku w województwie białostockim. Siedzibą władz gminy były Nakły.
W okresie międzywojennym gmina Nakły należała do powiatu ostrołęckiego w województwie białostockim. Gminę zniesiono z dniem 1 kwietnia 1936 roku, a jej obszar włączono do gminy Rzekuń z równoczesnym przeniesieniem siedziby władz gminy z Rzekunia do Ostrołęki.
Według Powszechnego Spisu Ludności z 1921 roku gminę zamieszkiwało 2.449 osób, 2.430 było wyznania rzymskokatolickiego, 5 prawosławnego a 14 mojżeszowego. Jednocześnie 2.429 mieszkańców zadeklarowało polską przynależność narodową, 1 białoruska, 1 niemiecką, 14 żydowską a 4 rosyjską. Było tu 415 budynków mieszkalnych.
W 1973 roku utworzono gminę Olszewo-Borki o podobnym zasięgu terytorialnym co dawna gmina Nakły.

</doc>
<doc id="1613077" url="https://pl.wikipedia.org/wiki?curid=1613077" title="Pułk Morski Północno-Zachodniej Armii">
Pułk Morski Północno-Zachodniej Armii

Pułk Morski Armii Północno-Zachodniej (ros. Морский полк Северо-Западной армии) – jednostka wojskowa białych podczas wojny domowej w Rosji
25 sierpnia 1919 r. wojska bolszewickie zdobyły Psków. Armia Północno-Zachodnia gen. lejt. Nikołaja N. Judenicza, skoncentrowana w rejonie Narwa-Gdow-wieś Ośmino, broniła się na tych pozycjach, aby w październiku przejść do kontrofensywy. W tym czasie został sformowany Pułk Morski pod dowództwem kpt. 1 rangi Siergieja S. Politowskiego. W jego skład weszli wszyscy wolni oficerowie floty morskiej i ok. 400 marynarzy, którzy dostali się do niewoli białych po walkach w rejonie Krasnej Gorki. Pułk miał zgromadzić kadry oficerów morskich i marynarzy, mających – po przejęciu okrętów Floty Bałtyckiej – stanowić trzon ich załóg. Tymczasem żołnierze Pułku Morskiego wzięli udział w walkach na froncie. Uczestniczyli we wrześniowej ofensywie na Piotrogród. Podczas odwrotu ze zdobytego wcześniej Jamburga została przez wojska bolszewickie okrążona i zniszczona nad rzeką Ługą jedna kompania Pułku, dowodzona przez por. Mojsiejewa. Doprowadziło to do rozformowania całego Pułku.

</doc>
<doc id="1613078" url="https://pl.wikipedia.org/wiki?curid=1613078" title="Platyzoa">
Platyzoa

Platyzoa – grupa acelomatycznych lub pseudocelomatycznych robaków, której wyodrębnienie zaproponował Thomas Cavalier-Smith w 1998 r.
Są to beznogie, miękkie zwierzęta dwubocznie symetryczne, których długość jest większa od szerokości. Na podstawie badań molekularnych jest uważana za klad.
Obejmuje 7 typów:
Platyzoa uznawane są za grupę siostrzaną Lophotrochozoa lub ich część.

</doc>
<doc id="1613080" url="https://pl.wikipedia.org/wiki?curid=1613080" title="Greg Zglinski">
Greg Zglinski



</doc>
<doc id="1613082" url="https://pl.wikipedia.org/wiki?curid=1613082" title="Gmina Boguty">
Gmina Boguty



</doc>
<doc id="1613086" url="https://pl.wikipedia.org/wiki?curid=1613086" title="Gmina Poręba">
Gmina Poręba

dawne gminy:

</doc>
<doc id="1613089" url="https://pl.wikipedia.org/wiki?curid=1613089" title="Komorowo (gmina)">
Komorowo (gmina)

Komorowo (od 1973 "Wąsewo") – dawna gmina wiejska istniejąca od XIX wieku (z krótką przerwą) do 1954 roku w woj. białostockim/woj. warszawskim (dzisiejsze woj. mazowieckie). Nazwa gminy pochodzi od wsi Komorowo, lecz siedzibą władz gminy było Wąsewo.
Za Królestwa Polskiego gmina Komorowo należała do powiatu ostrowskiego w guberni łomżyńskiej. Gminę zniesiono w 1868 roku, a z jej obszaru powstały dwie nowe gminy: Lubiejewo ("Lubiewo") i Wąsewo. Manewr ten został anulowany w 1874 roku, odtąd właśnie gmina Komorowo pojawia się ponownie, a równocześnie nieobecne są gminy Lubiejewo i Wąsewo.
Przez większą część okresu międzywojennego gmina Komorowo należała do powiatu ostrowskiego w woj. białostockim. 1 kwietnia 1939 roku gminę Komorowo wraz z całym powiatem ostrowskim przyłączono do woj. warszawskiego.
Po wojnie gmina zachowała przynależność administracyjną. Według stanu z 1 lipca 1952 roku gmina była podzielona na 52 gromady: Antoniewo, Bagatele, Brudki Nowe, Brudki Stare, Brzezienko Nowe, Brzezienko Rościszewskie, Brzezienko Stare, Chojny, Czersin, Dalekie, Grądy, Grądziki, Grębki, Jelenie, Jelonki, Komorowo, Koziki, Koziki-Majdan, Króle, Lipniki, Lubiejewo Nowe, Lubiejewo Stare, Mokrylas Szlachecki, Mokrylas Włościański, Pałapus Szlachecki, Pałapus Włościański, Popielarnia, Pólki, Przedświt, Przyborowie, Przyborowie kol., Przyjmy, Rogoźnia, Ruda, Rynek, Rząśnik-Majdan, Rząśnik Szlachecki, Rząśnik Włościański, Sielc, Stok, Sulęcin, Sulęcin kol., Sulęcin Szlachecki, Sulęcin Włościański, Trynosy, Ulasek, Wąsewo, Wąsewo kol., Wysocze, Zakrzewek, Zalesie, Zastawie, Zgorzałowo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Wąsewo.

</doc>
<doc id="1613090" url="https://pl.wikipedia.org/wiki?curid=1613090" title="Orło (gmina)">
Orło (gmina)

Orło (od 1973 "Małkinia Górna") – dawna gmina wiejska istniejąca w latach 1868–1954 w woj. białostockim/woj. warszawskim (dzisiejsze woj. mazowieckie). Nazwa gminy pochodzi od wsi Orło, lecz siedzibą władz gminy była Małkinia Górna.
Gmina powstała w Królestwie Polskim w 1868 roku w powiecie ostrowskim w guberni łomżyńskiej, z części obszaru zniesionej gminy Nagoszewo. do gminy przyłączono pozbawiony praw miejskich Brok, odłączony ponownie jako miasto, wraz z wsiami Brok Poduchowny i Czuraj, 1 marca 1922.
Przez większą część okresu międzywojennego gmina Orło należała do powiatu ostrowskiego w woj. białostockim. 1 kwietnia 1939 roku gminę Orło wraz z całym powiatem ostrowskim przyłączono do woj. warszawskiego.
Po wojnie gmina zachowała przynależność administracyjną. 1 lipca 1952 roku gmina była podzielona na 22 gromady. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Małkinia Górna (zwiększony o obszar lewobrzeżnej gminy Prostyń).

</doc>
<doc id="1613091" url="https://pl.wikipedia.org/wiki?curid=1613091" title="Warchoły (gmina)">
Warchoły (gmina)

Warchoły (od 1973 "Andrzejewo") – dawna gmina wiejska istniejąca do 1954 roku w woj. białostockim/woj. warszawskim (dzisiejsze woj. mazowieckie). Nazwa gminy pochodzi od wsi Warchoły, lecz siedzibą władz gminy było Andrzejewo.
Za Królestwa Polskiego gmina Warchoły należała do powiatu ostrowskiego w guberni łomżyńskiej. do gminy przyłączono pozbawiony praw miejskich Andrzejów (Andrzejewo).
Przez większą część okresu międzywojennego gmina Warchoły należała do powiatu ostrowskiego w woj. białostockim. 1 kwietnia 1939 roku gminę Warchoły wraz z całym powiatem ostrowskim przyłączono do woj. warszawskiego.
Po wojnie gmina zachowała przynależność administracyjną. 1 lipca 1952 roku gmina była podzielona na 27 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Andrzejewo.

</doc>
<doc id="1613092" url="https://pl.wikipedia.org/wiki?curid=1613092" title="SKPB Łódź">
SKPB Łódź



</doc>
<doc id="1613093" url="https://pl.wikipedia.org/wiki?curid=1613093" title="Jasienica (gmina w województwie warszawskim)">
Jasienica (gmina w województwie warszawskim)

Jasienica (pocz. "Jasienice") – dawna gmina wiejska istniejąca do 1954 roku w woj. białostockim/woj. warszawskim (dzisiejsze woj. mazowieckie). Siedzibą władz gminy była Jasienica.
Przez większą część okresu międzywojennego gmina Jasienica należała do powiatu ostrowskiego w woj. białostockim. 1 kwietnia 1939 roku gminę Jasienica wraz z całym powiatem ostrowskim przyłączono do woj. warszawskiego.
Po wojnie gmina zachowała przynależność administracyjną. Według stanu z 1 lipca 1952 roku gmina była podzielona na 19 gromad: Budy Grudzie, Chmielewo, Dąbrowa, Guty-Bujno, Jasienica, Jasienia parc., Kalinowo, Kalinowo parc., Kowalówka, Króle Duże, Króle Małe, Nieskórz, Paproć Duża, Pęchratka, Prosienica, Ruskołęki Nowe, Ruskołęki Stare, Ruskołęki parc., Smolechy. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej terytorialny dawny obszar wszedł głównie w skład nowej gminy Ostrów Mazowiecka.

</doc>
<doc id="1613094" url="https://pl.wikipedia.org/wiki?curid=1613094" title="Poręba (gmina w województwie warszawskim)">
Poręba (gmina w województwie warszawskim)

Poręba (alt. "Poręby") – dawna gmina wiejska istniejąca do 1954 roku w woj. białostockim/woj. warszawskim (dzisiejsze woj. mazowieckie). Siedzibą władz gminy była Poręba.
Gmina powstała w Królestwie Polskim w 1868 roku w powiecie ostrowskim w guberni łomżyńskiej, z części obszaru zniesionej gminy Nagoszewo. 
Przez większą część okresu międzywojennego gmina Poręba należała do powiatu ostrowskiego w woj. białostockim.
1 lipca 1925 z gminy Poręba wyłączono wsie Dudy, Grabownica Nowa, Grabownica Stara, Grzybowskie Morgi, Kacpury, Kuskowizna i Sagaje oraz folwark Grzybowskie, włączając je do Ostrowi.
1 kwietnia 1939 roku gminę Poręba wraz z całym powiatem ostrowskim przyłączono do woj. warszawskiego.
Po wojnie gmina zachowała przynależność administracyjną. Według stanu z 1 lipca 1952 roku gmina była podzielona na 17 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej terytorialny dawny obszar wszedł w skład gmin Brok, Brańszczyk i Ostrów Mazowiecka.

</doc>
<doc id="1613095" url="https://pl.wikipedia.org/wiki?curid=1613095" title="Amerykańska Partia Nazistowska">
Amerykańska Partia Nazistowska

Amerykańska Partia Nazistowska () – nieistniejąca już partia stawiająca sobie za cel ustanowienie ideologii narodowego socjalizmu w USA. Partia została założona przez George’a Lincolna Rockwella w 1959 roku z główną siedzibą w hrabstwie Arlington w stanie Wirginia. Struktura, budowa i polityka partii głównie bazowała na NSDAP Adolfa Hitlera z czasów III Rzeszy, razem z dodaną silną ideologią negowania Holocaustu.
W 1967 roku Rockwell został zabity przez Johna Patlera, rozczarowanego i zawiedzionego byłego członka ANP. Organizacja zmieniła nazwę na "National Socialist White People’s Party" (z ang. Narodowo Socjalistyczna Partia Białych Ludzi) (NSWPP) na kilka miesięcy przed zabójstwem Rockwella. Matt Koehl stał się następcą zabitego Rockwella.
W 1970 roku Frank Collin, członek NSWPP, odłączył się od grupy i ufundował National Socialist Party of America (z ang. Narodowo Socjalistyczna Partia Ameryki), która stała się sławna od momentu przemarszu przez Skokie, Illinois, gdzie mieszkała duża populacja Żydów z wieloma żywymi świadkami Holocaustu. Zdarzenie zostało przedstawione w filmie "Skokie" i nawiązano do niego w filmie "The Blues Brothers". Celem Collina było poprowadzenie przemarszu przez Marquette Park w Chicago, lecz skierował marsz przez Skokie, aby uzyskać dostęp do Marquette Park. W 1979 roku, Collinowi zostały przedstawione zarzuty molestowania seksualnego dzieci, za co został skazany i trafił do więzienia.
W Greensboro, Karolina Północna, 3 listopada 1979 pięciu kontrmanifestantów zostało śmiertelnie postrzelonych przez członków Ku Klux Klanu i American Nazi Party. Ofiary masakry były członkami Communist Workers Party (z ang. Komunistyczna Partia Pracownicza). Wydarzenie to zostało potocznie nazwane Greensboro massacre.

</doc>
<doc id="1613099" url="https://pl.wikipedia.org/wiki?curid=1613099" title="Szulborze-Koty (gmina)">
Szulborze-Koty (gmina)

Szulborze-Koty – dawna gmina wiejska istniejąca do 1954 roku w woj. białostockim/woj. warszawskim (dzisiejsze woj. mazowieckie). Siedzibą władz gminy była wieś Szulborze-Koty.
Przez większą część okresu międzywojennego gmina Szulborze-Koty należała do powiatu ostrowskiego w woj. białostockim. 1 kwietnia 1939 roku gminę Szulborze-Koty wraz z całym powiatem ostrowskim przyłączono do woj. warszawskiego.
Po wojnie gmina zachowała przynależność administracyjną. Według stanu z 1 lipca 1952 roku gmina była podzielona na 36 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
1 stycznia 1992 roku utworzono gminę Szulborze Wielkie z części gmin Andrzejewo, Nur i Zaręby Kościelne, lecz jej obszar jest około o połowę mniejszy od obszaru dawnej gminy Szulborze-Koty.

</doc>
<doc id="1613103" url="https://pl.wikipedia.org/wiki?curid=1613103" title="Manas Air Base">
Manas Air Base

Manas Air Base – dawna amerykańska baza wojsk lotniczych niedaleko miasta Biszkek w Kirgistanie, działająca od grudnia 2001 do czerwca 2014. 
Baza była logistycznym zapleczem dla operacji wojskowych w Afganistanie i Iraku. Personel bazy liczył około tysiąca osób, w większości obywateli USA, a także Francuzów i Hiszpanów. 
Potrzeby logistyczne USAF przejął rumuński port lotniczy Konstanca im. Mihaila Kogălniceanu.

</doc>
<doc id="1613104" url="https://pl.wikipedia.org/wiki?curid=1613104" title="Manas (baza lotnicza)">
Manas (baza lotnicza)



</doc>
<doc id="1613106" url="https://pl.wikipedia.org/wiki?curid=1613106" title="Ontario Scotties Tournament of Hearts 2009">
Ontario Scotties Tournament of Hearts 2009

Ontario Scotties Tournament of Hearts 2009 – prowincjonalne mistrzostwa Ontario kobiet w curlingu, eliminacje do Scotties Tournament of Hearts 2009.
Turniej finałowy odbył się w dniach 26 stycznia-1 lutego 2009 w Oakville, na lodowisku Oakville Curling Club. W zawodach rywalizowało ze sobą 10 drużyn. Odkąd na mistrzostwach Kanady nie ma oddzielnej reprezentacji Ontario Północnego eliminacje rozgrywane są na poziomie regionalnym. W regionie północnym między 7-11 stycznia rozegrano systemem potrójnego KO jeden turniej eliminacyjny, z którego do finałów zakwalifikowały się 4 drużyny. Rozgrywki strefy południowej były bardziej złożone. Początkowo rywalizowano ze sobą w 16 turniejach strefowych, z których jedna trafiała do turnieju regionalnego (strefy 1-8 – region 1&amp;2, strefy 9-16 – 3&amp;4) a niektóre z pozostałych do "Southern Ontario Challenge Round". Każdy z trzech turniejów wyłonił po dwie drużyny do dalszych rozgrywek. 
Obrońcą tytułu mistrzowskiego z poprzedniego roku była drużyna Sherry Middaugh, ostatecznie po porażce z Alison Goring 6:7 zajęła 4. miejsce. Mistrzem Ontario została drużyna Kristy McCarville, która w finale pokonała Alison Goring 5:3.
Wyniki.
Playof.
Finał.
1 lutego 2009, 14:00
Półfinał.
31 stycznia 2009, 19:00
1-2.
31 stycznia 2009, 14:00
3-4.
31 stycznia 2009, 14:00
Tie-breaker.
30 stycznia 2009, 19:00
31 stycznia 2009, 9:00
Round Robin.
Sesja 1..
26 stycznia 2009, 14:00
Sesja 2..
26 stycznia 2009, 19:15
Sesja 3..
27 stycznia 2009, 14:00
Sesja 4..
27 stycznia 2009, 19:00
Sesja 5..
28 stycznia 2009, 14:00
Sesja 6..
28 stycznia 2009, 19:00
Sesja 7..
29 stycznia 2009, 14:00
Sesja 8..
29 stycznia 2009, 17:00
Sesja 9..
30 stycznia 2009, 14:00

</doc>
<doc id="1613109" url="https://pl.wikipedia.org/wiki?curid=1613109" title="Wielki pożar Chicago">
Wielki pożar Chicago

 Pożar Chicago – pożoga, która w okresie od niedzielnego wieczoru 8 października do wtorkowego poranka 10 października 1871 roku spowodowała śmierć setek mieszkańców i zniszczyła doszczętnie około 10,4 km² zabudowy Chicago, największego miasta stanu Illinois. Chociaż pożar ten był jedną z największych katastrof, jakie dotknęły Stany Zjednoczone w XIX wieku, odbudowa rozpoczęta niemal natychmiast po ostygnięciu zgliszcz uczyniła z Chicago jedno z najludniejszych i gospodarczo najważniejszych miast Ameryki.
Na oficjalnej fladze miasta Chicago druga od lewej gwiazda ma symbolizować ów wielki pożar.
Początek.
Pożar wybuchł około godz. 21 w niedzielę 8 października w okolicach (jak do niedawna przypuszczano; patrz w rozdziale „Próby wyjaśnienia przyczyn”) małej obory znajdującej się na tyłach posesji 137 DeKoven Street, a będącej własnością Patricka i Catherine O’Leary. Zgodnie z tradycją pożar miał rozpocząć się w chwili, gdy dojona krowa kopnęła lampę naftową, co spowodowało zajęcie się słomy i całej drewnianej budowli. Michael Ahern, dziennikarz gazety "Chicago Republican", który opisał historię z krową, przyznał w roku 1893, że zmyślił wszystko, by nadać wielkiemu pożarowi kolorytu.
Gwałtowne rozprzestrzenianie się ognia było spowodowane tym, że miasto było zbudowane głównie z drewna oraz niesprzyjającymi warunkami pogodowymi: trwającą od dłuższego czasu suszą i niezwykle silnym wiatrem wiejącym z południowego zachodu, który niósł płonące głownie wiele dziesiątków metrów, zapalając kolejne budynki. Ponadto popełniono szereg fatalnych pomyłek, nie reagując na wybuch pożaru wystarczająco wcześnie, w związku z czym mieszkańcy byli zupełnie nieprzygotowani na to, co nastąpiło. Strażacy byli wyczerpani walką z pożarem, który miał miejsce poprzedniego dnia.
Rozprzestrzenianie się ognia.
Miejski oddział straży pożarnej został poinformowany o wybuchu ognia dopiero o 21.40, kiedy to alarm ogłosiła jedna z aptek. Pożar był wciąż jeszcze niewielki, a strażak dyżurny zbagatelizował ostrzeżenie, uważając że łuna na niebie pochodzi z dopalających się zgliszcz z poprzedniego dnia. Gdy łuna zaczęła rosnąć dyżurny zorientował się, że ma do czynienia z nowym pożarem i wysłał kolegów, ale w niewłaściwym kierunku.
Pożar szybko ogarnął sąsiednie zabudowania, a gorący wiatr niósł kule ognia na północny wschód.
Gdy płomienie ogarnęły wysoką wieżę kościoła nad brzegiem południowego ramienia rzeki Chicago, ogień z łatwością pokonał tę wąską przeszkodę wodną. Sprzyjające rozprzestrzenianiu się pożaru były zbudowane blisko siebie drewniane budynki, żaglowce zacumowane wzdłuż rzeki, wykładane drewnem ulice i chodniki, stosy drewna i węgla zgromadzone w portowej części miasta, nad rzeką. Rozmiar pożaru powiększały bardzo silny wiatr i wysoka temperatura, na skutek czego dachy zapalały się nawet w znacznej odległości od miejsc właściwego pożaru.
Ognia nie udało się opanować. Burmistrz wezwał nawet na pomoc sąsiednie miasta, ale w tym momencie pożar był zbyt rozległy, by można było z nim skutecznie walczyć. Gdy płomienie zniszczyły stację pomp, położoną na północ od rzeki Chicago, miasto zostało pozbawione wody i strażacy musieli się poddać.
Gdy ogień dotarł do centrum miasta był już tak potężny, a temperatura tak wysoka, że nie mogły im się oprzeć murowane hotele, centra handlowe, chicagowski ratusz, budynki opery i teatrów, kościoły ani fabryki. Pożar rozszerzał się gwałtownie ku północy, pchając przed sobą tysiące uciekinierów tworzących korki na wąskich mostach nad rzeką. W pewnym momencie, gdy płomienie przeskoczyły na północ ujścia rzeki do jeziora Michigan, w tłumach uciekinierów wybuchła panika. Mieszkańcy uciekali do parku Lincolna i na plaże jeziora, gdzie tysiące szukały ratunku przed ogniem, gotowe rzucić się w wodę.
Philip Sheridan, generał z okresu wojny secesyjnej, a w owym czasie mieszkaniec Chicago, starał się koordynować pomoc wojskową dla miasta. Burmistrz, by zapobiec histerii, wprowadził w mieście stan wyjątkowy i wydał proklamację czyniącą Sheridana odpowiedzialnym za jego wdrożenie i wykonanie. Jednakże w związku z tym, że nie doszło do większych zaburzeń, stan wyjątkowy został zniesiony już po kilku dniach. Mury rezydencji Sheridana ocalały, ale wszystkie posiadane przezeń dokumenty i przedmioty osobiste uległy zniszczeniu.
Ogień ostatecznie wypalił się samoistnie, co miało związek ze zmniejszeniem się siły wiatru i lekkim deszczem, który zaczął padać w poniedziałek wieczorem. Od miejsca, w którym najprawdopodobniej wybuchł, wypalił i kompletnie zniszczył około 34 bloków miejskich, aż do ulicy Fullerton na północy.
Po pożarze.
Ogień wprawdzie wygasł, ale tlące się zgliszcza były – jeszcze przez wiele dni – zbyt gorące by można było zacząć oceniać straty. Obliczono wstępnie, że pożar strawił wszystko w pasie o długości sześciu i szerokości (średnio) jednego kilometra, obejmując obszar ośmiu kilometrów kwadratowych. Zniszczeniu uległo ponad 120 km nawierzchni ulic, 190 km chodników, dwa tysiące latarń, siedemnaście i pół tysiąca budynków, a straty wyniosły 222 miliony USD – około 30 procent ogólnej, szacunkowej wartości miasta. Spośród 300 tysięcy mieszkańców 90 tysięcy zostało bez dachu nad głową. Od dwóch do trzech milionów książek z prywatnych kolekcji zostało bezpowrotnie straconych. 
Niektóre budowle przetrwały pożar, jak np. wówczas zupełnie nowa chicagowska wieża ciśnień, która istnieje po dziś dzień i stanowi nieoficjalny pomnik tamtego pożaru. Prócz niej burzę ogniową przetrwały jeszcze cztery inne budowle publiczne i jeden prywatny bungalow. Dom rodziny O’Leary, jak również jej parafialny kościół pw. Świętej Rodziny, ocalały z pożaru, bowiem wiatr wiał w przeciwnym kierunku.
Gdy przeszukano zgliszcza znaleziono 125 ciał. Szacunkowe obliczenia mówią o 200–300 ofiarach śmiertelnych, co wydaje się liczbą niewielką jak na tak wielki pożar. W latach późniejszych podobne katastrofy w tym samym mieście kosztowały więcej ofiar: co najmniej 600 osób zginęło w pożarze kina "Iroquois Theater" w roku 1903, a w roku 1915 835 osób (w tym wielu polskich imigrantów) na pokładzie SS Eastland statku wycieczkowego, który zatonął na rzece Chicago. Niemniej „wielki pożar Chicago” uchodzi za największą katastrofę jaka wydarzyła się w mieście, głównie w związku z rozmiarem zniszczeń materialnych i szybkiej odbudowy.
Niemal zaraz po katastrofie rozpoczęto wprowadzanie zmian w miejskim systemie ochrony przeciwpożarowej, co leżało również w interesie firm ubezpieczeniowych. Chicago odrodziło się z popiołów, jako miasto posiadające jeden z najlepszych systemów przeciwpożarowych.
Budowniczy, jak Gurdon Saltonstall Hubbard, a także właściciele firm, które poniosły straty, błyskawicznie przystąpili do przygotowania planów odbudowy. Z całego kraju napływały pieniądze, żywność, odzież i wszelkie inne zaopatrzenie. Pierwsza partia drewna przeznaczonego na odbudowę została do Chicago dostarczona w dniu wygaszenia ostatniego budynku. W zaledwie 22 lata później Chicago gościło ponad 21 milionów gości przybyłych na organizowaną przez miasto wystawę światową. 
W roku 1956 pozostałości po oryginalnych zabudowaniach należących ongiś do rodziny O’Leary zostały wyburzone, ze względu na rozpoczęcie budowy Akademii Pożarnictwa Chicago. Brązowa rzeźba, mająca symbolizować płomienie, a nazwana "Pillar of Fire", dłuta Egona Weinera, została wzniesiona w tym miejscu w roku 1961.
Próby wyjaśnienia przyczyn.
Catherine O’Leary okazała się kozłem ofiarnym: kobieta, imigrantka i katoliczka, a więc osoba z gruntu nie pasująca do ówczesnego klimatu politycznego Chicago. Pogłoski na jej temat krążyły po mieście jeszcze przed wygaśnięciem pożaru, co zostało odnotowane w pierwszym po pożarze wydaniu "Chicago Republican". Michael Ahern, dziennikarz, który o tym pisał, przyznał w roku 1893, że całą historię sfabrykował. 
Ostatnio historyk amator Richard Bales stwierdził, że pożar spowodował niejaki Daniel Sullivan, który pierwszy doniósł o wybuchu pożaru, a który przypuszczalnie zaprószył ogień próbując ukraść nieco mleka z obory. Z kolei dziennikarz "Chicago Tribune" Anthony DeBartolo uważa, że tym, który wywołał pożar, był Louis M. Cohn, który przegrał w kości, co ma potwierdzać Alan Wykes w swej książce z roku 1964.
Odmienna teoria, która pojawiła się po raz pierwszy w roku 1982, mówi, że pożar Chicago został spowodowany przez deszcz meteorytów. Podczas konferencji naukowej w roku 2004 członek "American Institute of Aeronautics and Astronautics", fizyk Robert Wood uznał, że początek pożaru spowodowała kometa Biela, której rozpad spowodował deszcz meteorów na obszarze amerykańskiego Środkowego Zachodu. 8 października miały miejsce cztery wielkie pożary, wszystkie u brzegów jeziora Michigan, co wskazywałoby na wspólną przyczynę. Świadkowie donosili o „kulach ognia” spadających z nieba, o „błękitnych płomieniach”. Według Wooda pożary te zostały wywołane przez metan, który jest zazwyczaj składnikiem komet.
Trzy inne wielkie pożary miały miejsce – tego samego dnia – wzdłuż brzegów jeziora Michigan. Około 400 kilometrów na północ pożar lasów podsycany silnym wiatrem strawił miasteczko Peshtigo w stanie Wisconsin, a wraz z nim kilkanaście innych osad, co spowodowało śmierć od 1200 do 2500 osób oraz zniszczenie 4800 km² lasu. I chociaż zagłada Peshtigo wydaje się być najtragiczniejszą katastrofą w historii Stanów Zjednoczonych, oddalenie miasteczka od ośrodków cywilizacyjnych powoduje, że mało się o tym wie. Po drugiej stronie Jeziora, w stanie Michigan, miejscowość Holland i pobliskie obszary spłonęły do gruntu. Położone około 160 km na północ miasto Manistee również padło ofiarą płomieni. Dalej na wschód, nad brzegiem jeziora Huron, spłonęła miejscowość Port Huron.
Wydaje się jednak, że wspólną przyczyną wszystkich pożarów była wysoka temperatura, silne wiatry i susza panująca wówczas w rejonie Wielkich Jezior.

</doc>
<doc id="1613110" url="https://pl.wikipedia.org/wiki?curid=1613110" title="Ajdar">
Ajdar

Ajdar (, ) – rzeka w Rosji i na Ukrainie, lewy dopływ Dońca; długość 256 km, powierzchnia dorzecza 7370 km².

</doc>
<doc id="1613111" url="https://pl.wikipedia.org/wiki?curid=1613111" title="Horaţiu Rădulescu">
Horaţiu Rădulescu



</doc>
<doc id="1613113" url="https://pl.wikipedia.org/wiki?curid=1613113" title="Derkuł (dopływ Dońca)">
Derkuł (dopływ Dońca)

Derkuł (uk. "Derkuł") – rzeka w Rosji (obwód rostowski) i na Ukrainie (obwód ługański), lewy dopływ Dońca; długość 165 km, powierzchnia dorzecza 5 180 km².

</doc>
<doc id="1613114" url="https://pl.wikipedia.org/wiki?curid=1613114" title="Smok latający">
Smok latający

Smok latający, drako latający ("Draco volans") – gatunek jaszczurki z rodziny agamowatych (Agamidae).
Jest gatunkiem typowym rodzaju "Draco". Występuje w Azji Południowo-Wschodniej – na Filipinach, Borneo, Sumatrze oraz w Tajlandii, Wietnamie i Indonezji, gdzie zamieszkuje lasy tropikalne i plantacje kauczuku. Prowadzi nadrzewny tryb życia.
Smok latający osiąga długość 19–22 cm. Pomiędzy wydłużonymi żebrami rozpięte są płaty skóry umożliwiające jaszczurce szybowanie z gałęzi na gałąź na odległość mogącą przekraczać 15 m. Przeważnie przylegają one do ciała, jednak w razie potrzeby smok może je rozłożyć. Podczas lotu potrafi skręcać, a nawet zawracać i lądować ponownie na drzewie, z którego wystartował.
"Draco volans" żywi się głównie owadami, zwłaszcza mrówkami i termitami, a także pająkami. Smoki składają od jednego do pięciu jaj, które zakopują w ziemi.

</doc>
<doc id="1613115" url="https://pl.wikipedia.org/wiki?curid=1613115" title="Draco volans">
Draco volans



</doc>
<doc id="1613116" url="https://pl.wikipedia.org/wiki?curid=1613116" title="Drako latający">
Drako latający



</doc>
<doc id="1613117" url="https://pl.wikipedia.org/wiki?curid=1613117" title="SPBAS (CP/J)">
SPBAS (CP/J)

SPBAS (CP/J) – polecenie nierezydentne systemu CP/J, zlecające przejście systemu komputerowego z trybu pracy w systemie CP/J, do trybu pracy Spectrum, w którym rolę systemu operacyjnego pełni powłoka interpretowanego języka programowania Basic.
Dyrektywa ta ma następującą postać:
Standardowo komputery Elwro 800 Junior uruchamiają się w trybie, w którym rolę systemu operacyjnego pełni powłoka języka programowania Basic. Interpreter tego języka zapisany jest w pamięci stałej ROM. Takie rozwiązanie szeroko było stosowane dla komputerów osobistych, szczególnie, tzw. komputerów domowych, 8-bitowych. System CP/J mógł być ładowany do systemu komputerowego wyposażonego w stację dyskietek. Otwierało to dostęp do szerokiego spektrum oprogramowania dostępnego dla systemu CP/M, z którym system CP/J był zgodny. Czasem jednak istniała potrzeba przejścia z systemu CP/J do pracy w trybie Spectrum pod kontrolą systemu Basic. Najprostszym sposobem realizacji tej czynności był reset komputera, np. specjalnym przyciskiem umieszczonym z tyłu obudowy. Innym sposobem było wydanie polecenia systemu CP/J, realizowanego dyrektywą SPBAS. Po jego wykonaniu komputer znajduje się w takim stanie jak po włączeniu zasilania, czy też po sprzętowym zerowaniu komputera.

</doc>
<doc id="1613124" url="https://pl.wikipedia.org/wiki?curid=1613124" title="Synagoga w Morawskiej Ostrawie">
Synagoga w Morawskiej Ostrawie

Synagoga w Morawskiej Ostrawie – nieistniejąca synagoga znajdująca się w Morawskiej Ostrawie (dziś część miasta Ostrawa).
Synagogę w stylu mauretańskim zaprojektował Franz Böhm. Kamień węgielny został położony 20 maja 1879. Budowla została ukończona 15 września tego samego roku. Jej cechą charakterystyczną były baniaste kopuły zwieńczone sześcioramiennymi gwiazdami. Otwarcia dokonał starosta powiatowy Richter.
W okresie międzywojennym rozpisano konkurs dla młodych artystów na przebudowę fasady. W 1934 zrealizowano zwycięski projekt praskich architektów, którzy zaplanowali gładką powierzchnię z symbolem prawa bożego.
W nocy z 12 na 13 czerwca 1939 synagoga została spalona, a pod koniec sierpnia 1939 nadzór budowlany wydał nakaz jej rozbiórki. Prace rozbiórkowe rozpoczęły się w listopadzie 1939, a zakończyły latem 1940.
Dziś synagogę upamiętnia tablica znajdująca się przy bocznym wjeździe do domu handlowego Prior.

</doc>
<doc id="1613127" url="https://pl.wikipedia.org/wiki?curid=1613127" title="Sprotavia Szprotawa">
Sprotavia Szprotawa

Sprotavia Szprotawa – polski klub piłkarski, który swoją siedzibę ma w Szprotawie i został założony w 1946 roku.
Historia klubu.
Klub został założony w 1946 roku pod nazwą „TOR” Szprotawa przy Technicznej Obsłudze Rolnictwa. W 1951 roku klub upadł, a w tym samym roku w jego miejsce powstała drużyna „Stal” Szprotawa, która była pod opieką Dolnośląskich Zakładów Odlewniczych w Szprotawie. W styczniu 1957 roku po naradzie członków koła sportowego "Stal" oraz działaczy Powiatowego Komitetu Kultury Fizycznej, podjęto decyzję o utworzeniu klubu "Szprotavia". Komitet organizacyjny zwołał walne zebranie na dzień 27 stycznia 1957 r. Miejski Klub Sportowy „Sprotavia” Szprotawa był wspierany m.in. przez DZO w Szprotawie. W 1965 r. klub ze Szprotawy połączył się z zespołem Garbarni Leszno Górne. W lutym tego roku Sprotavia sensacyjnie 3:1 (1:0), pokonała w meczu sparingowym pierwszoligową drużynę Śląska Wrocław. W sezonie 1971/1972 zagrała w finale Pucharu Polski OZPN Zielona Góra, a już rok później wygrała ów puchar. Sezon 1973/1974 był najlepszym pod względem sukcesów dla klubu – po raz pierwszy w historii drużyna zagrała w Pucharze Polski na szczeblu centralnym, jednak odpadła po I rundzie, przegrywając u siebie 1:2 z GKS Katowice, a w zielonogórskiej Lidze Wojewódzkiej, która była wtedy III poziomem rozgrywek, klub zajął 3. miejsce. W latach 2007–2008 przeprowadzono gruntowny remont stadionu na którym występuje Sprotavia. W sezonie 2019/2020 zespół występuje w zielonogórskiej klasie okręgowej.
Stadion.
Sprotavia mecze rozgrywa na Stadionie Miejskim przy ul. Sobieskiego 68 w Szprotawie. Dane techniczne obiektu:

</doc>
<doc id="1613133" url="https://pl.wikipedia.org/wiki?curid=1613133" title="Pałac na Wodzie w Staniszowie">
Pałac na Wodzie w Staniszowie

Pałac na Wodzie – położony jest w dolnej części wsi Staniszów, na terenie dawnego zespołu dworskiego.
Historia.
Istnieje mało przekazów historycznych dotyczących majątku w dolnym Staniszowie. Jednym z pierwszych wymienianych w źródłach właścicieli był Heinrich von Reibnitz, który kupił w roku 1620 średni i dolny Staniszów od spadkobierców Jermina von Plannitz. 
Na początku XVIII w. Reibnitzowie odsprzedali ziemię Bernhardowi Benito Mohrenthalowi. Prawdopodobnym zleceniodawcą budowy pałacu był Heinrich von Reuss. Wzniesiono go w 1786, na jeden rok wcześniej od rozbudowy głównego pałacu w Staniszowie. W latach 30. XIX w. obiekt przebudowano. Do końca XIX w. był własnością rodziny von Reuss, później jako dzierżawców wymienia się Urlicha Woide z Berlina, Otto von Zabelite i Emila Mettig. 
Opis obiektu.
Pałac założony na planie prostokąta, bryła zwarta, 2-kondygnacyjny, nakryty 4-spadowym dachem z lukarnami. Fasadę obiektu urozmaica taras wsparty na czterech kolumnach, poniżej którego znajduje się główne wejście do pałacu. Ponad tarasem w połaci dachowej szczyt. Wnętrze 2-traktowe, zachowane sklepienie kolebkowe z lunetami. Obramienia okien kamienne, proste. Portal wejściowy zwieńczony kartuszem herbowym, ujęty w liściaste labry.
Teren przed elewacją wschodnią – parkową opada łagodnie w stronę stawu.

</doc>
<doc id="1613137" url="https://pl.wikipedia.org/wiki?curid=1613137" title="Sakrv">
Sakrv

Skarv - norweskie złoże gazu ziemnego, uruchomienie wydobycia z tego złoża pierwotnie było planowane na 2011 r. Zostało następnie przesunięte na II kwartał 2012, zaś w kwietniu 2012 powiadomiono o kolejnym przesunięciu, tym razem na IV kwartał 2012.
Około 12-procentowy udział w przyszłej eksploatacji złoża ma Polskie Górnictwo Naftowe i Gazownictwo.

</doc>
<doc id="1613141" url="https://pl.wikipedia.org/wiki?curid=1613141" title="Wyższa Szkoła Zarządzania i Bankowości w Poznaniu">
Wyższa Szkoła Zarządzania i Bankowości w Poznaniu

Wyższa Szkoła Zarządzania i Bankowości w Poznaniu – najstarsza uczelnia niepubliczna w Wielkopolsce i jedna z najstarszych w Polsce, założona w 1992 r. (Rejestr Szkół Niepublicznych: 9/92). 
Cel.
Głównym celem WSZiB w Poznaniu jest budowanie kultury nowoczesnego zarządzania i wspieranie indywidualnego rozwoju studentów w doskonaleniu kompetencji menedżerskich oraz wiedzy prawno-administracyjnej.
Historia.
Wszystko zaczęło się w 1992 roku, kiedy to na podstawie Ustawy o szkolnictwie wyższym powstała w Poznaniu Wyższa Szkoła Zarządzania i Bankowości. Tym samym jest ona najstarszą uczelnią niepubliczną w Wielkopolsce i 9-tą tego typu w Polsce. Pomysłodawcą i założycielem Uczelni był mgr inż. Jerzy Pietrzyk. Jego ideą było stworzenie uczelni przyjaznej studentom i całemu środowisku naukowemu, łączącej praktyczną naukę biznesu z wiedzą prawną.
Już w 1997 r. uzyskała uprawnienia do prowadzenia studiów na poziomie magisterskim na dwóch kierunkach: Zarządzanie i Marketing oraz Administracja, a także na poziomie licencjackim na kierunku Politologia. 
Uczelnia uzyskała pozytywne oceny Polskiej Komisji Akredytacyjnej dotyczące jakości kształcenia na kierunkach: Zarządzanie i Marketing (grudzień 2004 r.), Politologia (luty 2006), Administracja (wrzesień, listopad 2008), Zarządzanie (marzec 2010) oraz Administracja (czerwiec 2010), Administracja (marzec 2015), Zarządzanie (kwiecień 2016), Administracja (maj 2021).
Przez 29 lat Uczelnia wykształciła 39 tys. absolwentów. WSZiB w Poznaniu od 2000 r. ma własny, nowoczesny budynek dydaktyczny i administracyjny z rektoratem, dziekanatami i biblioteką przy ul. Roboczej 4.
Władze Uczelni.
Rektor – prof. WSZiB dr Magdalena Mazik-Gorzelańczyk
Kanclerz – Maria Wanierowicz
Z-ca Kanclerza – mgr inż. Michał Pietrzyk
Prorektor ds. naukowych – dr Ryszard Orliński
Prorektor ds. dydaktycznych – prof. WSZiB dr Bartłomiej Juras
Dziekan Wydziały Zarządzania i Administracji –prof. WSZiB dr Małgorzata Michalik

</doc>
<doc id="1613146" url="https://pl.wikipedia.org/wiki?curid=1613146" title="Zespół paznokciowo-rzepkowy">
Zespół paznokciowo-rzepkowy



</doc>
<doc id="1613148" url="https://pl.wikipedia.org/wiki?curid=1613148" title="Ołeksandr Moroz (szachista)">
Ołeksandr Moroz (szachista)

Ołeksandr Moroz, ukr. Олександр Мороз (ur. 18 stycznia 1961 w Dniepropetrowsku, zm. 17 stycznia 2009 w Mińsku) – ukraiński szachista i działacz szachowy, arcymistrz od 1999 roku.
Kariera szachowa.
Wielokrotnie uczestniczył w finałach indywidualnych mistrzostw Ukrainy, największy sukces odnosząc w 1988 r. we Lwowie, gdzie podzielił I miejsce (wspólnie z Walerijem Niewierowem i Stanisławem Sawczenko). W latach 1990, 1991 oraz 1994 reprezentował barwy klubu Chemik Bydgoszcz w rozgrywkach o drużynowe mistrzostwo Polski (w 1990 r. uzyskując najlepszy indywidualny wynik na I szachownicy).
W 1992 zwyciężył (wspólnie z Aszotem Nadanjanem) w otwartym turnieju w Częstochowie. W kolejnych latach sukcesy odniósł m.in. w Pardubicach (1995, dz. II m. za Siergiejem Mowsesjanem, wspólnie z m.in. Zbynkiem Hráčkiem i Michaelem Feyginem), Jenakijewem (1997, dz. I m. wspólnie z Giorgim Bagaturowem i Stanisławem Sawczenką), Děčínie (1998, II m. za Olegiem Kozłowem), Margańcu (1999, I m.) oraz w Ałuszcie – dwukrotnie (2003, II m. za Aleksandrem Potapowem oraz 2006, III m. za Aleksandrem Aleksikowem i Władimirem Bielikowem).
Najwyższy wynik rankingowy w karierze osiągnął 1 października 2000; mając 2530 punktów. zajmował wówczas 23. miejsce wśród ukraińskich szachistów.
Poza grą turniejową był również aktywnym działaczem szachowym, m.in. jako organizator, trener i sędzia. Pełnił funkcje wiceprezydenta Ukraińskiej Federacji Szachowej oraz prezydenta Dniepropietrowskiego Związku Szachowego. Zmarł po długiej chorobie.

</doc>
<doc id="1613149" url="https://pl.wikipedia.org/wiki?curid=1613149" title="Stefan Kretzschmar">
Stefan Kretzschmar

Stefan Kretzschmar (ur. 17 lutego 1973 w Lipsku) – niemiecki piłkarz ręczny, wielokrotny reprezentant kraju. Mistrz olimpijski z Aten. Występował jako lewoskrzydłowy. Karierę sportową zakończył w 2007 roku.
Obecnie jest dyrektorem sportowym SC Magdeburg. W październiku 2008 ukazała się jego biografia "Anders als erwartet".
Oboje jego rodzice, Waltraud i Peter Kretzschmar byli reprezentantami Niemieckiej Republiki Demokratycznej w piłce ręcznej.

</doc>
<doc id="1613150" url="https://pl.wikipedia.org/wiki?curid=1613150" title="Jegor Ługacziow">
Jegor Ługacziow



</doc>
<doc id="1613155" url="https://pl.wikipedia.org/wiki?curid=1613155" title="Pałac w Staniszowie">
Pałac w Staniszowie

Pałac w Staniszowie – zabytkowy pałac w Staniszowie w województwie dolnośląskim, w powiecie karkonoskim, w gminie Podgórzyn.
Historia.
Pierwotnie był to renesansowy dwór wzniesiony prawdopodobnie w II połowie XVI w. Z tego czasu przypuszczalnie pochodzą grube (powyżej 1 m) mury powyżej, określające kształt pierwotnego budynku. Renesansowy zarys murów pokrywa się z korpusem głównym pałacu, bez części wschodniej, która mogła powstać w I połowie XVIII w. (sklepienia lunetowe i krzyżowe); z tego czasu mogą pochodzić też alkierze północne. Największa przebudowa odbyła się po roku 1787 na zlecenie księcia Heinricha von Reuss. Dworowi nadano wówczas późnobarokową charakterystykę, nastąpiła zmiana wystroju wnętrz, w których utworzono m.in. galerię obrazów. W roku 1818 pałac przebudowano w stylu klasycystycznym. W roku 1887 powiększono budowlę o skrzydło wschodnie i przebudowano pałac. Przybudówka południowo-wschodnia jest efektem XX wiecznej rozbudowy i renowacji budynku. 
Pałac jest własnością prywatną. Mieści się w nim hotel oferujący 43 pokoje (w tym 5 apartamentów) z restauracją oraz strefą spa z basenem. Odbywa się w nim również festiwal „Muzykalia Staniszowskie”. Do właścicieli hotelu przynależy również galeria sztuki oraz sklep z meblami „MaisondeRome INTERIOR DESIGN” znajdujący się przy budynku hotelu.
Opis obiektu.
Pałac założony jest na planie prostokąta z bocznymi alkierzami, trzykondygnacyjny, trzytraktowy, nakryty dachem naczółkowym z lukarnami. Obiekt z otwarty dziedzińcem od strony ogrodu. W pomieszczeniach przyziemia sklepienia krzyżowe i kolebkowe. Zachowana część wyposażenia: oryginalna stolarka drzwi, boazerie, mozaiki parkietowe, sztukateria stropów i sklepień, cztery kominki stiukowe, malowidła ścienne saloniku ogrodowego.
Pałac otacza park krajobrazowy w stylu angielskim założony przez księcia von Reuss na przełomie XVIII/XIX wieku. W pobliżu pałacu znajduje się dawna oficyna – oranżeria.

</doc>
<doc id="1613156" url="https://pl.wikipedia.org/wiki?curid=1613156" title="Aleksiej Miszyn">
Aleksiej Miszyn

Aleksiej Władimirowicz Miszyn (ros. Алексей Владимирович Мишин; ur. 8 lutego 1979 w Ruzajewce) – rosyjski zapaśnik w stylu klasycznym. Dwukrotny olimpijczyk. Zdobył złoty medal na Igrzyskach w Atenach w 2004 w wadze 84 kg, pokonując w finale Arę Abrahamiana. Dziewiąty w Pekinie 2008. 
Ośmiokrotny uczestnik Mistrzostw Świata, pięciokrotny medalista, złoty w 2007 roku. Dziesięć razy startował na Mistrzostwach Europy. Sześciokrotnie był mistrzem (2001, 2003, 2005, 2007, 2009, 2013).
Pierwszy w Pucharze Świata w 2009; drugi w 2006; szósty w 2010; ósmy w 2012; dziewiąty w 2013.
Złoty medal na igrzyskach wojskowych w 2007 i brązowy w 2015. Wojskowy mistrz świata w 2002 roku.
Siedem razy był mistrzem Rosji w latach 1999, 2005, 2006, 2008, 2009, 2011, 2013; wicemistrz w 2000, 2002, 2012, 2015 i 2016, a trzeci w 1998 i 2017 roku.
Jego brat, Dienis Miszyn, był również zapaśnikiem.

</doc>
<doc id="1613157" url="https://pl.wikipedia.org/wiki?curid=1613157" title="Krwawienie z dolnego odcinka przewodu pokarmowego">
Krwawienie z dolnego odcinka przewodu pokarmowego



</doc>
<doc id="1613160" url="https://pl.wikipedia.org/wiki?curid=1613160" title="Zwycięski gol">
Zwycięski gol

Zwycięski gol (ang. "A Shot at Glory") – amerykańsko-brytyjski film obyczajowy z 2000 roku.
Fabuła.
Gordon McCloud jest trenerem drugoligowego klubu piłkarskiego. Pod naciskiem jego właściciela przyjmuje gwiazdę amerykańskiej piłki Jackiego McQuillana, swojego byłego zięcia. Ma to poprawić sytuację finansową drużyny i nie dopuścić do jej przeniesienia z dala od pełnego wiernych fanów miasta, w którym gra od blisko wieku. Gordon będzie musiał się zmierzyć także z samym sobą.

</doc>
<doc id="1613161" url="https://pl.wikipedia.org/wiki?curid=1613161" title="Juan Barbas">
Juan Barbas

Juan Alberto Barbas (ur. 23 sierpnia 1959 w San Martín) – były argentyński pomocnik, grał również na obronie. Występował w wielu klubach w Argentynie, Hiszpanii, Włoszech i Szwajcarii.
Kariera klubowa.
Barbas swoją karierę zaczynał w roku 1977 w Racing Club de Avellaneda grającym w argentyńskiej Primera División. Następnie grał w hiszpańskim Realu Saragossa, włoskim US Lecce i szwajcarskich FC Sion i FC Locarno.
Wraz z drużyną Sion w sezonie 1991/1992 został mistrzem Szwajcarii.
Po grze w Locarno Barbas powrócił do ojczyzny, gdzie występował w Club Atlético Huracán. Następnie grał w niższych ligach w Alvarado Mar del Plata oraz CA All Boys, gdzie w roku 1997 zakończył piłkarską karierę.
Kariera międzynarodowa.
Barbas wraz z reprezentacją Argentyny U-20 wygrał Mistrzostwa Świata w roku 1979. W dorosłej kadrze zaliczył 33 występy i zagrał wraz z nią na mundialu 1982 oraz Copa América 1979.

</doc>
<doc id="1613162" url="https://pl.wikipedia.org/wiki?curid=1613162" title="Belcanto">
Belcanto



</doc>
<doc id="1613165" url="https://pl.wikipedia.org/wiki?curid=1613165" title="Kościół św. Maksymiliana Kolbego w Słupsku">
Kościół św. Maksymiliana Kolbego w Słupsku

Kościół pw. św. Maksymiliana Kolbego - kościół murowany w stylu współczesnym-namiotowym, w Słupsku przy ulicy Marszałka Józefa Piłsudskiego 20. Kościołem opiekują się księża diecezjalni.
Architektura.
Wybudowany w latach 1974-1987, staraniem ówczesnego biskupa koszalińsko-kołobrzeskiego Ignacego Jeża. Funkcję budowniczego powierzono ks. Julianowi Mizerze.
Kościół poświęcił 22 grudnia 1985 bp Ignacy Jeż, natomiast konsekrował 12 grudnia 2007 bp Edward Dajczak.

</doc>
<doc id="1613166" url="https://pl.wikipedia.org/wiki?curid=1613166" title="Arsienij Roginski">
Arsienij Roginski

Arsienij Borisowicz Roginski (ros. Арсений Борисович Рогинский, "Arsienij Borisowicz Roginskij"; ur. 30 marca 1946 w Wielsku, zm. 18 grudnia 2017 w Izraelu) – rosyjski historyk i działacz polityczny pochodzenia żydowskiego, przewodniczący Stowarzyszenia „Memoriał”, badającego zbrodnie stalinowskie.
Życiorys.
Urodził się w rodzinie represjonowanego inżyniera z Leningradu, w miejscu jego zesłania. Absolwent fakultetu historyczno-filologicznego Uniwersytetu w Tartu (1968). Pracował jako bibliograf oraz nauczyciel języka rosyjskiego i literatury w szkole. W ramach badań naukowych zajmował się historią Rosji XX wieku, zwłaszcza lat dwudziestych – w tym likwidacji partii eserowców i innymi politycznymi represjami.
W latach 1975–1981 redagował i wydawał w drugim obiegu zbiory prac historycznych „Pamiat´”, które od 1978 były publikowane również za granicą.
Aresztowany w 1981 i skazany na cztery lata pozbawienia wolności za sfałszowanie dokumentów (próśb o udostępnienie materiałów z archiwów i bibliotek). Jako ostatnie słowo oskarżonego na swym procesie przedstawił wystąpienie „Sytuacja historyka w Związku Radzieckim”, opublikowane przez czasopismo „Russkaja mysl”. Odbył karę w całości, wyszedł na wolność w 1985. Został całkowicie zrehabilitowany w 1992.
W latach 1988–1989 był jednym z założycieli Stowarzyszenia Memoriał, od 1998 był jego przewodniczącym. Od 2012 członek Międzynarodowej Rady Oświęcimskiej.
Zmarł 18 grudnia 2017 w Izraelu w wieku 71 lat na chorobę nowotworową. Pochowany na Cmentarzu Wwiedieńskim w Moskwie.

</doc>
<doc id="1613169" url="https://pl.wikipedia.org/wiki?curid=1613169" title="Crazy Tour">
Crazy Tour

Crazy Tour – krótka trasa koncertowa brytyjskiej grupy rockowej Queen z listopada i grudnia 1979. Zespół odwiedził podczas niej wyłącznie miasta w Anglii, z wyjątkiem dwóch koncertów w Szkocji oraz jednego w Irlandii.
Nazwa trasy pochodzi od singla „Crazy Little Thing Called Love”, który był przez nią promowany.
Program koncertów.
Inne utwory:

</doc>
<doc id="1613170" url="https://pl.wikipedia.org/wiki?curid=1613170" title="Jak pies z kotem (film 1996)">
Jak pies z kotem (film 1996)

Jak pies z kotem − amerykańska komedia romantyczna z 1996 roku.
Fabuła.
Abby Barnes jest lekarzem weterynarii. Prowadzi program radiowy, w którym udziela porad posiadaczom zwierząt. Jest inteligentna, samodzielna i zaradcza, ale nie czuje się atrakcyjna. Pewnego dnia do radia dzwoni fotograf Brian, który dziękuje za pomoc i prosi o spotkanie. Abby nie chce się z nim spotkać i prosi o pomoc Noelle - swoją sąsiadkę.

</doc>
<doc id="1613171" url="https://pl.wikipedia.org/wiki?curid=1613171" title="Plecak pełen przygód">
Plecak pełen przygód

Plecak pełen przygód – polski serial telewizyjny dla dzieci i młodzieży, w reżyserii Janusza Dymka, nakręcony w 1993 roku w międzynarodowej, polsko-fińsko-niemieckiej kooperacji. Serial został wyprodukowany na zlecenie Telewizji Polskiej, niemieckiej ZDF i fińskiej YLE TV1. 
Film kręcono w plenerach fińskiej gminy Lapinjärvi. Sceny koło domu Juhy nagrywane były na terenie leśniczówki Gawarzec, leżącej w Wigierskim Parku Narodowym.
Fabuła.
Tuż przed wakacjami 10-letni Matti Lamminen wyjeżdża z matką i ojczymem do Helsinek, gdzie nie potrafi się odnaleźć w nowej rzeczywistości. Wkrótce przypadkowo wplątuje się w rywalizację dwóch grup dzieci − „Wilków” i „Niedźwiedzi”, co sprowadza na niego kłopoty. Jednocześnie Matti stale ucieka w świat fantazji, w którym jego ojciec jest królem średniowiecznej Finlandii.

</doc>
<doc id="1613173" url="https://pl.wikipedia.org/wiki?curid=1613173" title="Nadciśnienie tętnicze oporne na leczenie">
Nadciśnienie tętnicze oporne na leczenie



</doc>
<doc id="1613174" url="https://pl.wikipedia.org/wiki?curid=1613174" title="Maria Emanuel Wettyn">
Maria Emanuel Wettyn



</doc>
<doc id="1613176" url="https://pl.wikipedia.org/wiki?curid=1613176" title="Nura al Fajez">
Nura al Fajez

Nura al Fajez (ur. 1956) - polityk saudyjska, wiceminister edukacji od 2009 r.
Pierwsza w historii kobieta w rządzie Arabii Saudyjskiej mianowana przez króla Abdullaha.

</doc>
<doc id="1613177" url="https://pl.wikipedia.org/wiki?curid=1613177" title="Arena (film 1953)">
Arena (film 1953)

Arena − amerykański western z 1953 roku. Pierwszy western pokazywany w 3D.
Opis fabuły.
Hob Danvers uwielbia rodeo. Przybywa do Arizony, gdzie mieszka z dziewczyną Sylvią. Dwa lata temu odeszła od niego żona, Ruth. Teraz pojawia się znowu i prosi go o rozwód. Ten jednak chce ją odzyskać...

</doc>
<doc id="1613179" url="https://pl.wikipedia.org/wiki?curid=1613179" title="Fryderyk Krystian II Wettyn">
Fryderyk Krystian II Wettyn



</doc>
<doc id="1613181" url="https://pl.wikipedia.org/wiki?curid=1613181" title="Jorge Rinaldi">
Jorge Rinaldi

Jorge Roberto Rinaldi (ur. 23 marca 1963 w Buenos Aires) – były argentyński piłkarz. Grał w wielu klubach w Argentynie, Hiszpanii oraz Turcji.
Rinaldi swoją karierę rozpoczynał w roku 1980 w San Lorenzo w wieku 17 lat. W roku 1982 pomógł jego drużynie wygrać 2 ligę i zarazem awansować do Primera División.
W roku 1985 dołączył do hiszpańskiego Sporting Gijón, jednak grał tam krótko, po czym powrócił do swojej ojczyzny, gdzie grał w Boca Juniors.
W roku 1988 Rinaldi przeszedł do największego rywala Boca Juniors, River Plate przez co stał się jednym z graczy, którzy występowali zarówno w Boca Juniors jak i River Plate.
Po jednym sezonie tam spędzonym, przeszedł do tureckiego Gençlerbirliği SK. W roku 1990 powrócił do Argentyny, gdzie grał w swoim pierwszym klubie, San Lorenzo. W roku 1992 podjął trudną decyzję i postanowił zakończyć karierę piłkarską w wieku zaledwie 28 lat.
Rinaldi zaliczył 14 występów w reprezentacji Argentyny. Wraz z nią wystąpił na Copa América 1983.
Po zakończeniu kariery piłkarskiej Rinaldi był między innymi trenerem młodzieży oraz tymczasowym szkoleniowcem San Lorenzo. Pracował także jako dziennikarz gazety Clarín.

</doc>
<doc id="1613184" url="https://pl.wikipedia.org/wiki?curid=1613184" title="Puchar Świata w biathlonie 1998/1999">
Puchar Świata w biathlonie 1998/1999

Puchar Świata w biathlonie 1998/1999 jest 22 sezonem w historii tej dyscypliny sportu. Pierwsze zawody odbyły się 11 grudnia 1998 r. w austriackim Hochfilzen, zaś sezon zakończył się 14 marca 1999 w norweskim Holmenkollen. Najważniejszą imprezą sezonu były mistrzostwa świata w Kontiolahti.
Klasyfikację generalna pań po raz trzeci w karierze wygrała Szwedka Magdalena Forsberg, która zgromadziła 478 punktów. Druga w klasyfikacji Ukrainka Ołena Zubryłowa zdobyła 467 punkty, a trzecia Niemka Uschi Disl 420. Forsberg triumfowała również w klasyfikacji sprintu. Bieg indywidualny wygrała Uschi Disl, a w biegu pościgowym i masowym Ołena Zubryłowa. W sztafecie i w Pucharze Narodów najlepsze były Niemki.
Wśród panów zwycięstwo odniósł Sven Fischer. Niemiec zgromadził 443 punkty i wyprzedził drugiego w klasyfikacji Norwega Ole Einar Bjørndalena o 46 punkty, oraz o 53 swojego rodaka Franka Lucka. Fischer wygrał także klasyfikację sprintu i biegu masowego. W biegu indywidualnym najlepszy okazał się Rosjanin Pawieł Rostowcew. W biegu pościgowym zwyciężył Raphaël Poirée. W sztafecie oraz w Pucharze Narodów najlepsi byli Niemcy.
Wyniki Polaków.
Indywidualnie.
"(do uzupełnienia)"
Drużynowo.
"(do uzupełnienia)"

</doc>
<doc id="1613187" url="https://pl.wikipedia.org/wiki?curid=1613187" title="Gregorio (kardynał S. Eustachio)">
Gregorio (kardynał S. Eustachio)

Gregorio (zm. ok. 1135) – włoski kardynał i benedyktyn.
Życiorys.
Pochodził z Rzymu i co najmniej do 1112 roku był opatem rzymskiego klasztoru SS. Andrea e Gregorio in clivo scauri. Około roku 1108 papież Paschalis II mianował go kardynałem diakonem Sant'Eustachio. Uczestniczył w synodzie laterańskim w marcu 1112 oraz papieskiej elekcji 1118. Podpisywał bulle papieskie z 3 i 7 stycznia 1121 oraz z 23 marca 1127. W trakcie papieskiej elekcji 1130 stanął po stronie antypapieża Anakleta II i podpisał jego dekret wyborczy z 14 lutego 1130 oraz bulle z 14 września 1131 i 7 grudnia 1134. Zmarł jeszcze przed zakończeniem schizmy w maju 1138, bez pojednania z prawowitym papieżem Innocentym II.

</doc>
<doc id="1613191" url="https://pl.wikipedia.org/wiki?curid=1613191" title="Wojaczek (film)">
Wojaczek (film)

Wojaczek – polski film biograficzny z 1999 roku w reżyserii Lecha Majewskiego i według scenariusza napisanego przez reżysera wraz z Maciejem Meleckim. Film jest impresją na temat ostatnich lat życia poety Rafała Wojaczka, którego zagrał Krzysztof Siwczyk. "Wojaczek" został dobrze przyjęty przez krytyków i był wielokrotnie honorowany na polskich festiwalach filmowych, między innymi nagrodą za reżyserię na Festiwalu Polskich Filmów Fabularnych oraz trzema nagrodami na festiwalu Prowincjonalia.
Fabuła.
Akcja filmu jest ograniczona do czterech ostatnich lat życia poety: od 1967 do 11 maja 1971, a więc momentu śmierci samobójczej Wojaczka. Film rozpoczyna pierwsza próba samobójcza Wojaczka, który wypada przez oszkloną witrynę obskurnej kamienicy. Wojaczek konsekwentnie próbuje przyśpieszyć swoją śmierć: odkręca kurki gazu; wychodzi z mieszkania na drugim piętrze oknem zamiast drzwiami; rzuca się do świeżo wykopanego grobu z prośbą o to, żeby go zasypać. Ostatecznie popełnia samobójstwo, zażywając śmiertelną dawkę leków. Wiersze, jakie pisał Wojaczek, są w międzyczasie recytowane wyłącznie przez filmowego poetę.
Produkcja.
Przystępując do realizacji "Wojaczka", Lech Majewski nie zamierzał odtworzyć dokładnej biografii poety. Majewski opowiadał, że „chcąc zachować uczciwość, mogę tylko opowiedzieć moją historię Wojaczka, powiedzieć, kim jest on dla mnie, czym jest dla mnie jego legenda”. Majewski zaznaczał, że jego film jest raczej impresją na temat losów Wojaczka:
Jeszcze w 1996 Majewski zaprosił do współpracy scenarzystę Macieja Meleckiego, z którym scenariusz ukończył w czerwcu 1997. W postać Wojaczka wcielił się poeta młodego pokolenia Krzysztof Siwczyk. Jak deklarował Siwczyk, uczynienie go odtwórcą roli było kwestią przypadku: 
Po przesłuchaniach Majewski zadecydował, że to właśnie Siwczyk odegra rolę Wojaczka. Zarówno Siwczyk, jak i operator filmowy Adam Sikora oraz scenarzysta Melecki wywodzili się ze Śląska, gdzie mieszkał tytułowy poeta. W filmie Majewskiego wystąpili także brat Wojaczka, Andrzej (jako neurolog), przyjaciel poety Janusz Styczeń oraz dawna miłość Wojaczka Teresa Ziomber (jako bezdomna kobieta na dworcu).
W filmie wykorzystano – oprócz recytacji niektórych wierszy Wojaczka – piosenki Izabeli Skrybant-Dziewiątkowskiej, Violetty Villas, Karin Stanek, Mieczysława Fogga, Jana Laskowskiego i Mieczysława Wojnickiego, które niekiedy podsumowują stan psychiczny bohatera.
Znaczna część scen z "Wojaczka" kręcona była w Mikołowie i we Wrocławiu. Jako plenery wykorzystano między innymi lokal-restaurację „Bajka”, dom rodziców Rafała i cmentarz w Mikołowie; dworzec PKP, szpital wojewódzki, Kościół Podwyższenia św. Wincenta we Wrocławiu; hotel „Monopol” w Katowicach. Wykorzystano również dawne mieszkanie Wojaczka, w trakcie prac zdjęciowych będące siedzibą Literackiego Instytutu Mikołowskiego. Podczas kręcenia scen używano pełnych ascezy, statycznych ujęć, ciętego montażu oraz montażu wewnątrzkadrowego.
Odbiór.
Barbara Hollender w recenzji dla „Rzeczypospolitej” zwracała uwagę, że "Wojaczek" „jest czymś więcej niż tylko portretem poety. To opowieść o PRL-owskiej kulturze przełomu lat 60. i 70., o prowokacji. Historia człowieka, który chce dotknąć prawdy”. Wojciech Otto zwracał uwagę na szczególne walory estetyczne "Wojaczka": „kontrastowe zestawienia czerni i bieli (wspomniane już wcześniej rekwizyty śmiercionośnych tabletek i białego obrusa), gra światłem wywołująca cienie postaci poety na ścianie czy emanowanie nagim, ludzkim ciałem (performance w restauracji)”. Zdaniem Ottona reżyser filmu „świadomie użył czarno-białej taśmy, aby spotęgować wrażenie szarości i brzydoty prezentowanego świata, czyli rzeczywistości polskiej przełomu siódmej i ósmej dekady XX wieku”. Iwona Grodź, badając film przez pryzmat filozofii Martina Heideggera, pisała, że reżyser ukazał samotność i alienację poety bezcelowo miotającego się w przestrzeni filmowej: „Majewski odsłania przed widzem «krajobraz wewnętrzny» poety we właściwej skali, ani przez pryzmat romantyzmu, ani symbolizmu, ani tego, co zewnętrzne, ani tego, co napisane. To uniwersalny pejzaż, który trwa”. Zdaniem Radosława Osińskiego z portalu Film.org.pl stanowi przede wszystkim komentarz do rzeczywistości Polskiej Rzeczypospolitej Ludowej: „Realia Polski przełomu lat 60. i 70. są tu przepełnione poetyckością. Autorzy filmu ukazują nam świat, jakim mógł go postrzegać Wojaczek, nie zmuszając przy tym do identyfikowania się z artystą”.
Andrzej Kołodyński był krytyczniej nastawiony do filmu, twierdząc iż w wykonaniu Siwczyka „postać skomplikowanego artysty i człowieka sprowadzona została do wymiaru rozpaczliwie zagubionego samotnika, który czasem przemawia wierszem […] i obnosi się z kompleksem śmierci. Taki Wojaczek jest wprawdzie ekranową ikoną buntu, ale brak mu życia”.
Znaczenie.
Film "Wojaczek" rozbudził na nowo zainteresowanie osobą Rafała Wojaczka. Zaraz po premierze filmu Państwowy Instytut Wydawniczy wydał wiersze Wojaczka, zredagowane przez Tadeusza Piórę. Jednocześnie dzięki Meleckiemu odkryto dotąd nieopublikowane wiersze Wojaczka, wydane w tomiku "Reszta krwi – wiersze nieznane" równolegle z momentem premiery filmu w Mikołowie. Siwczyk podsumowywał w 2019, że film Majewskiego odegrał niebagatelną rolę w kształtowaniu się prężnej kultury literackiej Instytutu Mikołowskiego: „Minęło 20 lat – 170 wydanych książek, niezliczona ilość spotkań autorskich, sesji literackich. W bardzo małym mieście, w bardzo zmieniającej się rzeczywistości”.

</doc>
<doc id="1613192" url="https://pl.wikipedia.org/wiki?curid=1613192" title="Össur Skarphéðinsson">
Össur Skarphéðinsson

Össur Skarphéðinsson (ur. 19 czerwca 1953 w Reykjavíku) – islandzki polityk, deputowany, minister w różnych resortach, w latach 2000–2005 przewodniczący Sojuszu.
Życiorys.
W 1973 ukończył szkołę średnią Menntaskólinn í Reykjavík. W 1979 został absolwentem biologii na Uniwersytecie Islandzkim, a w 1983 uzyskał doktorat z fizjologii na University of East Anglia w Wielkiej Brytanii. W latach 1983–1984 był stypendystą British Council. Pracował jako redaktor różnych islandzkich gazet, był też wykładowcą na Uniwersytecie Islandzkim.
Działał w Partii Socjaldemokratycznej, z którą w 2000 dołączył do przekształconego w jednolitą partię Sojuszu. W wyniku wyborów w 1991 uzyskał po raz pierwszy mandat posła do Althingu, w islandzkim parlamencie zasiadał do 2016. Od 1991 do 1993 był przewodniczącym klubu parlamentarnego socjaldemokratów. W latach 2000–2005 stał na czele partii Sojusz, a od 2006 do 2007 kierował jej frakcją deputowanych.
W latach 1993–1995 zajmował stanowisko ministra środowiska w gabinecie premiera Davíða Oddssona. W maju 2007 został ministrem przemysłu, energii i turystyki w rządzie, na czele którego stał Geir Haarde. Dodatkowo od maja 2007 do czerwca 2008 pełnił również funkcję ministra do spraw współpracy nordyckiej. W lutym 2009 objął stanowisko ministra spraw zagranicznych w gabinecie Jóhanny Sigurðardóttir, zachowując także swoją wcześniejszą funkcję. W maju 2009 w drugim rządzie tej samej premier pozostał na funkcji ministra spraw zagranicznych. Urząd ten sprawował do maja 2013.

</doc>
<doc id="1613195" url="https://pl.wikipedia.org/wiki?curid=1613195" title="Tina Arena">
Tina Arena

Tina Arena, właściwie Filippina Lydia Arena (ur. 1 listopada 1967 w Melbourne) – australijska piosenkarka.
Urodziła się w rodzinie włoskich imigrantów. Karierę rozpoczęła w wieku 7 lat w telewizji. Śpiewała podczas uroczystości otwarcia igrzysk olimpijskich w Sydney. Znana z takich przebojów jak: "Chains" (1995), "Sorrento Moon (I Remember)" (1995) i "Show Me Heaven" z repertuaru Marii McKee (1995).

</doc>
<doc id="1613199" url="https://pl.wikipedia.org/wiki?curid=1613199" title="WPW">
WPW



</doc>
<doc id="1613200" url="https://pl.wikipedia.org/wiki?curid=1613200" title="Víctor Ramos">
Víctor Ramos

Víctor Rogelio Ramos (ur. 4 września 1958 w Rosario) – argentyński napastnik. Grał w klubach argentyńskich i francuskich oraz był reprezentantem Argentyny. Największą część swojej kariery spędził w Newell’s Old Boys, gdzie z 104 bramkami na koncie jest najlepszym strzelcem klubu w całej historii.
Ramos swoją zawodową karierę rozpoczynał w roku 1978 w Newell’s, szybko stał się podstawowym zawodnikiem tego klubu i pierwszą bramkę zdobył 8 lipca 1979 roku w meczu z Huracán. Dla tej drużyny zdobył 104 gole, w tym 30 w mistrzostwach Metropolitano w roku 1983, przez co stał się królem strzelców ligi.
Ramos był w składzie Argentyny na Copa América 1983. Łącznie w reprezentacji wystąpił 10 razy i zdobył jedną bramkę.
W roku 1985 Ramos wyjechał do Francji, gdzie grał w FC Nantes oraz Toulon, po czym w roku 1987 powrócił do Argentyny.
W sezonie 1987/1988 wraz z drużyną Newell’s Old Boys został mistrzem Argentyny. W tej drużynie występował jeszcze do roku 1989.
W późniejszych latach Ramos grał w Nueva Chicago oraz Unión de Santa Fe, gdzie w roku 1991 zakończył swoją karierę.

</doc>
<doc id="1613202" url="https://pl.wikipedia.org/wiki?curid=1613202" title="SBP">
SBP



</doc>
<doc id="1613204" url="https://pl.wikipedia.org/wiki?curid=1613204" title="Bronisław Malanowski">
Bronisław Malanowski



</doc>
<doc id="1613207" url="https://pl.wikipedia.org/wiki?curid=1613207" title="Ballada o prawdziwym kłamstwie">
Ballada o prawdziwym kłamstwie

Ballada o prawdziwym kłamstwie – polski film dokumentalny z 2007 roku w reżyserii Andrzeja Trzosa-Rastawieckiego. Jest to opowieść o PRL-u, mechanizmach propagandy, oszustwach wyborczych. W filmie wystąpił Piotr Fronczewski.

</doc>
<doc id="1613211" url="https://pl.wikipedia.org/wiki?curid=1613211" title="Luksemburski Krzyż Wojenny 1940-1945">
Luksemburski Krzyż Wojenny 1940-1945



</doc>
<doc id="1613215" url="https://pl.wikipedia.org/wiki?curid=1613215" title="Antonio Doblas Santana">
Antonio Doblas Santana

Toni Doblas, właśc. Antonio Doblas Santana (ur. 5 września 1980 w Sewilli) – piłkarz hiszpański grający na pozycji bramkarza. Od 2014 roku gra we włoskim SSC Napoli.
Kariera klubowa.
Swój pierwszy mecz w seniorskiej drużynie Real Betis rozegrał w sezonie 04-05, po którym zwrócił uwagę takiego klubu jak Real Madryt. Doblas (później znany jako Toni D.) w swoim zespole początkowo odgrywał rolę trzeciego bramkarza. Po debiucie z Getafe CF rozegrał 35 spotkań. Był dużym objawieniem, doprowadził swój klub do finału Pucharu Króla, gdzie w konkursie rzutów karnych zatrzymał dwa strzały piłkarzy Athletic Bilbao. Real Betis wygrał Puchar Króla po 28 latach przerwy, uzyskał również przepustkę do Ligi Mistrzów. Toni Doblas udowodnił swoją klasę, prowadząc klub do fazy grupowej. W sezonie 2008–2009 Doblas przeszedł do drużyny z Saragossy.
Jest ojcem od września 2008, kiedy w Saragossie urodził się jego pierwszy syn.

</doc>
<doc id="1613217" url="https://pl.wikipedia.org/wiki?curid=1613217" title="Chamaerops">
Chamaerops



</doc>
<doc id="1613218" url="https://pl.wikipedia.org/wiki?curid=1613218" title="Juan Camilo Zúñiga">
Juan Camilo Zúñiga

Juan Camilo Zúñiga Mosquera (wym. ; ur. 14 grudnia 1985 w Chigorodó) – kolumbijski piłkarz występujący na pozycji obrońcy w klubie Atlético Nacional oraz w reprezentacji Kolumbii.
Kariera klubowa.
Zúñiga swoją karierę piłkarską rozpoczynał w szkółce piłkarskiej klubu Atlético Nacional. W 2005 roku został włączony do pierwszej drużyny. Szybko stał się tam podstawowym zawodnikiem i w czasie trzech lat gry w tym zespole wystąpił w 107 spotkaniach, w których zdobył siedem bramek. Pozyskaniem go interesowały się takie kluby, jak Boca Juniors, AS Roma, US Palermo czy Siena. Ostatecznie w lipcu 2008 roku Zúñiga przeszedł za nieujawnioną kwotę do ostatniej z tych drużyn.
Pod koniec czerwca 2009 roku za 8,5 miliona euro trafił do SSC Napoli.
13 stycznia 2016 roku został wypożyczony do Bologni. Rozegrał 9 spotkań w lidze w jej barwach. Po pół roku wrócił do SSC Napoli.
16 lipca 2016 roku ponownie został wypożyczony na okres jednego roku do angielskiego Watfordu.
Kariera reprezentacyjna.
Zúñiga wraz z reprezentacją Kolumbii U-20 wystąpił na Mistrzostwach Świata 2005. W seniorskiej kadrze zadebiutował 9 marca 2005 roku w przegranym 0:3 towarzyskim meczu z USA. Wraz z nią wziął udział w Copa América 2007.
Został powołany na Mistrzostwa Świata w piłce nożnej 2014 rozgrywane w Brazylii, na którym wraz z reprezentacją Kolumbii doszedł do ćwierćfinału. Tam zaś Kolumbijczycy przegrali mecz z gospodarzami turnieju 2-1. Zúñiga w tym meczu zaatakował kolanem od tyłu zawodnika Brazylii - Neymara, co spowodowało u niego pęknięcie jednego z kręgów.
Otrzymał powołanie na Copa América 2015 rozgrywany w Chile. Tam również przygoda Kolumbii zakończyła się na ćwierćfinale, w którym to ulegli Argentynie po rzutach karnych 5:4. Zúñiga nie strzelił decydującego karnego, który dałby zwycięstwo jego reprezentacji.

</doc>
<doc id="1613222" url="https://pl.wikipedia.org/wiki?curid=1613222" title="Jetmira Dusha">
Jetmira Dusha

Jetmira Dusha (ur. 4 kwietnia 1955 w Fierze) – albańska aktorka.
Życiorys.
Po ukończeniu szkoły pedagogicznej rozpoczęła studia na wydziale aktorskim Instytutu Sztuk w Tiranie. Od 1980 pracowała w Teatrze Ludowym (alb. "Teatri Popullor") w Tiranie. Na tej scenie zagrała ponad 20 ról.
Na dużej scenie zadebiutowała w roku 1980. Zagrała w 10 filmach fabularnych, w trzech były to role główne.
W 1990 wyemigrowała do Niemiec. Po kilku latach powróciła z emigracji i podjęła pracę w Narodowym Centrum Kultury w Tiranie. Sporadycznie występuje na deskach sceny narodowej.

</doc>
<doc id="1613224" url="https://pl.wikipedia.org/wiki?curid=1613224" title="Parafia św. Michała Archanioła w Szalowej">
Parafia św. Michała Archanioła w Szalowej

Parafia św. Michała Archanioła w Szalowej – parafia znajdująca się w diecezji tarnowskiej w dekanacie łużniańskim. 
Do parafii należą wsie Szalowa i Bieśnik z kaplicą filialną pw. Matki Bożej Nieustającej Pomocy.
W parafii służą kapłani: proboszcz i wikariusz oraz rezydent.
Historia.
Parafia we wsi Szalowa została założona przed 1375 r. świadczą o tym zapisy watykańskiej świętopietrzy. Nie zachowały się informacje na temat pierwszej świątyni parafialnej, drugi drewniany kościół wzniesiony został w XVI w. W latach 1575-95 przejęty został przez protestantów.
Do dziś służącym kościołem parafialnym jest kościół św. Michała Archanioła pochodzący z I połowy XVIII w. (lata 1739-1756). Powstał staraniem miejscowego proboszcza Wojciecha Stefanowskiego oraz właściciela wsi Krzysztofa Jordana. Zabytek uznawany za jeden z najcenniejszych drewnianych kościołów w Polsce. W 2000 roku został wytypowany do wpisania na listę światowego dziedzictwa UNESCO a 23 listopada 2017 r. został wpisany na listę Pomników Historii. 
Parafia jest miejscem lokalnego kultu związanego z obrazem św. Jana Kantego (łaskami słynący) z roku 1640. Autorem prawdopodobnie jest Jan Chryzostom Proszowski, nadworny malarz króla Jana Kazimierza, a sukienki z 1796 r., wykonane przez Jana Dunina. Kanonizowany został dzięki czterem cudom. Dwa z nich wydarzyły się w Szalowej. Bulla kanonizacyjna wymienia uzdrowioną Mariannę Gawlicką, gospodynię domową oraz Antoniego Oleksowicza, grabarza. W szalowskim kościele wydarzały się też inne cuda np. nie mogąca chodzić Justyna Krupecka (żona organisty z pobliskiej Bobowej), dlatego proces z roku 1687 stwierdza istnienie cudownego obrazu. W ołtarzu św. Kantego znajdują się jego relikwię. W pierwszy czwartek miesiąca odbywa się tutaj nabożeństwo do św. Jana Kantego, a główne święto to odpust w niedzielę około 20 października (wspomnie w liturgii). Według legendy święty miał przechodzić przez Szalową. 

</doc>
<doc id="1613225" url="https://pl.wikipedia.org/wiki?curid=1613225" title="Pałac w Wojanowie">
Pałac w Wojanowie

Pałac w Wojanowie – pałac w miejscowości Wojanów w województwie dolnośląskim. 
Usytuowany po południowej stronie drogi z Jeleniej Góry do Janowic Wielkich.
Historia.
Dobra w Wojanowie w źródłach pisanych po raz pierwszy pojawiają się w XIII wieku. Miejscowość, jako lenno rycerskie, w 1281 roku należała do Eberharda von Schildau. Około połowy XIV w. jako właściciela dóbr dokumenty wymieniają Hansa von Zedlitza. W XVI w. część majątku przeszła pod władanie Schaffgotschów, a następnie von Zedlitz. Nickel von Zedlitz und Nimmersath buduje w latach 1603–1607 nowy renesansowy dwór. W trakcie wojny trzydziestoletniej w 1642 roku dwór spalili Szwedzi. Odbudowano go w 1667 roku, kiedy właścicielem był Christoph von Zedlitz, w kolejnych latach obiekt zmieniał często właścicieli. W 1754 r. Wojanów nabył kupiec Daniel von Buchs, zlecił barokową przebudowę pałacu. Dobra wojanowskie w 1817 roku przejął Karl Sigismund von Rothkirch, a po nim Karl Albrecht Ike, który w latach 1832–1833 zmodernizował pałac i założył park krajobrazowy. Obiekt przebudowano w duchu klasycystycznej odmiany neogotyku. Autorem projektu był architekt z kręgu Karla Friedricha Schinkla. W roku 1839 księżna Luiza Niderlandzka otrzymała od swojego ojca, króla Prus Fryderyka Wilhelma III, majątek w Wojanowie. Zadecydowano wówczas o przebudowie, która przystosowała rezydencję do nowej funkcji, rzekomo według jednej z dwóch koncepcji autorstwa: Friedricha Augusta Stülera lub Hermanna Wentzla. W latach 30. i 40. XIX w. przekształcono park według planów Petera Josepha Lenne. Włości należały do rodziny królewskiej do 1908 roku, kiedy zostały sprzedane przez ostatnią spadkobierczynię Marię zu Wied. Do 1945 roku pałac należał kolejno do: Carla Kriegowa, konsula Effenberga oraz wydawcy gazet Kammera. W trakcie II wojny światowej w pałacu urządzono obóz pracy dla robotników przymusowych. Po 1945 roku w pałacu i folwarku znajdował się PGR. Obecnie pałac jest własnością prywatną, mieści się w nim kompleks hotelowo-konferencyjny.
Opis obiektu.
Pałac posadowiony na wysokim cokole, przechodzącym w taras po stronie południowej. 3-kondygnacyjny z mezzaninem na planie zbliżonym do kwadratu z okrągłymi alkierzowymi wieżami, nakryty stromym dachem namiotowym. W elewacji ogrodowej rozległy taras z bocznymi schodami, skrajne naroża flankowane przez oranżerie. W elewacji frontowej zachował się dwudzielny portal zwieńczony fryzami, na których umieszczono szesnaście tarcz herbowych. Fryz lewy (od lewej): von Zedlitz, von Runge, von Seidlitz, von Schwertau, von Stosch, von Lohenstein, (?), von Schlichting. Fryz prawy (od lewej): von Zedlitz, von Nimpsch, von Zedlitz, von Rötteln, von Schaffgotsch, von Hochberg. W elewacji również obramienia okien w dolnej kondygnacji oraz wewnętrzny portal prowadzący do piwnicy. Korpus boniowany zwieńczony krenelażem. Wnętrze 2-traktowe i 3-dzielne. Znaczna część wyposażenia XIX w. pałacu uległa zniszczeniu w przeciągu lat powojennych i pożaru w 2002 r. Szczęśliwie zachowała się sala balowa z polichromią oraz ornamentalne malowidła sklepień z jednej z górnych kondygnacji wież.

</doc>
<doc id="1613233" url="https://pl.wikipedia.org/wiki?curid=1613233" title="1926 w muzyce">
1926 w muzyce



</doc>
<doc id="1613235" url="https://pl.wikipedia.org/wiki?curid=1613235" title="Mareks Segliņš">
Mareks Segliņš

Mareks Segliņš (ur. 4 lipca 1970 w Aizpute) – łotewski polityk i prawnik, poseł na Sejm, minister spraw wewnętrznych w latach 1999–2002 i 2007–2009, minister sprawiedliwości w okresie 2009–2010, przewodniczący Partii Ludowej (2008–2009).
Życiorys.
W latach 1988–1993 studiował prawo na Uniwersytecie Łotwy w Rydze. Po studiach pracował w biurze prokuratora i w sądzie w Lipawie. Od 1994 do 1998 był zatrudniony w biurze adwokackim "Promerancis un Kreicis", uzyskał uprawnienia zawodowe.
W 1998 został wybrany do Sejmu VII kadencji z ramienia Partii Ludowej. Zrezygnował z mandatu, by 16 lipca 1999 objąć stanowisko ministra spraw wewnętrznych w gabinecie premiera Andrisa Šķēlego, które zajmował do 20 września 2002 (również w rządzie Andrisa Bērziņša).
W latach 2002–2006 zasiadał w Sejmie VIII kadencji, będąc przewodniczącym komisji spraw legislacyjnych. W 2006 został wybrany do Sejmu IX kadencji. 20 grudnia 2007 objął stanowisko ministra spraw wewnętrznych w gabinecie Ivarsa Godmanisa. 3 listopada 2008 został przewodniczącym Partii Ludowej, funkcję tę pełnił do 21 listopada 2009. Zyskał rozgłos medialny w lutym 2008, gdy określił brytyjskich turystów mianem „świń”. Dotyczyło to pijanych Brytyjczyków, którzy zazwyczaj przyjeżdżali na Łotwę na weekendowe imprezy jak wieczór kawalerski, upijali się i zachowywali w sposób nieobyczajny. Jego wypowiedź padła po tym, jak 20 lutego 2008 brytyjski turysta został aresztowany za oddawanie moczu na Pomnik Wolności w Rydze.
12 marca 2009 przeszedł na stano0wisko ministra sprawiedliwości w rządzie Valdisa Dombrovskisa. Urząd sprawował do momentu opuszczenia koalicji rządowej przez Partię Ludową 17 marca 2010. Po odejściu z funkcji ministra powrócił do wykonywania mandatu poselskiego, obejmując funkcję przewodniczącego komisji sprawiedliwości.
Po odejściu z Sejmu podjął prywatną praktykę adwokacką. W 2014 bez powodzenia ponownie kandydował do parlamentu z ramienia Związku Zielonych i Rolników z rekomendacji Partii Lipawskiej.

</doc>
<doc id="1613237" url="https://pl.wikipedia.org/wiki?curid=1613237" title="Luksemburski Krzyż Wojenny (1951)">
Luksemburski Krzyż Wojenny (1951)



</doc>
<doc id="1613238" url="https://pl.wikipedia.org/wiki?curid=1613238" title="Birger Maertens">
Birger Maertens

Birger Maertens (ur. 28 czerwca 1980 w Brugii) – piłkarz belgijski, grający na pozycji środkowego obrońcy.
Kariera.
Maertens pierwsze piłkarskie kroki stawiał w szkółce piłkarskiej Club Brugge w 1994 roku. W 2001 roku Birger został włączony do pierwszej kadry zespołu i w ciągu 7 lat gry rozegrał ponad 160 spotkań w belgijskiej Eerste Klasse, zdobywając 3 razy Puchar Belgii, 4 razy Superpuchar Belgii i 2 razy Mistrzostwo Belgii.
25 czerwca 2008 roku Maertens zdecydował się podpisać trzyletni kontrakt z holenderskim Heraclesem Almelo.
14 grudnia 2008 roku w meczu ze Spartą Rotterdam Birger doznał poważnej kontuzji pachwiny, która wyeliminowała go z gry w 2 kolejnych meczach. w Heraclesie grał do 2012. Z kolei w latach 2012-2015 grał w KVC Westerlo.
Kariera reprezentacyjna.
12 października 2005 roku Maertens zadebiutował w barwach reprezentacji Belgii w spotkaniu z Litwą. Był to jego jedyny mecz w kadrze narodowej.

</doc>
<doc id="1613241" url="https://pl.wikipedia.org/wiki?curid=1613241" title="Krzyż Wojenny">
Krzyż Wojenny



</doc>
<doc id="1613242" url="https://pl.wikipedia.org/wiki?curid=1613242" title="NAG">
NAG



</doc>
<doc id="1613243" url="https://pl.wikipedia.org/wiki?curid=1613243" title="Rubén Martín Pulido">
Rubén Martín Pulido

Ruben Martin Pulido (ur. 2 lutego 1979 w Madrycie) – hiszpański piłkarz.
Debiutował w klubie Real Madryt C. Już jako zawodowy piłkarz grał w UB Conquense. Po sezonie 2000/2001 przeniósł się do Getafe CF. W sezonie 2002/2003 grał w zespole Sporting Gijón. W sezonie 2003 powrócił do Getafe CF. W sezonach 2004–2007 grał w zespole Getafe CF. W 2007 roku przeszedł do zespołu UD Almería. W latach 2008–2010 był piłkarzem zespołu Real Saragossa. Następnie odszedł do Asterasu Tripolis. Od lata 2012 roku zawodnik greckiego klubu Aris FC.

</doc>
<doc id="1613245" url="https://pl.wikipedia.org/wiki?curid=1613245" title="Croix de Guerre (Luksemburg)">
Croix de Guerre (Luksemburg)



</doc>
<doc id="1613246" url="https://pl.wikipedia.org/wiki?curid=1613246" title="Okręty podwodne typu Tang">
Okręty podwodne typu Tang

Okręty podwodne typu Tang – pierwszy po drugiej wojnie światowej typ amerykańskich okrętów podwodnych, którego konstrukcję oparto w dużej mierze na rezultatach badań niemieckich okrętów typu "XXI", przejętych po zakończeniu wojny. Jednostki typu "Tang" stanowiły pierwszą konstrukcję opracowaną przy uwzględnieniu wymogu osiągania większych prędkości pod wodą niż na powierzchni. Były one jednak typem przejściowym, w oczekiwaniu na zakończenie programu badawczo-konstrukcyjnego jeszcze nowocześniejszych okrętów o zamkniętym cyklu napędowym. Charakteryzowała je opływowa konstrukcja kadłuba, rezygnacja z wszelkich występów w kadłubie, w tym działa, duża moc silników i bardzo duża pojemność akumulatorów. Sześć zbudowanych okrętów tego typu – „Tang”, „Trigger”, „Wahoo”, „Trout”, „Gudgeon” i „Harder” – nosiło nazwy jednostek zatopionych w trakcie drugiej wojny światowej. Podczas zimnej wojny okręty te prowadziły typową dla tej epoki działalność szkoleniową i operacyjną, w tym operacje specjalne. Cztery z sześciu okrętów tego typu zostały po zakończeniu służby w United States Navy wydzierżawione lub sprzedane do Włoch i Turcji, gdzie ostatecznie zakończyły służbę w późnych latach 80. XX wieku i na początku XXI wieku.
Geneza.
Analizując przebieg działań podwodnych w trakcie drugiej wojny światowej, w tym zarówno własne doświadczenia z działań przeciwpodwodnych na Atlantyku i operacji podwodnych na Pacyfiku, jak i doświadczenia niemieckie, dowództwo techniczne amerykańskiej marynarki doszło do wniosku, że ewentualna przyszła wojna podwodna będzie miała istotnie odmienny charakter od działań podwodnych minionej wojny. Dostrzegano zarówno wzrost możliwości technicznych okrętów podwodnych przy jednoczesnym osłabieniu zdolności sił nawodnych do prowadzenia skutecznych działań ZOP, jak też zapoczątkowanie przez brytyjski HMS „Venturer” nowej epoki zwalczania zanurzonych okrętów podwodnych przez inne jednostki podwodne.
Uwadze amerykańskich analityków nie uszła także drugowojenna podatność okrętów podwodnych na ataki lotnictwa oraz szybkich jednostek nawodnych. Jednocześnie, wkrótce po zakończeniu działań wojennych szybko zaczęły pogarszać się stosunki między niedawnymi sojusznikami. Postępująca intensywna rozbudowa radzieckiej floty wraz z amerykańskimi przewidywaniami budowy przez ZSRR okrętów podwodnych na ogromną, niespotykaną w historii skalę, zaczęła budzić obawy o zdolność krajów zachodnich utrzymania drożności transatlantyckich linii komunikacyjnych w ewentualnym nowym konflikcie. Na mocy układów poczdamskich, zarówno Wielka Brytania, jak i Stany Zjednoczone, Francja oraz ZSRR otrzymały egzemplarze przejętych niemieckich okrętów podwodnych "typu XXI" – „elektrobootów”. Kraje te starały się maksymalnie wykorzystać rozwiązania konstrukcyjne zastosowane w tych najnowocześniejszych okrętach podwodnych drugiej wojny światowej, stanowiących przełom w dziedzinie okrętownictwa podwodnego. Podstawowymi cechami wyróżniającymi okręty typu "XXI" była prędkość podwodna wyższa niż prędkość nawodna oraz bardzo długi, w porównaniu z innymi okrętami epoki, czas przebywania pod wodą. Cechy te czyniły z tych jednostek prawdziwe okręty podwodne, nie zaś jak dotąd – okręty nawodne z możliwością krótkotrwałego zanurzenia. Uwzględniając prowadzone przez cały okres drugiej wojny światowej równoległe niemieckie prace nad okrętami z układem napędowym w cyklu zamkniętym z turbiną Waltera oraz kontynuację tych prac w Związku Radzieckim, marynarka amerykańska doszła do wniosku, że wkrótce może stanąć w obliczu radzieckich sił podwodnych o potencjale znacznie większym niż potencjał Kriegsmarine. US Navy przypuszczała, że ZSRR rozpoczął masową produkcję odpowiednika typu "XXI", a w 1948 roku jeden z radzieckich admirałów ogłosił zamiar budowy 1200 okrętów podwodnych. W 1950 roku w studium bezpieczeństwa transportu międzynarodowego w przyszłej wojnie (Raport Hartwella) oceniano, że ZSRR będzie budował około stu okrętów podwodnych rocznie. Bardzo istotnym stało się więc przygotowanie sił zdolnych do ich zwalczania, a jak wykazały prowadzone w roku 1948 badania amerykańskich analityków marynarki, dla postawienia względnie jedynie skutecznej bariery przeciwko okrętom podwodnym w akwenie o szerokości 100 mil morskich, niezbędne jest umieszczenie w nim 25 do 70 okrętów nawodnych. W akwenie o tej samej szerokości, bardziej skuteczną barierę ZOP stworzy zaledwie 5 zdolnych do cichego nasłuchu i walki w przestrzeni trójwymiarowej okrętów podwodnych.
Jakkolwiek w dniu zakończenia wojny oceaniczne okręty amerykańskiej floty podwodnej reprezentowały największy na świecie potencjał bojowy poza niemieckimi jednostkami typu "XXI", jednak były to w istocie przestarzałe już w swoich głównych założeniach jednostki. Jak wszystkie ówczesne okręty tej klasy były bowiem opracowane w oparciu o założenia koncepcyjne wywodzące się wprost z pierwszej wojny światowej. Amerykańska marynarka wojenna była więc żywo zainteresowana możliwościami stwarzanymi przez niezależny od dostępu powietrza zewnętrznego napęd w cyklu zamkniętym, do napędu okrętów podwodnych mogących operować na wodach północnego Atlantyku z prędkością podwodną o kilka węzłów większą niż ich maksymalna prędkość nawodna. W początkach roku 1945 na konferencji oficerów okrętów podwodnych w Waszyngtonie określono zalety tego rodzaju napędu oraz wstępne charakterystyki takiego napędu dla okrętu o wyporności podwodnej 1200 ton, wyposażonego w siłownię Waltera o mocy 7500 koni mechanicznych i prędkości podwodnej 20 węzłów utrzymywanej przez 12 godzin. Studia przeprowadzone przez Bureau of Ships, ze względów finansowych wskazały na preferencję napędu w cyklu zamkniętym opartego o przechowywany tlen w stanie ciekłym, a nie o perhydrol. Na rozważania marynarki nad zastosowaniem tego rodzaju napędów znacząco wpływała jednak tocząca się już debata nad zastosowaniem napędu jądrowego dla okrętów podwodnych. Po wojnie nad napędem w obiegu zamkniętym pracowało kilka agencji. Na tym etapie prac analizowano jednak wiele koncepcji nowych okrętów podwodnych, zarówno w oparciu o napęd w obiegu zamkniętym, jak i w oparciu o konwencjonalne formy napędu, zastosowane jednak w sposób podobny jak w jednostkach typu "XXI", z dużą mocą zarówno jednostek wysokoprężnych, jak i silników elektrycznych oraz o dużej pojemności akumulatorów. Gdy amerykański projekt zamkniętego cyklu napędowego znajdował się na etapie testów lądowych, US Navy zdecydowała się na budowę nowego typu okrętu wielkości niemieckiego typu "XXI", z przejściowym systemem napędowym, który w tym czasie był już technologicznie dostępny. Zamówienie na pierwszy i drugi okręt typu "Tang" zostało złożone w sierpniu 1947 roku. Portsmouth Naval Shipyard była odpowiedzialna zarówno za projekt, jak i budowę prototypu nowego typu. Jeszcze w tym samym roku zapoczątkowano budowę pierwszego okrętu.
Konstrukcja.
Podobnie jak niemieckie „elektrobooty”, jednostki typu "Tang" zostały zaprojektowane pod kątem osiągnięcia maksymalnej możliwej w tym czasie sprawności pływania podwodnego. Jednostki te były krótsze, bardziej opływowe oraz miały większą pojemność akumulatorów niż wojenne okręty podwodne amerykańskiej floty. Projekt SCB-2 przewidywał zaokrąglony dziób oraz mały, opływowy kiosk bez częstej w dotychczasowych konstrukcjach podstawy większej od pozostałej części kiosku, kluz, knag i innych występów, które były dotąd wbudowane bądź wysuwane. W trakcie prac projektowych, poważnie rozważano nawet usunięcie kiosku w całości.
W odróżnieniu od wcześniejszych typów, okręty "Tang" nie zostały wyposażone w działo pokładowe. Przeprowadzone w 1946 roku testy modeli basenowych wykazały, że optymalnym dla pływania podwodnego stosunkiem długości do średnicy okrętu podwodnego jest 5:1. W praktyce nie jest możliwe zastosowanie tak krótkiego kadłuba, z uwagi na konieczność zmieszczenia w nim wielu urządzeń niezbędnych do prowadzenia działań i samego pływania. Konstruktorzy dążyli jednak do maksymalnego zbliżenia proporcji okrętu do tego współczynnika. Z tego więc powodu, pierwsze powojenne jednostki podwodne miały mniejsze rozmiary niż poprzedzające je oceaniczne okręty podwodne floty. Idealne więc do ich napędu wydawały się niewielkie rozmiarami silniki „pancake”. Zamiast czterech dużych silników Diesla o łącznej mocy 4600 koni mechanicznych, zastosowano w nich początkowo cztery produkowane przez General Motors silniki gwiazdowe Diesla z horyzontalną aranżacją 16 cylindrów (tzw. pancake engine, "pancake" – naleśnik), o mocy wyjściowej 850 KM każdy. W silniku tej konstrukcji, cylindry umieszczone były promieniście w sposób horyzontalny w warstwach (stąd anglojęzyczna nazwa) wokół pionowego wału z generatorem elektrycznym u dołu. W celi minimalizacji radiacji hałasu, każdy zestaw silnik–generator był mocowany na gumowej podstawie. Wszystkie silniki spalinowe zostały umieszczone w jednym przedziale silnikowym (dotychczasowe okręty podwodne floty miały po dwa takie przedziały). Silniki te służyły do napędu okrętu na powierzchni, a przy użyciu chrap, także do ładowania baterii elektrycznych podczas operacji na głębokości peryskopowej. Podczas operacji w zanurzeniu, jednostki typu "Tang" napędzane były przez dwa silniki elektryczne o łącznej mocy 4610 KM, dla których energię elektryczną zapewniały cztery zestawy akumulatorów, po 126 ogniw elektrycznych każdy, podobnie jak w późniejszych okrętach GUPPY. Dwa wały napędowe podtrzymywane były na zewnątrz kadłuba sztywnego przez wsporniki, przy czym jedynie dolna powierzchnia sterowa umieszczona była za dużymi wolnoobrotowymi śrubami napędowymi. Tak skonfigurowany układ napędowy zdolny był do nadania jednostkom tego typu prędkości 18,3 węzła w zanurzeniu oraz 15,5 węzła na powierzchni. Jednostki te mogły pływać w zanurzeniu bez użycia chrap przez 43 godziny z prędkością 3 węzłów, przy zasięgu 129 mil morskich z tą samą prędkością w zanurzeniu, albo 11,5 tys. mil z prędkością 10 węzłów na powierzchni. Układ napędowy uzupełniał system automatycznego zawisu, celem przeprowadzania cichych i energooszczędnych operacji podczas nasłuchu sonarowego.
Okręty typu "Tang" nie były jednak wolne od problemów technicznych. Należały do nich kłopoty z hydraulicznym systemem ładowania i wyładowywania torped z wyrzutni torpedowych. Niezbędne modyfikacje spowodowały wzrost wagi dziobowego przedziału torpedowego o 24 tony, co zaburzyło wzdłużną stabilność okrętu. W celu niwelacji tego efektu, niezbędne okazało się przedłużenie okrętów o 6 stóp (1,83 metra) do łącznej długości 268 stóp (81,7 metra) i w rezultacie wzrost wyporności nawodnej z 1575 do 1616 ton. Już wkrótce po wejściu do służby okrętu prototypowego ujawniły się bardzo duże problemy z ich gwiazdowymi silnikami Diesla. Niezwykła płaska konstrukcja tych silników i ich niewielka w porównaniu z konwencjonalnymi jednostkami napędowymi waga, czyniła je bardzo atrakcyjnymi dla zastosowania w krótkich jednostkach typu "Tang". Ich awaryjność jednak, w dużej mierze spowodowana wysoką prędkością obrotową (1400-1500 obrotów na minutę), była przyczyną konieczności częstego holowania okrętów do portu. Podwieszone pod tymi silnikami generatory elektryczne narażone były na częste zalewanie przeciekami oleju z silników, te zaś były dodatkowo bardzo głośne. Hałas w przedziale silnikowym często przekraczał 140 decybeli, znaczące też były wibracje. W tej sytuacji, po krótkim czasie eksploatacji w czterech pierwszych jednostkach tego typu wymieniono cztery silniki „pancake” na 3 konwencjonalne 10-cylindrowe silniki Diesla Fairbanks-Morse 38D8-1/8, co wymagało przecięcia jednostek i wstawienia dodatkowej sekcji o długości 9 stóp (2,7 metra). Ostatnie dwa okręty typu "Tang" zostały od początku wybudowane z silnikami wysokoprężnymi Fairbanks-Morse.
Na skutek przeprowadzonych modyfikacji, ostateczna długość okrętów typu "Tang" wynosiła 82,06 metra, szerokość 8,28 metra, zaś zanurzenie 5,5 metra, przy wyporności nawodnej 1821 ton i podwodnej 2260 ton. Niezwykle istotną cechą okrętów podwodnych typu "Tang" był wzrost testowej głębokości zanurzenia do 700 stóp (215 metrów), co stanowiło wzrost o 75% względem poprzedników – jednostek wcześniejszych typów "Balao" i "Tench". Uwzględniając standardowy w tym czasie w amerykańskiej marynarce margines bezpieczeństwa 1,5, przewidywana głębokość implozji kadłuba (zmiażdżenia kadłuba pod wpływem ciśnienia otaczającej go wody) wynosiła 1100 stóp (335 metrów).
Zestaw sensorów akustycznych stanowił aktywny układ sonarowy BQS-4 i pasywny układ BQR-2 z 48 hydrofonami umieszczonymi w kopule pod przednią częścią kilu, stanowiący kopię zastosowanego na jednostkach typu "XXI" niemieckiego sonaru GHG. Pierwotnie jednak rolę sonaru aktywnego pełniły układy QHB-1 osłonięte kopułami na przedniej części pokładu oraz pod kilem. Osobne sonary aktywne zostały następnie zastąpione przez nadajnik BQS-4 umieszczony w antenie BQR-2. W toku modernizacji, jednostki SS-563, 565, 567 – wszystkie wybudowane w Portsmouth – oraz 568 otrzymały pasywny sonarowy miernik odległości PUFFS ("Passive Underwater Fire-Control Feasibility System") o zasięgu 9 mil morskich.
Zarządzanie i kontrolę ognia torpedowego zapewniał układ kontroli ognia Mk 101, rozmieszczony wzdłuż prawej burty za stacją kontroli sonaru, wraz z pozostałym wyposażeniem elektronicznym w postaci radaru AN/BPS-12 oraz urządzeń ostrzegawczych o omieceniu wiązką radarową WLR-1, WLR-3 i WLR-10 oraz BRD-6. Okręty tego typu różniły się jednak między sobą. Niektóre wyposażone były w dwa peryskopy (po jednym na każdej stronie), inne zaś – jak „Trout” – miały peryskopy zgrupowane w tandemie.
Uzbrojenie.
Uzbrojenie okrętów stanowiły początkowo 22 torpedy Mark 27 Mod 4, których podstawowy model został wprowadzony do służby w 1944 roku jako broń przeznaczona do zwalczania okrętów eskorty. Wersja Mod 4 tych torped była pierwszą amerykańską torpedą okrętów podwodnych zdolną do ataku na zanurzone jednostki podwodne przeciwnika. W późniejszym czasie, torpedy Mk 27 Mod 4 zostały w jednostkach "Tang" zastąpione torpedami Mk 37. Niektóre opracowania wskazują na możliwość przenoszenia przez jednostki tego typu 26 torped, jednakże jedynie 22 z nich były torpedami bojowymi, pozostałe zaś cztery stanowiły ich odmiany przeznaczone do prowadzenia działań w charakterze środków mających na celu zmylenie przeciwnika i jego uzbrojenia (ang. "countermeasures"). 6 torped przechowywanych było w wyrzutniach, pozostałe 16 stanowiło zapas. Dziób jednostek wyposażono w 6 wyrzutni torpedowych Mark 43 kalibru 533 mm, na rufie zaś umieszczono dwie mniejsze wyrzutnie typu Mark 45 o wymiarach 12 × 120 cali (304 × 3048 mm) przeznaczone do wystrzeliwania pozoratorów. „Trout” oraz „Harder” wyposażone były odpowiednio w wyrzutnie Mark 45 i Mark 46. Wyrzutnie Mk 43 i Mk 45 były wyrzutniami hydraulicznymi, natomiast z wyrzutni Mk 44 i Mk 46 torpedy pozoracyjne wypływały swobodnie. Każda z tych wyrzutni oprócz jednej torpedy pozoracyjnej miała jedną torpedę tego rodzaju w zapasie. Jak wskazują listy wyposażenia, „Trigger”, „Trout” oraz „Harder”, służące w Submarine Squadron 4 (SUBRON 4) z bazą w New London, zostały wyposażone w ręczne zestawy naprowadzanych na podczerwień rakietowych pocisków przeciwlotniczych FIM-43 Redeye. Ówczesne dokumenty nie zawierają jednak informacji o tego rodzaju uzbrojeniu w jednostkach służących w innych bazach.
Budowa okrętów.
Opracowanie szczegółowego projektu jednostek typu "Tang" powierzono stoczni Portsmouth Naval Shipyard, w niej też wybudowano okręt wiodący (prototypowy) tej serii jednostek, USS „Tang”. Stocznia ta wybudowała również zwodowany 16 października 1951 roku USS „Wahoo” oraz „Gudgeon”, spuszczony na wodę 11 maja 1952 roku. Budowę trzech innych jednostek tego typu: „Harder” (wodowanie: 14 czerwca 1951 r.), „Trout” (21 sierpnia 1951 r.) oraz „Trigger” (3 grudnia 1951 r.), powierzono stoczni Electric Boat, przy czym na podział zamówienia pomiędzy dwie stocznie wpłynął w znacznej mierze zamiar zachowania zdolności produkcyjnych jak największej liczby stoczni.
W celu uczczenia okrętów i załóg, wszystkim jednostkom tego typu nadano nazwy amerykańskich okrętów podwodnych, które zostały zatopione w trakcie drugiej wojny światowej, odpowiednio USS „Tang” (SS-306) typu "Balao", USS „Trigger” (SS-237), „Wahoo” (SS-238) i „Harder” (SS-257) wszystkie typu "Gato" oraz USS „Trout” (SS-202) i „Gudgeon” (SS-211) typu "Tambor".
Budowa sześciu okrętów tego typu zakończyła produkcję w Stanach Zjednoczonych okrętów o pierwszo- i drugowojennym rodowodzie. Inne jednostki podwodne, wybudowane w czasie wojny, które zachowały się w dobrym stanie technicznym i nie zostały po wojnie wycofane ze służby, przeszły modernizacje GUPPY, które poprawiły ich zdolność pływania podwodnego, zaś prowadzony w latach 50. XX wieku program badawczy "Albacore" doprowadził do powstania całkowicie nowej, rewolucyjnej koncepcji okrętu podwodnego. Prowadzony równolegle już od 1939 roku program badawczy nad systemem napędu jądrowego oraz rezultaty eksperymentów z USS „Albacore”, doprowadziły do podjęcia w 1956 roku przez szefa operacji morskich admirała Arleigha Burke`a decyzji o całkowitym przerwaniu budowy okrętów podwodnych z napędem innym niż jądrowy. Położyło to ostatecznie kres amerykańskim programom rozwoju napędu niezależnego od powietrza dla okrętów podwodnych prowadzonym i finansowanym przez rząd USA. Badania prywatne jednak nie zostały przerwane, a ich rezultaty zostały już wkrótce wykorzystane m.in. w programie kosmicznym Apollo, w postaci zasilania energią z ogniw paliwowych.
Służba.
Wszystkie jednostki typu weszły do służby w United States Navy między październikiem 1951 roku a listopadem 1952 roku. „Gudgeon” pełnił rutynową służbę w składzie Floty Pacyfiku, operując z Pearl Harbor. Z tego portu wypłynął 8 lipca 1957 roku w rejs dookoła świata, stając się pierwszym amerykańskim okrętem podwodnym, który opłynął cały glob. Rejs zakończył się 21 lutego 1958 roku po 8 miesiącach podróży i przepłynięciu 25 000 mil morskich. Później aż do 1983 roku okręt prowadził rutynowe działania ZOP, operacje specjalne i szkoleniowe.
USS „Tang” operował głównie na wodach Pacyfiku, prowadząc działalność szkoleniową i patrolową, w tym dla Japońskich Morskich Sił Samoobrony, marynarki wojennej Tajwanu, sił morskich SEATO oraz marynarki amerykańskiej. W 1978 roku przepłynął do bazy New London w Groton na wschodnim wybrzeżu, gdzie pełnił rolę szkoleniową dla irańskiego personelu oraz amerykańskiej Floty Atlantyku.
USS „Trigger” operował z New London oraz Charleston, prowadził także operacje arktyczne towarzysząc USS „Nautilus” z napędem jądrowym. Uczestniczył także w manewrach morskich NATO „Strikeback” oraz „Fishplay”. W latach 60. pływał na Morzu Śródziemnym w składzie VI Floty, na początku lat 70. prowadził testy torpedy Mk 48. Później przepłynął na Pacyfik, prowadząc tam ćwiczenia z flotami Australii, Nowej Zelandii oraz Kanady. Prowadził także operacje specjalne. Od kwietnia 1973 roku w San Diego odbywało się na okręcie szkolenie włoskiego personelu. 10 lipca 1973 roku okręt został przekazany Włochom, gdzie służył jako „Livio Piomarta” (S-515) do 28 lutego 1986 roku.
USS „Wahoo” prowadził działalność głównie na wodach Oceanu Spokojnego, w tym w ramach VII Floty, a w połowie lat 60. z powodu incydentu w Zatoce Tonkińskiej zaangażowany został w operacje w pobliżu Wietnamu, gdzie wielokrotnie w następnych latach powracał. W ramach działalności szkoleniowej, wielokrotnie pełnił rolę zarówno okrętu-celu dla nawodnych sił ZOP, jak też sam prowadził działania przeciwpodwodne. Do 1976 roku służył następnie jako okręt szkolny dla przyszłych oficerów dowodzących okrętami podwodnymi. Od 15 listopada 1977 roku pełnił rolę szkoleniową dla personelu irańskiego, mającego objąć siostrzany okręt USS „Trout”. Sam „Wahoo” był także przeznaczony dla Iranu, jednakże plany te zostały anulowane 31 marca 1979 roku z powodu rewolucji islamskiej w tym kraju. W konsekwencji 27 czerwca 1980 roku został wycofany ze służby w marynarce amerykańskiej i zatopiony jako okręt-cel. USS „Trout” uczestniczył w ćwiczeniach symulowanych ataków torpedowych w operacjach przeciwpodwodnych (ZOP), a także prowadził operacje polarne wraz z siostrzanym „Harderem”. Brał także udział w organizowanych przez Bureau of Ships testach wytrzymałości na wstrząsy powodowane bliskimi eksplozjami przeciwpodwodnych materiałów wybuchowych. Kilkakrotnie był też rozmieszczany zarówno w ramach sił na Morzu Śródziemnym, jak i Pacyfiku. 19 grudnia 1978 roku zakończył służbę, po czym został skreślony z listy okrętów marynarki.
Wkrótce po wejściu do służby, „Harder” wykonał swój pierwszy 1000-milowy rejs w zanurzeniu, płynąc na chrapach z New London do Nassau na Wyspach Bahama. Prowadził głównie działalność treningową w zwalczaniu okrętów podwodnych, ćwicząc także w Europie z Bundesmarine. Uczestniczył także w testach rakietotorped przeciwpodwodnych RUR-5 ASROC i innych systemów ZOP.
USS „Tang”, „Wahoo” oraz „Trout” przeznaczone były do sprzedaży Iranowi, jednak rewolucja islamska w tym kraju stanęła na przeszkodzie tym planom. „Wahoo” oraz „Trout” zakończyły wobec tego służbę w latach 1978 i 1980. „Tang” wraz „Gudgeonem” zostały wydzierżawione Turcji, gdzie oba okręty służyły jako „Piri Reis” oraz „Hizir Reis”. Ten drugi zakończył ostatecznie służbę w roku 2004. „Piri Reis” pełni dziś rolę okrętu-muzeum. USS „Trigger” oraz „Harder” zostały w latach 1973-1974 sprzedane Włochom, gdzie służyły jako „Livio Piomarta” oraz „Romeo Romei”, kończąc służbę odpowiednio w 1986 i 1988 roku.

</doc>
<doc id="1613248" url="https://pl.wikipedia.org/wiki?curid=1613248" title="Derkuł">
Derkuł



</doc>
<doc id="1613252" url="https://pl.wikipedia.org/wiki?curid=1613252" title="RAS">
RAS



</doc>
<doc id="1613254" url="https://pl.wikipedia.org/wiki?curid=1613254" title="Ballada o Sałapatku">
Ballada o Sałapatku

Ballada o Sałapatku – polski krótkometrażowy film biograficzny (dokument) z 1996 roku w reżyserii Jakuba Skoczenia i z jego scenariuszem. Skoczeń za film ten otrzymał Brązowego Lajkonika na Ogólnopolskim Festiwalu Filmów Krótkometrażowych w Krakowie w 1997.
Bohaterem film jest Jan Sałapatek walczący z UB. Opowiadają o nim mieszkańcy Beskidów.

</doc>
<doc id="1613256" url="https://pl.wikipedia.org/wiki?curid=1613256" title="Karłatka">
Karłatka



</doc>
<doc id="1613257" url="https://pl.wikipedia.org/wiki?curid=1613257" title="Stéphane Pignol">
Stéphane Pignol

Stéphane Jean François Pignol (ur. 3 stycznia 1977 w Aubagne) – piłkarz francuski grający na pozycji obrońcy.

</doc>
<doc id="1613261" url="https://pl.wikipedia.org/wiki?curid=1613261" title="Chamaerops humilis">
Chamaerops humilis



</doc>
<doc id="1613262" url="https://pl.wikipedia.org/wiki?curid=1613262" title="Jak słońce">
Jak słońce

Jak słońce to zbiór opowiadań indyjskich wybranych przez R.Frelka: tłumaczenie z angielskiego: Z. Kierszys i T.J. Dehnej. Wydawnictwo "Książka i Wiedza", 1966 rok. Tytuł zbioru jest tytułem jednego z opowiadań R.K. Narayana.
Khwaja Ahmad Abbas.
"1000 nocy na łożu z kamieni" (One Thousand Nights on a Bed of Stones).
Dwudziestoparoletni, ufny chłopak przyjeżdża z Uttar Pradesh do Bombaju. Z kilkoma rupiami w kieszeni, świadectwem ukończenia szkoły i nadzieją na sukces. Daremnie całymi dniami szuka pracy. Nie chcąc być ciężarem dla przyjaciela znajomego, u którego nocuje, po miesiącu zaczyna spać na ulicy. Okradziony już pierwszej nocy, podgryzany przez szczury śpi to naprzeciwko banku, to hotelu "Taj Mahal". Leżąc na ulicy podgląda wielki świat. Potem kolejne miejsce. Pod mostem przykryty plakatem filmowym. Coraz słabszy, coraz bardziej bezsilny. Nadzieja powraca do jego serca, gdy obok niego znajduje na chodniku nocleg bezdomna dziewczyna Champa ze swoim psem Moti.
"Wróble" (Sparrows).
Ciężko pracujący na roli muzułmanin Rahim Khan nienawidzi całego świata. We wszystkich wzbudza też strach lub złość. Bije swoje woły, bije dzieci sąsiadów. Od jego gniewu i ciężkiej ręki kolejno uciekło dwóch synów: Nuru i Bundu. Pewnego dnia nie zastaje też w domu bitej i dręczonej wciąż żony. Pojechała do brata, ale Rahim wie, że nigdy do niego nie wróci. Samotnie wspomina ostatnie 30 lat, które butnego, pełnego nadziei chłopca uczyniły zgorzkniałym wrogiem siebie i innych. Przypomina sobie, jak kolejno odbierano mu nadzieje na wymarzoną pracę w cyrku, na ślub z ukochaną hinduską Radhą, a w końcu moment, gdy uwięziony decyzjami ojca przysiągł światu zemstę. "Wesoły poczciwiec przemienił się w znienawidzoną przez wszystkich bestię". Czy to wspomnienia, czy nagle ciążąca mu samotność sprawiły, że Rahim po raz pierwszy od lat powstrzymuje się przed wyżyciem swego gniewu na kimś. Ogarniając chatę zawahał się przed strąceniem gniazda z pisklętami wróbli i ta jedna decyzja wstrzymania się od naturalnego dotychczas dla niego niszczenia, zaczyna zmieniać jego serce. Pustkę chaty wypełnia obecność czwórki wróbli. W Rahimie budzi się troskliwość wobec swoich przyjaciół, szczególnie wobec dwójki młodych, które nazywa Nuru i Bundu.
"Niedoręczony list" (Dead Letter).
Sudhir Saxena, urzędnik Indian Civil Service to człowiek, któremu ludzie zazdroszczą szczęścia. Dobra posada, pozycja w społeczeństwie, piękna, wykształcona zona i troje dzieci: Randhir, Usha i Shanti. Jedyne czego brakuje Sudhirowi, to miłość żony. Jej wiecznie posłuszna i obojętna zgoda na wszystko budzi w nim niedosyt. Pewnego dnia do Bimli przychodzi list, który wyjaśnia Sudhirowi tajemnicę jej obojętności.
S. Muzumdar – "Tron świętego męża" (The Holy Man's Seat).
Historia Gangadasa, sługi Gangesu, który od trzech pokoleń pali zwłoki nad rzeką byle jak odprawiając obrzędy pogrzebowe. Z pozoru pobożnie poruszając ustami podczas modlitw za zmarłych, myśli tylko o zyskach. Naprawdę szczerze modli się tylko o epidemię, która dla niego oznacza wiele trupów do spalenia. Pewnego dnia w jego życiu pojawia się pustelnik. Wyrzucając mu krzywdy jakie uczynił tysiącom zmarłym zaniedbując wobec nich rytuał pogrzebowy, domaga się od niego świeżych zwłok, z których chce dla siebie uczynić tron do medytacji.
Tara Shankar Bandyopadhyay – "Zaklinacz wężów" ( The Snake- Charmer) – opow. bengalskie.
Kulawy Shek odrzucający ludzi swoim wyglądem ma tylko jedną miłość – węże. Gdy zdobędzie węża, zarabia świetnie jako zaklinacz, rozrzutnie kupując sobie opium, ganję i trunki. Jego żona Zobeida Bibi znosi go takim, jaki jest, ale gdy raz przychodzi on otulony wężem, całując go w pysk, ozdabiając kolczykiem, ogarnia ją wzburzenie. Oszołomiona patrzy, jak Shek cynobrową farbą znaczy łeb kobry czyniąc ją swoją drugą żoną. Pewnego dnia chatę wypełnia nowy zapach. Dojrzała do połączenia się z samcem kobra, zaczyna go przyzywać zapachem.
Ghulam Rabani Sindhi – "Potop" (The Deluge) – opow. w sindhi.
Historia biednego chłopa Isy, który z żoną i dziećmi żyje na obwałowaniu kanału. Często głodny, męczony przez moskity, lecząc dzieci z malarii, przenosząc się w czas powodzi na wyżej położone rejony. Mimo to pogodzony z losem. Podczas jednej z takich powodzi zostaje przymuszony przez miejscowego bogacza Waderę do budowania wału chroniącego jego dom przed wzbierającymi groźnie wodami.
Mulk Raj Anand – "Kłamca" (The Liar).
Stary myśliwy, Labhu to urodzony gawędziarz. Kłamstwa dodają kolorytu jego opowiadaniom. Historie Labhu przekazuje nam zasłuchany w jego słowa chłopiec. Pewnego dnia Labhu został zatrudniony podczas wyprawy łowieckiej w Himalaje. Z podróży tej wraca przemieniony, milczący, mówiący do siebie, na ludzi patrzący wilkiem. Lojalny wobec niego chłopiec próbuje przedrzeć się przez nieufność gawędziarza.
Raj Gill – "Ciocia Sukho" (Aunty Sukho).
To historia Sukho, którą jako pannę poślubioną Babu Harnam Singhowi wioska przyjmuje szyderstwami, kpiąc z pazerności jej rodziców. Wkrótce jednak charakter Sukho każe wszystkim zapomnieć o tym, że weszła w społeczność wioski jako wyśmiewana sprzedana panna młoda. Jej dyskrecja, gotowość do pomocy, umiejętność słuchania zjednują Sukho serce wioski. Ale gdy zaledwie po kilku latach małżeństwa zostaje wdową z dwoma synkami początkowe współczucie zastępuje powszechne oburzenie. Ludzie nie mogą pojąć, czemu Sukho nie chce szukać oparcia w mężczyźnie poślubiając następnego. Napastowana zaczyna chodzić z lathi, kindżałem sikhów. Odwaga, waleczność i cięty język Sukho znów pozwolają jej odzyskać miejsce w społeczności. Staje się nie do zastąpienia w radach, w krytycznym odsłanianiu prawdy i w pomocy, także przy chorych, a potem i umierających. Jednak jej częsta obecność przy łożu tych, którzy odchodzą, budzi w ludziach przesądny strach. Ciocię Sukho zaczęto kojarzyć ze śmiercią.
Achntya Kumar Sen-Gupta – "Nurbanu" (The Divorcee- opow. bengalskie).
W szczęśliwym dotychczas, choć przeżywanym w biedzie, muzułmańskim małżeństwie Kurmana u Nurbanu dochodzi do konfliktu. Kurman czuje się zazdrosny o Nurbanu uwodzoną i obsypywaną podarunkami przez swego pracodawcę. Kolorowe wstążki, szklane bransoletki. Zrywane, tłuczone. Potem odkupywane przez męża i ze łzami nakładane na ręce żony. To tkliwość, to zazdrość. Mimo że Nurbanu ze wstrętem unika zalotów Ukkiladi, Kurman fałszywie odczytawszy scenę spotkania żony z bogaczem, w gniewie krzyczy do niej trzykrotnie słowo "Talak, talak, talak". Rada wioski, panczajat, uznaje, że zgodnie z muzułmańskim prawem rozwodowym Nurbanu przestaje być żoną Kurmana. Żałujący swego gniewu mąż daremnie próbuje cofnąć wypowiedziane słowa. Decyzją rady starszyzny wioski może ponownie poślubić Nurbanu, ale dopiero wtedy, gdy po trzech miesiącach iddat, czystości poślubi ona kogoś i ten ktoś się z nią od razu rozwiedzie. Uszczęśliwiony nadzieją na odzyskanie ukochanej żony Kurman słyszy, że mężczyzną gotowym ją poślubić jest... Ukiladdi.
C. V. Raghavan – "Bransolety" (Bangles)- opow. tamilskie.
Sridhar i Malathi po uzgodnieniu horoskopów i wróżbie kwiatów potwierdzającej wybór rodziców, wymieniwszy się w świątyni girlandami stają się mężem i żoną. Nie pozwalając Malathi nosić bransolet miedzianych Sridhar wciąż obiecuje jej złote. Na razie pieniądze potrzebne są jednak na co innego. Nie mogąc się doczekać upragnionych ozdób, zmęczona tłukącymi się tanimi bransoletami ze szkła Malathi sama kupuje sobie kauczukowe. Gdy wreszcie w tamilskie święto lamp Kathikai Deepam Sridhar zdobywszy się na zakup złotych bransolet wraca do żony, zaskakuje go panująca w domu ciemność.
K. T. Mohammad – "Oczy" (Eyes) – opow. malajalam.
Kulawy, oszpecony dziobami po ospie muzułmanin Abdulla kuli się od wyzwisk: "pokraka, czarna małpa!". Od jego brzydoty odwraca się każda twarz. Goni go cudzy śmiech. Matka daremnie szuka kogoś, kto chciałby poślubić Abdullę. Udręczona troską umiera. Ale samotność Abdulli wreszcie się kończy. Zdobywa on miłość hinduski Leeli. Tylko niewidoma żebraczka patrząc na niego nie oczyma, ale sercem obdarza go głęboką miłością. Bez swatów, bez kapłana sami sobie ślubują żyć razem aż do śmierci. Pewnego dnia okazuje się, że ślepotę Leeli można uleczyć. Abdulla boi się powiedzieć o tym żonie. Boi się, że patrząca na niego dotychczas sercem Leela porzuci go.
Khushwant Singh.
"Gwałt" (The Rape).
Rozżalony Dalip Singh pielęgnuje swój gniew wobec stryja Bantu Singha. Zabiwszy mu ojca stryj wydziedziczył go z ojcowizny, uczynił z niego ciężko harującego nędzarza. Teraz Dalip spode łba podglądając syte życie stryja czuje wściekłość. Ale nie tylko. Widok córki stryja, zmysłowej Bindo budzi jego pożądanie. Wraz z rosnącym upałem, rośnie wściekłość i pożądanie Dalipa. Pewnego razu chłopak zastawszy Bindu samą nad strumieniem, gwałci ją. Cała wioska słucha z napięciem rozprawy. Zrozpaczony, osaczony Dalip przekonuje sąd, że Bindu sama tego chciała. Pada pytanie "czy przyszłaś do oskarżonego z własnej woli?".
"Kiedy sikh spotka sikha" (When Sikh Meets Sikh).
"Kiedy sikh spotyka sikha obydwaj mówią "Sut Sree Akal, co znaczy "Bóg jest prawdą". Często jeden z nich zaczyna donośnym głosem "Wah guru jee ka Khalsa" (sikhowie są wybrani przez Boga), drugi zaś kończy jeszcze głośniej: "Wah guru jee kee Fateh" (a zwycięstwo będzie z naszym Bogiem). Od tych słów zaczyna się historia spotkania autora z Narinjanem Singhem, ex-farmerem z Pendżabu, zapaśnikiem z Toronto.
"Zamieszki" (The Riot).
Wyludnione miasto. Zamknięte sklepy, zaryglowane domy. Po ulicach włóczy się suka Rani, która od lat rodzi swoje szczeniaki w obejściu hinduskiego sklepikarza Rama Jawaya. Mimo sfory uganiających się za nią psów pozostaje w czas rui wierna Motiemu, psu, który jest dumą muzułmanina Ramzana. Teraz jednak z powodu godziny policyjne właściciel zamknął psa. Słysząc jej poszczekiwanie Moti wyrywa się swemu panu i gna przez puste ulice miasta. Ramzan chwytając do obrony nóż biegnie złapać swego ulubieńca. Gdy sfora z ujadaniem zaczyna walczyć o sukę tuż przed sklepem Rama, ten umęczony czuwaniem nad swym mieniem i strachem przed muzułmanami wyskakuje z domu i rzuca w psy kamieniem.Kamień trafia w nadbiegającego Ramzana. Ten z krzykiem "mordują!" wyciąga zza koszuli nóż. Miasto ogarnia krzyk. W ciemności błyskają dzidy, noże, siekiery, leje się nafta, buchają płomienie. Zaczyna się wzajemna rzeź hindusów, muzułmanów i sikhów.
R.K. Narayan.
"Dzień astrologa" (The Astrolger's Day).
Z czołem pomazanym świętym popiołem i cynobrem. W szafranowym turbanie, "z błyskiem skupienia wypatrującym klienta, ale przez ludzi odbieranym jako przejaw proroczych natchnień" astrolog całymi godzinami ciężko pracuje przepowiadając ludziom przyszłość. Nie ma wiedzy tajemnej, nie zna nawet swojej przyszłości, ale w ciemności uliczki wysłuchawszy zwierzeń domyśla się tego, co ludzi boli, i tego, co pragną usłyszeć. Pewnego razu zaczepiony przez niego człowiek, rzuca mu wyzwanie. Obiecuje mu dużo pieniędzy, ale nic nie mówiąc o sobie, chce usłyszeć coś znaczącego. Gdy astrolog w błysku zapałki widzi jego twarz, przerażony nie chce mieć z nim nic do czynienia. Przymuszony przez obcego z twarzą z lękiem skrywaną w ciemności, astrolog opowiada mu historię łączącej ich w przeszłości zbrodni.
"Za pół rupii" (Half – a Rupee Worth).
Subbiah od dziecka przyuczał się u ojca do prowadzenia sklepiku. Z początku czuł się wśród worków z ryżem jak uwięziony, marzył o rojnych ulicach, kinie, meczach, ale z czasem zaczął widzieć w życiu tylko ryż. "O ryżu śnił, o ryżu myślał, o ryżu mówił". Wzbogacony coraz mniej liczył się z ludźmi. Błaganie pewnego człowieka o garstkę ryżu dla chorej rodziny zadecydowało o radykalnej zmianie w życiu Subbiaha.
"Polowanie na człowieka" (Man-Hunt).
Od miesięcy daremnie szukający w Madrasie pracy Sankar z Tandżore wpada na pomysł szybkiego zarobienia większej sumy pieniędzy. Ze zdjęciem wydartym z gazety szuka po całym mieście zaginionego E.D. Gopalkrisznana. Gdy wreszcie wpada na człowieka z fotografii, okazuje się, że odnaleziony sam kogoś szuka.
"Cudowne dziecko" (The Performing Child).
Rodzice małej Kutti wiążą z nią wielkie nadzieje. Jej śpiew na cześć Kriszny zachwycił w przedszkolu dwoje ludzi szukających młodych talentów do filmu. Ojciec, który wciąż zamartwia się o pieniądze na kształcenie Kutti, na spłatę rat za mieszkanie jej siostry ożywia się licząc, że talent Kutti pomoże im rozwiązać tyle problemów. Ale małej dziewczynce nie podobają się ludzie, którzy każą jej się ubierać i czesać tak, jak nie lubi. Gdy przychodzą do niej, Kutti znika.
"Jak słońce" (Like The Sun).
"Prawda jest jak słońce razi i oślepia każdego, kto patrzy jej prosto w oczy", myśli nauczyciel Sekhar. Postanawia on pewnego razu zrobić eksperyment. Chce przez jeden dzień głosić i przyjmować prawdę bez względu na konsekwencje. Już rano powiedzenie żonie, że przygotowane przez nią jedzenie mu nie smakuje, naraża go na jej gniew. Prawdziwa jednak próba czeka go dopiero w szkole. Jego przełożony, dyrektor szkoły zaprasza go do domu oczekując od niego jako miłośnika i znawcy muzyki oceny. Przekonany o swoim talencie torturuje uszy Sekhara swoim śpiewem. Skończywszy spodziewając się pochwały dopytuje swego podwładnego, co ten sądzi o jego śpiewie.

</doc>
<doc id="1613267" url="https://pl.wikipedia.org/wiki?curid=1613267" title="Zooolimpiada">
Zooolimpiada

Zooolimpiada (ang. "Zoo Olympics") - serial animowany produkcji francuskiej emitowany w Polsce na kanale TVN w paśmie "Bajkowe kino". Istnieje również bardzo podobny serial tego samego autora pt. "Puchar Zoo". Ma także 52 odcinki. Rok produkcji 1994.
Fabuła.
Serial przedstawia przeróżne dyscypliny sportowe na olimpiadzie. W zawodach stratują jedynie zwierzęta. Komentował Jan Wężyk.
Wersja polska.
Opracowanie: na zlecenie Canalu+ – STUDIO START W ŁODZI
W roli głównej wystąpił: Mariusz Siudziński jako komentator Jan Wężyk
Spis odcinków.
Oto tytuły niektórych odcinków:

</doc>
<doc id="1613268" url="https://pl.wikipedia.org/wiki?curid=1613268" title="Bardzo krótki strajk">
Bardzo krótki strajk

Bardzo krótki strajk – polski film dokumentalny, fabularyzowany z 2007 roku. Reżyserem i autorem scenariusza jest Grzegorz Królikiewicz. Strajk trwał od 14 do 15 grudnia 1981 roku. Był to protest studentów Uniwersytetu Łódzkiego przeciw wprowadzeniu stanu wojennego w Polsce. Zakończył się brutalną interwencją ZOMO. 
Opis.
Film jest próbą opisu strajku okupacyjnego, studentów Uniwersytetu Łódzkiego protestujących przeciwko wprowadzeniu 13 grudnia stanu wojennego w Polsce. Strajk trwał tylko 32 godziny, niespełna dwa dni, od 14 do 15 grudnia 1981 roku. Zakończył się brutalną interwencją ZOMO. Żeby uchwycić genezę strajku, grudniowego reżyser przybliża przyczyny wcześniejszego strajku studenckiego ze stycznia i lutego 1981 roku, w czasie którego Łódź stała się studencką stolicą Polski. 
29 stycznia 1981 roku rozpoczął się w Łodzi 29-dniowy strajk studencki, w którym wzięło udział 10 tysięcy młodych ludzi. Zapoczątkowała go grupa studentów wydziału prawa i administracji Uniwersytetu Łódzkiego. W połowie lutego wybuchły strajki solidarnościowe na innych uczelniach w kraju, m.in. w Poznaniu, Krakowie i Warszawie. Po negocjacjach z władzami sąd zarejestrował Niezależne Zrzeszenie Studentów, a uczelnie uzyskały autonomię. Strajkujący wywalczyli także prawo współdecydowania o życiu uczelni, studia przedłużono do pięciu lat, zniesiony został przymus nauczania języka rosyjskiego. Rozszerzono także program nauczania filozofii, w bibliotekach dostępne stały się zakazane dotąd książki, a paszporty można było trzymać w domu. 
Film jest złożony zarówno z wypowiedzi bohaterów i świadków tamtych wydarzeń, archiwaliów, jak i sekwencji inscenizowanych. Aby oddać atmosferę tamtych wydarzeń, zainscenizowano kilka trudnych scen zbiorowych takich jak, akcja pacyfikacyjna ZOMO na skrzyżowaniu Składowej, Uniwersyteckiej i Narutowicza z udziałem kilkuset osób, oddziałów wojska, ZOMO, samochodów i wozów opancerzonych, wdarcie się oddziałów ZOMO do gmachów Rektoratu i Wydziału Prawa, inscenizacja brutalnego przerwania uczelnianego posiedzenia egzekutywy PZPR w Rektoracie, interwencja ZOMO w Dziekanacie Wydziału Prawa, dewastacja wnętrza i sprzętów w Rektoracie. 
Królikiewicz zaprosił do udziału w filmie zarówno liderów Niezależnego Zrzeszenia Studentów, którzy byli inicjatorami strajku, jak i dzisiejszych studentów, również członkowie NZS, którzy w formie psychodramy dokonali próby zrekonstruowania strajku, w którym doszło do masakry i prawdopodobnie do śmierci studentki, aby oddać ducha czasu, tamtej odwagi i poświęcenia. 
Informacje dodatkowe.
Premierowy pokaz filmu odbył się 2 czerwca 2007 roku w Sejm Rzeczypospolitej Polskiej. Projekcję zorganizowały wspólnie Narodowe Centrum Kultury, Niezależne Zrzeszenie Studentów (NZS) Regionu Łódzkiego i Stowarzyszenie Niezależni RP. W pokazie filmu uczestniczyli minister nauki i szkolnictwa wyższego, Michał Seweryński oraz prezydent Łodzi, Jerzy Kropiwnicki.
W 2007 roku film był nominowany w kategorii Polskie Filmy Krótkometrażowe na 7. MFF Nowe Horyzonty. 
Obsada.
Goście.
W udziału w filmie zaprosił komentatorów i uczestników strajku okupacyjnego lub wydarzeń grudniowych:

</doc>
<doc id="1613269" url="https://pl.wikipedia.org/wiki?curid=1613269" title="Geosiatki">
Geosiatki

Geosiatki – rodzaj płaskich geosyntetyków, o prostopadłym układzie pasm tworzących oczka, umożliwiające współpracę siatki z gruboziarnistym kruszywem kamiennym na zasadzie „zazębienia”. Geosiatki produkowane są najczęściej z polipropylenu, polietylenu, poliestru, włókna szklanego lub poliwinyloalkoholu i mogą mieć postać włókien-pasm przeplatanych (o elastycznych węzłach), zgrzewanych, lub mieć strukturę jednorodnego rusztu powstałego wskutek ekstruzji (wyciskania) odpowiednio wyciętej folii (sztywne węzły – georuszty). Uaktywnienie funkcji wzmacniającej grunt w przypadku geosiatek polega w głównej mierze na wykorzystaniu sił wynikających z zazębienia żeber siatki i kruszywa (siły tarcia stanowią wartość drugorzędną), stąd konieczny jest właściwy dobór uziarnienia gruntu współpracującego w odniesieniu do wielkości oczek siatki. W przypadku konieczności zapewnienia geosyntetycznych funkcji separujących lub hydraulicznych, geosiatki muszą być użyte w połączeniu z geowłókninami, ewentualnie geotkaninami. W przypadku geosiatek używanych do wzmocnienia nawierzchni bitumicznych, muszą one mieć wydłużalności porównywalne z wydłużalnością mieszanek mineralno–asfaltowych, a więc nie przekraczające 3%.
Geosiatki jednokierunkowe.
Geosiatki wzmacniające wyróżniają się dużymi wytrzymałościami na rozciąganie w kierunku podłużnym przy niewielkich wydłużeniach, jak również (szczególnie w przypadku geosiatek poliestrowych), dużą wytrzymałością długookresową (ograniczone pełzanie). Stosowane są tam gdzie siły działają w jednym kierunku pn przy zbrojeniu stromych skarp lub nasypów drogowych.
Funkcje:
Efekty działania:
Zastosowania:
Dobór:
Przy doborze najważniejsze jest zwrócenie uwagi na wytrzymałość materiału oraz wielkości oczek, w powiązaniu z granulacją kruszywa użytego do współpracy z geosiatką.
Rodzaj węzłów (sztywne lub elastyczne) nie ma zasadniczego znaczenia dla pracy układu.
Geosiatki dwukierunkowe i trójkierunkowe.
Geosiatki wzmacniające wyróżniają się dużymi i w przybliżeniu równymi wytrzymałościami na rozciąganie w kierunku podłużnym i poprzecznym (diagonalnie przy trójkierunkowych) przy niewielkich wydłużeniach, jak również (szczególnie w przypadku geosiatek poliestrowych), dużą wytrzymałością długookresową (ograniczone pełzanie). Stosowane są do zbrojenia konstrukcji dróg oraz placów. 
Funkcje:
Efekty działania:
Zastosowania:
Dobór:
Przy doborze najważniejsze jest zwrócenie uwagi na wytrzymałość materiału oraz wielkości oczek, w powiązaniu z granulacją kruszywa użytego do współpracy z geosiatką.
Rodzaj węzłów (sztywne lub elastyczne) nie ma zasadniczego znaczenia dla pracy układu.
Geosiatki do wzmocnienia nawierzchni bitumicznych.
Geosiatki do wzmocnienia nawierzchni bitumicznych wyróżniają się dużymi i w przybliżeniu równymi wytrzymałościami na rozciąganie w kierunku podłużnym i poprzecznym przy wydłużeniach pozwalających na przejęcie sił rozciągających w mieszankach mineralno–asfaltowych (max. 3%). Mogą być produkowane z włókien szklanych, węglowych lub bazaltowych oraz być wstępnie powlekane bitumem.
Funkcje:
Efekty działania:
Zastosowania:
Dobór:
Przy doborze najważniejsze jest zwrócenie uwagi na wytrzymałość materiału, oraz jego wydłużalność (max.3%). Wskazane ze względów technologicznych jest stosowanie siatek wstępnie powlekanych bitumem.

</doc>
<doc id="1613270" url="https://pl.wikipedia.org/wiki?curid=1613270" title="Parafia św. Katarzyny PM w Turzy">
Parafia św. Katarzyny PM w Turzy

Parafia św. Katarzyny PM w Turzy – parafia rzymskokatolicka znajdująca się w diecezji tarnowskiej, w dekanacie ciężkowickim.
Od 2015 proboszczem jest ks. mgr Zenon Macko.
Historia.
Parafia w Turzy prawdopodobnie powstała już w 2. poł. XIV w., natomiast pierwsze wzmianki o jej istnieniu pochodzą dopiero z 1470 roku. Pierwszy drewniany kościół według tradycji istniał już w 1333 roku. Kolejne kościoły były również budowane z drewna, a ostatni z nich (z XVI lub XVII w.) przetrwał aż do 1912 roku. Obecny kościół zbudowany został z cegły w latach 1912–1916 według projektu i pod kierunkiem architekta Jana Grabowskiego, a jego konsekracji dokonał biskup tarnowski Leon Wałęga w 1928.

</doc>
<doc id="1613271" url="https://pl.wikipedia.org/wiki?curid=1613271" title="Marika Kallamata">
Marika Kallamata

Marika Kallamata (ur. 17 listopada 1930 w Fierze, zm. 22 grudnia 2019 w Tiranie) – albańska aktorka.
Życiorys.
W latach 1947-1950 pracowała jako przedszkolanka, a jednocześnie w domu kultury w Fierze kierowała dziecięcym zespołem baletowym. W 1950 ukończyła naukę w liceum artystycznym "Jordan Misja" w Tiranie. Od 1952 pracowała w Teatrze Ludowym (później przemianowanym na Teatr Narodowy) w Tiranie. Na tej scenie zagrała ponad 60 ról. W 1985 przeszła na emeryturę, ale nadal występowała sporadycznie na scenie narodowej.
Na dużym ekranie zadebiutowała w roku 1957. Zagrała w 25 filmach fabularnych, w większości były to role epizodyczne.
W 1982 została odznaczona Orderem Naima Frashëriego. Za swoją działalność artystyczną została uhonorowana tytułem Zasłużonego Artysty (alb. "Artist i Merituar").
Role filmowe.
Źródło.

</doc>
<doc id="1613272" url="https://pl.wikipedia.org/wiki?curid=1613272" title="Mieszaniec wegetatywny">
Mieszaniec wegetatywny

Mieszaniec wegetatywny, mieszaniec szczepieniowy – roślina powstała w wyniku wegetatywnego połączenia się tkanek (w wyniku uprzedniego szczepienia) lub komórek (w fuzji dokonywanej w hodowli "in vitro") dwóch różnych genetycznie osobników.
Nazewnictwo mieszańców wegetatywnych regulowane jest przez Międzynarodowy Kodeks Nomenklatury Roślin Uprawnych. Zgodnie z nim nazwy tego typu mieszańców powstają w wyniku połączenia nazw taksonów rodzicielskich wymienionych w porządku alfabetycznym za pomocą znaku dodawania "+" (mieszańce generatywne oznaczane są znakiem mnożenia "×"). W przypadku międzyrodzajowych mieszańców wegetatywnych nazwy taksonów rodzicielskich bywają łączone i poprzedzane znakiem dodawania. Wegetatywne mieszańce międzygatunkowe oznaczane są jak kultywary. 
Przykłady zapisu oznaczającego mieszańca wegetatywnego:

</doc>
<doc id="1613273" url="https://pl.wikipedia.org/wiki?curid=1613273" title="Retinoid">
Retinoid



</doc>
<doc id="1613274" url="https://pl.wikipedia.org/wiki?curid=1613274" title="Mieszaniec szczepieniowy">
Mieszaniec szczepieniowy



</doc>
<doc id="1613275" url="https://pl.wikipedia.org/wiki?curid=1613275" title="Talak">
Talak

Talak ( „opuszczenie, rozwód”) – formuła rozwodu w religii muzułmańskiej i opartym na niej prawie islamu. Mężczyzna przeprowadza rozwód wypowiadając trzykrotnie wobec żony słowa "talak, talak, talak", tj. „rozwodzę się z tobą”.

</doc>
<doc id="1613276" url="https://pl.wikipedia.org/wiki?curid=1613276" title="Ratha">
Ratha

Ratha, od sanskryckiego "ratha", „wóz” – forma architektoniczna w Indiach. Wywodzi się prawdopodobnie od starożytnego dwukołowego rydwanu z baldachimem, jako termin architektoniczny bardziej w znaczeniu „wieża”. Istnieją świątynie wyraźnie nawiązujące do formy wozu, osadzone na platformach z kołami, nazywane „ratha”. Najsławniejsze z nich to świątynia Słońca w Konarku oraz świątynia w Mahabalipuram.
Tradycja procesji wozów świątynnych wiozących wizerunki bóstw pozostaje wciąż żywa w niektórych rejonach Indii, zwłaszcza w Tamil Nadu i Orisie
Ciekawostka.
W dawnych wersjach szachów figurą wieży był rydwan. Przemiana w znaną nam wieżę nastąpiła w średniowieczu wraz ze stosowaniem wież oblężniczych, notabene budowanych na podwoziu wozu.

</doc>
<doc id="1613277" url="https://pl.wikipedia.org/wiki?curid=1613277" title="Javier Paredes">
Javier Paredes

Javier Paredes Arango (ur. 5 lipca 1982 w Oviedo) – hiszpański piłkarz grający na pozycji lewego obrońcy. Pochodzi z Oviedo i jest wychowankiem Realu Oviedo. Następnie występował w Realu Madryt Castilla oraz w Getafe CF. W 2007 roku odszedł do Realu Saragossa, z którym w 2008 roku spadł do Segunda División.

</doc>
<doc id="1613279" url="https://pl.wikipedia.org/wiki?curid=1613279" title="David Sauget">
David Sauget

David Sauget (ur. 23 listopada 1979 w Champagnole) – francuski piłkarz występujący na pozycji obrońcy. Obecnie jest zawodnikiem FC Sochaux.
Kariera klubowa.
Sauget karierę rozpoczynał w FC Sochaux. Nie zdołał jednak zadebiutować w barwach tego zespołu. W 2000 roku odszedł do czwartoligowego FC Rouen. Rok później przeniósł się do Besançon RC, grającego w Championnat National. W 2003 roku awansował z klubem do Ligue 2. W 2004 roku spadł jednak z zespołem do Championnat National. Wtedy Saguet odszedł z klubu.
Latem 2004 został zawodnikiem Bastii, grającej w Ligue 1. W tych rozgrywkach zadebiutował 27 listopada 2004 w wygranym 2:0 spotkaniu z SM Caen. W 2005 roku spadł z Bastią do Ligue 2. W Bastii jeszcze przez rok. W sumie zagrał tam 44 razy i strzelił 2 gole.
W 2006 roku trafił do pierwszoligowego AS Nancy. Pierwszy ligowy mecz zaliczył tam 5 sierpnia 2006 roku przeciwko AS Monaco (1:0). 30 września 2006 w wygranym 2:1 spotkaniu z RC Lens strzelił pierwszego gola w trakcie gry w Ligue 1. W sumie w Nancy Sauget spędził dwa sezony. W tym czasie rozegrał tam 53 ligowe spotkania i zdobył 2 bramki.
W 2008 roku podpisał kontrakt z innym pierwszoligowcem - AS Saint-Étienne. Ligowy debiut w barwach tego zespołu zaliczył 30 sierpnia 2008 w przegranym 0:1 meczu z Lyonem. W Saint-Étienne przez rok Sauget zagrał 13 razy. Latem 2009 roku odszedł do Grenoble Foot 38, również grającego w Ligue 1. Zadebiutował tam 19 września 2009 w przegranym 0:4 meczu ze Stade Rennais.
On jest bratem Camel Meriem, gracz OGC Nice.
Latem 2010 roku Sauget przeniósł się do FC Sochaux.

</doc>
<doc id="1613282" url="https://pl.wikipedia.org/wiki?curid=1613282" title="Boletus impolitus">
Boletus impolitus



</doc>
<doc id="1613286" url="https://pl.wikipedia.org/wiki?curid=1613286" title="ABX">
ABX



</doc>
<doc id="1613291" url="https://pl.wikipedia.org/wiki?curid=1613291" title="Skażenie">
Skażenie



</doc>
<doc id="1613292" url="https://pl.wikipedia.org/wiki?curid=1613292" title="Józef Szolc-Wolfowicz">
Józef Szolc-Wolfowicz

Józef Szolc-Wolfowicz (ur. w XVI wieku, zm. w 1626 albo 1627) – polski malarz, autor obrazu Matki Boskiej Łaskawej z Katedry Łacińskiej we Lwowie, otoczonego już w XVII w. kultem wśród wiernych Kościoła katolickiego.
Gdy 19 czerwca 1598 zmarła jego piętnastoletnia siostrzenica Katarzyna Domagaliwiczówna, stworzył temperą na desce epitafium na jej grób. Obraz przedstawiał Matkę Boską z Dzieciątkiem, siedzącą na tronie, otoczoną aniołami, spoglądającą na panoramę miasta i pogrążoną w modlitwie Kasię. Obrazowi przyznawano cudowną moc, został wkrótce umieszczony w specjalnie wybudowanej dla niego kaplicy. Modlił się przed nim m.in. król Jan II Kazimierz Waza.

</doc>
<doc id="1613295" url="https://pl.wikipedia.org/wiki?curid=1613295" title="Māris Riekstinš">
Māris Riekstinš



</doc>
<doc id="1613296" url="https://pl.wikipedia.org/wiki?curid=1613296" title="Iddat">
Iddat

Iddat (inaczej "Iddah", z arabskiego العدة; "czas oczekiwania") – okres, podczas którego muzułmanka nie może po rozwodzie (ustaniu małżeństwa) poślubić drugiego mężczyzny. Zazwyczaj obejmuje czas trzech miesiączek.

</doc>
<doc id="1613297" url="https://pl.wikipedia.org/wiki?curid=1613297" title="CLS">
CLS



</doc>
<doc id="1613298" url="https://pl.wikipedia.org/wiki?curid=1613298" title="Iddah">
Iddah



</doc>
<doc id="1613299" url="https://pl.wikipedia.org/wiki?curid=1613299" title="Iowa River">
Iowa River



</doc>
<doc id="1613300" url="https://pl.wikipedia.org/wiki?curid=1613300" title="Międzynarodowy kodeks nomenklatury roślin uprawnych">
Międzynarodowy kodeks nomenklatury roślin uprawnych

Międzynarodowy kodeks nomenklatury roślin uprawnych, ICNCP (od ang. "International Code of Nomenclature for Cultivated Plants") – kodeks nomenklatoryczny określający zasady tworzenia i stosowania nazw kultywarów (odmian uprawnych) i ich grup oraz mieszańców wegetatywnych. 
Obowiązujący obecnie kodeks opublikowany został w 2004, zastępując edycję z 1995. Zgodnie z kodeksem można tworzyć cztery zasadnicze rodzaje nazw roślin uprawnych:

</doc>
<doc id="1613301" url="https://pl.wikipedia.org/wiki?curid=1613301" title="Gaspard Dughet">
Gaspard Dughet

Gaspard Dughet, znany też jako Gaspard Poussin, (ur. 15 czerwca 1613 w Rzymie, zm. 27 maja 1675 tamże) – barokowy pejzażysta pochodzenia francuskiego, żył i pracował w Rzymie i na terenie Campagna di Roma. Tworzył przeważnie pejzaże sztalugowe (nieznana jest dokładna liczba jego dzieł), a także freski.
Życiorys.
Był przybranym synem i uczniem Nicolasa Poussina, który w 1630 poślubił jego siostrę; Dughet sam dobrał sobie nazwisko swego o wiele sławniejszego szwagra. Specjalizował się w popularnym wówczas malarstwie pejzażowym, posługując się temperą, gwaszem i tradycyjną techniką olejną. Tematem jego prac były włoskie krajobrazy, często wzbogacane o niewielkie sceny figuralne nawiązujące do wątków biblijnych i starożytnych. Obrazy Dugheta nie aspirują do głębszej, intelektualnej interpretacji przeszłości, odnoszą się głównie do piękna natury. Dzięki dekoracyjności swoich dzieł, artysta odniósł znaczny sukces, jeśli mierzyć ten popularnością raczej niż jakością. Pracował na zlecenie możnych rodów tamtej epoki (Colonnów, Doriów, Borghesów), duchowieństwa (kardynała Ottoboni, papieża Innocentego X., karmelici przy bazylice San Martino). W XVIII w. jego pejzaże zdobyły sławę w Wielkiej Brytanii, wchodząc do licznych kolekcji i wywierając wielki wpływ nie tylko na malarstwo i sztukę ale i na kształtowanie krajobrazu (parki, ogrody).
W Łazienkach Królewskich znajduje się obraz pt. "Krajobraz arkadyjski z ruinami" z XVIII w., który można oglądać na drugim piętrze Pałacu Myślewickiego.

</doc>
<doc id="1613302" url="https://pl.wikipedia.org/wiki?curid=1613302" title="Gaspard Poussin">
Gaspard Poussin



</doc>
<doc id="1613303" url="https://pl.wikipedia.org/wiki?curid=1613303" title="Dwupierścieniak cesarski">
Dwupierścieniak cesarski

Dwupierścieniak cesarski ("Catathelasma imperiale" (P. Karst.) Singer) – gatunek grzybów z rodziny "Biannulariaceae".
Systematyka i nazewnictwo.
Pozycja w klasyfikacji według Index Fungorum: "Catathelasma, Biannulariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1879 r. Petter Karsten nadając mu nazwę "Armillaria imperialis". Obecną, uznaną przez Index Fungorum nazwę nadał mu w 1940 r. Rolf Singer, przenosząc go do rodzaju "Catathelasma".
Synonimy:
Nazwę polską podali Barbara Gumińska i Władysław Wojewoda w 1968 r. Dawniej nazywany był opieńką cesarską, bedłką cesarską lub czopem.
Morfologia.
Średnica 5–20 cm, za młodu półkulisty, później płaskołukowaty, w końcu lejkowato wklęsły. Brzeg długo pozostaje podwinięty. Powierzchnia łuskowata o barwie od bladobrązowej do brązowej. Młode owocniki są trudne do zauważenia, gdyż są ukryte w ściółce leśnej. Przez długi czas otoczone są osłoną.
Głęboko zbiegające na trzon, wąskie o barwie od jasnokremowej do żółtej z brązowym odcieniem.
Wysokość 7–16 cm, grubość 3–5 cm, walcowaty lub kołkowaty, zwężony dołem, pełny i twardy. Powierzchnia o barwie od białej do ochrowej. Posiada wyraźny skórzasty i odstający pierścień. Pierścień ten jest podwójny i trwały.
Gruby, twardy, soczysty, barwy białej. Smak i zapach mączno-ogórkowy.
Biały. Zarodniki eliptyczne, wydłużone, gładkie, o rozmiarach 10–15 × 4–6 μm.
Występowanie i siedlisko.
Opisano występowanie tego gatunku w Ameryce Północnej, w niektórych krajach Europy oraz w Korei i Japonii. W Polsce jest rzadki. W literaturze naukowej do 2020 r. podano 16 stanowisk historycznych i 6 współczesnych (niektóre błędnie). Aktualne stanowiska podaje także internetowy atlas grzybów. W opracowaniu Czerwona lista roślin i grzybów Polski jest zaliczony do kategorii grzybów wymierających (E). Znajduje się na listach gatunków zagrożonych także w Austrii, Belgii, Niemczech, Estonii, Szwecji, Finlandii, Słowacji, Czechach.
Pojawia się w lasach iglastych i mieszanych, ale także na pastwiskach i przy potokach, szczególnie w lasach podgórskich. Rośnie głównie pod świerkami i sosnami oraz w borówkach. Owocniki pojawiają się od sierpnia do października.
Znaczenie.
Grzyb mykoryzowy. Należy do smacznych grzybów jadalnych, ale w Polsce podlega ścisłej ochronie gatunkowej.

</doc>
<doc id="1613304" url="https://pl.wikipedia.org/wiki?curid=1613304" title="Opieńka cesarska">
Opieńka cesarska



</doc>
<doc id="1613305" url="https://pl.wikipedia.org/wiki?curid=1613305" title="Catathelasma imperiale">
Catathelasma imperiale



</doc>
<doc id="1613306" url="https://pl.wikipedia.org/wiki?curid=1613306" title="Pałac w Bobrowie">
Pałac w Bobrowie

Pałac w Bobrowie – zlokalizowany na skarpie nad rzeką Bóbr w miejscowości Bobrów.
Położenie.
Pałac położony jest w Bobrowie – wsi w Polsce, w województwie dolnośląskim, w powiecie karkonoskim, w gminie Mysłakowice na granicy Rudaw Janowickich, Kotliny Jeleniogórskiej i Gór Kaczawskich (Sudety Zachodnie) .
Historia.
Pierwszy murowany obiekt na miejscu obecnego pałacu został wzniesiony ok. roku 1450, pełnił funkcję przeprawy przez Bóbr. Historycy nie są w stanie ustalić, czy był to zamek, czy wieża strażnicza. W II połowie XV w. majątek w Bobrowie należał do rodziny Schaffgotschów. Na przełomie XVI/XVII właścicielem siedziby został Nickel von Zedlitz. Prawdopodobnie w miejscu dzisiejszego pałacu wybudował on prosty kamienny dwór. Około połowy XVII w. nastąpiła kolejna rozbudowa, po czym Carl Christoph von Zedlitz odsprzedał majątek Annie von Nostitz. Przez wieki dwór przechodził w kolejne ręce m.in. zakonu jezuickiego z Jeleniej Góry, Schaffgotschów, Daniela von Buchs, hrabiego Rothkirch, Ernestyna von Köckritz. Pod koniec XIX w. właścicielem został Hans Rudolf von Decker. Postanowił gruntownie przebudować dwór według planów berlińskiego architekta Paula Roetgera. Pałac w rękach rodziny von Decker pozostał do roku 1921. Do II wojny światowej w obiekcie m.in. znajdował się obiekt szkoleniowy SA. Po 1945 r. kolejno pałac zajmowany był przez; Armię Radziecką, ośrodek dla uchodźców politycznych z Grecji, dom poprawczy, ośrodek kolonijny, PGR, SKR, Inspektorat OC z Jeleniej Góry. Od końca lat 60. XX w. nieużytkowany, popadł w ruinę. Obecnie obiekt jest własnością prywatną.
Opis obiektu.
Pałac na planie czworoboku. 3-kondygnacyjny, fasada 5-osiowa. Bryła rozczłonkowana, w centralnej części korpusu masywna wieża. Fasada wyróżnia się 3-osiowym, 2-kondygnacyjnym ryzalitem z osią środkową wysuniętą trójkątnie ku przodowi i nakrytą kopułą. Pałac zdobiony dekoracją neorenesansową o proweniencji francuskiej i niderlandzkiej oraz licznymi szczytami, wykuszami i wieżyczkami. Wnętrze pałacu na ogół przebudowane lub zniszczone. Duża sala na pierwszym piętrze przykryta sklepieniem kolebkowym. Zachowały się przesklepione piwnice, hol wejściowy z 4-przęsłowym sklepieniem wspartym na kolumnie i filarach z gurtami, płytki terakotowe o ciekawej ornamentyce. Istnieją schody w obydwu klatkach schodowych.

</doc>
<doc id="1613308" url="https://pl.wikipedia.org/wiki?curid=1613308" title="Ansamycyny">
Ansamycyny

Ansamycyny – grupa antybiotyków makrolidowych działających głównie przeciwko bakteriom Gram-dodatnim oraz czasem Gram-ujemnym. Są wytwarzane przez "Streptomyces" lub sztucznie.
Przedstawicielem tej grupy antybiotyków jest ryfamycyna B, antybiotyk o dużej aktywności, stanowiący podstawę wielu modyfikowanych pochodnych. Jest szczególnie aktywna w stosunku do paciorkowców G (+) i mykobakterii. Ponadto niektóre ansamycyny hamują wzrost pierwotniaków i wirusów.

</doc>
<doc id="1613310" url="https://pl.wikipedia.org/wiki?curid=1613310" title="Lepista nuda">
Lepista nuda



</doc>
<doc id="1613319" url="https://pl.wikipedia.org/wiki?curid=1613319" title="Louise Rhodes">
Louise Rhodes



</doc>
<doc id="1613320" url="https://pl.wikipedia.org/wiki?curid=1613320" title="Matías Cahais">
Matías Cahais

Matías Cahais (ur. 24 grudnia 1987 w Morón, Buenos Aires, Argentyna) – argentyński piłkarz grający na pozycji środkowego, rzadziej lewego obrońcy.
Kariera klubowa.
Cahais jest wychowankiem argentyńskiego Boca Juniors. Swój debiut w pierwszej drużynie zaliczył w wieku 17 lat w zremisowanym 0-0 meczu jego drużyny z Quilmes Atlético Club, który odbył się 26 czerwca 2005.
3 lipca 2005 Matías zdobył swojego pierwszego gola w barwach Boca w meczu przeciwko Almagro Buenos Aires, ale nie jest on traktowany jako oficjalny gol, gdyż mecz został niedokończony, a wynik został ustalony na korzyść Almagro 2-0.
Po otrzymaniu kilku ofert z europejskich klubów 21 stycznia 2008 Cahais podpisał kontrakt z holenderskim FC Groningen, na zasadzie półtorarocznego kontraktu z możliwością definitywnego transferu za €2 mln po pierwszym roku. Podczas swojej prezentacji w Groningen, Matías powiedział, że pomimo faktu iż Real Madryt złożył mu korzystniejszą ofertę, on był zdeterminowany podpisać kontrakt z FC Groningen, ponieważ chce rozpocząć swoją europejską karierę „krok po kroku” i czuje, że holenderska drużyna jest właściwym wyborem, a kluby z tej ligi były także początkowymi etapami dla zawodników takich jak Ronaldo, Romário czy Julio Cruz.
Od stycznia 2009 roku 21 letni obrońca reprezentuje barwy Gimnasia y Esgrima Jujuy na zasadzie 6 miesięcznego wypożyczenia, zaś w lipcu 2009 roku został wypożyczony na rok do Racing Club.
Kariera reprezentacyjna.
Cahais reprezentował Argentynę w kategoriach U-17 oraz U-20. Zagrał 20 spotkań na poziomie U-17 strzelając 4 bramki. W 2007 został powołany do reprezentacji na Młodzieżowe Mistrzostwa Ameryki Południowej odbywające się w Paragwaju i strzelił tam 2 gole. Reprezentował także swój kraj na Mistrzostwach Świata FIFA U-20 w 2007 roku.

</doc>
<doc id="1613324" url="https://pl.wikipedia.org/wiki?curid=1613324" title="Mosze Gutman">
Mosze Gutman

Mosze lub Michaił Gutman lub Guttman (, "Mojsza/Michaił Gutman", , "Mosze/Michaił Gutman") – żydowski polityk socjalistyczny działający na początku XX wieku na terenie Rosji, a następnie obecnej Ukrainy i Białorusi; w 1917 roku członek Ukraińskiej Centralnej Rady i delegat na I Zjazd Wszechbiałoruski; w 1918 roku współtwórca Białoruskiej Republiki Ludowej (BRL), członek jej rządu i przedstawiciel mniejszości żydowskiej w jej strukturach.
Życiorys.
Na początku XX wieku działał w ruchu socjalistycznym w Rosji, pełnił funkcję jednego z przywódców żydowskiego JeOSP. W 1917 roku wchodził w skład Ukraińskiej Centralnej Rady. W okresie istnienia Republiki Rosyjskiej w 1917 roku reprezentował Żydów w działającej w Piotrogrodzie Radzie Narodowych Socjalistycznych Partii Rosji. Organizacja ta zrzeszała przedstawicieli mniejszości narodowych w Rosji i przyczyniła się do opracowania nowego wówczas pojęcia „autonomii narodowej”.
Działalność w białoruskim ruchu narodowym.
W dniach 5–17 grudnia 1917 roku Mosze Gutman był jednym z delegatów na I Zjazd Wszechbiałoruski. Wszedł w skład Rady Zjazdu Wszechbiałoruskiego. Pod koniec 1917 lub na początku 1918 roku został wybrany do Komitetu Wykonawczego (KW) Rady Zjazdu Wszechbiałoruskiego jako przedstawiciel mniejszości żydowskiej. 21 lutego 1918 roku w jego domu i przy jego współudziale została napisana Pierwsza Hramota Konstytucyjna, która m.in. ogłaszała utworzenie „rządu” – Ludowego Sekretariatu Białorusi. Po ogłoszeniu Hramoty tego samego dnia objął stanowisko towarzysza przewodniczącego Ludowego Sekretariatu Białorusi. Uczestniczył również w opracowaniu Drugiej Hramoty Konstytucyjnej, która została obwieszczona 9 marca 1918 roku przez KW Rady Zjazdu Wszechbiałoruskiego i która m.in. ogłaszała utworzenie Białoruskiej Republiki Ludowej (na razie jeszcze bez deklaracji niepodległości). Pozostawał w składzie Ludowego Sekretariatu także po ogłoszeniu niepodległości BRL. Wkrótce po 27 kwietnia 1918 roku wraz z pozostałymi Żydami opuścił wszystkie stanowiska w strukturach BRL. Przyczyną był sprzeciw wobec telegramu rządu BRL do niemieckiego cesarza Wilhelma II, który oznaczał reorientację polityki BRL z Rosji na Niemcy.
Oceny.
Według Inny Gierasimowej, wkład Mosze Gutmana w utworzenie i działalność BRL nie jest jeszcze w pełni zbadany. Jej zdaniem podobieństwa między dokumentami wydawanymi przez BRL i Ukraińską Centralną Radę wskazują, że Gutman, biorąc udział w tworzeniu białoruskiego państwa, korzystał z politycznego doświadczenia zdobytego na Ukrainie. Świadczą o tym zwłaszcza zapisy na temat praw mniejszości żydowskiej, zawarte w ukraińskich i białoruskich deklaracjach.

</doc>
<doc id="1613325" url="https://pl.wikipedia.org/wiki?curid=1613325" title="Krakowskie oblicza kultury">
Krakowskie oblicza kultury

Krakowskie oblicza kultury – 3-częściowy cykl dokumentalny o charakterze oświatowym. Powstawał w latach 1994-2000. Zrealizował go Andrzej Czulda.

</doc>
<doc id="1613328" url="https://pl.wikipedia.org/wiki?curid=1613328" title="Rysiek Riedel">
Rysiek Riedel



</doc>
<doc id="1613329" url="https://pl.wikipedia.org/wiki?curid=1613329" title="Granica polsko-gdańska">
Granica polsko-gdańska

Granica polsko-gdańska – istniejąca w okresie międzywojennym (1920-1939) granica państwowa o długości 139 km pomiędzy Wolnym Miastem Gdańskiem i Polską.
Kształtowanie się wspólnej granicy.
Granica została wytyczona przez mocarstwa zachodnie, które powołały do życia Wolne Miasto Gdańsk. Art. 100 traktatu wersalskiego określił granice Wolnego Miasta Gdańska.
Przebieg granicy.
Przebiegała w przybliżeniu jak granice powiatów sprzed I wojny światowej: północna granica powiatu tczewskiego i wschodnia powiatów wejherowskiego i kartuskiego (z wyjątkiem należących wcześniej do powiatu gdańskiego gmin Bysewo, Klukowo, Rębiechowo, Sulmin oraz obszarów dworskich Czaple, Kokoszki, Leźno, Lniska, Matarnia i Owczarnia, które włączono w granice Polski). Wyjątkiem było także miasto Sopot, które pomimo dotychczasowej przynależności do powiatu kartuskiego włączono w skład Wolnego Miasta, ze względu na dominację ludności niemieckiej i położenie blisko granic powiatu gdańskiego. Ostatni, nadmorski odcinek granicy stanowił potok Swelina.
Na granicy zostały ustawione granitowe słupy graniczne z napisem "Traite de Versailles / 28 Juin 1919" i literami "P" od strony Polski, "FD" od strony Wolnego Miasta i "D" od strony Niemiec. Słupy oznaczone były literą sekcji (od A do G) i kolejnym numerem. Słup A001 znajdował się u ujścia Sweliny do Zatoki Gdańskiej. 
Sekcja D przebiegała od Postołowa do Wisły. Liczyła ponad 30 kilometrów i ustawiono na niej 170 słupków granicznych. Wyznaczono również trzy przejścia graniczne, a jedno z nich mieściło się w Koźlinach. Był tutaj punkt kontroli celnej całodobowy dla ruchu pieszego i samochodowego.
Dla upamiętnienia faktu istnienia granicy w gdańskiej dzielnicy Kokoszki, rondo na skrzyżowaniu ulicy Kartuskiej i Otomińskiej od 2016 roku nosi nazwę "Rondo Graniczne Wolne Miasto Gdańsk - Rzeczpospolita Polska (1920-1939)".
Wybrane przejścia graniczne.
Weißenberg – miejsce styku trzech granic (polska, niemiecka - zobacz granica gdańsko-niemiecka, gdańska).

</doc>
<doc id="1613330" url="https://pl.wikipedia.org/wiki?curid=1613330" title="Getto białostockie">
Getto białostockie



</doc>
<doc id="1613331" url="https://pl.wikipedia.org/wiki?curid=1613331" title="Josef Pospichil">
Josef Pospichil

Josef Pospichil (ur. 4 września 1902, zm. 14 lutego 1948) – zbrodniarz hitlerowski, członek załogi niemieckich obozów koncentracyjnych Majdanek i Natzweiler-Struthof oraz SS-Unterscharführer.
Obywatel czechosłowacki narodowości niemieckiej. W czasie II wojny światowej pełnił służbę w obozie koncentracyjnym Lublin (Majdanek) oraz podobozie Natzweiler - "Vaihingen". Na Majdanku brał udział między innymi w akcji Erntefest w początkach listopada 1943, kiedy w masowych egzekucjach rozstrzelano około 17 tysięcy Żydów. Natomiast w "Vaihingen" kierował kuchnią więźniarską. Katował wówczas więźniów i ograniczał ich dostęp do pożywienia, powodując śmierć wielu z nich.
Pospichil został skazany na karę śmierci przez rozstrzelanie przez francuski Trybunał Wojskowy w Rastatt w trzecim procesie załogi Natzweiler-Struthof. Wyrok wykonano w lutym 1948 w lesie Baden-Oos.

</doc>
<doc id="1613332" url="https://pl.wikipedia.org/wiki?curid=1613332" title="Getto kieleckie">
Getto kieleckie



</doc>
<doc id="1613338" url="https://pl.wikipedia.org/wiki?curid=1613338" title="Veronica Angeloni">
Veronica Angeloni

Veronica Angeloni (ur. 6 lipca 1986 w Massa) – włoska siatkarka, reprezentantka kraju grająca na pozycji przyjmującej.
Sukcesy klubowe.
Puchar Top Teams:
Superpuchar Włoch:
Liga Mistrzyń:
Mistrzostwo Francji:
Superpuchar Francji:
Puchar Challenge:
Sukcesy reprezentacyjne.
Mistrzostwa Europy Kadetek:
Mistrzostwa Europy Juniorek:
Volley Masters Montreux:
Letnia Uniwersjada:

</doc>
<doc id="1613340" url="https://pl.wikipedia.org/wiki?curid=1613340" title="Rasma Kārkliņa">
Rasma Kārkliņa

Rasma Šilde-Kārkliņa (ur. 1946 w Marburgu) – łotewska politolog i polityk, profesor nauk politycznych na University of Illinois w Chicago. Specjalizuje się w tematyce krajów postkomunistycznych, głównie byłego ZSRR, stosunków narodowościowych, społeczeństwa obywatelskiego, "good governance" i korupcji w polityce. W latach 2010–2014 posłanka na Sejm. 
Życiorys.
Jest córką Ādolfsa Šildego, łotewskiego historyka i prawnika działającego na emigracji. W 1969 ukończyła studia politologiczne w Wolnym Uniwersytecie w Berlinie, zaś w 1971 studia z dziedziny stosunków międzynarodowych na Uniwersytecie w Chicago, gdzie uzyskała również stopień doktora habilitowanego nostryfikowany w 1992 na Łotwie. W latach 1993–2008 była wykładowczynią Illinois University of Chicago. W latach 2002–2003 współpracowała z Institute for Advanced Study w Princeton. W 2006 została profesorem gościnnym Wydziału Nauk Politycznych Uniwersytetu Łotewskiego.
W 2007 była kandydatem na rzecznika praw obywatelskich, zaś w 2009 została doradczynią ministra obrony Łotwy ds. zwalczania korupcji oraz budowy społeczeństwa obywatelskiego. W wyborach w 2010 została posłem na Sejm X kadencji z rekomendacji Związku Obywatelskiego. 3 listopada 2011 objęła tzw. mandat czasowy posłanki na Sejm XI kadencji. 23 stycznia 2014 utraciła go w związku z odnowieniem mandatu przez Ilze Viņķele. 
Jest członkiem Łotewskiego Związku Politologów, Ruchu Europejskiego na Łotwie, ELJA50, Association for the Advancement of Baltic Studies oraz American Political Science Association. Jest ekspertem Towarzystwa na rzecz Postępowych Przemian im. Zigfrīdsa Anny Meierovicsa. 
Zamężna, posiada podwójne obywatelstwo łotewskie i amerykańskie. 

</doc>
<doc id="1613341" url="https://pl.wikipedia.org/wiki?curid=1613341" title="Rezerwat przyrody Jezioro Jasne">
Rezerwat przyrody Jezioro Jasne

Rezerwat przyrody „Jezioro Jasne” – rezerwat florystyczny o powierzchni 14,59 ha, w województwie zachodniopomorskim, w powiecie myśliborskim, w gminie Myślibórz oraz w powiecie pyrzyckim, w gminie Lipiany. Rezerwat położony wśród pól uprawnych i nieużytków, 1 km na północny wschód od Derczewa, 6,5 km na północny zachód od Lipian i 1 km na zachód od drogi krajowej nr 3.
Został utworzony na mocy Zarządzenia Ministra Leśnictwa i Przemysłu Drzewnego z dnia 23 stycznia 1973 r.
Celem ochrony jest zachowanie stanowiska najmniejszej rośliny naczyniowej wolfii bezkorzeniowej ("Wolfia arrhiza") oraz wielu innych rzadkich gatunków roślin wodnych. Ze zwierząt można tu spotkać: bociana białego ("Ciconia ciconia"), błotniaka stawowego ("Circus aeruginosus"), zimorodka ("Alcedo atthis"), traszkę grzebieniastą ("Triturus cristatus"), kumaka nizinnego ("Bombina bombina"), wydrę ("Lutra lutra") i norkę amerykańską ("Mustela vison").

</doc>
<doc id="1613345" url="https://pl.wikipedia.org/wiki?curid=1613345" title="István Mészáros (filozof)">
István Mészáros (filozof)

István Mészáros (ur. 19 grudnia 1930, zm. 1 października 2017) – węgierski filozof marksistowski i (emerytowany) profesor Uniwersytetu Sussex, gdzie przez 15 lat pełnił funkcję dyrektora Wydziału Filozoficznego. Wcześniej, przez 4 lata był także profesorem tytularnym filozofii i nauk politycznych na Uniwersytecie York.
W obrębie myśli marksistowskiej łączony jest z tradycją "Szkoły budapeszteńskiej" - grupy węgierskich filozofów, którzy byli bezpośrednimi uczniami lub na których wywarł wpływ György Lukács - w skład której zaliczani są także Ágnes Heller i György Márkus. Rodzinne Węgry opuścił po powstaniu w 1956 roku i zbrojnej interwencji wojsk Związku Radzieckiego.

</doc>
<doc id="1613346" url="https://pl.wikipedia.org/wiki?curid=1613346" title="Radiowiec">
Radiowiec



</doc>
<doc id="1613350" url="https://pl.wikipedia.org/wiki?curid=1613350" title="Paul Grützner">
Paul Grützner

Paul Grützner (ur. 30 kwietnia 1847 w Festenbergu, zm. 29 lipca 1919 w Bernie) – niemiecki fizjolog. 
Studiował medycynę w Würzburgu, Berlinie i Wrocławiu, gdzie był uczniem Rudolfa Heidenheina. Po ukończeniu studiów pracował w instytucie patologicznym we Wrocławiu. Od 1881 roku na katedrze Uniwersytetu w Bernie. W 1884 roku zastąpił Karla von Vierordta na katedrze Uniwersytetu w Tybindze. Zajmował się fizjologią mięśni i nerwów, układu krążenia i gruczołów. 

</doc>
<doc id="1613351" url="https://pl.wikipedia.org/wiki?curid=1613351" title="Rubén Ayala">
Rubén Ayala

Rubén Hugo Ayala Zanabria (ur. 8 stycznia 1950 w Humboldt) – argentyński piłkarz. Po zakończeniu kariery osiadł w Meksyku i przyjął tamtejsze obywatelstwo.
Kariera piłkarska.
Swoją karierę piłkarską rozpoczynał w roku 1968 w Club Atlético San Lorenzo de Almagro. W czasie pięcioletniej gry w tej drużynie wystąpił w 123 meczach oraz zdobył 47 bramek. Dwa razy został także mistrzem Argentyny.
Następnie przeszedł do hiszpańskiego Atlético Madryt. Z klubem tym zdobył kilka tytułów. W roku 1980 wyjechał do Meksyku, gdzie grał w Oro de Jalisco i Atlante FC
W czasie swojej kariery zaliczył 25 występów oraz zdobył 11 bramek w reprezentacji Argentyny. Był w jej składzie na mundialu 1974.
Z powodu swojego niskiego wzrostu nosi przydomek "Ratón" (Mysz).
Kariera trenerska.
Po zakończeniu kariery piłkarskiej Ayala pracował jako trener. Był szkoleniowcem Cobras de Querétaro (1986–1987), Tampico-Madero (1987–1988), Cobras de Ciudad Juárez (1988–1989), Correcaminos (1992–1994) i C.F. Pachuca (2000–2005). W czasie bycia asystentem szkoleniowca w Pachuce z tym klubem wygrał Invierno 2001 oraz Aperturę 2003.

</doc>
<doc id="1613352" url="https://pl.wikipedia.org/wiki?curid=1613352" title="Granica gdańsko-niemiecka">
Granica gdańsko-niemiecka

Granica gdańsko-niemiecka – istniejąca w okresie międzywojennym granica Niemiec i Wolnego Miasta Gdańska o długości 114 km.
Kształtowanie się wspólnej granicy.
Granica została wytyczona przez mocarstwa zachodnie, które powołały do życia Wolne Miasto Gdańsk. Art. 100 traktatu wersalskiego określił granice Wolnego Miasta Gdańska.
Przebieg granicy.
Granica biegła rzeką Nogat, od rozwidlenia z Wisłą do ujścia do Zalewu Wiślanego, a następnie jego wodami do Mierzei Wiślanej, którą przecinała na zachód od niemieckiej wsi Przebrno (niem. "Pröbbernau").

</doc>
<doc id="1613353" url="https://pl.wikipedia.org/wiki?curid=1613353" title="Mobile PCI Express Module">
Mobile PCI Express Module

Mobile PCI Express Module (MXM) – standard złącza kart graficznych w komputerach przenośnych, oparty na magistrali PCI Express. Stworzenie MXM miało na celu umożliwienie łatwego upgradeu procesora graficznego w laptopach.
Typy złącza.
Złącze mxm2 nie jest kompatybilne z mxm3 i na odwrót

</doc>
<doc id="1613354" url="https://pl.wikipedia.org/wiki?curid=1613354" title="Rothenburg/O.L.">
Rothenburg/O.L.

Rothenburg/O.L., Rothenburg/Oberlausitz (górnołuż. "Rózbork", pol. hist. "Rozbork" lub "Różbark") − miasto w niemieckim kraju związkowym Saksonia, w powiecie Görlitz na terenie Łużyc Górnych, siedziba wspólnoty administracyjnej Rothenburg/O.L. Rothenburg/O.L. leży w południowo-wschodniej części Saksonii na lewym brzegu Nysy Łużyckiej, bezpośrednio przy granicy z Polską. Miasto liczy 4499 mieszkańców (2019), a jego powierzchnia wynosi 72,29 km².
Historia.
Najstarsza zachowana wzmianka o mieście pochodzi z 1268 roku. Od 1319 miasto leżało w granicach piastowskiego księstwa jaworskiego, jednego z polskich księstw dzielnicowych na Śląsku, by w kolejnych dekadach przejść do Czech, następnie w 1469 do Węgier i w 1490 ponownie do Czech, w których granicach pozostało do 1635. W 1489 i 1518 miały miejsce pożary miasta. W 1490 król czeski i królewicz polski Władysław II Jagiellończyk zezwolił na organizację cotygodniowych targów. W XVI-XVII w. powstały cechy m.in. krawców, szweców, piekarzy i rzeźników. W XVII w. regularnie wybuchały pożary, dodatkowo miasto ucierpiało wskutek najazdów, głodu i epidemii w czasie wojny trzydziestoletniej. Po wojnie osiedlali się tu imigranci ze Śląska. Wskutek pokoju praskiego w 1635 miasto przeszło do Elektorat Saksonii, w efekcie w latach 1697-1706 i 1709-1763 znajdowało się w granicach unijnego państwa polsko-saskiego. Od 1806 pod panowaniem Królestwa Saksonii, połączonego w latach 1807-1815 unią z Księstwem Warszawskim.
Po kongresie wiedeńskim w 1815 znalazło się w granicach rejencji legnickiej prowincji Śląsk w składzie Prus. W latach 1816-1947 miasto było stolicą powiatu Rothenburg (Oberlausitz) prowincji Śląsk (do 1919 i w latach 1938-1941) i Dolny Śląsk (1919-1938 i 1941–1945) oraz Saksonii (1945-1947). U schyłku II wojny światowej mieszkańców miasta ewakuowano przez zbliżającym się frontem wschodnim. 16 kwietnia 1945 w bitwie o Rothenburg, będącej częścią operacji łużyckiej, 2 Armia Wojska Polskiego odniosła zwycięstwo nad Niemcami. W ostatnich dniach II wojny światowej pod Rothenburgiem poległ polski szachista Marian Wójcik.
W latach 1949-1990 część NRD. Od 1990 w granicach odtworzonego Wolnego Kraju Saksonia oraz Republiki Federalnej Niemiec.
Współpraca.
Miejscowości partnerskie:

</doc>
<doc id="1613355" url="https://pl.wikipedia.org/wiki?curid=1613355" title="MXM">
MXM



</doc>
<doc id="1613356" url="https://pl.wikipedia.org/wiki?curid=1613356" title="Reggiane Re.2005">
Reggiane Re.2005

Reggiane Re.2005 "Sagittario" (wł.: łucznik) – włoski samolot myśliwski z okresu II wojny światowej, ostatni model produkowany seryjnie z serii zapoczątkowanej samolotem Reggiane Re.2000. Pomimo zewnętrznego podobieństwa do poprzednich modeli, był całkowicie nową konstrukcją.
Historia.
Prace projektowe rozpoczęły się w 1941 roku. Plany maszyny były gotowe w grudniu 1941 roku, a płatowiec bez silnika już w lutym 1942 roku. Całkowicie odmienną konstrukcją od wcześniejszych w samolotach Reggiane było podwozie. O ile poprzednie podwozie główne chowało się do tyłu poprzez obrót o 90 stopnie, to teraz z uwagi na rozmieszczenie uzbrojenia w skrzydłach było to niemożliwe i przyjęto koncepcję taką jak w Messerschmitt Bf 109 lub Supermarine Spitfire, czyli chowało się w kierunku końcówek skrzydła. Samolot miał też wciągane kółko ogonowe. Napęd stanowił produkowany na licencji pod oznaczeniem FIAT RA.1050 RC.58 Tifone niemiecki silnik DB-605A (używany w samolocie Messerschmitt Bf 109G). Silnik zamontowano dopiero w kwietniu 1942 roku, z uwagi na to, że zaginął w transporcie i został odnaleziony dopiero w Mediolanie i prototyp (MM494) oblatano 10 maja 1942 r. Podczas testów osiągnął on prędkość maksymalną 678 km/h a w nurkowaniu 980 km/h. Natychmiast po oblataniu samolot skierowano do produkcji. Pomimo doskonałych osiągów i właściwości w 1942 roku zamówiono tylko 3 kolejne prototypy i 16 maszyn przedseryjnych. W związku z powyższym w firmie Reggiane rozważano możliwość sprzedaży na eksport. Wstępnie rozważano sprzedaż licencji i zamówiono 50 egzemplarzy do Szwecji, ale ostatecznie do zawarcia kontraktu nie doszło z uwagi na niemożność spełnienia żądań co do terminów dostaw. W lutym 1943 roku, pod naciskiem Niemiec, zamówiono 16 maszyn serii 0 oraz 750 maszyn seryjnych. 
W kwietniu 1943 na drugim prototypie (MM495) zamontowano oryginalny niemiecki silnik DB.605 ze śmigłem VDM od Bf 109G. Maszyna ta osiągnęła w testach prędkość 720 km/h na 7300 m. Po zakończeniu prób był on wykorzystywany przez Luftwaffe do obrony pól naftowych w Rumunii.
Pierwsze seryjne maszyny Re.2005 seria 0 dostarczono w maju 1943 roku. W momencie kapitulacji Włoch 8 września 1943 roku, ukończono budowę 34 maszyn seryjnych serii 0. Po kapitulacji produkcję na żądanie Niemiec kontynuowano, ale nie wiadomo ile jeszcze egzemplarzy wyprodukowano..
Użycie.
Samoloty Re.2005 były wykorzystywane do obrony Sycylii, a następnie Neapolu i Rzymu. Nieliczne egzemplarze znalazły się w lotnictwie Włoskiej Republiki Socjalnej, operując z lotniska Bresso koło Mediolanu. Kilka samolotów Re.2005 o numerach MM096100-04 i MM096106-1 walczyło jeszcze w specjalnej eskadrze obrony Berlina w listopadzie 1944 roku. Jeden egzemplarz został przewieziony w 1945 do USA, gdzie został poddany testom i uznany za jeden z najlepszych samolotów myśliwskich na świecie.
Opis konstrukcji.
Reggiane Re.2005 był jednomiejscowym, jednosilnikowym dolnopłatem konstrukcji całkowicie metalowej z chowanym klasycznym podwoziem z kółkiem ogonowym. Napędzany był 12-cylindrowym silnikiem rzędowym "Fiat RA. 1050 RC. 50 Tifone". Uzbrojenie składało się z dwóch karabinów maszynowych Breda-SAFAT kal. 12,7 mm umieszczonych w kadłubie nad silnikiem, jednego działka Mauser MG 151 kal. 20 mm strzelającego przez wał śmigła i dwóch takich działek w skrzydłach. Możliwe było również podwieszenie bomby 630 kg na zaczepie pod kadłubem lub dwóch bomb po 160 kg pod skrzydłami.

</doc>
<doc id="1613357" url="https://pl.wikipedia.org/wiki?curid=1613357" title="Matias Cahais">
Matias Cahais



</doc>
<doc id="1613361" url="https://pl.wikipedia.org/wiki?curid=1613361" title="Ferdinand Gumprecht">
Ferdinand Gumprecht

Ferdinand Adolf Gumprecht (ur. 18 marca 1864 w Berlinie, zm. 1947) – niemiecki lekarz. Upamiętnia go eponim tzw. cieni Gumprechta (niem. Gumprecht-Kernschatten).
Studiował medycynę w Heidelbergu, Berlinie, Getyndze i Jenie; tytuł doktora medycyny otrzymał w Jenie w 1889 roku. Od 1890 do 1899 był asystentem w "Krankenhaus Friedrichshain" w Berlinie. Pracował też w klinice w Jenie u Paula Fürbringera i Rodericka Stintzinga. W 1895 roku został Privatdozentem, w 1899 roku profesorem tytularnym. 

</doc>
<doc id="1613362" url="https://pl.wikipedia.org/wiki?curid=1613362" title="Blind Before I Stop">
Blind Before I Stop

Blind Before I Stop – album Meat Loafa wyprodukowany w 1986 roku w Niemczech przez Franka Fariana.
Zgodnie z biografią Meat Loafa ("To Hell and Back") chciał on poczekać na materiał od Jima Steinmana, ale zobowiązania kontraktowe z wytwórnią Arista Records zmuszały go do szybszej pracy i wydania dwóch albumów przed końcem lat 80. (w tym albumu koncertowego).
Podczas koncertu w Londynie doszło do incydentu z Johnem Parrem. Meat Loaf, który miał w zwyczaju przedstawiać skład pod koniec koncertu, nie przedstawił wcześniej Parra (tuż po piosence na początku występu), a ten oburzony zszedł ze sceny. Pomimo wielokrotnych prób porozumienia się z Parrem, nie powrócił on na koncerty Meata.

</doc>
<doc id="1613363" url="https://pl.wikipedia.org/wiki?curid=1613363" title="Ageladas">
Ageladas



</doc>
<doc id="1613366" url="https://pl.wikipedia.org/wiki?curid=1613366" title="Martin Münz">
Martin Münz

Martin Münz (ur. 5 listopada 1785 w Bambergu, zm. 18 marca 1848) – niemiecki anatom. Jego uczniami byli Johann Lukas Schönlein i Franz Leydig.

</doc>
<doc id="1613368" url="https://pl.wikipedia.org/wiki?curid=1613368" title="Purchawka oczkowana">
Purchawka oczkowana

Purchawka oczkowana, czasznica oczkowata ("Bovistella utriformis" (Bull.) Demoulin &amp; Rebriev) – gatunek grzybów z rodziny purchawkowatych ("Lycoperdaceae").
Systematyka i nazewnictwo.
Pozycja w klasyfikacji według Index Fungorum: "Bovistella, Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1791 r. Jean Baptiste François Bulliard nadając mu nazwę "Lycoperdon utriforme". Obecną, uznaną przez Index Fungorum nazwę nadali mu Demoulin i Rebriev w 2017 r.
Ma ponad 30 synonimów naukowych. Niektóre z nich:
Nazwę purchawka oczkowana podał Feliks Berdau w 1876 r. W polskim piśmiennictwie mykologicznym gatunek ten opisywany był też jako prochówka, purchawka macicowata, czasza oczkowa, czasza oczkowata. Władysław Wojewoda w 2003 r. zaproponował nazwę czasznica oczkowata. Po przeniesieniu go do rodzaju "Bovistella" (kurzaweczka), wszystkie nazwy polskie stały się niespójne z nazwą naukową.
Morfologia.
O średnicy do 15 cm i krótko maczugowatym lub kulisto-bulwowatym kształcie. Na szczycie zwykle jest nieco spłaszczony, może też być pomarszczony lub płytko dołkowany. Otoczony jest dwuwarstwowym perydium. Zewnętrzna jego warstwa (egzoperydium) początkowo jest biała i pilśniowata, potem szarobrązowa i popękana na wielokątne poletka o średnicy około 5 mm, lub piramidki powstałe z połączonych kolców. W trakcie dojrzewania owocnika egzoperydium łuszczy się i odpada, odsłaniając endoperydium o papierowatej konsystencji i barwie szarobrązowej, orzechowej, oliwkowobrązowej lub brązowej. Po dojrzeniu zarodników endoperydium pęka na szczycie na nieregularne płaty, które całkowicie lub częściowo odpadają aż do granicy z podglebiem. Jest ono dobrze rozwinięte, początkowo białawe, potem szarobrązowe, w końcu brązowe. Od gleby oddziela go cienka, brązowa pseudodiafragma. Znajdującą się w górnej części owocnika gleba początkowo jest biaława, potem oliwkowa, w końcu ciemnobrązowa.
Dolna część owocnika (podglebie) jest dość trwała i często utrzymuje się na ziemi aż do następnego lata.
Wysyp zarodników zielonkawożółty, oliwkowobrązowy do ciemnobrązowego. Zarodniki o średnicy 4–5 µm, kuliste, gładkie z kroplą wewnątrz, czasami posiadające krótką sterygmę. Włośnia o barwie od jasnooliwkowej do szarobrązowej. Jej strzępki o grubości ok. 10 µm. Rozgałęziają się dichotomicznie, są cienkościenne, nie septowane i posiadają liczne szczelinowate jamki.
Występowanie i siedlisko.
Jest szeroko rozprzestrzeniona na półkuli północnej w strefie klimatu umiarkowanego. Występuje w Europie, w kontynentalnej Azji, w Japonii, w Ameryce Północnej, Meksyku, ale również w Południowej Afryce. W Polsce jest to gatunek dość pospolity.
Terenem najczęstszego pojawiania się tego grzyba są tereny poza lasem, na suchych łąkach, wrzosowiskach, pastwiskach, zaroślach, przy drogach, w gąszczach jałowca, na opuszczonych polach uprawnych. Rzadko tylko można ją spotkać w lasach i parkach. Owocniki wytwarza na ziemi od maja do listopada, czasami tworzy czarcie kręgi.
Znaczenie.
Saprotrof. Grzyb jadalny, wartościowy pod względem kulinarnym. Do wykorzystania używa się tylko młode owocniki w przekroju całkowicie białe. Purchawka oczkowana nadaje się jednak tylko do suszenia lub smażenia. Stare i wyschnięte owocniki służyły kiedyś do odymiania pszczół w ulach.
Prowadzone w 2005 badania naukowe wykazały, że purchawka oczkowana zawiera wiele substancji o działaniu antybakteryjnym, skutecznym przeciwko "Bacillus subtilis", "Escherichia coli", "Klebsiella", "Pseudomonas aeruginosa", "Salmonella typhimurium", "Staphylococcus aureus", "Streptococcus pyogenesi", "Mycobacterium smegmatis". Wykazuje też słabe działanie przeciwgrzybicze na "Candida albicans", "Rhodotorula rubra" i "Kluyveromyces fragilis".
Badania bioakumulacji różnych pierwiastków przez 28 gatunków grzybów jadalnych wykazały, że purchawka oczkowana najwięcej z nich wszystkich akumuluje cynk (251.9 mg Zn/kg grzybów) oraz miedź (282.1 mg Cu/kg grzybów).

</doc>
<doc id="1613370" url="https://pl.wikipedia.org/wiki?curid=1613370" title="Calvatia utriformis">
Calvatia utriformis



</doc>
<doc id="1613371" url="https://pl.wikipedia.org/wiki?curid=1613371" title="Nagapańćami">
Nagapańćami

Nagapańćami (sanskryt: नाग पंचमी, trl. "nāgapancamī", ang. Nag Panchami) – święto hinduskie obchodzone piątego dnia (stąd „pańćami”) miesiąca śrawana podczas pełni Księżyca. Głównym elementem jest kult węży, zwłaszcza kobr (naga) hodowanych przy świątyniach.
Ofiary.
Obowiązki podczas nagapańćami opisują "Gryhjasutry".
Po całodniowym poście wierni udają się wieczorem do świątyni, składają cześć kobrom i ofiarują im mleko.
Najważniejszym obrzedem jest sarpabali, ofiara kulek bali z maki jęczmiennej
składana na terenie miejscowości po stronie wschodniej.
Mitologia.
Święto jest związane z podaniem o pokonaniu przez Krysznę węża Kalia.

</doc>
<doc id="1613373" url="https://pl.wikipedia.org/wiki?curid=1613373" title="Łotewski Medal Pamiątkowy 1918-1928">
Łotewski Medal Pamiątkowy 1918-1928



</doc>
<doc id="1613374" url="https://pl.wikipedia.org/wiki?curid=1613374" title="Tay Nguyen">
Tay Nguyen



</doc>
<doc id="1613376" url="https://pl.wikipedia.org/wiki?curid=1613376" title="György Márkus">
György Márkus

György Márkus (ur. 13 kwietnia 1934 w Budapeszcie, zm. 5 października 2016) – węgierski filozof, uczeń Györgya Lukácsa i członek "Szkoły budapeszteńskiej" w obrębie myśli marksistowskiej.
Życiorys.
Ukończył studia filozoficzne na Uniwersytecie im. Łomonosowa w Moskwie w 1957 roku. Z powodów ideologicznych został w 1973 roku odsunięty od nauczania na uniwersytetach na Węgrzech, a w 1977 wyemigrował do Australii, gdzie od 1978 nauczał na Uniwersytecie Sydney. W wyniku politycznej liberalizacji i restauracji kapitalizmu na Węgrzech Márkus wrócił do kraju, gdzie regularnie wykładał na tamtejszych uczelniach, pozostając w Sydney na funkcji profesora wizytującego.
Jego żoną była polska socjolog dr Maria Markus, wykładowczyni na Uniwersytecie Nowej Południowej Walii.

</doc>
<doc id="1613379" url="https://pl.wikipedia.org/wiki?curid=1613379" title="Przysłop (Zawoja)">
Przysłop (Zawoja)

Przysłop – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja.
W latach 1975–1998 przysiółek administracyjnie należał do województwa bielskiego.
Przysiółek położony jest w północnej części miejscowości, przy drodze łączącej Zawoję ze Stryszawą, w pobliżu przełęczy o tej samej nazwie. Pola i zabudowania Przysłopu znajdują się po obydwu stronach tej przełęczy, na południowych i wschodnich stokach góry Magurka (872 m) oraz północno-wschodnich góry Kiczora (905 m).
Najważniejszym zabytkiem Przysłopu jest Klasztor Karmelitów Bosych. Atrakcję turystyczną stanowi również zlokalizowana tu elektrownia wiatrowa.
Szlaki turystyczne w Zawoi – Przysłop:

</doc>
<doc id="1613383" url="https://pl.wikipedia.org/wiki?curid=1613383" title="Todd Wiltshire">
Todd Wiltshire

Todd Wiltshire (ur. 26 września 1968 w Bankstown) – australijski żużlowiec.
Kariera sportowa.
Todd poważne ściganie na żużlu rozpoczął w roku 1986. Dwa lata później przeniósł się na Wyspy Brytyjskie, gdzie podpisał kontrakt w zespole Wimbledon Dons, a po dwóch latach został przeniesiony do Reading Racers.
Pierwsze sukcesy na międzynarodowych arenach przyszły w roku 1990. Jako 22-latek wystartował w finale IMŚ na torze Odsal w Bradford i był rewelacją turnieju. Zdobył 12 punktów, co dało mu trzecią pozycję. Przegrał ze Szwedem Perem Jonssonem i Amerykaninem Shawnem Moranem, a w pokonanym polu zostawił między innymi Hansa Nielsena. Jeszcze w tym samym sezonie na torze Ellermühle w niemieckim Landshut wraz z Leighem Adamsem zdobył srebrny medal MŚP, przegrali tylko z Duńczykami.
W styczniu 1992 na torze w Adelaide Todd uległ groźnej kontuzji kręgosłupa, która groziła przerwaniem kariery. Po żmudnej i długiej rehabilitacji, Todd wrócił do zdrowia i znalazł pracę jako menadżer i mechanik Marvyna Coxa. W 1997 zdecydował o powrocie na tor. Jeszcze w tym samym roku startując niemiecką licencją zdobył złoty medal indywidualnych mistrzostw tego kraju. Systematycznie zwiększał częstotliwość startów i w roku 1998 drugi raz okazał się najlepszy w Niemczech, by wrócić do Australii i w roku 1999 zostać mistrzem swojego kraju, powtórzył to w roku 2001.
Bardzo udany był dla niego sezon 1999, bo prócz mistrzostwa Australii, zdobył z reprezentacją złoty medal DMŚ w Pardubicach i wygrał w angielskim Poole Finał Interkontynentalny, wrócił do elity światowej do Grand Prix. W roku 2000 wystartował wśród najlepszych i jako debiutant zajął ósmą lokatą, na tej samem pozycji uplasował się rok później, w roku 2002 był piętnasty, a w roku 2003 zajął dalekie dziewiętnaste miejsce. Największe sukcesy po powrocie na tor święcił w narodowej drużynie na DPŚ wygrywał także w 2001 we Wrocławiu na stadionie olimpijskim oraz w roku 2002 w Peterborough.
W lidze polskiej pierwszy raz pojawił się w roku 1991 w barwach drugoligowego wtedy Włókniarza Częstochowa. W roku 1997, kiedy zdecydował się na powrót pokazał się także w Polsce, w barwach Wybrzeża Gdańsk, a w następnym roku jeździł w RKM Rybnik. W sezonie 2000 trafił do pierwszoligowej Polonii Bydgoszcz i reprezentował barwy tego klubu przez cztery kolejne sezony, przez ten czas nie schodził z podium. W 2000 i 2002 roku zdobywał złote medale drużynowych mistrzostw Polski, a w sezonach 2001 i 2003 medale brązowe.
Starty w lidze.
Liga polska

</doc>
<doc id="1613385" url="https://pl.wikipedia.org/wiki?curid=1613385" title="Antonijo Miłoszoski">
Antonijo Miłoszoski

Antonijo Miłoszoski, mac. Антонијо Милошоски (ur. 29 stycznia 1976 w Tetowie) – macedoński polityk i publicysta, poseł do Zgromadzenia Republiki Macedonii Północnej, w latach 2006–2011 minister spraw zagranicznych.
Życiorys.
W 1999 ukończył prawo na Uniwersytecie Świętych Cyryla i Metodego w Skopju. W latach 2001–2002 studiował integrację europejską na Uniwersytecie w Bonn w Niemczech. W 2006 obronił doktorat z nauk politycznych na Universität Duisburg-Essen.
W trakcie studiów zaangażował się w działalność polityczną w ramach centroprawicowej partii WMRO-DPMNE. W latach 1997–1998 był wiceprzewodniczącym organizacji młodzieżowej WMRO-DPMNE. W latach 1999–2000 był szefem gabinetu wicepremiera Macedonii. Od maja 2000 do września 2001 pełnił funkcję rzecznika prasowego rządu Lubcza Georgiewskiego. W 2000 i ponownie od 2004 zajmował się działalnością dziennikarską jako publicysta prasy codziennej. W 2006 został wybrany na posła do Zgromadzenia Republiki Macedonii z ramienia WMRO-DPMNE.
28 sierpnia 2006 objął stanowisko ministra spraw zagranicznych w gabinecie premiera Nikoły Gruewskiego. Urząd ten sprawował do 28 lipca 2011.
Po wyborach z 2011 przystąpił do wykonywania mandatu poselskiego. Utrzymywał go na kolejne kadencje w wyborach w 2014, 2016 i 2020.

</doc>
<doc id="1613389" url="https://pl.wikipedia.org/wiki?curid=1613389" title="Karsten Kobs">
Karsten Kobs

Karsten Kobs (ur. 16 września 1971) – niemiecki lekkoatleta, młociarz.
Sukcesy.
Rekord życiowy Kobsa w rzucie młotem wynosi 82.78 m, wynik ten otwierał listy światowe w 1999.

</doc>
<doc id="1613396" url="https://pl.wikipedia.org/wiki?curid=1613396" title="Rainbow Theatre">
Rainbow Theatre

Rainbow Theatre – dawniej Astoria Theatre, budynek w Finsbury Park w północnym Londynie, miejsce koncertów rockowych od września 1971 do stycznia 1982. Występowali tu tacy artyści, jak The Who (pierwszy koncert po otwarciu "Rainbow Theathre" w 1971), Iron Maiden (w grudniu 1980 zarejestrowano film koncertowy "Live at the Rainbow"), Bob Marley &amp; The Wailers, Van Morrison i Queen.
Miejsce to stało się również sławne za sprawą Jimiego Hendriksa, który podpalił tutaj po raz pierwszy swoją gitarę (31 marca 1967). Od 1995 gmach jest świątynią Uniwersalnego Kościoła Królestwa Bożego.

</doc>
<doc id="1613397" url="https://pl.wikipedia.org/wiki?curid=1613397" title="Jan Krzyżewski">
Jan Krzyżewski

Jan Krzyżewski herbu Grzymała IV – audytor z rangą kapitana w 4 Regimencie Pieszej Buławy Wielkiej Koronnej po dymisji kpt. Franciszka Bieniewskiego (31.05.1792), zasiadał w Komisji Do Spraw Dziesiątego Grosza na ziemi różańskiej (1789).

</doc>
<doc id="1613398" url="https://pl.wikipedia.org/wiki?curid=1613398" title="Ernesto Pellegrini">
Ernesto Pellegrini

Ernesto Pellegrini (ur. 1940 w Mediolanie) – włoski przedsiębiorca oraz działacz sportowy, od 18 stycznia 1984 do 18 lutego 1995 prezydent Interu Mediolan.
Podczas kadencji Pellegriniego na stanowisku prezydenta, Inter zdobył mistrzostwo i Superpuchar Włoch w 1989 oraz dwukrotnie Pucharu UEFA w 1991 (zwycięstwo nad Romą) i 1994 (zwycięstwo nad SV Salzburg).
18 lutego 1995 został zastąpiony na stanowisku prezydenta Interu przez Massimo Morattiego.

</doc>
<doc id="1613399" url="https://pl.wikipedia.org/wiki?curid=1613399" title="Przechodni Wierch">
Przechodni Wierch

Przechodni Wierch – szczyt o wysokości 552 m n.p.m. w Pieninach Właściwych, na terenie Pienińskiego Parku Narodowego.
Jest południowo-wschodnim zakończeniem grzbietu Pieninek wysuniętym w zakole Dunajca opływającego szczyt od północy, wschodu i południa. Na zakręcie rzeki na wschód od masywu znajduje się najgłębsze miejsce na odcinku pienińskiego przełomu – tzw. Loch. Przechodni Wierch sąsiaduje na północnym zachodzie z Sokolicą, od której oddzielony jest przełęczą Przechodki Wielkie (ok. 490 m). Opadające do Dunajca stoki są dość strome, jednakże sam grzbiet, zarówno w stronę przełęczy, jak i powyżej ok. 500 m n.p.m. ku południowemu wschodowi, obniża się łagodnie.
Na szczyt nie prowadzą żadne szlaki turystyczne; jest on porośnięty lasem i nie przedstawia walorów widokowych. Jest dobrze widoczny z wierzchołka Sokolicy.
Wśród chronionych gatunków mchów występują tu: jodłówka pospolita ("Abietinella abietina"), gajnik lśniący ("Hylocomium splendens"), zrokietnik pospolity ("Pleurozium schreberi").

</doc>
<doc id="1613401" url="https://pl.wikipedia.org/wiki?curid=1613401" title="Trzciana Łąka">
Trzciana Łąka



</doc>
<doc id="1613402" url="https://pl.wikipedia.org/wiki?curid=1613402" title="Most Bridgewater">
Most Bridgewater

Most Bridgewater - most podnoszony, przecinający rzekę Derwent, położony w Hobart. Most stanowi główne połączenie między autostradami Midland i Brooker. Przez most przebiegają dwa pasy ruchu. 
Historia.
Bridgewater był jednym z pierwszych mostów zbudowanych na Tasmanii. Budowa mostu rozpoczęła się w 1829, podczas której pracowało 200 więźniów. Początkowo był to most typu obrotowego. Budowa obecnego mostu rozpoczęła się w 1939, a ukończenie robót nastąpiło tuż po II wojnie światowej w 1946. Od 2001 roku rząd federalny zadeklarował 100 mln dolarów na rzecz budowy nowego mostu Brighton Bypass, który ma zostać zbudowany na południe od obecnego mostu.

</doc>
<doc id="1613403" url="https://pl.wikipedia.org/wiki?curid=1613403" title="Barbara Bielecka">
Barbara Bielecka

Barbara Bielecka (ur. 1 stycznia 1931) – polska architektka, była pracowniczka Katedry Architektury Monumentalnej na Politechnice Gdańskiej.
Kariera.
Jest autorką projektu bazyliki licheńskiej, pierwszej w Polsce, ósmej w Europie i dwunastej na świecie pod względem wielkości budowli sakralnej.

</doc>
<doc id="1613404" url="https://pl.wikipedia.org/wiki?curid=1613404" title="Biblioteka Główna Uniwersytetu Kazimierza Wielkiego w Bydgoszczy">
Biblioteka Główna Uniwersytetu Kazimierza Wielkiego w Bydgoszczy



</doc>
<doc id="1613407" url="https://pl.wikipedia.org/wiki?curid=1613407" title="Félix Dja Ettien">
Félix Dja Ettien



</doc>
<doc id="1613416" url="https://pl.wikipedia.org/wiki?curid=1613416" title="Diecezja Tarawa i Nauru">
Diecezja Tarawa i Nauru

Diecezja Tarawa i Nauru (łac. "Dioecesis Taravanus et Naurunus", ang. "Diocese of Tarawa and Nauru") – rzymskokatolicka diecezja ze stolicą w Bairiki na atolu Tarawa w Kiribati. Obejmuje w całości obszar państw Kiribati i Nauru. Jest sufraganią archidiecezji Suva w Fidżi.
Większość Kiribatyjczyków to katolicy (53,4%). W społeczeństwie Nauru katolicy stanowią ok. trzeciej jego części.
Historia.
Katolicyzm na Wyspy Gilberta wprowadziło w drugiej połowie XIX w. dwóch mieszkańców wyspy Nonouti, którzy przyjęli chrzest pracując na innych wyspach Pacyfiku. Powstanie misji katolickich na innych wyspach również było zasługą osób świeckich. Katolicy zbudowali kościoły, w których gromadzili się w niedziele na modlitwę i śpiewanie hymnów. Tamtejszy Kościół do 1888 nie posiadał jednak kapłanów. Misje te napotykały na wrogość protestantów, którzy założyli tu swoje misje w latach 50. XIX w.
Mieszkańcy Wysp Gilberta wysyłali listy do biskupów Oceanii z prośbą o przysłanie kapłanów. W 1888 przybyło trzech pierwszych księży katolickich ze zgromadzenia Misjonarzy Najświętszego Serca Jezusowego. Zostali tam oni zorganizowaną wspólnotę katolicką i kościoły. Na samym Nonouti przed przybyciem misjonarzy było już 560 osób ochrzczonych i 600 osób przygotowujących się do chrztu.
Później misje na Wyspach Gilberta prowadzili Francuzi. Wszyscy wikariusze apostolscy Wysp Gilberta i pierwszy biskup Tarawy byli misjonarzami francuskimi. Dopiero piąty, obecny zwierzchnik diecezji jest Kiribatyjczykiem.
28 czerwca 1897 papież Leon XIII erygował wikariat apostolski Wysp Gilberta. Dotychczas wierni z tych terenów należeli do wikariatu apostolskiego Nowego Pomorza (obecnie archidiecezja Rabaul), a wcześniej do zlikwidowanego w 1889 wikariatu apostolskiego Mikronezji.
21 czerwca 1966 wikariat podniesiono do godności diecezji i nazwano "diecezja Tarawa".
15 listopada 1978 zmieniono nazwę diecezji na "Diecezja Tarawa, Nauru i Funafuti", która bardziej odpowiadała terenom zajmowanym przez nią.
10 września 1982 z diecezji wydzielono Tuvalu (w państwie tym tego dnia powstała misja "sui iuris" w Funafuti). Tym samym diecezja zmieniła nazwę na obecną.

</doc>
<doc id="1613419" url="https://pl.wikipedia.org/wiki?curid=1613419" title="Mikołajek (film)">
Mikołajek (film)

Mikołajek – francuski film z 2009 roku. Ekranizacja książek dla dzieci o przygodach Mikołajka.
Fabuła.
Francja, lata 60. XX w. Mikołajek (Maxime Godart) mieszka z zapracowanym ojcem (Kad Merad) i matką (Valérie Lemercier), gospodynią domową, w dużym domu z ogrodem. Tworzą zgodną i szczęśliwą rodzinę. Do tego chłopiec ma wielu przyjaciół: otyłego i wiecznie głodnego Alcesta (Vincent Claude), niezbyt rozgarniętego Kleofasa (Victor Carles), syna policjanta Rufusa (Germain Petit Damico), bogatego Gotfryda (Charles Vaillant), Joachima (Virgile Tirard) i rozrabiakę Euzebiusza (Benjamin Averty). Razem z nimi wciąż naraża się surowemu wychowawcy Rosołowi (François-Xavier Demaison) i dokucza płaczliwemu prymusowi Ananiaszowi (Daniel Ferdel). Ułożony świat Mikołajka może jednak wkrótce lec w gruzach. Chłopiec podsłuchuje bowiem rozmowę rodziców, z której wynika, że mama jest w ciąży. Przerażony malec dowiaduje się od kolegów, że teraz rodzice będą chcieli pozbyć się go z domu. Gdy utwierdza się w tym strasznym przekonaniu, postanawia zapobiec nieszczęściu. Z pomocą kumpli chce pozbyć się niechcianego braciszka, gdy tylko przyjdzie na świat. Film na podstawie serii popularnych książek dla dzieci autorstwa René Goscinnego i Sempé. Nominacja do Cezara za scenariusz.
Wersja polska.
Wersja polska: SDI Media Polska
Reżyseria: Marek Robaczewski
Dialogi polskie: Katarzyna Wojsz
Dźwięk i montaż: Adam Łonicki
Zgranie: Michał Kosterkiewicz – Toya Sound Studios
Udział wzięli:
i inni
Lektor: Beniamin Lewandowski

</doc>
<doc id="1613420" url="https://pl.wikipedia.org/wiki?curid=1613420" title="Royal Hobart Hospital">
Royal Hobart Hospital

Royal Hobart Hospital (skrót RHH) – szpital publiczny położony w centralnej części Hobart, działa również jak szpital kliniczny we współpracy z Uniwersytetem Tasmańskim. Zarządzany przez rząd stanowy. Został założony w 1804 jako drugi szpital w Australii po Sydney Hospital.

</doc>
<doc id="1613421" url="https://pl.wikipedia.org/wiki?curid=1613421" title="Welcome to the Neighborhood">
Welcome to the Neighborhood

Welcome to the Neighborhood – album studyjny Meat Loafa wydany w listopadzie 1995.
Z albumu „Welcome to the Neighborhood” ukazały się trzy single: "I'd Lie for You (And That's the Truth)" (duet z Patti Russo), "Not A Dry Eye In The House" oraz "Runnin’ For The Red Light (I Gotta Life)".
Dwa pierwsze single zostały napisane przez Diane Warren, która napisała później piosenki na dwie inne płyty Meat Loafa: „Couldn't Have Said It Better” oraz „”.
Do obydwu singli autorstwa Diane Warren nakręcono teledyski. Ten do piosenki "I'd Lie for You (And That's the Truth)" jest uważany za jeden z najdroższych w historii. Jest on drugą częścią "I'd Do Anything For Love (But I Won't Do That)" (nawiązanie w początkowej scenie pogoni helikoptera za motocyklem), a głównym motywem jest chęć ratowania ukochanej z rąk groźnego dyktatora (aktor Xander Berkeley). W klipie tym są również nawiązania do „Indiany Jonesa”.
Dwie piosenki do albumu stworzył Jim Steinman. Są to: "Left in the Dark" (oryginalnie stworzona na płytę Steinmana „Bad For Good”) oraz "Original Sin" (stworzona dla zespołu Pandora's Box na płytę „Original Sin”; w 1994 roku została zaśpiewana przez piosenkarkę Taylor Dayne i trafiła na ścieżkę dźwiękową filmu „Cień”, czyli „The Shadow”).

</doc>
<doc id="1613426" url="https://pl.wikipedia.org/wiki?curid=1613426" title="CAT">
CAT



</doc>
<doc id="1613427" url="https://pl.wikipedia.org/wiki?curid=1613427" title="Miniatury mogolskie">
Miniatury mogolskie

Miniatury mogolskie – odmiana malarstwa miniaturowego, powstała w Indiach na dworze Wielkich Mogołów. Pod względem techniki i stylu wywodzi się z malarstwa perskiego, z lokalnymi wpływami indyjskimi. Miniatury były dziełami samodzielnymi, bądź też służyły jako ilustracje do książek. Najczęstsze tematy to portrety, dworskie scenki rodzajowe, polowania, zwierzęta oraz sceny batalistyczne.

</doc>
<doc id="1613428" url="https://pl.wikipedia.org/wiki?curid=1613428" title="Makrogol">
Makrogol



</doc>
<doc id="1613429" url="https://pl.wikipedia.org/wiki?curid=1613429" title="Makrogole">
Makrogole



</doc>
<doc id="1613430" url="https://pl.wikipedia.org/wiki?curid=1613430" title="Telefonia">
Telefonia

Telefonia – dział telekomunikacji obejmujący zagadnienia wykorzystania środków do łączności głosowej na odległość, w szczególności przez zestawianie połączeń pomiędzy telefonami.
Opis.
Początkowo telefony były połączone bezpośrednio parami. Było to niewygodne, gdy chciano rozmawiać przy pomocy wielu telefonów. Doprowadziło to do wynalezienia centrali telefonicznej. Każdy telefon był dołączony do centrali oddzielnym łączem a centrala zestawiała połączenia telefoniczne. Wkrótce centrale zostały połączone liniami międzycentralowymi a w tym dalekosiężnymi.
Obecnie telefony są najczęściej włączone do gniazdka. Gniazdka są połączone, poprzez okablowanie budynku z kablem rozdzielczym. Kable rozdzielcze zwykle zawierają wiele par przewodów od telefonów do jednego centralnego miejsca lub centrali telefonicznej. Gdy użytkownik telefonu sygnalizuje, że chce zestawić połączenie telefoniczne, wyposażenie centrali wykrywa to i łączy to łącze abonenckie z innym w tej samej centrali albo z łączem do innej odległej centrali.
Większość central na świecie ma połączenia ze wszystkimi innymi, tworząc publiczną komutowaną sieć telefoniczną ("Public Switched Telephone Network – PSTN"). Dla takich usług jest używany również termin POTS. Pod koniec XX wieku prawie wszystkie centrale telefoniczne były sterowane komputerami ("Stored Program Control – SPC").
W drugiej połowie XX wieku sieci stworzone do przenoszenia głosu zostały wykorzystane dla telefaksu i transmisji danych. W celu poprawienia realizacji takich usług sieci zostały ulepszone poprzez ISDN i DSL.
W ostatniej dekadzie XX wieku powszechnie dostępne stały się sieci umożliwiające mobilność użytkowników ("Public Land Mobile Network – PLMN"), często nazywane sieciami telefonii komórkowej, w których przewodową linię abonencką zastąpiło łącze radiowe. Umożliwia to mobilność użytkowników. Telefonia komórkowa stała się symbolem nowoczesnej telekomunikacji. Telefonia satelitarna również wykorzystuje łącze radiowe w komunikacji. W tym jednak przypadku zamiast stacji naziemnych wykorzystywane są satelity telekomunikacyjne znajdujące się na orbitach okołoziemskich.
Cyfrowa telefonia wykorzystuje cyfrowe technologie do realizacji usług telefonicznych i systemów. Prawie wszystkie połączenia telefoniczne są realizowane w ten sposób, ale czasami ten termin jest używany tylko w przypadkach, gdy „ostatnia mila” jest cyfrowa lub gdy konwersja analogowo-cyfrowa ma miejsce w telefonie. Cyfryzacja telefonii nastąpiła w celu obniżenia kosztów i poprawienia jakości usług głosowych, ale cyfrowa telefonia okazała się użyteczna w realizacji nowych usług (ISDN) i do szybszego transferu danych przez linie telefoniczne.
Telefonia IP jest nowoczesną formą telefonii wykorzystującą protokół TCP/IP, na którym opiera się Internet, do przesyłania danych głosu w postaci pakietowej w sieciach komputerowych. Często taka forma telefonii jest nazywana Voice over Internet Protocol ("VoIP").
Telefonia komputerowa ("Computer Telephony Integration – CTI") wykorzystuje komputery do sterowania funkcjami telefonicznymi, takimi jak zestawianie i odbieranie połączeń głosowych, faksów i danych w połączeniu z funkcjami książki adresowej i identyfikacji korespondentów. Integracja funkcji telefonicznych i systemów komputerowych jest ważnym czynnikiem rozwoju zautomatyzowanego biura.
Interfejs programowania aplikacji telefonicznych ("Telephony Application Programming Interface, TAPI") integruje komputer z telefonią. Interfejs TAPI obsługuje zarówno tradycyjną telefonię PSTN, jak i telefonię IP, umożliwiając komunikowanie się przy użyciu głosu, danych i wideo.

</doc>
<doc id="1613433" url="https://pl.wikipedia.org/wiki?curid=1613433" title="Odznaczenia Łotewskiego Czerwonego Krzyża">
Odznaczenia Łotewskiego Czerwonego Krzyża

Odznaczenia Łotewskiego Czerwonego Krzyża (łot. "Latvijas Sarkanā Krusta apbalvojumi") — odznaczenia w czterech klasach nadawane przez Łotewski Czerwony Krzyż w okresie międzywojennym.
Opis odznaki.
Odznaczenie nadawane było w okresie międzywojennym osobom, które poniosły zasługi dla Łotewskiego Czerwonego Krzyża. Składało się z czterech różnych odznak:
Odznaczenia I, II i III klasy zawieszane były na wstążce o kształcie i kolorach flagi łotewskiej. Odznaka IV klasy nie posiadała wstążki i była przypinana szpilką. Wstążka odznak II i III klasy miała szerokość 35 mm, a I klasy 51 mm.

</doc>
<doc id="1613438" url="https://pl.wikipedia.org/wiki?curid=1613438" title="Gordan Jandroković">
Gordan Jandroković

Gordan Jandroković (ur. 2 sierpnia 1967 w Bjelovarze) – chorwacki polityk, parlamentarzysta, minister spraw zagranicznych i integracji europejskiej od 2008 do 2011, od 2010 do 2011 także wicepremier, od 2017 przewodniczący Zgromadzenia Chorwackiego.
Życiorys.
Gordan Jandroković w latach 1986–1991 studiował budownictwo na Uniwersytecie w Zagrzebiu, a w latach 1989–1993 nauki polityczne na tej samej uczelni. W 1995 ukończył kurs stosunków europejskich i międzynarodowych w Instytucie Clingendael w Hadze oraz kurs ekonomii na Erasmus Universiteit Rotterdam w Holandii. W latach 1996–1997 kształcił się w szkole dyplomacji przy MSZ Republiki Chorwacji.
W trakcie studiów, w latach 1989–1994, pracował w prywatnej firmie budowlanej. Od 1994 do 2000 był zatrudniony w Ministerstwie Spraw Zagranicznych Chorwacji. W latach 2000–2003 był menedżerem w przedsiębiorstwach Stanić w Zagrzebiu oraz Beming w Bjelovarze. W 1992 został członkiem Chorwackiej Wspólnoty Demokratycznej (HDZ), w 2004 wszedł w skład jej prezydium, a w 2010 stanął na czele struktur stołecznych tego ugrupowania.
W 2003 został po raz pierwszy wybrany do parlamentu z ramienia HDZ. W latach 2003–2004 był przewodniczącym Parlamentarnej Komisji Gospodarki i Rozwoju, a w latach 2004–2007 Komisji Polityki Zagranicznej. W 2007 uzyskał reelekcję do Zgromadzenia Chorwackiego. 12 stycznia 2008 objął stanowisko ministra spraw zagranicznych i integracji europejskiej w drugim gabinecie premiera Iva Sanadera. 6 lipca 2009 utrzymał to stanowisko w nowo powołanym rządzie Jadranki Kosor. 29 grudnia 2010 powołano go także na funkcję wicepremiera. Funkcje rządowe pełnił do 23 grudnia 2011, wcześniej w tym samym roku został wybrany do parlamentu. W 2015, 2016 i 2020 utrzymywał mandat poselski na kolejne kadencje.
5 maja 2017 został wybrany na przewodniczącego chorwackiego parlamentu IX kadencji. 22 lipca 2020 ponownie powołany na tę funkcję przez Zgromadzenie Chorwackie X kadencji.
Gordan Jandroković jest żonaty, ma troje dzieci.

</doc>
<doc id="1613446" url="https://pl.wikipedia.org/wiki?curid=1613446" title="Konstadínos Kedéris">
Konstadínos Kedéris



</doc>
<doc id="1613448" url="https://pl.wikipedia.org/wiki?curid=1613448" title="Kotlet rzymski">
Kotlet rzymski

Kotlet rzymski – panierowany i usmażony kawałek sera żółtego. Potrawa smażona zazwyczaj na patelni przy użyciu niewielkiej ilości tłuszczu, np. oleju jadalnego. Najczęściej kotlety rzymskie przygotowuje się z panierowanego sera Gouda lub podobnego. Gruby plaster sera (ok. 5–10 mm) przed smażeniem obtacza się dwukrotnie i na przemian w jajku zmieszanym z pieprzem i oregano oraz w bułce tartej, aby uzyskać jednolitą panierkę, co zapobiega wyciekaniu stopionego sera podczas smażenia. Można podawać go z dodatkami, podobnie jak kotlety mięsne. Smakowo kotlety rzymskie dobrze komponują się z frytkami oraz sosem tatarskim i różnymi surówkami, a także z konfiturą żurawinową.

</doc>
<doc id="1613449" url="https://pl.wikipedia.org/wiki?curid=1613449" title="Malarstwo radżpuckie">
Malarstwo radżpuckie

Malarstwo radżpuckie - styl w malarstwie indyjskim, który wykształcił się w okresie od XVI do XVIII w. na dworach maharadżów radżpuckich. Popularne były zwłaszcza miniatury, ale również freski zdobiące wnętrza i zewnętrzne ściany pałaców, zwłaszcza w regionie Shekhawati.
Historia.
Malarstwo radżpuckie wywodzi się ze stylu mogolskiego, ale z silnymi wpływami tradycji lokalnych.
Tematyka.
Najczęstszymi motywami są sceny z życia Kryszny, z Ramajany i Mahabharaty oraz scenki rodzajowe.
Style.
W różnych królestwach radżpuckich z biegiem czasu powstały odmienne style malarskie. Najważniejsze z nich to: szkoła mewarska, szkoła Bundi-Kota kalam, szkoła dżajpurska, szkoła bikanerska, szkoła Kishengarh, szkoła marwarska oraz styl Ragamala, czyli ilustracje do utworów muzyki klasycznej, tzw. raga.

</doc>
<doc id="1613455" url="https://pl.wikipedia.org/wiki?curid=1613455" title="Martifer">
Martifer

Grupa Martifer - grupa przedsiębiorstw tworzona przez około 120 firm, obecnych w ponad 20 krajach, podzielonych na cztery obszary działalności: konstrukcje stalowe, systemy dla energetyki, produkcja energii elektrycznej, oraz rolnictwo i biopaliwa. Martifer jest notowany na giełdzie w Lizbonie od 2007 r., roku w którym osiągnął skonsolidowany przychód w wysokości 519 milionów euro.
Konstrukcje metalowe.
Założona w 1990 r., firma ta stała się bazą dla dzisiejszej Grupy Martifer; jest liderem w sektorze konstrukcji stalowych na Półwyspie Iberyjskim, oraz jednym z 10 głównych europejskich graczy; obecnie powiększając zasięg operacji o Europę Środkową i Angolę. Dorobek firmy rósł znacząco dzięki realizacji projektów w obszarze infrastruktury prywatnej i publicznej.
Martifer Construction dodaje inne rozwiązania w tej dziedzinie – konstrukcje z metali, fasady z aluminium i szkła, elementy ze stali nierdzewnej – co umożliwia firmie oferowanie kompletnych rozwiązań dla projektów w których uczestniczy.
Wyposażenie dla energetyki.
Martifer utworzył dział wytwarzający sprzęt do produkcji energii w 2004 r. Od tego czasu, ta dziedzina stała się najszybciej rozwijającym obszarem działalności Grupy, jako że rozwiązania dotyczące alternatywnych źródeł energii są coraz intensywniej poszukiwane w skali światowej.
Martifer inwestuje nie tylko w aktualnie dostępne technologie produkcji energii, lecz także w badania i rozwój nowych przyjaznych środowisku rozwiązań.
Produkcja energii elektrycznej.
Dzięki wysokiemu wskaźnikowi wzrostu, a także sprzyjającym warunkom politycznym, ekonomicznym i społecznym, produkcja energii elektrycznej ze źródeł odnawialnych jest dziedziną biznesu o dużej opłacalności i perspektywiczności.
Martifer zamierza wzmacniać swoją pozycję w tym sektorze, jednocześnie podtrzymując swoje zaangażowanie w społeczny aspekt działalności firmy. 
W tym celu Martifer utworzył nową jednostkę, rozszerzając po raz kolejny obszar działań grupy.
Rolnictwo i biopaliwa.
Martifer jest obecny w sektorze rolnictwa i biopaliw poprzez swoją markę Prio, przedsięwzięcie obejmujące cały łańcuch procesu wytwarzania biodiesla. Od uprawy surowca, poprzez produkcję biopaliwa w swoich zakładach w Portugalii i Rumunii, po detaliczną dystrybucję paliw, celem firmy jest uczynienie marki Prio najbardziej rozpoznawalną wśród klientów.

</doc>
<doc id="1613459" url="https://pl.wikipedia.org/wiki?curid=1613459" title="Tay Bac">
Tay Bac



</doc>
<doc id="1613462" url="https://pl.wikipedia.org/wiki?curid=1613462" title="Lucas Matías Licht">
Lucas Matías Licht

Lucas Matías Licht (ur. 6 kwietnia 1981 w Rosario, Argentyna) - argentyński piłkarz żydowskiego pochodzenia grający na pozycji obrońcy.
Kariera.
Ze względu na to, iż posiada izraelski paszport, gracz Gimnasii La Plata wzbudzał wielkie zainteresowanie wśród klubów z Ligat ha’Al. Głównym zainteresowanym było Maccabi Hajfa, które obserwowało młodego Lichta przez 3 lata. Lucas był testowany przez Maccabi Netanja oraz Hapoel Ironi Kirjat Szemona, lecz nie otrzymał od tych klubów propozycji kontraktu. Po sezonie 2005/06 defensor został kupiony przez klub z Primera División, Getafe CF. Graczem tego zespołu był do 2009 roku. W latach 2009-2012 bronił barw Racing Club de Avellaneda, a następnie powrócił do Gimnasii.

</doc>
<doc id="1613463" url="https://pl.wikipedia.org/wiki?curid=1613463" title="Dong Bac">
Dong Bac



</doc>
<doc id="1613466" url="https://pl.wikipedia.org/wiki?curid=1613466" title="Jardin des Serres d’Auteuil">
Jardin des Serres d’Auteuil

Jardin des Serres d'Auteuil (wym. ) – ogród botaniczny z dużym kompleksem szklarni położony na obrzeżach Lasku Bulońskiego w 16 dzielnicy Paryża.
Ogród został założony w 1761 roku za panowania króla Ludwika XV. Kompleks szklarni został zbudowany w latach 1895-1898, a jego realizatorem był botanik Jean-Camille Formige. W ciągu następnych lat ogród botaniczny był poszerzany o kolejne szklarnie oraz tereny przyległe. W 1998 roku Jardin des Serres d'Auteuil został wpisany na listę ogrodów botanicznych Paryża.
Obecnie na terenach szklarni uprawia się ponad sto tysięcy roślin rocznie. Oprócz tego na terenie ogrodu odbywają się liczne wystawy botaniczne, prezentowane są m.in. palmy i sukulenty. Ogród może się także pochwalić dużą kolekcją egzotycznych roślin z rodzin obrazkowatych, begeniowatych, bromeliowatych oraz imbirowatych.

</doc>
<doc id="1613467" url="https://pl.wikipedia.org/wiki?curid=1613467" title="Dong Bang Song Cuu Long">
Dong Bang Song Cuu Long



</doc>
<doc id="1613468" url="https://pl.wikipedia.org/wiki?curid=1613468" title="Dong Bang Song Hong">
Dong Bang Song Hong



</doc>
<doc id="1613470" url="https://pl.wikipedia.org/wiki?curid=1613470" title="Bac Trung Bo">
Bac Trung Bo



</doc>
<doc id="1613473" url="https://pl.wikipedia.org/wiki?curid=1613473" title="Nam Trung Bo">
Nam Trung Bo



</doc>
<doc id="1613474" url="https://pl.wikipedia.org/wiki?curid=1613474" title="Dong Nam Bo">
Dong Nam Bo



</doc>
<doc id="1613483" url="https://pl.wikipedia.org/wiki?curid=1613483" title="Granica mołdawsko-rumuńska">
Granica mołdawsko-rumuńska

Granica mołdawsko-rumuńska – granica państwowa pomiędzy Rumunią oraz Mołdawią, istniejąca od ogłoszenia przez Mołdawię niepodległości w roku 1991. 
Kształtowanie się granicy.
Rzeka Prut była przed I wojną światową granicą Rumunii i Rosji. W czasie wojny domowej w Rosji (1917–1923) Rumunia zajęła obszar dzisiejszej Mołdawii, oprócz Naddniestrza, które zamieszkane było głównie przez Rumunów. Po podpisaniu paktu Ribbentrop-Mołotow (1939) ZSRR zażądał od Rumunii zwrotu tego terytorium. W obliczu groźby agresji militarnej Rumunia zgodziła się oddać sporne terytorium, weszło ono w skład Ukraińskiej Socjalistycznej Republiki Radzieckiej oraz Mołdawskiej Socjalistycznej Republiki Radzieckiej (MSRR). W 1991 roku MSRR ogłosiła niepodległość jako Mołdawia, nie połączyła się natomiast z Rumunią.
Przebieg granicy.
Granica ma długość 450 km i na całym odcinku przebiega korytem wypływającej z ukraińskiego terytorium rzeki Prut, aż do jej ujścia do rzeki Dunaj (rzeka graniczna).

</doc>
<doc id="1613484" url="https://pl.wikipedia.org/wiki?curid=1613484" title="Moduł sprężystości">
Moduł sprężystości



</doc>
<doc id="1613485" url="https://pl.wikipedia.org/wiki?curid=1613485" title="Malarstwo kangryjskie">
Malarstwo kangryjskie

Malarstwo kangryjskie ang. "Kangra painting" - styl w malarstwie indyjskim, który wytworzył się w XVII - XIX w. pod mecenatem królów radżpuckich, zwłaszcza maharadży Sansar Ćanda, w himalajskiej dolinie Kangra. Należy do szerszego nurtu tzw. malarstwa Pahari, czyli górskiego.
Tematyka.
Najbardziej popularnym tematem jest motyw miłości Radhy i Kryszny, inspirowany poematem Gita Gowinda, poza tym legenda o Nalu i Damajanti. 
Cechy charakterystyczne stylu kangryjskiego.
Najbardziej uderzającą cechą jest bogactwo barw w pejsażach, zwłaszcza wiele odcieni zieleni. Styl jest realistyczny, z wielką dbałością o detale. Mistrzowski poziom osiągano również w portretach kobiecych. W późniejszych dziełach pojawiają się także sceny nocne.

</doc>
<doc id="1613487" url="https://pl.wikipedia.org/wiki?curid=1613487" title="Lulzim Basha">
Lulzim Basha

Lulzim Xhelal Basha (ur. 12 czerwca 1974 w Tiranie) – albański polityk, prawnik i samorządowiec, minister w różnych resortach, deputowany, w latach 2011–2015 burmistrz Tirany, przewodniczący Demokratycznej Partii Albanii (2013–2022).
Życiorys.
Syn Xhelala i Remzije. Ukończył studia prawnicze (ze specjalizacją w zakresie prawa międzynarodowego publicznego) na Uniwersytecie w Utrechcie. Od maja 1998 do lipca 1999 pracował dla Międzynarodowego Trybunału Karnego dla byłej Jugosławii jako członek zespołu badającego zbrodnie wojenne Serbów w Kosowie. W latach 2000–2005 pełnił różne funkcje w departamencie sprawiedliwości misji UNMIK w Kosowie, m.in. specjalnego doradcy (od 2002).
W 2005 wszedł w skład prezydium Demokratycznej Partii Albanii. Był też rzecznikiem partii w czasie kampanii wyborczej do parlamentu. W wyborach w tymże roku uzyskał mandat deputowanego do Zgromadzenia Albanii, w 2009 z powodzeniem ubiegał się o reelekcję. Od września 2005 do maja 2007 zajmował stanowisko ministra robót publicznych, transportu i telekomunikacji w gabinecie premiera Salego Berishy. W maju 2007 przeszedł na funkcję ministra spraw zagranicznych w tym samym rządzie. Pełnił ją do czasu września 2009, kiedy to po utworzeniu nowego gabinetu po wyborach parlamentarnych w nowym gabinecie dotychczasowego premiera objął stanowisko ministra spraw wewnętrznych. Urząd ten sprawował do kwietnia 2011. W kolejnym miesiącu w wyborach samorządowych 2011 kandydował na burmistrza Tirany. W głosowaniu niewielką większością głosów zwyciężył z ubiegającym się o wybór na czwartą kadencję Edim Ramą.
W 2013 demokraci przegrali wybory i po ośmiu latach przeszli do opozycji. Sali Berisha zrezygnował z kierowania partią. W lipcu tegoż roku Lulzim Basha stanął na czele Demokratycznej Partii Albanii. W 2015 nie startował w wyborach lokalnych. W 2017 i 2021 wybierany ponownie do Zgromadzenia Albanii, kierowana przez niego formacja pozostała jednak w opozycji. W marcu 2022 zrezygnował z przywództwa w partii.

</doc>
<doc id="1613490" url="https://pl.wikipedia.org/wiki?curid=1613490" title="Rath Dinen">
Rath Dinen



</doc>
<doc id="1613495" url="https://pl.wikipedia.org/wiki?curid=1613495" title="Płaskowyż Centralny">
Płaskowyż Centralny



</doc>
<doc id="1613501" url="https://pl.wikipedia.org/wiki?curid=1613501" title="Kordylina australijska">
Kordylina australijska

Kordylina australijska ("Cordyline australis" Hook. f.) – gatunek wiecznie zielonego drzewa z rodziny szparagowatych (dawniej o różnej pozycji w systematyce, m.in. w rodzinie agawowatych, "Laxmanniaceae").
Występowanie.
Drzewo pochodzi z Nowej Zelandii. Od dłuższego czasu sadzona jako roślina ozdobna w Australii, południowej Europie.
Biotop, wymagania.
Na obszarze naturalnego występowania rośnie na skraju lasów, na leśnych polanach lub wzdłuż mniejszych cieków wodnych. Sadzona w parkach i ogrodach. Jest również hodowana w doniczkach, które w okresie letnim mogą się znajdować na powietrzu, a w okresie zimowym należy je chronić w szklarniach.

</doc>
<doc id="1613502" url="https://pl.wikipedia.org/wiki?curid=1613502" title="Cordyline australis">
Cordyline australis



</doc>
<doc id="1613504" url="https://pl.wikipedia.org/wiki?curid=1613504" title="Płaskowyż Zachodni">
Płaskowyż Zachodni



</doc>
<doc id="1613505" url="https://pl.wikipedia.org/wiki?curid=1613505" title="Outlast">
Outlast

Outlast – materiał opracowany dla NASA do wytwarzania rękawic dla kosmonautów przebywających w przestrzeni kosmicznej. Obecnie stosowany m.in. do produkcji odzieży turystycznej i sportowej. Zaprojektowany tak, by gromadzić energię cieplną w czasie gdy jest jej nadmiar i uwalniać ciepło gdy jest go za mało. Efekt ten uzyskiwany jest dzięki zastosowaniu materiału zmiennofazowego umieszczonego w mikrokapsułkach.
Producentem materiału jest amerykańska firma Outlast Technologies z siedzibą w Golden w stanie Kolorado.

</doc>
<doc id="1613508" url="https://pl.wikipedia.org/wiki?curid=1613508" title="Stałe materiałowe">
Stałe materiałowe



</doc>
<doc id="1613509" url="https://pl.wikipedia.org/wiki?curid=1613509" title="Arnold Jirásek">
Arnold Jirásek

Arnold Jirásek (ur. 3 lipca 1887 w Pradze, zm. 28 lipca 1960) – czeski lekarz, chirurg i neurochirurg. 
Życiorys.
Był dalekim krewnym pisarza Aloisa Jiráska.
28 października 1939 operował w Pradze postrzelonego podczas antynazistowskiej demonstracji w brzuch studenta Jana Opletala.

</doc>
<doc id="1613511" url="https://pl.wikipedia.org/wiki?curid=1613511" title="Freida Pinto">
Freida Pinto

Freida Selena Pinto (ur. 18 października 1984 w Bombaju) – indyjska aktorka i modelka.

</doc>
<doc id="1613529" url="https://pl.wikipedia.org/wiki?curid=1613529" title="Karol Gilewski">
Karol Gilewski

Karol Gilewski (ur. 1832 w Czerniowcach, zm. 1871) – polski lekarz, chirurg, laryngolog.
Był synem nauczyciela gimnazjalnego. W 1851 rozpoczął studia medyczne w Wiedniu w 1856 uzyskując tytuł doktora medycyny. W latach 1856–1858 kształcił się pod kierunkiem wybitnego chirurga wiedeńskiego profesora (1804-1865) uzyskując tytuł magistra położnictwa, dr. chirurgii i stopień operatora. Do 1861 pracował w Wiedniu, w 1861 przeniósł się do Krakowa obejmując katedrę medycyny sądowej na UJ zostając jej profesorem. W 1864 zastąpił prof. Józefa Dietla na stanowisku kierownika kliniki chorób wewnętrznych. W 1870 został dziekanem Wydziału Lekarskiego UJ. Ogłosił liczne prace naukowe z medycyny. Był prekursorem laryngotomii – jako trzeci na świecie wykonał taki zabieg; jako jednemu z pierwszych lekarzy w historii udało mu się również uwieńczyć powodzeniem operację usunięcia jajnika wraz z narosłą w nim cystą. W 1865 ożenił się z Emilią Schuch, z którą miał 2 córki. Zmarł na dur plamisty, którym zaraził się od jednego ze swoich pacjentów.
Rok po śmierci męża Emilia zamówiła portret męża u Jana Matejki (od 1915 uważany był za zaginiony). W 2015 pojawił się na aukcji w domu aukcyjnym Dorotheum w Wiedniu, obecnie stanowi własność prywatną. Obraz wystawiony został za 100 tys. euro, a sprzedany za 280 tys. euro. Kupił go chcący zachować anonimowość nabywca z Polski, następnie przekazał obraz w bezterminowy depozyt do Muzeum Narodowego w Krakowie. Po poddaniu go konserwacji w 2016 roku został udostępniony zwiedzającym w Domu Jana Matejki. W maju 2020 roku został ponownie wystawiony na aukcji w Domu Aukcyjnym Polswiss Art w Warszawie i sprzedany anonimowemu nabywcy za kwotę 6,96 mln zł co uczyniło go najdroższym obrazem sprzedanym na aukcji w historii polskiego rynku aukcyjnego
Towarzystwo Lekarzy Galicyjskich utworzyło fundusz im. prof. Karola Gilewskiego, z którego wspierano wdowy i sieroty po lekarzach.

</doc>
<doc id="1613530" url="https://pl.wikipedia.org/wiki?curid=1613530" title="Malarstwo Madhubani">
Malarstwo Madhubani

Malarstwo Madhubani - ludowy styl w malarstwie indyjskim, ograniczony do okolic miasta Madhubani w stanie Bihar. Tradycyjnie malowały kobiety, najczęściej na mokrych ścianach domostw. Obecnie motywy w stylu Madhubani wykorzystuje się również malując na płótnie i papierze.
Tematyka.
Głównym motywem są bóstwa hinduskie i sceny religijne, a także przedstawienia przyrody.

</doc>
<doc id="1613531" url="https://pl.wikipedia.org/wiki?curid=1613531" title="Choroba Caffeya">
Choroba Caffeya

Choroba Caffeya (hiperostoza korowa noworodków, ang. Caffey disease, infantile cortical hyperostosis) – rzadka, uwarunkowana genetycznie, samoograniczająca się zapalna choroba tkanki kostnej i łącznej. Może występować sporadycznie i rodzinnie. Charakteryzuje się niezwykłym przebiegiem jak na chorobę genetyczną; objawy pojawiają się zazwyczaj do 5. miesiąca życia, po czym zwykle ustępują bez leczenia w wieku około 2 lat. Objawia się bolesnością zajętych kości, czasem uciepleniem otaczających tkanek i zaczerwienieniem skóry. Leczenie choroby jest wyłącznie objawowe i dotyczy podawania leków przeciwbólowych.
Najczęściej zajęte kości to: żuchwa (75-80%), kość piszczelowa, kość łokciowa, obojczyk, łopatka, żebra, kość ramienna, kość udowa, kość strzałkowa, czaszka, kość biodrowa i kości śródstopia. 
Chorobę opisał jako pierwszy John Caffey (1895-1978).

</doc>
<doc id="1613536" url="https://pl.wikipedia.org/wiki?curid=1613536" title="Zirchow">
Zirchow

Zirchow − gmina w Niemczech, wchodząca w skład Związku Gmin Usedom-Süd w powiecie Vorpommern-Greifswald, w kraju związkowym Meklemburgia-Pomorze Przednie. Położona nad brzegiem Zalewu Szczecińskiego. W bliskim sąsiedztwie Zirchow znajduje się Port lotniczy Heringsdorf. W 2008 r. mieszkały tu 624 osoby.
Toponimia.
Nazwa pochodzenia słowiańskiego, poświadczona historycznie w formie "Circhove" (1256), "Cyrchowe" (1336). Rekonstruowana połabska forma "*Čirchov" (por. pol. "Czerchów") pochodzi od imienia "*Čirch".

</doc>
<doc id="1613539" url="https://pl.wikipedia.org/wiki?curid=1613539" title="Ridvan Bode">
Ridvan Bode

Ridvan Bode (ur. 26 czerwca 1959 w Korczy) – albański polityk, ekonomista, minister finansów w latach 1996–1997 oraz ponownie od 11 września 2005.
Życiorys.
Ridvan Bode urodził się 26 czerwca 1959 w Korczy. W latach 1979–1983 studiował finanse na Uniwersytecie Rolniczym w Tiranie. W latach 1992–1995 odbywał studia podyplomowe w Montpellier we Francji. Od 1991 do 1995 wykładał analizę finansową na Uniwersytecie Rolniczym w Tiranie.
W latach 1995–1996 był dyrektorem ds. ceł w Ministerstwie Finansów. W 1996 Bode wszedł po raz pierwszy w skład Zgromadzenia Republiki Albanii z ramienia Demokratycznej Partii Albanii. W wyborach w 2001 oraz w 2005 uzyskał reelekcję. 
W latach 1996–1997 zajmował stanowisko ministra finansów w gabinecie premiera Aleksandra Meksiego. W 1997 objął funkcję sekretarza generalnego Demokratycznej Partii Albanii, którą pełni do dziś. W 2002 został wykładowcą ekonomii na Uniwersytecie Tirańskim. 
11 września 2005 Ridvan Bode objął ponownie stanowisko ministra finansów w gabinecie premiera Sali Berishy.

</doc>
<doc id="1613541" url="https://pl.wikipedia.org/wiki?curid=1613541" title="Piotr Kielar">
Piotr Kielar

Piotr Kielar (ur. 13 września 1968 w Warszawie) – polski reżyser, scenarzysta, operator i aktor. 
W 1993 roku ukończył studia na Wydziale Wiedzy o Teatrze PWST w Warszawie, a potem reżyserię w PWSFTviT w Łodzi. Obecnie jest właścicielem firmy producenckiej LifeTime Productions. Współpracuje m.in. z telewizją TVP Kultura, gdzie wraz z Xawerym Żuławskim reżyseruje Strefę Alternatywną. Prezentuje w niej niezależne zespoły muzyczne, teatr i performance. 

</doc>
<doc id="1613543" url="https://pl.wikipedia.org/wiki?curid=1613543" title="Kepa Blanco">
Kepa Blanco

Kepa Blanco González (ur. 13 stycznia 1984 w Marbelli) – hiszpański piłkarz grający na pozycji napastnika w klubie Segunda División Recreativo Huelva.
Kariera.
Dorastając w kolejnych drużynach młodzieżowych Sevilla FC, Kepa wreszcie przebił się po raz pierwszy do pierwszego składu w sezonie 2004/05. Zagrał wtedy 2 mecze. Następne półtora sezonu było dla niego jeszcze lepsze, gdyż Kepa zagrał w 37 spotkaniach i strzelił 9 bramek, czym umocnił się na pozycji wartościowego piłkarza linii ataku w Sevilli. Jednak w środku sezonu 2006/07 stracił zaufanie trenera i w styczniu zgodził się na półroczne wypożyczenie z możliwością wykupienia do angielskiego West Hamu.
W swoim debiucie na Wyspach strzelił gola w 77 minucie, będąc na boisku zaledwie 70 sekund. Był to pojedynek przeciwko owi, który odbył się 30 stycznia 2007.
W lipcu 2007, Kepa wrócił do Hiszpanii i podpisał 4 letni kontrakt z Getafe CF z możliwością wykupienia go przez Sevillę za ustaloną kwotę po pierwszym sezonie. Podczas trwania sezonu Kepa pojawiał się sporadycznie w meczach Pucharu UEFA. 21 grudnia, po długiej odsiadce na ławce, Kepa pojawił się na boisku w wygranym 2-0 spotkaniu przeciwko Realowi Murcia. Strzelił wtedy bramkę, ale także wyleciał z boiska za kopnięcie rywala.
W 2010 roku Kepa przeszedł do Recreativo Huelva.

</doc>
<doc id="1613544" url="https://pl.wikipedia.org/wiki?curid=1613544" title="Zespół cienkich błon">
Zespół cienkich błon



</doc>
<doc id="1613545" url="https://pl.wikipedia.org/wiki?curid=1613545" title="Glomerulopatia cienkich błon">
Glomerulopatia cienkich błon



</doc>
<doc id="1613546" url="https://pl.wikipedia.org/wiki?curid=1613546" title="Bagna Łatana">
Bagna Łatana

Bagna Łatana (niem. "Lattanabruch") – dawne śródleśne mokradła, położone w Lasach Korpelskich, na północny wschód od Wielbarka (przy dawnej granicy Prus Wschodnikch i Polski), osuszone w latach 1767-1794 i zasiedlone w ramach osadnictwa szkatułowego. Na terenie Bagien Łatana powstało sześć wsi.
W 1767 r. rozpoczęto pomiary bagien. W tym czasie w wielu miejscach te podmokłe tereny były nie do przejścia, ze względu na duże ilości leżących drzew i połamanych gałęzi. Pomiary udało się wykonać dopiero zimą 1768 r., a zakończyć w roku następnym. Następnie rozpoczęto melioracje obszaru obejmującego 380 włók, 17 morgów i 166 prętów magdeburskich. Kanały odpływowe skierowane zostały do rzek Omulew i Wałpusza. Wybudowano także siedem śluz, regulujących poziom wody. Koszty melioracji i pomiarów gruntów kosztowały 7626 talarów, 3 grosze i 6 fenigów. Planowano, że koszty inwestycji zwrócą się do 1810 lub 1811 roku. Przez rok trwały prace projektowe oraz bezpłatnie udostępniano zalegające na tym obszarze drewno. Lokacja nowych wsi i zasiedlenie mokradeł Łatany rozpoczęła się w roku 1794.
W ciągu dwóch lat (1794-95) na osuszonym obszarze założono sześć wsi: Łatana Wielka (Łatana), Borki Wielbarskie, Lejkowo, Zapadki, Olędry, Ostrowy. Skolonizowano łącznie 340 włók, 4 morgi i 32 pręty magdeburskie. Grunty te zasiedliło 67 gospodarzy oraz kilku zagrodników. Każdy z gospodarzy drogą losowania otrzymał działkę wielkości 5-10 włók ziemi uprawnej oraz łąk lub pastwisk. Wsie połączone były nasypami, a teren łąk i pastwisk poprzecinany był licznymi rowami. Dla nowo założonych wsi wyznaczono 15 lat wolnizny (zwolnienia podatkowego). Czynsz ustalono w wysokości dwóch talarów i 40 groszy od włóki. Ponieważ zagrodnicy nie byli w stanie otrzymać się z małego przydziału ziemi, dlatego w latach późniejszych 15 zagrodników otrzymało pola, wydzielone z pobliskich Lasów Chocholskich.
Po kolejnych regulacjach w roku 1818, tereny po dawnym mokradle Łatany zamieszkiwało 87 gospodarzy włókowych i 10 zagrodników z rodzinami (łącznie 693 osoby), gospodarząc na 442 włókach, 26 morgach i 19 prętach ziemi, płacąc roczny czynsz w wysokości 1090 talarów, 72 groszy i 9 fenigów. Według spisu w tym czasie na wspomnianych gruntach utrzymywanych było 202 konie, 446 sztuk bydła, 195 sztuk cieląt, 303 owce, 281 świń oraz 85 uli.
W nowo założonych wsiach przeważali luteranie i włączeni zostali do parafii w Wielbarku. Katolicy byli nieliczni. Prawie wszyscy byli narodowości polskiej.

</doc>
<doc id="1613547" url="https://pl.wikipedia.org/wiki?curid=1613547" title="Ferdinand Morel">
Ferdinand Morel

Ferdinand Morel (ur. 1888 w Genewie, zm. 1957) – szwajcarski lekarz, neuropsychiatra i neuropatolog. Opisał zespół znany dziś jako zespół Morgagniego-Stewarta-Morela, a także zaburzenie nazywane zespołem Morela-Wildiego. Początkowo studiował filozofię, potem medycynę w Paryżu u Charcota, studia ukończył w Genewie. W 1938 roku został profesorem psychiatrii i dyrektorem szpitala psychiatrycznego Bel Air, jako następca Charlesa ladame'a. Był jednym z nielicznych psychiatrów przeciwstawiających się od początku psychochirurgii.

</doc>
<doc id="1613554" url="https://pl.wikipedia.org/wiki?curid=1613554" title="David Archuleta (album)">
David Archuleta (album)

David Archuleta to album debiutującego w programie "American Idol" American Idol finalisty - Davida Archulety. Został wydany 11 listopada 2008 roku w Stanach Zjednoczonych, pod szyldem wytwórni "Jive Records". Po sprzedaży 500.000 egzemplarzy zdobył status złotej płyty.

</doc>
<doc id="1613556" url="https://pl.wikipedia.org/wiki?curid=1613556" title="Windstopper">
Windstopper

Windstopper – materiał wynaleziony i produkowany przez WL Gore and Associates. Stosowany do produkcji specjalistycznej odzieży turystycznej i sportowej.
Największe zalety odzieży z warstwą Windstopper to: wyjątkowa wiatroszczelność, pełna oddychalność, długotrwała nieprzepuszczalność wody, bardzo mały ciężar własny, wytrzymałość i odporność na przetarcia. Windstopper ma strukturę miliardów mikrootworów zapewniających dobre warunki oddychalności przy jednoczesnej ochronie przed wiatrem i niekorzystnymi warunkami pogodowymi. Odzież z logo "Windstopper" musi być produkowana z zachowaniem wysokich standardów dyktowanych przez Gore.

</doc>
<doc id="1613557" url="https://pl.wikipedia.org/wiki?curid=1613557" title="Kościół św. Jakuba w Zirchowie">
Kościół św. Jakuba w Zirchowie

Kościół św. Jakuba – znajdujący się w Zirchowie, na wyspie Uznam, kościół imienia św. Jakuba, pochodzący z XII wieku, obecnie protestancki.
Kościół jest zbudowany z kamienia polnego i cegły. W przeszłości pełnił także funkcje obronne, stąd jego mury mają grubość ok. półtora metra. Wieża została dobudowana w XV wieku. Wystrój wnętrza pochodzi z XVIII i XIX wieku. Na ścianach znajdują się XV-wieczne malowidła, zamalowane w czasie reformacji i odkryte podczas konserwacji kościoła w 1958 roku. W ołtarzu głównym kopia obrazu Paula Händlera przedstawiającego Chrystusa w typie "Ecce homo", ofiarowana w 1882 roku.
Kościół w Zirchow był motywem obrazów Lyonela Feiningera.

</doc>
<doc id="1613558" url="https://pl.wikipedia.org/wiki?curid=1613558" title="Karol Kłos">
Karol Kłos

Karol Kłos (ur. 8 sierpnia 1989 w Warszawie) – polski siatkarz obecnie grający w Skrze Bełchatów, reprezentant Polski. Był podstawowym zawodnikiem reprezentacji Polski kadetów, która w 2007 roku sięgnęła po tytuł Wicemistrza Europy kadetów. Zajął również 5. miejsce z drużyną podczas Mistrzostw Świata kadetów w roku 2007. Kapitan reprezentacji w 2015 roku. W reprezentacji Polski rozegrał 100 mecze (stan na 1.09.2017 r.) 15 lipca 2017 poślubił Aleksandrę Dudzicką.
21 września 2014, wraz z reprezentacją Polski, wywalczył złoty medal Mistrzostw Świata 2014. Na tym turnieju został uznany za drugiego najlepszego blokującego.
Sukcesy klubowe.
Klubowe Mistrzostwa Świata:
Puchar Polski:
Mistrzostwo Polski:
Liga Mistrzów:
Superpuchar Polski:
Sukcesy reprezentacyjne.
Mistrzostwa Europy Kadetów:
Memoriał Huberta Jerzego Wagnera:
Mistrzostwa Europy:
Letnia Uniwersjada:
Mistrzostwa Świata:
Puchar Świata:
Liga Narodów:

</doc>
<doc id="1613562" url="https://pl.wikipedia.org/wiki?curid=1613562" title="Chrzanów Główny">
Chrzanów Główny



</doc>
<doc id="1613566" url="https://pl.wikipedia.org/wiki?curid=1613566" title="Dominion Theatre">
Dominion Theatre

Dominion Theatre – teatr znajdujący się przy ulicy Tottenham Court Road w dzielnicy Camden w Londynie, zaliczany do teatrów West Endu. Został zbudowany w latach 1928–1929. Dominion został otwarty dla publiczności 3 października 1929. Kilka dni po jego otwarciu nastąpił krach na giełdzie na Wall Street po nim nastał Wielki Kryzys dlatego dwa pierwsze spektakle "Follow Through" (1929) and "Silver Wings" (1930) zagrano tylko odpowiednio 148 i 120 razy.
W 1931 sytuacja się nieco poprawiła. Dominion został wynajęty przez Universal Pictures do wyświetlania „ruchomych obrazów”, dzisiejszego filmu. Pierwszym wyświetlanym tam filmem była niema produkcja z 1925 "The Phantom of the Opera", do której dodano dźwięk i dialogi. Następnie wyświetlano "City Lights" z Charliem Chaplinem. Jak się niedługo okazało, nie było to wystarczające, aby ustabilizować sytuację finansową, i w 1933 budynek został przejęty przez The Gaumont - British Picture Corporation i wykorzystywany głównie jako kino, a okazjonalnie jako miejsce do różnych przedstawień. Jednym z nich był spektakl z udziałem Judy Garland pt. "The Judy Garland Show".
Począwszy od końca lat 70. do późnych lat 80. w Dominion odbywały się głównie koncerty. Na jego scenie można było usłyszeć np. Davida Bowiego, Madness, The Pointer Sisters, The Four Tops, Bon Jovi czy Vana Morrisona. Od 1980 funkcjonuje z powrotem tylko i wyłącznie jako teatr. Wystawiano tu znane produkcje: "Time", "Grand Hotel", "Barnum", "Piękna i bestia", "Grease, "Scrooge" czy "Notre Dame de Paris" Victora Hugo".
W 2002 odbyła się tutaj premiera musicalu "We Will Rock You", opartego na twórczości zespołu Queen, stworzonego przez gitarzystę zespołu Briana Maya i brytyjskiego komika Bena Eltona. Był on grany od 14 maja 2002 do 31 maja 2014.
W październiku 2009 został włączony do amerykańskiej grupy teatralnej Nederlander Organization. 
W 2014 Dominion przeszedł remont i ponownie otworzył swoje drzwi dla publiczności 16 września tego samego roku. Dwupoziomowa widownia teatru może pomieścić 2175 widzów.
Pierwszym musicalem po remoncie była wystawiana przez 7 tygodni "Evita" Tima Rice'a i Andrew Lloyda Webbera. 
Między 2014 i 2016 można było zobaczyć również "White Christmas, Lord of The Dance" Michaela Flatleya i "Elfa" z Benem Forsterem i Kimberley Walsh. W 2016 musicalowa wersja Jeffa Wayne'a "The War od The Worlds" wystawiana była przez 10 tygodni, następnie przez 6 miesięcy publiczność mogła oglądać "The Bodyguard: The Musical" z Beverley Knight w roli Rachel Marron. W 2017 przygotowaną produkcję "An American In Paris".

</doc>
<doc id="1613568" url="https://pl.wikipedia.org/wiki?curid=1613568" title="Dziewczyna z Monako">
Dziewczyna z Monako

Dziewczyna z Monako – francuski komediodramat z 2008 roku w reżyserii Anny Fontaine.

</doc>
<doc id="1613575" url="https://pl.wikipedia.org/wiki?curid=1613575" title="Ayala">
Ayala



</doc>
<doc id="1613576" url="https://pl.wikipedia.org/wiki?curid=1613576" title="Drozdoń pstry">
Drozdoń pstry

Drozdoń pstry ("Zoothera dauma") – gatunek średniej wielkości ptaka z rodziny drozdowatych (Turdidae), występujący w Azji. Nie jest zagrożony wyginięciem.
Podgatunki i zasięg występowania.
Drozdoń pstry występuje w zależności od podgatunku:
Liczba podgatunków i ich odrębność pozostaje kwestią sporną. Międzynarodowy Komitet Ornitologiczny uznaje drozdonie: tygrysiego i cejlońskiego za osobne gatunki. Do drozdonia pstrego bywał włączany również drozdoń tajgowy ("Zoothera aurea"), jednak drozdonie te znacznie różnią się głosem od drozdoni pstrych. Na liście ptaków świata opracowywanej wspólnie przez BirdLife International i autorów "Handbook of the Birds of the World" taksony "horsfieldi", "iriomotensis" i "imbricata" traktowane są jako podgatunki drozdonia tajgowego; lista ta jest wykorzystywana przez Międzynarodową Unię Ochrony Przyrody (IUCN).
W Polsce do 2015 włącznie stwierdzono drozdonie pstre 9 razy, ostatnio w grudniu 2001 pod Wieliczką; w rzeczywistości stwierdzenia te dotyczyły traktowanego obecnie jako osobny gatunek drozdonia tajgowego i to on został wciągnięty na "Listę awifauny krajowej".
Morfologia.
Długość ciała 24–30 cm, rozpiętość skrzydeł 45–46 cm, masa ciała 88–103 g. Bardzo duży drozd, upstrzony ciemnym łuskowaniem na żółtobrązowym tle. Przypomina młodego paszkota, ale znacznie mocniej zbudowany i ma bardziej wyrazisty rysunek. Nie występuje dymorfizm płciowy w upierzeniu. U dorosłych wierzch ciała i pierś ochrowe; spód ciała biały. Wszystkie partie upierzenia, oprócz skrzydeł i sterówek pokryte są plamkami w kształcie półksiężyców. Skrzydła szarobrązowe z jasnymi brzegami piór, lotki o ciemnej nasadzie i ciemnych końcach. Osobniki młodociane przypominają dorosłe. We wszystkich szatach ciemny dziób z jasnobeżową nasadą żuchwy. Pod skrzydłami widoczne wyraźne czarno-białe pasy pod skrzydłami. Nogi różowawe. Tęczówka czarna, występuje jasna obrączka oczna.
Ekologia i zachowanie.
Drozdonie pstre żywią się bezkręgowcami – dżdżownicami, owadami, ślimakami, do tego zjadają jagody i inne owoce. Gniazdo ma kształt dużej czarki, ulokowane jest w rozwidleniu gałęzi drzewa albo krzewu, zazwyczaj od 1 do 6 m nad ziemią.
Status i ochrona.
IUCN klasyfikuje drozdonia pstrego jako gatunek najmniejszej troski (LC – "Least Concern"), z tym że stosuje ujęcie systematyczne obejmujące tylko dwa podgatunki – nominatywny i "Z. d. neilgherriensis". Liczebność populacji nie jest znana, zaś jej trend oceniany jest jako spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="1613578" url="https://pl.wikipedia.org/wiki?curid=1613578" title="Weiss Ottmar">
Weiss Ottmar



</doc>
<doc id="1613579" url="https://pl.wikipedia.org/wiki?curid=1613579" title="EO">
EO



</doc>
<doc id="1613581" url="https://pl.wikipedia.org/wiki?curid=1613581" title="Jasionów (Ukraina)">
Jasionów (Ukraina)

Jasionów (ukr. Ясенів, "Jaseniw") – wieś w rejonie brodzkim obwodu lwowskiego. Wieś liczy 1228 mieszkańców.
Historia.
Wańko Łahodowski z Pohorelec i Stanimirza herbu Korczak, w 1475 dziedzic części "Miryszczowa", w 1494 wraz ze żoną Anną sprzedali Jasionów pod Oleskiem Piotrowi Oleskiemu za 300 grzywien.
W II Rzeczypospolitej miejscowość była siedzibą gminy wiejskiej Jasionów w powiecie brodzkim województwa tarnopolskiego.

</doc>
<doc id="1613582" url="https://pl.wikipedia.org/wiki?curid=1613582" title="Jasionów (gmina)">
Jasionów (gmina)

Jasionów – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy był Jasionów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dubie, Hucisko Brodzkie, Jasionów, Kadłubiska, Majdan Pieniacki, Ponikwa, Suchodoły i Wołochy.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1613584" url="https://pl.wikipedia.org/wiki?curid=1613584" title="Granica estońsko-łotewska">
Granica estońsko-łotewska

Granica estońsko-łotewska – granica państwowa pomiędzy Estonią oraz Łotwą, istniejąca od ogłoszenia przez oba kraje niepodległości w roku 1918, do inkorporacji do ZSRR w 1940 oraz od ponownego ogłoszenia niepodległości w 1991.
Przebieg granicy.
Granica zaczyna się w trójstyku pomiędzy miejscowościami Misso (EST), Pededze (LVA) i Ławrami (RUS). Biegnie ona na zachód, aż do okolic miejscowości Gaujienia (LVA), gdzie skręca na północny zachód. Przecina następnie na pół miasto Valka/Valga i przed miasteczkiem Abja (EST) skręca na południowy zachód, podążając do wybrzeża Morza Bałtyckiego, które osiąga pomiędzy wsiami Ainaži (LVA) oraz Ikla (EST).
Kształtowanie się wspólnej granicy.
Przebieg granicy ustalili wspólnie przedstawiciele Łotwy i Estonii, wkrótce po ogłoszeniu przez oba kraje niepodległości. Ponieważ nigdy wcześniej żadne z tych dwóch państw nie istniało, nie istniały także żadne ambicje terytorialne. Granica została wytyczona na zasadzie etnicznej. Po przekształceniu przez ZSRR obu krajów w republiki radzieckie ich granice uległy drobnej zmianie - po włączeniu do Rosyjskiej FSRR okręgu wokół miasta Pieczory (przedtem należącego do Estonii) nieznacznie się ona skróciła. 
Po uniezależnieniu się Łotwy i Estonii od Związku Radzieckiego w 1991 roku granica nie uległa zmianie.
Przejścia graniczne.
Od 2007 roku oba kraje są członkami strefy Schengen i nie są na wspólnej granicy przeprowadzane kontrole graniczne, a jej przekraczanie jest możliwe w jej dowolnym miejscu.
Przejścia graniczne przed przystąpieniem do Układu z Schengen:

</doc>
<doc id="1613585" url="https://pl.wikipedia.org/wiki?curid=1613585" title="Malarstwo tańdźawurskie">
Malarstwo tańdźawurskie

Malarstwo tańdźawurskie, tamil: தஞ்சாவூர் ஓவியம் trb. "Tandźawur oviyam", ang.: Tanjore painting – ważny nurt malarstwa klasycznego w południowych Indiach, który ukształtował się na początku XVII w. w mieście Tańdźawur w Tamilnadu. 
Tematyka.
Głównym motywem w tym stylu są postaci bogów i bogiń hinduskich. Jeżeli zdarzają się sceny mitologiczne, to są one raczej tłem dla postaci głównego bóstwa.
Cechy charakterystyczne.
Obrazy malowane były na solidnych drewnianych deskach, określane były w języku tamilskim jako "palagai padam", "obraz na desce". Odznaczają się mocną kolorystyką. W celu zapewnienia większej trwałości często stosuje się także folię złotą.

</doc>
<doc id="1613586" url="https://pl.wikipedia.org/wiki?curid=1613586" title="Couldn’t Have Said It Better">
Couldn’t Have Said It Better

Couldn’t Have Said It Better – pierwszy po 8 latach album studyjny Meat Loafa z premierowym materiałem.
Z płyty ukazały się trzy single: "Did I Say That", "Couldn’t Have Said It Better" (duet z Patti Russo), "Man Of Steel" (duet z Pearl Aday, czyli z córką Meat Loafa).
Dominującym kolorem na okładce jest czerwień, która w edycji brytyjskiej została zastąpiona niebieskim.

</doc>
<doc id="1613589" url="https://pl.wikipedia.org/wiki?curid=1613589" title="Ben Elton">
Ben Elton

Benjamin Charles „Ben” Elton (ur. 3 maja 1959 w Londynie) – brytyjski komik, autor, dramaturg, librecista muzyczny, aktor i reżyser Współautorem musicali: "We Will Rock You" - opartego na muzyce Queen, "Love Never Dies" (kontynuacji "Upiora w operze") z muzyką Andrew Lloyd Webbera oraz cyklu brytyjskich seriali komediowych pod tytułem "Czarna Żmija" produkowanego przez telewizję BBC w latach 1983-1999.

</doc>
<doc id="1613592" url="https://pl.wikipedia.org/wiki?curid=1613592" title="Abubaker Kaki">
Abubaker Kaki



</doc>
<doc id="1613593" url="https://pl.wikipedia.org/wiki?curid=1613593" title="Martin Christensen">
Martin Christensen

Martin Christensen (ur. 23 grudnia 1987 w Ishøj) – duński piłkarz, od 2016 gracz Helsingborgs IF. Zaliczył 28 występów w młodzieżowych reprezentacjach Danii.
Christensen w czerwcu 2007 przeszedł z Herfølge BK do Charltonu Athletic za kwotę 250 tysięcy funtów. Pierwszy raz w tej drużynie wystąpił w towarzyskim spotkaniu z Welling United. W styczniu 2008 został wypożyczony do holenderskiego Heracles Almelo. W styczniu 2009 ponownie został wypożyczony, tym razem do duńskiego Lyngby BK. Po zakończeniu rozgrywek powrócił do Charltonu. W sierpniu 2009 kupiło go Rimini. W 2010 odszedł do norweskiego FK Haugesund, a w 2011 został piłkarzem SønderjyskE Fodbold. Następnie grał w HB Køge, a w 2012 przeszedł do Åtvidabergs FF. W 2016 został zawodnikiem Helsingborgs IF.

</doc>
<doc id="1613595" url="https://pl.wikipedia.org/wiki?curid=1613595" title="Yaroslav Rybakov">
Yaroslav Rybakov



</doc>
<doc id="1613596" url="https://pl.wikipedia.org/wiki?curid=1613596" title="Steven Hooker">
Steven Hooker



</doc>
<doc id="1613597" url="https://pl.wikipedia.org/wiki?curid=1613597" title="V8">
V8



</doc>
<doc id="1613604" url="https://pl.wikipedia.org/wiki?curid=1613604" title="Victor Borge">
Victor Borge

Victor Borge (właśc. Børge Rosenbaum) (ur. 3 stycznia 1909 w Kopenhadze, zm. 23 grudnia 2000 w Greenwich, Connecticut, USA) – duński i amerykański komik, pianista i dyrygent. Do śmierci mieszkał w Stanach Zjednoczonych. Syn Bernharda i Frederikke Rosenbaum (ojciec był altowiolistą w Królewskiej Kapeli Duńskiej, matka grała na fortepianie), znany był jako „król klaunów Danii”.
Otrzymał Medal Wolności Króla Chrystiana X (Dania).

</doc>
<doc id="1613606" url="https://pl.wikipedia.org/wiki?curid=1613606" title="Przygody Artura Gordona Pyma">
Przygody Artura Gordona Pyma

Przygody Artura Gordona Pyma (ang. "Narrative of Arthur Gordon Pym of Nantucket") – jest to jedyna ukończona powieść amerykańskiego pisarza Edgara Allana Poe, opublikowana w 1838 roku.
Przedstawia ona historię młodego Artura Gordona Pyma, który postanawia ukryć się na pokładzie statku Grampus. Od tego momentu przydarzają mu się niezwykłe przygody, jest świadkiem katastrofy morskiej, buntu czy kanibalizmu. Opowieść rozpoczyna się całkiem konwencjonalną wyprawą morską, lecz staje się znacznie bardziej osobliwa i trudna do sklasyfikowania w ostatnich rozdziałach, łącznie z religijnym symbolizmem i zagadnieniem teorii pustej Ziemi.
Poszczególne części dzieła zaczęły się ukazywać na łamach "Southern Literary Messenger", a cała książka została opublikowana w czerwcu 1838 roku w dwóch tomach. Niektórzy krytycy negatywnie zareagowali na powieść, określając ją brutalną i ganiąc Poego za liczne zapożyczenia z innych źródeł, podczas gdy inni doceniali poziom literacki i chwalili jej zmyślne przygody fabularne.
Fabuła.
Na pokładzie Ariel.
Artur Gordon Pym urodził się na wyspie Nantucket, znanej jako port łowiecki, w szczególności z polowań na wieloryby. Jego najlepszy przyjaciel, August Barnard, jest synem kapitana statku łowieckiego. Pewnej nocy, obaj pod wpływem alkoholu, decydują się wykorzystać bryzę i wypłynąć w morze małą łódką Ariel. Lekki wiatr jest jednak początkiem sztormu, a Pym jest zmuszony do przejęcia kontroli nad łodzią, podczas gdy jego przyjaciel traci przytomność. Niedoświadczony w wyprawach morskich nie jest on w stanie utrzymać jej na morzu, a z pomocą przychodzi im na czas statek łowiecki powracający do Nantucket. Kiedy obaj wracają na suchy ląd, zgodnie postanawiają zataić ich eskapadę przez rodzicami.
Na pokładzie Grampusa.
Przygoda nie zniechęca Pyma do wypraw morskich, a zdarzenie wzbudza jego wyobraźnie. Ponadto entuzjastyczne zainteresowanie protagonisty jest jeszcze wzmocnione opowiadanymi mu historiami o życiu na morzu przez samego Augusta. Pym decyduje się podążyć za przyjacielem, wchodząc na pokład Grampusa, okrętu, który ojciec Augusta wykorzystuje do wypraw na morza południowe. Rodzina Artura nie zgadza się, aby ten uczestniczył w ekspedycji, więc przyłącza się on do załogi potajemnie.
Przebrany za marynarza, wchodzi na pokład Grampusa i ukrywa się w ładowni. Jego przyjaciel zabiera na pokład wiernego psa Pyma Tigera i obiecuje mu świeży prowiant w kryjówce do momentu, kiedy dla statku będzie już za późno aby zawrócić, co pozwoli mu wreszcie ujawnić swoją obecność. Pym jest przytłoczony przypominającym śpiączkę odrętwieniem, będąc zmuszonym wdychać przez wiele dni zanieczyszczone, nieświeże powietrze. Jest nieprzytomny, gdy August dostarcza mu prowiant, tak jak to wcześniej uzgodnili między sobą. Pragnie on opuścić miejsce odosobnienia i jest bliski rozpaczy, gdy zjawia się wreszcie Tiger, przynosząc przyczepiony do niego list, napisany krwią, w którym przyjaciel ostrzega Pyma, aby ten pozostał w ukryciu, gdyż od tego będzie zależeć jego życie.
August wyjaśnia tajemniczą wiadomość, jak również powody opóźnienia przy uwalnianiu przyjaciela z potrzasku. Na pokładzie statku doszło do buntu. Część załogi została zabita przez buntowników, podczas gdy pozostała grupa, wliczając w to ojca Augusta, opuściła okręt. On sam przeżył, ponieważ znał jednego z awanturników, Dirka Petersa, który teraz żałuje, że brał udział w buncie.
We trójkę obmyślają plan ponownego przejęcia kontroli nad statkiem. Podczas burzy Pym, którego buntownicy nie znają, ma przywdziać ubrania niedawno zmarłego marynarza i udawać ducha. Wykorzystując chwilowe zamieszanie, Peters i August, z pomocą Tigera, obezwładniają zbuntowanych marynarzy. Całość idzie po ich myśli i wkrótce cała trójka staje się panami okrętu. Rebelianci są albo martwi, albo wyrzuceni poza pokład, z wyjątkiem jednego mężczyzny, Richarda Parkera, któremu przyjaciele darują życie, by ten pomógł im w sterowaniu okrętem.
August jest ranny w ramię, a burza łamie maszt, niszczy żagle i podtapia statek. Wszyscy są jednak w stanie przetrwać huragan, przywiązując się do okrętu. Brakuje im jednak jedzenia i z wolna zaczynają tracić siły, kiedy spostrzegają statek na horyzoncie. Początkowo uradowani perspektywą prowiantu, szybko spostrzegają, że pokład mijającego ich okrętu jest cały wyścielony ciałami. Ich nadzieje na przeżycie maleją więc z każdą chwilą, głód doskwiera im coraz mocniej. Parker sugeruje poświęcenie jednego towarzysza, aby pozostali mieli co jeść. Ciągną więc słomki aby wybrać osobę, która ma umrzeć, i wypada na Parkera, który zostaje zabity, a następnie zjedzony przez pozostałą trójkę. Pym przypomina sobie, że po odzyskaniu kontroli nad statkiem, ukrył na pokładzie siekierę, dzięki której, dostaje się do ładowni i zaopatruje wraz z resztą w pożywienie oraz wino. August choruje z powodu jego ran, a kolejna burza zabiera ze sobą cały prowiant. August umiera, kolejna fala burzy przewraca statek. Peters i Pym płyną do przewróconej łodzi, otoczonej przez rekiny. Zostają jednak wyłowieni przez Jane Guy, okręt z Liverpoolu.
Na pokładzie Jane Guy.
Peters i Pym znajdują się na pokładzie Jane Guy, który wypływa na połów i zmierza ku morzom południowym. Pym uświadamia sobie, że na Grampusie dryfowali 25 stopni w kierunku południowym. Studiuje wyspy wokół Przylądka Dobrej Nadziei i jest zainteresowany społecznymi strukturami pingwinów i ich gniazdami, jak i sposobem obrony swego terytorium przed albatrosami. Przekonuje kapitana do popłynięcia na południe, w kierunku regionów Antarktydy, które nie zostały dotąd zbadane.
Statek mija lodowe przeszkody i wypływa na otwarte morze, blisko bieguna, gdzie panuje łagodny klimat. Będąc na Oceanie Antarktycznym, zmierzają w kierunku wyspy Tsalal, zamieszkanej przez dużą liczbę czarnoskórych mieszkańców, prowadzonych przez wodza Too-Wita. Biała skóra jest dla nich obca i napawa ich strachem. Mimo to ich nastawienie do załogi Jane Guy jest początkowo przyjazne i Too-Wit oraz kapitan zaczynają prowadzić wymianę handlową. W przeddzień wypływu Jane Guy, załoga statku zostaje jednak zaskoczona zasadzką przygotowaną przez Too-Wita w wąwozie. Wszyscy biali ludzie, z wyjątkiem Pyma i Dirka Petersa giną, oboje są świadkami jak Jane Guy zostaje zajęta, a następnie spalona przez tubylców.
Tsalal i dalej na południe.
Pym i Peters ukrywają się w górach, które otaczają miejsce zasadzki. Odkrywają sieć labiryntów i przejść oraz różne znaki na kamieniach, lecz nie mogą się porozumieć co do tego, czy powstały one w sposób naturalny czy też ręką ludzką. Gdy nie mają już pożywienia, kradną łódź tubylcom i uciekają z wyspy, biorąc jednego z jej mieszkańców za zakładnika. Mała łódź jest niesiona dalej na południe prądem wodnym z coraz wyższą temperaturą i dziwną mleczną substancją wokół. Po kilku dniach, spada na nich deszcz popiołów, a łódź zbliża się do ogromnych ilości mgły lub pary, które rozpraszają się w momencie gdy w nie wpływają. Wtedy pojawia się potężna, spowita mgłą, kompletnie biała postać.
Tu powieść się kończy. Krótkie postscriptum rzekomo napisane przez redaktorów książki, porównuje kształty labiryntu i znaki na ścianach do arabskich i egipskich liter i hieroglifów, znaczących kolejno „Zasłonięty” „Biały” i „Region na południe”.
Geneza i warsztat pisarski.
Aby przedstawić treść książki jako autentyczną eksplorację, Poe wykorzystał kilka dzienników podróżniczych, które mnożyły się w czasie gdy pisał swoją powieść. Najważniejszym źródłem, do jakiego sięgał autor w procesie twórczym, była osoba Jeremiaha N. Reynoldsa, którego dzieło pt. "An Address on the Subject of a Surveying and Exploring Expedition to the Pacific Ocean and the South Seas" było przychylnie zrecenzowane przez samego Poe w styczniu 1837. Wykorzystał on około siedmiuset słów z pracy Reynoldsa w rozdziale XVI, co stanowiło prawie połowę jego objętości. W 1843 pisarz chwalił Reynoldsa ponownie w recenzji "A Brief Account of the Discoveries and Results of the United States’ Exploring Expedition", przedrukowanej w Graham’s Magazine. Nie jest jasne czy Poe i Reynolds kiedykolwiek się spotkali, a według niektórych relacji, tuż przed tajemniczą śmiercią, będąc w stanie delirium, Poe miał krzyczeć jego nazwisko. Zdarzenie może mieć jednak wymowę apokryficzną, a według jednej z teorii odwoływał się on do Reynoldsa, podkreślając źródło inspiracji podróżnikiem.
W rozdziale XVI Poe wspomina okrążenie globu przez kapitana Jamesa Cooka na pokładzie statku "Resolution", który dotarł na szerokość geograficzną 70 stopni w kierunku południowym. Inspirację czerpał on także z "A Narrative of Four Voyages "(1832), relacji Benjamina Morrella, która stała się bestsellerem. Praca ta mogła podsunąć mu pomysł na opisowy tytuł jego własnej powieści. Dodatkowo wykorzystanie prawdziwych relacji mogło być próbą podejścia czytelnika i przekonania go, iż dzieło było faktycznym, autobiograficznym opisem samego Pyma.
Poza źródłami historycznymi widoczne są także inspiracje innymi twórcami. Najważniejszą z nich były "Rymy o sędziwym marynarzu" (ang. "The Rime of the Ancient Mariner") Samuela Taylora Coleridge’a, a także Robinson Crusoe Daniela Defoe, co najlepiej oddaje moment wejścia Pyma i Petersa do jaskini i towarzyszące im echo. Wielu ówczesnych recenzentów zwracało na to uwagę w londyńskich publikacjach "Court Gazette" oraz "The Torch". Statek z martwą załogą przywołuje skojarzenia z legendą o "Latającym Holendrze", przeklętym okręcie, który nie może powrócić do domu.
Poe wykorzystał także teorię o pustej Ziemi Johna Clevesa Symmesa Jr., według której otwór w biegunie południowym miał stanowić wrota do środka planety, gdzie miały zamieszkiwać niezbadane cywilizacje. Symmmes pisał, że Ziemia miała być "płaska, nadająca się do zamieszkania i szeroko otwarta w okolicach biegunów". Owa hipoteza, zaprezentowana w 1818 roku, była traktowana poważnie przez cały XIX wiek. Teoria ta znalazła zastosowanie w twórczości Poe już przy okazji pisania "Rękopisu znalezionego w butli", który bazował na pracy Symmesa pt. "Theory of the Concentric Spheres", opublikowanej w 1826 roku. Utwór Coleridge’a też był dla Poe inspiracją. Nowela wykazuje podobieństwa z powieścią autora w zakresie scenerii, charakterów i niektórych elementów fabuły. Inni pisarze, także czerpiący inspiracje twierdzeniami Symmsa, to Edgar Rice Burroughs i L. Frank Baum.
Podejmując się próby opisu długiej wyprawy morskiej, autor wykorzystał także osobiste doświadczenia. W 1815 roku, wtedy sześcioletni Poe, płynął wraz z rodzicami zastępczymi z Norfolk do Liverpoolu, co trwało 34 dni. Podczas tej trudnej wyprawy prosił on ojca Johna Allana, by ten nie zapomniał wspomnieć o nim w liście, który pisał. Rodzina wróciła po Stanów Zjednoczonych w 1820 na pokładzie Marthy, która zacumowała w Nowym Jorku po 31 dniach na morzu. Bliżej okresu powstania powieści, podczas kariery wojskowej, Poe odbył najdłuższą podróż z Bostonu do Charleston.
Analiza.
Jedna z najbardziej enigmatycznych prac autora, "Przygody Artura Gordona Pyma", wymykała się po części próbom uniwersalnej interpretacji. Znawca Poe Scott Peeples pisał, że jest to "jednocześnie prześmiewcza, eksploracyjna literatura faktu, saga przygodowa, Bildungsroman, żart literacki, spory plagiat dziennika podróżniczego, spirytualna alegoria" oraz "jeden z najbardziej nieuchwytnych i najważniejszych tekstów literatury amerykańskiej". Biograf James M. Hutchisson twierdził, że fabuła "osiąga nowe szczyty fikcyjnej pomysłowości i zarazem spada na niziny głupoty i absurdu". Jeden z powodów owej konsternacji wiąże się z licznymi błędami ciągłości, jakie można spotkać w powieści. Przykładowo Pym podkreśla, iż zbicie butelki, gdy ten przebywał uwięziony w ładowni, uratowało mu życie, gdyż hałas zaalarmował szukającego go Augusta. Jednak Pym zaznacza, że jego przyjaciel powiedział mu o tym dopiero po wielu latach, mimo iż August był martwy już 8 rozdziałów później. Pomimo tego większość powieści jest skomponowana bardzo starannie.
John Barth pisał przykładowo, że środkowa część utworu przypada na moment dopłynięcia Pyma na równik, środkową część globu.
W powieści autor rozszyfrowuje także hieroglify, a badacz Shawn Rosenheim utrzymuje, że ten element utworu stanowił podwalinę do dalszych zainteresowań Poe kryptografią. Same piktogramy w książce były prawdopodobnie inspirowane pracą "The Kentuckies in New-York" (1834) Williama Alexandra Carruthera, gdzie podobne pismo jest tworem czarnoskórego niewolnika.
W przeciwieństwie do poprzednich opowiadań morskich Poe ("Rękopis znaleziony w butli") Pym wyrusza w swoją podróż na własne życzenie. Pojawiają się sugestie, iż wyprawa traktuje o ustanowieniu narodowej amerykańskiej tożsamości, jak i o odkrywaniu własnej osobistej. Poe bierze też pod lupę oddziaływanie alkoholu na ludziach. Początkowe sekwencje utworu sugerują przykładowo, iż osoby pod jego wpływem, mogą czasem robić wrażenie zupełnie trzeźwych do momentu, gdy oznaki trunku zaczną z wolna brać górę. Ten opis to tylko mniejszy wymiar szerszego nacisku na przeciwstawne współistnienie chaosu i porządku w powieści. Nawet natura zdaje się być miejscami nienaturalna. Przykładowo woda jawi się na końcu dzieła jako kolorowa lub „nienaturalnie czysta”.
Elementy autobiograficzne.
Niektóre elementy powieści są interpretowane jako autobiograficzne. Utwór zaczyna się przedstawieniem osoby Artura Gordona Pyma, nazwiska podobnego do Edgara Allana Poe, który wyrusza z Edgartown w Massachusetts na wyspę Martha’s Vineyard. Przyjmując takie podejście do tekstu, protagonista ucieka od samego siebie, od własnego ego. Drugie imię Gordon, zastępujące powinowactwo autora z rodziną Allana, jest hołdem złożonym George’owi Gordonowi Byronowi, którego Poe bardzo podziwiał. Moment w którym Pym ukrywa się przed swym dziadkiem, nosząc się zarazem z zamiarem odziedziczenia po nim majątku, wskazuje na pragnienie autora do uwolnienia się z rodzinnych powinności przy jednoczesnym eksponowaniu pogardy do spadku jego ojca zastępczego Johna Allana.
W kontekście autobiograficznym nie bez znaczenia są także daty. Zgodnie z fabułą, Pym dociera na wyspę Tsalal 19 stycznia – w dzień urodzin Poe. Badacze tacy jak Burton R. Pollin i Richard Wilbur sugerują, że sylwetka Augusta była inspirowana przyjacielem z dzieciństwa Ebenezerem Burlingiem, bądź bratem Williamem Henrym Leonardem Poe, który służył w Ameryce Południowej i w wielu innych miejscach jako marynarz na pokładzie "USS Macedonian". W powieści data śmierci Augusta zgadza się z datą śmierci jego brata. Slup z pierwszego rozdziału nosi nazwę "Ariel", co odnosi się do charakteru w jaki wcieliła się matka pisarza, Eliza Poe.
Rasa.
Próby krytycznej analizy tekstu idą także w kierunku rasistowskich implikacji, zawartych w fabule. Jednym z elementów wpisujących się w takie podejście jest obraz czarnoskórego kucharza, który przewodzi buntowi na pokładzie Grampusa, będąc przedstawionym jako najbardziej żądnym krwi. Sylwetka Dirka Petersa, hybrydy osobnika o białych i rodowitych amerykańskich korzeniach, jest opisana jako emanująca zawziętością wraz z "jej długimi, wystającymi zębami, uginającymi się nogami i łysiną niczym „głowa większości murzynów”". Wspaniała biel tajemniczej postaci końcowej stoi w kontraście z ciemnoskórymi dzikusami na Tsalal. Takie zestawienie może przywoływać na myśl zaostrzające się spięcia rasowe odnośnie do niewolnictwa w Stanach Zjednoczonych. Dodatkowo powieść wkomponowała się w ówczesne, wszechobecne twierdzenia, że ciemnoskórzy ludzie byli dziedzicznie gorszą częścią ludzkości. Jednym z krytyków użycia elementów rasowych w "Przygodach Artura Gordona Pyma" jest pisarka Toni Morrison. W "Grając w ciemnościach" (ang. "Playing in the Dark: Whiteness and the Literary Imagination"), opublikowanych w 1992 roku, omawia ona obecność Afrykańczyków w powieści w kontekście „innych”, co jest przeciwstawione przez autora określeniami biały, wolny, indywidualny. W jej eksploracji opisów afrykańskich charakterów w amerykańskiej literaturze spod pióra białych twórców, Morrison twierdziła, że "żaden wczesny amerykański pisarz nie jest tak ważny dla konceptu amerykańskiego afrykanizmu jak Poe", z uwagi na jego skupienie się na symbolizmie bieli i czerni w powieści.
Zakończenie.
Powieść kończy się nagle, wraz z pojawieniem się dziwnej, spowitej mgłą sylwetki, mającej zabarwioną skórę niczym „perfekcyjna biel śniegu”. Wielu czytelników nie było zadowolonych z takiego finału, ponieważ jak zaznaczał potomek i badacz Poe Harry Lee "nie zgadzało się ono z oczekiwanym, jasnym zakończeniem". Sam autor mógł celowo pozostawić je w takiej formie, dając pole do spekulacji. Niektórzy badacze sugerowali, iż zakończenie jest symbolicznym finałem duchowej podróży Pyma, kilku innych twierdziło także, że Pym zginął na końcu powieści, a jego historia jest opowiadana po jego śmierci. Inna interpretacja mówi o tym, że protagonista mógł zginąć w czasie ponownego opowiadania historii, dokładnie w momencie, gdy powinien stracić życie we właściwej przygodzie. Jak wiele innych charakterów w twórczości autora, Pym zdaje się bezwolnie poddawać czyhającemu na niego losowi, bez względu na to jaki by nie był. Biograf Kenneth Silverman zaznacza, że postać w bieli emanuje ambiwalencją i nie jest jasne czy jest symbolem destrukcji czy protekcji.
Idea czeluści, która otwiera się na powierzchni morza w ostatnich chwilach powieści, bazuje na teorii pustej Ziemi. John Cleves Symmes wierzył, że miejsca ulokowane bliżej biegunów są cieplejsze niż otaczający je krąg polarny. Zakładał on także istnienie cywilizacji wewnątrz globu, a dziwna sylwetka może sugerować jej występowanie niedaleko bieguna.
Kompozycja i publikacja.
Poe nosił się z zamiarem zebrania kilku swoich opowiadań w kolekcji pt. "Tales of the Folio Club" w 1830 roku. Zawarte tam serie prac miały być prezentowane przez członków klubu literackiego i oddawałby obraz ówczesnego krytycyzmu literackiego. Pisarz miał już na koncie przedruki kilku nowel na łamach "Philadelphia Saturday Courier" i "the Baltimore Saturday Visiter". Redaktor James Kirke Paulding próbował mu pomóc w publikacji zbioru. On sam poinformował Poe o odrzuceniu kolekcji przez wydawnictwo "Harper &amp; Brothers", które twierdziło, że czytelnicy szukają prostych, długich konstrukcji jak powieści. Zasugerowali, że gdyby ten "zniżył się odrobinę do przeciętnych zdolności pojmowania większości czytelników i przygotował (…) pojedynczą pracę, to będą oni chętni poczynić wspólne kroki, które będą tolerancyjne i zadawalające". Proponowali także – "o ile inne zajęcia na to pozwolą… podjęcie opowieści w dwóch tomach, jako że jest to liczba magiczna". Odpowiedź wydawnictwa "Harper &amp; Brothers" zachęciła autora do rozpoczęcia obszerniejszego dzieła, co przełożyło się na początki "Przygód Artura Gordona Pyma".
Poe uzgodnił z szefem "Southern Literary Messenger" publikację powieści w kilku częściach, w cenie 3 dolarów za stronę. Jednak sam autor zrezygnował z zajmowanego stanowiska w owym periodyku 3 stycznia 1837 roku, w momencie gdy poszczególne odcinki zaczęły się ukazywać. Niektórzy badacze sugerują, że Poe został zwolniony, co skłoniło go do przerwania prac nad powieścią. Rozstanie z Messengerem zainicjowało „czarny okres” w życiu autora, kiedy nie publikował za wiele, zmagał się z bezrobociem, biedą i brakiem sukcesów w jego literackich aspiracjach. Szybko zrozumiał, że napisanie obszernej opowieści było niezbędną decyzją w jego karierze, po części także ponieważ nie miał on stałej pracy, a ekonomia borykała się z paniką z 1837 roku. Część fabuły powieści została poświęcona wyprawie na Antarktydę w celu wykorzystania nagłego zainteresowania publiki ową tematyką. Po zawarciu małżeństwa z Virginią Clemm, pisarz spędził kolejną zimę w Nowym Jorku, pracując nad dokończeniem manuskryptu. Zarobił on także niewielką sumę pieniędzy, udzielając noclegów Williamowi Gowansowi. Podczas 15 miesięcy spędzonych w Nowym Jorku, w samym centrum złego ekonomicznego klimatu, Poe opublikował dwie prace "Von Jung, the Mystific" oraz "Siope. A Fable".
"Harper &amp; Brothers" ogłosiło, że powieść zostanie opublikowana w maju 1837 roku, ale nastała panika zmusiła ich do przesunięcia terminu publikacji. Została ona ostatecznie wydana w formie książkowej pt. "The Narrative of Arthur Gordon Pym of Nantucket" w czerwcu 1838 roku, bez podanego nazwiska autora, z twierdzeniem, iż jest to prawdziwa relacja samego Pyma. Poe usprawiedliwiał wcześniejsze odcinki z "Messengera", zaznaczając iż ten omyłkowo przywdział powieść w „szaty literackie”. Jak zalecał "Harper &amp; Brothers", dzieło zostało opublikowane w dwóch tomach. Pierwsza zagraniczna publikacja powieści ukazała się kilka miesięcy później, została przedrukowania w Londynie bez pozwolenia Poe, a ostatni akapit został pominięty. Szybka publikacja pracy zapoczątkowała brytyjski wzrost zainteresowania autorem.
Znaczenie i recepcja.
Ówczesne recenzje "Przygód Artura Gordona Pyma" były generalnie nieprzychylne. 15 miesięcy po publikacji, utwór został zrecenzowany przez Lewisa Gaylorda Clarka, autora zwaśnionego z Poe. Jego recenzja wydrukowana na łamach gazety "The Knickerbocker" mówiła o luźnym, byle jakim stylu, rzadko odznaczającym się jakąkolwiek gracją kompozycji. Pisał on dalej, że "utwór cieszy się zainteresowaniem, ze wszystkim jego defektami, z których wcale nie najmniejszym jest zbytnie nasycenie „przerażającymi okolicznościami rozlewu krwi i jatek". Wielu recenzentów komentowało nadmiar brutalnych momentów. Recenzja w "Burton’s Gentleman’s Magazine" (prawdopodobnie autorstwa samego Williama Burtona) ponadto wyrażała się krytycznie o zapożyczonych opisach geograficznych oraz błędach w informacjach żeglarskich. Recenzent odebrał powieść jako literacki żart i nazwał "bezczelną próbą oszukania publiczności" z żalem zaznaczając, że "nazwisko Poe stoi w związku z taką dawką ignorancji i bezwstydności". Poe zgodził się później z oceną Burtona w liście do niego, pisząc że "była ona w zasadzie prawidłowa" i określając powieść "bardzo głupią książką". Inni recenzenci potępiali próbę prezentacji dzieła jako prawdziwej relacji. Jeden z krytyków z "Metropolitan Magazine" zaznaczył, że mimo iż powieść jest niezłą literaturą, to "wciśnięta publice jako prawdziwe zdarzenie, nie może jawić się w żadnym innym świetle niż tylko marny biznes, jako bezczelna próba wykorzystywania łatwowierności ignorantów". Mimo to niektórzy czytelnicy wierzyli, że poszczególne partie powieści był prawdziwe, zwłaszcza w Anglii, i usprawiedliwiali absurdalność książki założeniem, że autor Pym wyolbrzymiał prawdę. Wydawca George Putnam zwracał później uwagę, że "całe kolumny tych „nowych odkryć”, wliczając w to hieroglify (!) znalezione na kamieniach, były powielane przez wiele angielskich gazet i przedstawiane w kontekście prawdy historycznej".
Dla kontrastu sławny argentyński pisarz Jorge Luis Borges, który przyznawał się do inspiracji autorem, chwalił powieść wiele razy, nazywając ją jego najlepszą pracą. H.G. Wells zaznaczał, że Pym przekazuje to, co bardzo inteligentny umysł mógł sobie wyobrazić o terenach podbiegunowych całe stulecie wcześniej. Większość badaczy nie angażowała się jednak w poważne dyskusje lub analizy powieści do 1950 roku, mimo iż we Francji twórczość Poe była doceniana znacznie wcześniej.
Porażka książki w wymiarze finansowym, jak i w oczach krytyki, była punktem zwrotnym w karierze autora. Podążał on od tej pory za literackimi obowiązkami, które przyniósłby mu zysk, jak choćby w przypadku kontrowersyjnej roli redaktora "The Conchologist’s First Book" w kwietniu 1839. Napisał on także krótką serię artykułów pt "Literary Small Talk" dla magazynu z Baltimore "American Museum of Science, Literature and the Arts". Będąc w potrzebie znalezienia pracy przyjął on także angaż jako asystent redaktora "Burton’s Gentleman’s Magazine"' za 10 dolarów tygodniowo, mimo niepochlebnej recenzji jego powieści na łamach magazynu. Ponownie zwrócił się on również w kierunku opowiadań i nowel, nie zaś dłuższych form prozatorskich. Kolejną opublikowaną książką Poe była kolekcja "Tales of the Grotesque and Arabesque" z 1840 roku.
Wpływ i spuścizna.
Badacze Patrick F. Quinn I John J. McAleer wskazywali na paralele między "Moby Dickiem" Hermana Melvilla, a "Przygodami Artura Gordona Pyma" oraz innymi pracami Poe. Quinn zaznaczał, że "występuje na tyle dużo podobieństw, że Melville musiał studiować powieść Poe; wszystko inne byłoby jednym z najbardziej niesamowitych przypadków w historii literatury". McAleer pisał, że nowela "Zagłada domu Usherów" była inspiracją dla trudnego charakteru Ahaba z "Moby-Dicka". Jack Scherting widział także podobieństwa między "Moby-Dickiem" a "Rękopisem znalezionym w butli".
"Przygody Artura Gordona Pyma" stały się jedną z najczęściej tłumaczonych książek. Do roku 1978 badacze naliczyli ponad 300 wydań, adaptacji i tłumaczeń. Powieść okazała się być szczególnie wpływową we Francji. Francuski poeta Charles Baudelaire przetłumaczył ją w 1857 roku pt. "Les Aventures d’ Arthur Gordon Pym". Był on też inspirowany utworem Poe przy tworzeniu własnej poezji. "Podróż na Cyterę" rysuje na nowo jedną ze scen pracy Poe, kiedy to ptaki jedzą ludzkie mięso.
Francuski autor Juliusz Verne bardzo podziwiał Poe i napisał studium pt. "Edgar Poe et ses oeuvres" w 1864 roku. Opowiadanie "Three Sundays in a Week" mogło być inspiracją dla Verne’a przy pisaniu powieści "W osiemdziesiąt dni dookoła świata". W 1897 Verne opublikował kontynuację "Przygód Artura Gordona Pyma", zatytułowaną "Lodowy sfinks". Podobnie jak Poe, autor próbował przedstawić fikcyjne dzieło literackie jako wiarygodną historię, zawierając w niej właściwe, rzeczowe detale. Dwutomowa powieść przedstawia przygody Halbrana i jego załogi w poszukiwaniu odpowiedzi, co stało się z Pymem.
Nieformalną kontynuacją jest także książka "A Strange Discovery" autorstwa Charlesa Romeyna Dake’a, w której narrator dr Bainbridge, opowiada historię, jaką opowiedział mu pacjent Dick Peters, traktującą o jego podróży z Gordonem Pymem na Antarktydę i zawierającą dyskusję o wierszu Poe pt. "Kruk". Książę Amerigo w powieści "The Golden Bowl" Henriego Jamesa wspomina "Przygody Artura Gordona Pyma": "Pamiętał jak czytał jeszcze jako chłopiec wspaniałą opowieść Allana Poe (…), która na marginesie pokazywała, jaką wyobraźnię mogli mieć Amerykanie: historia o rozbitku Gordonie Pymie, który (…) znalazł (…) gęstość białego powietrza (…) koloru mleka czy śniegu".
Powieść inspirowała H.P. Lovecrafta przy pracach nad "W Górach Szaleństwa" z 1931 roku. Dzieło podąża w zbliżonym kierunku tematycznym i zapożycza płacz tekeli-li. W dzienniku żeglarskim Paula Therouxa pt."The Old Patagonian Express", czyta on części powieści Poe Borgesowi. Yann Martel nazwał protagonistę w jego książce "Życie Pi" po fikcyjnym Richardzie Parkerze Poe, ale też innym prawdziwym Richardzie Parkerze, którzy byli przypadkowo zamieszani w kanibalizm, katastrofy morskie i mieli to samo nazwisko.

</doc>
<doc id="1613607" url="https://pl.wikipedia.org/wiki?curid=1613607" title="Najlepsze">
Najlepsze



</doc>
<doc id="1613609" url="https://pl.wikipedia.org/wiki?curid=1613609" title="Olesya Zykina">
Olesya Zykina



</doc>
<doc id="1613613" url="https://pl.wikipedia.org/wiki?curid=1613613" title="Olga Kotlyarova">
Olga Kotlyarova



</doc>
<doc id="1613614" url="https://pl.wikipedia.org/wiki?curid=1613614" title="Tetiana Petlyuk">
Tetiana Petlyuk



</doc>
<doc id="1613615" url="https://pl.wikipedia.org/wiki?curid=1613615" title="EWS">
EWS



</doc>
<doc id="1613616" url="https://pl.wikipedia.org/wiki?curid=1613616" title="Lohri">
Lohri

Lohri () – popularne święto hinduskie o charakterze dożynkowym, obchodzone głównie w Pendżabie oraz miejscowościach północnych Indii, w których zamieszkują skupiska Pendżabczyków. Wypada w środku stycznia.
Zwyczaje związane z Lohri.
Najbardziej popularne są duże ogniska i specjalne pieśni na tę okazję.
W filmie.
Pokazano to święto w filmie "Veer-Zaara".

</doc>
<doc id="1613617" url="https://pl.wikipedia.org/wiki?curid=1613617" title="Siłacz">
Siłacz



</doc>
<doc id="1613619" url="https://pl.wikipedia.org/wiki?curid=1613619" title="Skąpiec">
Skąpiec

Skąpiec (fr. "L'Avare") – prozatorska komedia Moliera, wystawiona na deskach teatru po raz pierwszy 9 września 1668 roku. W roli głównego bohatera, Harpagona wystąpił sam autor.
W tym samym czasie Molier wystawił także inną sztukę – "Amfitrion". Oba utwory były swobodnymi nawiązaniami do komedii Plauta: "Amfitrion" i "Aulularia" ("Skarb").
Sztuka zyskała uznanie w kręgach literackich. Cenił ją przede wszystkim Boileau, krytyk cieszący się w tamtym czasie autorytetem. Przez publiczność "Skąpiec" początkowo nie był doceniany – sztukę wystawiono siedem razy; dopiero po dłuższej przerwie została włączona w stały repertuar Comédie-Française.
W 1671 roku pojawił się pierwszy przekład komedii na język obcy – było to tłumaczenie Thomasa Shadwella na język angielski pod tytułem "The Miser". W języku polskim "Skąpiec" ukazał się po raz pierwszy w anonimowym przekładzie pt. "Łakomiec" w 1759 roku. W późniejszym czasie sztukę tłumaczyli także: Franciszek Kowalski (w 1822 roku), Ludwik Osiński, Antoni Hoffman, Bonawentura Kudlicz, Józef Narzymski, W. Wolski, Tadeusz Boy-Żeleński oraz Bohdan Korzeniewski (1976 rok).
W 1980 zekranizowano komedię pod tym samym tytułem.

</doc>
<doc id="1613620" url="https://pl.wikipedia.org/wiki?curid=1613620" title="Vita Styopina">
Vita Styopina



</doc>
<doc id="1613621" url="https://pl.wikipedia.org/wiki?curid=1613621" title="Elena Isinbaeva">
Elena Isinbaeva



</doc>
<doc id="1613622" url="https://pl.wikipedia.org/wiki?curid=1613622" title="Yuliya Golubchikova">
Yuliya Golubchikova



</doc>
<doc id="1613624" url="https://pl.wikipedia.org/wiki?curid=1613624" title="Tatyana Polnova">
Tatyana Polnova



</doc>
<doc id="1613625" url="https://pl.wikipedia.org/wiki?curid=1613625" title="Juan Alzugaray">
Juan Alzugaray

Juan Carlos Alzugaray – piłkarz urugwajski, pomocnik.
Jako piłkarz klubu Rampla Juniors wziął udział w turnieju Copa América 1924, gdzie Urugwaj zdobył mistrzostwo Ameryki Południowej. Alzugaray zagrał w dwóch meczach – z Paragwajem i Argentyną.

</doc>
<doc id="1613626" url="https://pl.wikipedia.org/wiki?curid=1613626" title="Nadzeya Ostapchuk">
Nadzeya Ostapchuk



</doc>
<doc id="1613627" url="https://pl.wikipedia.org/wiki?curid=1613627" title="Ślepy los">
Ślepy los



</doc>
<doc id="1613631" url="https://pl.wikipedia.org/wiki?curid=1613631" title="Denisa Šcerbová-Rosolova">
Denisa Šcerbová-Rosolova



</doc>
<doc id="1613633" url="https://pl.wikipedia.org/wiki?curid=1613633" title="Nadieżda Tałanowa">
Nadieżda Tałanowa

Nadieżda Aleksandrowna Tałanowa (ros. Надежда Александровна Таланова, ur. 17 sierpnia 1967 w Kiznierze) – rosyjska biathlonistka, mistrzyni olimpijska, pięciokrotna medalistka mistrzostw świata i trzykrotna medalistka mistrzostw Europy.
Kariera.
W Pucharze Świata zadebiutowała 26 stycznia 1991 roku w Anterselvie, zajmując 29. miejsce w sprincie. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 24 lutego 1991 roku w Lahti, gdzie zajęła piętnaste miejsce w biegu indywidualnym. Pierwszy raz na podium zawodów pucharowych stanęła 13 lutego 1993 roku w Borowcu, kończąc rywalizację w sprincie na drugiej pozycji. W kolejnych startach jeszcze sześć razy stanęła na podium, odnosząc przy tym jedno zwycięstwo: 19 marca 1994 roku w Canmore wygrała sprint. Najlepsze wyniki osiągnęła w sezonie 1993/1994, kiedy to zajęła piąte miejsce w klasyfikacji generalnej, a w klasyfikacji sprintu była trzecia, za Swietłaną Paramyginą z Białorusi i Włoszką Nathalie Santer.
Na mistrzostwach świata w Borowcu w 1993 roku zdobyła srebrny medal w sprincie. Rozdzieliła tam na podium Kanadyjkę Myriam Bédard i swą rodaczkę - Jelenę Biełową. Dzień później wspólnie z Biełową, Swietłaną Paniutiną i Olgą Simuszyną zdobyła brązowy medal w sztafecie. Na rozgrywanych cztery lata później mistrzostwach świata w Osrblie była druga w biegu drużynowym i ponownie trzecia w sztafecie. Razem z Galiną Kuklewą, Olgą Romaśko i Albiną Achatową zajęła ponadto drugie miejsce w sztafecie podczas mistrzostw świata w Kontiolahti/Oslo w 1999 roku.
Brała też udział w igrzyskach olimpijskich w Lillehammer w 1994 roku, razem z Łuizą Noskową, Natalją Sinicyną i Anfisą Riezcową zdobywając złoto w sztafecie. Był to pierwszy w historii złoty medal olimpijski dla Rosji w biathlonie kobiet. Zajęła tam też 16. miejsce w biegu indywidualnym i 19. w sprincie.
Pracowała między innymi jako trenerka.

</doc>
<doc id="1613634" url="https://pl.wikipedia.org/wiki?curid=1613634" title="Tadeusz Świniarski">
Tadeusz Świniarski

Tadeusz Świniarski (ur. 24 września 1917 w Żerkowie, zm. 15 lipca 2007), polski lekkoatleta, średnio- i długodystansowiec.
Życiorys.
Startował w barwach klubów: HCP Poznań, Błękitni Stargard Szczeciński, Warta Poznań i Zryw Gdańsk. Uczestnik Mistrzostw Europy w Oslo (1946) w biegu na 3000 m z przeszkodami. 4-krotny mistrz Polski w biegach sztafetowych. Rekordy życiowe: 1500 m - 4:07.2 (1938), 3000 m - 9:03.3 (1938), 5000 m - 16:14.4 (1937), 3000 m prz. - 10:14.2 (1948).
Został pochowany na cmentarzu Górczyńskim w Poznaniu.

</doc>
<doc id="1613639" url="https://pl.wikipedia.org/wiki?curid=1613639" title="Everard Mercurian">
Everard Mercurian

Everard Mercurian SJ, właściwie Everard Lardinois, ur. w 1514 w Marcourt koło Luksemburga, zm. 1 sierpnia 1580 w Rzymie, był czwartym generałem zakonu jezuitów.
Ponieważ sam podpisywał się jako Everard Mercurianus (czyli po łacinie "pochodzący z Marcourt") forma "Mercurian" utrwaliła się jako nazwisko. Do 22 roku życia pracował w gospodarstwie rodziców a podstawowe wykształcenie otrzymał od miejscowego proboszcza. W 1536 r., czując powołanie do stanu kapłańskiego, rozpoczął naukę w kolegium Świętego Hieronima w Liège prowadzonym przez Braci Wspólnego Życia. Następnie rozpoczął studia na uniwersytecie w Lowanium, gdzie w r. 1544 otrzymał stopień Magister Artium. Po powrocie do Liège został sekretarzem jednego z urzędników diecezjalnych a następnie przyjął święcenia kapłańskie i otrzymał w administrację małą parafię wiejską w Waillet.
Jeszcze w trakcie studiów zetknął się z pierwszymi jezuitami – m.in. Franciszkiem Estrada i Piotrem Fabrem. Podczas pobytu w Paryżu w 1547 r. odprawił miesięczne rekolekcje, tzw. Ćwiczenia duchowne, pod kierunkiem Pawła d'Achille i zdecydował o wstąpieniu do jezuitów. Przez kilka lat kontynuował w Paryżu studia teologiczne głosząc kazania w kościele kartuzów. W 1551 r. Ignacy Loyola wezwał go do Rzymu powierzając różne odpowiedzialne funkcje – m.in. ministra domu profesów w Rzymie, organizatora i rektora nowego kolegium jezuickiego w Perugii, komisarza zakonnej prowincji Dolnych Niemiec i Niderlandów. Nowy generał jezuitów Jakub Lainez mianował Mercuriana prowincjałem tejże prowincji. Zgodnie ze swoim przekonaniem, które wyłożył podczas Kongregacji Generalnej, że kolegia stanowią najlepszą barierę dla rozpowszechniania się protestantyzmu, w krótkim czasie i nie bez przeszkód doprowadził do otwarcia 2 nowych kolegiów w Nadrenii (Trewir i Moguncja) i 3 w Niderlandach (Tournai, Cambrai i Dinant).
Podczas II Kongregacji Generalnej w Rzymie w 1565 r. został wybrany asystentem Niemiec, którego jurysdykcji podlegały jezuickie prowincje na terenie Francji, Niderlandów, Niemiec i Austrii. Pełniąc równocześnie obowiązki ministra domu profesów w Rzymie kierował budową domu nowicjatu na Kwirynale. W 1569 r. został przez Franciszka Borgiasza wysłany jako wizytator do prowincji francuskiej z zadaniem ujednolicenia norm dyscyplinarnych obowiązujących w życiu wspólnotowym oraz przezwyciężenia partykularyzmów pojawiających się w nowych wspólnotach francuskich.
Gdy po śmierci Borgiasza papież Grzegorz XIII wyraził życzenie, aby kolejny przełożony generalny jezuitów nie był Hiszpanem, III Kongregacja Generalna wybrała 23 IV 1573 r. Mercuriana w pierwszym scrutinium (głosowaniu pisemnym) stosunkiem głosów 27 do 47.
Siedmioletnie rządy Mercuriana były okresem ilościowego rozwoju i konsolidacji Towarzystwa Jezusowego. Opracowano szczegółowe reguły dla przełożonych zakonnych (1577) oraz wyciąg podstawowych reguł z Konstytucji nazywany "Summariuszem" (1580). Liczba członków wzrosła z 4 do 5 tys. Otwarto 28 nowych kolegiów (m.in. w Poznaniu i Jarosławiu), 20 seminariów papieskich oraz utworzono 2 nowe prowincje (m.in. w 1575 r. samodzielną prowincję Polską). Mercurian poparł również w 1579 r. projekt podniesienia kolegium w Wilnie do rangi Akademii. W trosce o rozwój Kolegium Rzymskiego Mercurian sprowadził doń wybitnych teologów Roberta Bellarmina i Franciszka Suareza. Aby wspomóc katolików pod rządami Elżbiety I zainicjował misję angielską wysłając na Wyspy Brytyjskie Edmunda Campiona i Roberta Personsa. Patronował misji szwedzkiej prowadzonej przez Antoniego Possevina, Stanisława Warszewickiego i Wawrzyńca Nicolai Norwega. Misjom zamorskim przysłużył się kierując do tej pracy szereg wybitnych jednostek – m.in. Matteo Ricci. Mianowany przez Mercuriana wizytator prowincji azjatyckich, Aleksander Vagliano, zapoczątkował ważne zmiany w pracy misyjnej kładąc nacisk na naukę języków orientalnych, zrozumienie i zaadaptowanie miejscowych zwyczajów kulturalnych oraz otwieranie seminariów duchownych dla lokalnych kandydatów do kapłaństwa.
Mercurian zmarł w wieku lat 66 jako ofiara epidemii grypy, którą zaraził się pielęgnując chorych w ich domach. Pochowany przy kościele domu nowicjatu na Kwirynale, skąd szczątki zostały później przeniesione do krypty w kościele Il Gesù.

</doc>
<doc id="1613641" url="https://pl.wikipedia.org/wiki?curid=1613641" title="Juan Carlos Alzugaray">
Juan Carlos Alzugaray



</doc>
<doc id="1613642" url="https://pl.wikipedia.org/wiki?curid=1613642" title="Rumosz">
Rumosz



</doc>
<doc id="1613643" url="https://pl.wikipedia.org/wiki?curid=1613643" title="2 Pułk Artylerii Przeciwpancernej">
2 Pułk Artylerii Przeciwpancernej

2 Pułk Artylerii Przeciwpancernej (2 pappanc) – oddział artylerii przeciwpancernej Polskich Sił Zbrojnych na Zachodzie.
Pułk został sformowany 1 czerwca 1945 roku we Włoszech, w składzie 2 Warszawskiej Dywizji Pancernej. Przeznaczony był do zwalczania wszelkiego rodzaju pojazdów pancernych pociskami o dużej prędkości początkowej i płaskim torze.
Formowanie i zmiany organizacyjne.
6 stycznia 1945 roku w San Domenico we Włoszech w ramach zgrupowania 16 Pomorskiej Brygady Piechoty sformowany został 16 Pomorski Dywizjon Artylerii Przeciwpancernej. Do końca marca 1945 roku dywizjon osiągnął pełny stan organizacyjny, osobowy oraz otrzymał niezbędne uzbrojenie. Posiadał dwie baterie wyposażone w armaty przeciwpancerne 6-funtowe i jedną baterię z armatami 17-funtowymi. Braki występowały w zakresie środków łączności i służby warsztatowo-naprawczej. Przystąpiono do intensywnego szkolenia. Na podstawie rozkazu Dowództwa 2 KP ldz. 2039/204/AG/Tj z dnia 15 czerwca 1945 rozpoczęto przeformowanie dywizjonu na 2 Pułk Artylerii Przeciwpancernej w składzie: I i II dywizjony przeciwpancerne ciągnione (I dywizjon powstał z 16 dywizjonu) oraz III i IV dywizjony samobieżne wyposażone w działa samobieżne 3' M10. Pułk został podporządkowany pod dowództwo Artylerii Dywizyjnej 2 Warszawskiej Dywizji Pancernej.
Obsada dowódcza pułku.
Dowódca pułku
Zastępca dowódcy

</doc>
<doc id="1613645" url="https://pl.wikipedia.org/wiki?curid=1613645" title="Pierre Ithier de Pavie">
Pierre Ithier de Pavie

Pierre Ithier (zm. 1 sierpnia 1182) – francuski kardynał. Znany także jako Piotr z Pawii, z uwagi na fakt, że w Pawii przez wiele lat pełnił urząd archidiakona.
Życiorys.
Był kolejno opatem wspólnoty kanoników regularnych w Chartres, biskupem elektem Meaux (1171-1175), kardynałem prezbiterem San Crisogono (wrzesień 1173 do maja 1179) i kardynałem biskupem Tusculum (od maja 1179). W latach 1174-1178 działał jako legat papieski w Langwedocji w celu zwalczania herezji katarów. Uczestniczył w Soborze Laterańskim III. W kwietniu 1181 został ponownie wysłany z misją legacką do Francji i Niemiec. Około 1180 obrano go arcybiskupem Bourges, nigdy jednak nie objął tej archidiecezji. Sygnował bulle papieskie datowane między 14 października 1173 a 2 sierpnia 1182.

</doc>
<doc id="1613647" url="https://pl.wikipedia.org/wiki?curid=1613647" title="Siły morskie">
Siły morskie



</doc>
<doc id="1613654" url="https://pl.wikipedia.org/wiki?curid=1613654" title="Następny będziesz ty (singel)">
Następny będziesz ty (singel)



</doc>
<doc id="1613657" url="https://pl.wikipedia.org/wiki?curid=1613657" title="Koniuszków">
Koniuszków

Koniuszków (ukr. Конюшків) – wieś w rejonie brodzkim obwodu lwowskiego. W II Rzeczypospolitej miejscowość była siedzibą gminy wiejskiej Koniuszków w powiecie brodzkim województwa tarnopolskiego. Wieś liczy 776 mieszkańców.

</doc>
<doc id="1613658" url="https://pl.wikipedia.org/wiki?curid=1613658" title="Dar (powieść Vladimira Nabokova)">
Dar (powieść Vladimira Nabokova)

Dar (org. "Дар") – ostatnia rosyjskojęzyczna powieść Vladimira Nabokova, opublikowana w formie książkowej w 1953 roku. Opowiada o początkującym rosyjskim pisarzu Fiodorze Konstantynowiczu, żyjącym na emigracji w Berlinie, zawiera także napisaną przez niego powieść o życiu Mikołaja Czernyszewskiego.
Pisarz planował stworzenie kontynuacji "Daru". W powieści tej ukochana bohatera, Zina, miałaby zginąć w wypadku, a on sam miał pogrążyć się w swoim życiu wewnętrznym. Utwór ten jednak nie powstał, a niektóre z zaplanowanych do niego motywów pisarz chciał wykorzystać w powieści "Solus rex".
Okoliczności powstania powieści.
Nabokov rozpoczął pracę nad "Darem" po ukończeniu powieści "Rozpacz" w 1933 roku. W latach 1933–1934 zajmował się głównie zbieraniem materiałów dotyczących Mikołaja Czernyszewskiego, któremu planował poświęcić jeden z rozdziałów książki. Jednocześnie napisał kilka opowiadań, w tym "Koło", opowiadające o rodzinie głównego bohatera "Daru". W 1934 roku przerwał pracę nad powieścią, aby napisać "Zaproszenie na egzekucję" oraz dokonać angielskiego przekładu "Rozpaczy", do pisania powieści powrócił dopiero w roku 1936. W kwietniu 1937 roku pierwszy rozdział powieści został opublikowany w emigracyjnym czasopiśmie "Sowriemiennyje zapiski". Jako kolejny Nabokov przygotował do druku rozdział czwarty, ale redaktorzy pisma nie chcieli się zgodzić na publikację w niechronologicznym porządku. Następnie okazało się, że "Sowriemiennyje zapiski" w ogóle nie zamierzają wydrukować rozdziału, zawierającego krytyczną i parodystyczną biografię Czernyszewskiego. Nabokov był rozgoryczony taką decyzją i odmówił w ogóle publikacji dalszych części "Daru" na łamach pisma. Z czasem jednak do zmiany decyzji zmusiły go trudności materialne – 3 września redakcja otrzymała od pisarza rozdział drugi, pozostałe (oprócz czwartego, zawierającego kontrowersyjną biografię) ukazywały się aż do października 1938 roku. Dopiero we wrześniu 1952 roku pojawiła się realna szansa na książkową publikację powieści – Nabokov wysłał rękopis do Wydawnictwa im. Czechowa, zajmującego się publikacją pisarzy emigracyjnych. Książkę opublikowano w 1953 roku.
Zarys fabuły.
Bohaterem powieści jest Konstanty Fiodorowicz Godunow-Czerdyncew, początkujący rosyjski poeta, mieszkający w Berlinie. Akcja rozpoczyna się pierwszego kwietnia w latach dwudziestych. Godunow opublikował jakiś czas wcześniej tomik wierszy o dzieciństwie, nie wzbudził on jednak zainteresowania w kręgach literackich. Znajome małżeństwo Jakowlewiczów namawia go na napisanie książki o ich synu Jaszy, który popełnił samobójstwo. Temat ten nie wzbudza jednak jego zainteresowania. Przez jakiś czas przymierza się do książki o swoim ojcu, znanym podróżniku, badaczu motyli i autorze dzieł naukowych, który zaginął w czasie jednej ze swoich podróży. Porzuca jednak w końcu i ten temat. Postanawia ostatecznie napisać biografię Mikołaja Czernyszewskiego. W zamyśle tym wspiera go jego ukochana, Zina Mertz. Opublikowane "Życie Czernyszewskiego", ze względu na parodystyczny i ironiczny portret tytułowego bohatera, wywołuje skandal literacki i wiele niepochlebnych recenzji. Tymczasem Fiodor Konstantynowicz postanawia napisać kolejną powieść, tym razem tradycyjną, zawierającą dialogi i wątek miłosny. Tą właśnie książką okazuje się być "Dar".

</doc>
<doc id="1613659" url="https://pl.wikipedia.org/wiki?curid=1613659" title="Koniuszków (gmina)">
Koniuszków (gmina)

Koniuszków – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy był Koniuszków.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Berlin, Bielawce, Jazłowczyk, Klekotów, Koniuszków, Łahodów i Sznyrów.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1613660" url="https://pl.wikipedia.org/wiki?curid=1613660" title="Wojna kartoflana">
Wojna kartoflana



</doc>
<doc id="1613665" url="https://pl.wikipedia.org/wiki?curid=1613665" title="Mieczysław Brożek">
Mieczysław Brożek

Mieczysław Brożek (ur. 11 kwietnia 1911 w Kaniowie, zm. 29 lutego 2000 w Krakowie) – polski filolog klasyczny, profesor Uniwersytetu Jagiellońskiego.
Życiorys.
Był synem Ludwika, maszynisty w kopalni węgla, i Marii z Wieczorków, jednym z siedmiorga rodzeństwa. Uczęszczał do szkoły ludowej w Czechowicach-Grabowicach, następnie ukończył szkołę średnią (gimnazjum klasyczne) w Pszczynie i w 1931 rozpoczął studia na Wydziale Filozoficznym Uniwersytetu Jagiellońskiego, uwieńczone dyplomem magisterskim w 1936. Bezpośrednio po ukończeniu studiów na macierzystej uczelni został starszym asystentem w Seminarium Filologii Klasycznej. W 1939 obronił przygotowaną pod kierunkiem Tadeusza Sinki rozprawę doktorską "De Calliae tragoedia grammatica". Jednocześnie od 1937 uczył łaciny w krakowskich szkołach średnich.
6 listopada 1939 został aresztowany podczas Sonderaktion Krakau; przebywał w Sachsenhausen, a od marca 1940 w Dachau, gdzie doczekał zwolnienia z obozu 15 stycznia 1941. W obozie służył pomocą starszym aresztowanym, m.in. profesorowi Sewerynowi Hammerowi. Po powrocie do Krakowa włączył się w tajne nauczanie, na konspiracyjnym uniwersytecie prowadząc zajęcia z filologii klasycznej. Oficjalnie utrzymywał się z pracy kreślarza w urzędzie geologicznym, zdołał także sprzedać kilka obrazów, wykorzystując umiejętności rozwijane w latach szkolnych (po latach do malowania wrócił na emeryturze, był od 1983 członkiem Stowarzyszenia Plastyków Nieprofesjonalnych Ziemi Krakowskiej, w czerwcu 1984 wystawiał swoje prace w Klubie Środowiskowym „Zaułek” w Krakowie).
Po wojnie pozostał związany z Uniwersytetem Jagiellońskim; był kolejno starszym wykładowcą i adiunktem w Seminarium Filologii Klasycznej (które faktycznie uruchamiał po przerwie wojennej w lutym 1945), docentem (1955), profesorem nadzwyczajnym w Katedrze Filologii Klasycznej (1964). W 1972 otrzymał nominację na profesora zwyczajnego. W latach 1967-1977 kierował Katedrą Filologii Klasycznej, w latach 1954-1956 pełnił funkcję prodziekana Wydziału Filologicznego. W 1981 przeszedł na emeryturę.
W dorobku miał publikacje z zakresu literatury greckiej i łacińskiej (m.in. "Historia literatury łacińskiej w starożytności. Zarys", 1961) oraz wczesnonowożytnej ("O łacińskich elegiach Jana Kochanowskiego", 1991). Tłumaczył literaturę grecką (Pindar, Sofokles, Polibiusz, Plutarch) i łacińską (Terencjusz, Liwiusz, Lukan, Stacjusz), także dzieła Kopernika i Retyka. Był autorem wierszy po łacinie, za które wyróżniony został w 1962 przez Holenderską Akademię Nauk; część z wierszy powstała na cześć wybitnych filologów, np. Tadeusza Zielińskiego, Stanisława Pigonia, Zenona Klemensiewicza. W "Polskim Słowniku Biograficznym" zamieścił życiorys śląskiego literata, folklorysty i działacza społeczno-politycznego ks. Emanuela Grima (tom VIII). 
Był wieloletnim (od 1936) członkiem Polskiego Towarzystwa Filologicznego, m.in. sekretarzem (1937–1951) i przewodniczącym (1962–1976) Koła Krakowskiego; zasiadał też przez jakiś czas w Zarządzie Głównym Towarzystwa, które nadało mu członkostwo honorowe. Od 1946 był współpracownikiem Komisji Filologii Klasycznej Polskiej Akademii Umiejętności, w 1990 został przyjęty w poczet członków reaktywowanej Akademii. Brał też udział w pracach Komitetu Nauk o Kulturze Antycznej Polskiej Akademii Nauk oraz Komisji Historyczno-Literackiej Oddziału Krakowskiego PAN. Uczestniczył w szeregu kongresów międzynarodowych (m.in. Rzym, Jena, Budapeszt). Odznaczony został m.in. Krzyżem Kawalerskim Orderu Odrodzenia Polski (1974), Złotym Krzyżem Zasługi (1956), Medalem Komisji Edukacji Narodowej (1974), Medalem 40-lecia Polski Ludowej (1984), tytułem "Zasłużonego Nauczyciela PRL" (1978), Odznaką Grunwaldzką oraz Medalem Merentibus.
Mieczysław Brożek był dwukrotnie żonaty. Z Anną z domu Fara (córką generała dywizji Wacława Fary) miał troje dzieci (syn Krzysztof, ur. 1939, córka Maria, ur. 1942, i syn Celestyn, ur. 1946), z Krystyną z Weyssenhoffów (córką profesora UJ Jana Weyssenhoffa) miał syna Jana (ur. 1970). Zmarł 29 lutego 2000 w Krakowie, został pochowany na cmentarzu Rakowickim.

</doc>
<doc id="1613666" url="https://pl.wikipedia.org/wiki?curid=1613666" title="Mercedes-Benz W168">
Mercedes-Benz W168



</doc>
<doc id="1613667" url="https://pl.wikipedia.org/wiki?curid=1613667" title="Nie pasuje">
Nie pasuje



</doc>
<doc id="1613669" url="https://pl.wikipedia.org/wiki?curid=1613669" title="Mercedes-Benz W169">
Mercedes-Benz W169



</doc>
<doc id="1613674" url="https://pl.wikipedia.org/wiki?curid=1613674" title="Bakugan">
Bakugan



</doc>
<doc id="1613676" url="https://pl.wikipedia.org/wiki?curid=1613676" title="Nibyja">
Nibyja



</doc>
<doc id="1613680" url="https://pl.wikipedia.org/wiki?curid=1613680" title="Leszniów (gmina)">
Leszniów (gmina)

Leszniów – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy był Leszniów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bołdury, Grzymałówka, Komorówka, Korsów, Leszniów i Piaski.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1613681" url="https://pl.wikipedia.org/wiki?curid=1613681" title="At Last (piosenka)">
At Last (piosenka)

At Last – piosenka napisana w 1941 roku przez Macka Gordona oraz Harry’ego Warrena do musicalu "Orchestra Wives". W filmie jako pierwszy nagrał ją Glenn Miller ze swoją orkiestrą i wokalem Raya Eberle’a oraz Pat Friday. W 1942 roku wersja ta zajęła 14. miejsce na liście "Billboardu" i szybko stała się standardem jazzowym. W 1957 roku „At Last” nagrał Nat King Cole i wydał na płycie "Love Is the Thing", a trzy lata później własną wersję nagrała Etta James. Jej wykonanie zostało w 1999 roku wprowadzone do Grammy Hall of Fame.
Wersja oryginalna i covery.
„At Last” stał się popisowym utworem James. W kwietniu 1961 roku piosenka została jej drugim utworem numer jeden w zestawieniu R&amp;B. Poza tym uplasowała się na 47. pozycji "Billboard" Hot 100. Obecnie wersja ta cieszy się popularnością w stacjach radiowych grających starsze przeboje.
Od premiery wersji oryginalnej, utwór nagrany został przez wielu artystów, wśród których byli m.in.: Miles Davis, Brenda Lee, Doris Day, Stevie Wonder, Randy Crawford, Ella Fitzgerald, Diana Krall i Lou Rawls, Jimmy Scott, Diane Schuur i B.B. King, Stevie Nicks, Eva Cassidy, Joni Mitchell, Jason Mraz, Céline Dion, The Temptations, Christina Aguilera, Cyndi Lauper, Michael Bolton, Martina McBride, Kenny G i Arturo Sandoval, Baby Washington, Ben E. King, Norah Jones, Aretha Franklin oraz Beyoncé Knowles. Wykonanie Etty Jones jest prawdopodobnie najbardziej znane i obecnie często wykorzystywane podczas ślubów ze względu na tekst oraz melodię.
W 2009 roku prezydent Barack Obama i pierwsza dama Michelle Obama tańczyli do różnych wersji „At Last” podczas każdego z 10 oficjalnych balów z okazji inauguracji. Do najsłynniejszego, pierwszego tańca, zaśpiewała im Beyoncé Knowles.
28 stycznia 2012 Christina Aguilera odśpiewała szlagier na pogrzebie Etty James. Za występ została nagrodzona owacjami na stojąco.
Wersja Beyoncé Knowles.
Własną wersję „At Last” nagrała Beyoncé Knowles, a cover ten wydany został na albumie "". W filmie "Cadillac Records" Knowles wcieliła się bowiem w rolę Etty James. Beyoncé zaśpiewała „At Last” podczas pierwszego tańca amerykańskiej pary prezydenckiej na balu inauguracyjnym. James wyraziła się później na jednym z koncertów nieprzychylnie o Knowles, twierdząc, że „nie może znieść Beyoncé” oraz „ta kobieta... śpiewająca moją piosenkę, skroję jej tyłek”. Jednak później Etta wyjaśniła, że były to żarty, a ona sama zawsze miała komediowe nastawienie do wszystkiego. Przyznała jednak, że czuła żal, iż to nie ona wykonała „At Last” podczas balu.
„At Last” w wersji Knowles otrzymała nagrodę Grammy dla najlepszego tradycyjnego wokalnego wykonania R&amp;B.
Wykorzystanie w mediach.
W finałowej scenie jednego z odcinków sitcomu "Egzamin z życia" ("The Parkers"), Kim Parker (Countess Vaughn) śpiewa „At Last” podczas ślubu swojej matki Nikki Parker (Mo’Nique) ze Stanleyem Oglevee (Dorien Wilson). Tytuł tego odcinka brzmiał „At Last”.
„At Last” wykorzystana została w trailerze filmu animowanego "WALL-E", a także w jednej ze scen obrazu "Miasteczko Pleasantville" i w serialu "Simpsonowie".

</doc>
<doc id="1613683" url="https://pl.wikipedia.org/wiki?curid=1613683" title="Historia miłosna '06">
Historia miłosna '06



</doc>
<doc id="1613685" url="https://pl.wikipedia.org/wiki?curid=1613685" title="Zwód Cruyffa">
Zwód Cruyffa

Zwód Cruyffa – manewr stosowany w piłce nożnej w ataku w celu oderwania się od przeciwnika.
Historia i opis.
Zwód stał się znany, gdy holenderski zawodnik Johan Cruijff wykonał go podczas Mistrzostw Świata 1974. W meczu rundy eliminacyjnej przeciwko reprezentacji Szwecji wymanewrował w ten sposób prawego obrońcę rywali Jana Olssona (wykonując jednocześnie obrót o 180 stopni). Po tym zagraniu dośrodkował w pole karne, i choć bramka nie padła, to jako wyjątkowo spektakularny został nazwany jako "Cruyff Turn" (dosłownie obrót Cruyffa).
Kluczowe dla tego zagrania jest przekonujące zamarkowanie uderzenia piłki podbiciem na wprost. Stopa, na której stoi gracz, powinna znajdować się blisko piłki, a ramię nad nią powinno być wyrzucone na zewnątrz, symulując ustawienie się do strzału lub podania. Ruch uderzającej stopy zostaje zmieniony w ostatniej chwili – gracz zgarnia piłkę wewnętrzną stroną stopy za stojącą stopę. Jeśli broniący zostanie wybity z równowagi, zawodnik atakujący może prowadzić piłkę dalej na wolnym polu.
Zwód Cruyffa jest używany najczęściej w sytuacjach zagęszczenia, np. przed polem karnym. Służy on zazwyczaj do uzyskania wolnej przestrzeni w celu podania piłki współpartnerom. Jest jednym z podstawowych manewrów w piłkarskim dryblingu, ale można łatwo odczytać i przewidzieć gdy gracz wykorzystuje go zbyt często (np. w streetfootballu lub treningach młodzików, gdzie drybling ma duże znaczenie).
Kiedy ten manewr zostanie wykonany w trakcie rajdu (zazwyczaj z obrotem o 90 stopni) określa się go często anglojęzyczną nazwą: "Heel Chop".
Zwód Cruyffa wykorzystywany jest także jako element tricków freestyle’owych.
Zwód Cruijffa w kulturze.
"The Cruyff Turn" to nazwy dwóch mało znanych projektów muzycznych – japońskiego i ukraińskiego, a sam zwód jako jeden z 10 najsłynniejszych piłkarskich wydarzeń był odgrywany na scenie przez English National Ballet.
Zarówno Heel Chop, jak i Zwód Cruyffa są często stosowane jako zwody w grach komputerowych.

</doc>
<doc id="1613686" url="https://pl.wikipedia.org/wiki?curid=1613686" title="Philopteridae">
Philopteridae

Philopteridae – rodzina skórnych pasożytów ptaków należących do rzędu Phthiraptera. Powodują chorobę zwaną wszołowicą. Dawniej nazywane wszołami.
Philopteridae stanowią rodzinę składającą się obecnie z około 140 rodzajów.
Najważniejszymi rodzajami są:

</doc>
<doc id="1613687" url="https://pl.wikipedia.org/wiki?curid=1613687" title="Deszczowe dni">
Deszczowe dni



</doc>
<doc id="1613688" url="https://pl.wikipedia.org/wiki?curid=1613688" title="Pieniaki">
Pieniaki

Pieniaki (ukr. Пеняки) – wieś na Ukrainie, w obwodzie lwowskim, w rejonie brodzkim; do 1945 w Polsce, w województwie tarnopolskim, w powiecie brodzkim, siedziba gminy Pieniaki.
Pieniaki leżą nad Seretem, 22 km na południe od Brodów
Historia.
W 1866 w Pieniakach przebywał polski malarz Artur Grottger, 24 lipca wykonał rysunek przedstawiający trzech Sybiraków pracujących nad wyciosaniem krzyża. 
We wsi swoją siedzibę miały parafie greckokatolicka i rzymskokatolicka. Kościół pw. Alfonsa Rodrigueza, ufundowany w XIX w. przez Anielę z Bielskich Miączyńską, został całkowicie zniszczony w czasie I wojny światowej. Od tej pory nabożeństwa odbywały się w kaplicy dworskiej. 
W skład sołectwa Pieniaki wchodziły kolonia Hucisko Pieniackie, zamieszkałe wyłącznie przez Polaków, oraz leśniczówka Rąbana. W latach 1943 - 1944 nacjonaliści ukraińscy z OUN - UPA oraz dywizji SS Galizien zamordowali na terenie sołectwa 159 Polaków, w tym ks. Józefa Pikotę i leśniczego Grzegorza Jerzego Żelaznego.

</doc>
<doc id="1613689" url="https://pl.wikipedia.org/wiki?curid=1613689" title="Pieniaki (gmina)">
Pieniaki (gmina)

Pieniaki – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy były Pieniaki.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Batków, Czepiele, Hołubica, Huta Pieniacka, Litowisko, Łukawiec, Markopol, Pieniaki, Szyszkowce i Zwyżyń.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1613690" url="https://pl.wikipedia.org/wiki?curid=1613690" title="Ponikowica">
Ponikowica

Ponikowica (Пониковиця) – wieś w rejonie brodzkim obwodu lwowskiego, założona w 1511 r.
W II Rzeczypospolitej miejscowość była siedzibą gminy wiejskiej Ponikowica w powiecie brodzkim województwa tarnopolskiego.
Znajduje się tu przystanek kolejowy Ponikowica, położony na linii Lwów – Zdołbunów. Wieś liczy 1565 mieszkańców.

</doc>
<doc id="1613691" url="https://pl.wikipedia.org/wiki?curid=1613691" title="Ponikowica (gmina)">
Ponikowica (gmina)

Ponikowica – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy była Ponikowica.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Czechy, Gaje Smoleńskie, Hołoskowice, Łabacz, Ponikowica, Wysocko i Zabłotce.
15 czerwca 1937 w gminie Ponikwica utworzono gromadę Smolno, powstałą z wyłaczonych z Brodów terenów.
Po II wojnie światowej obszar gminy znalazł się w ZSRR.

</doc>
<doc id="1613692" url="https://pl.wikipedia.org/wiki?curid=1613692" title="O takich jak ja i ty">
O takich jak ja i ty



</doc>
<doc id="1613693" url="https://pl.wikipedia.org/wiki?curid=1613693" title="Prince Edward Island Scotties Tournament of Hearts 2009">
Prince Edward Island Scotties Tournament of Hearts 2009

Prince Edward Island Scotties Tournament of Hearts 2009 – prowincjonalne mistrzostwa Wyspy Księcia Edwarda kobiet w curlingu, eliminacje do Scotties Tournament of Hearts 2009.
Turniej finałowy odbył się w dniach 22-26 stycznia w Summerside, na lodowisku Silver Fox Curling and Yacht Club.
Obrońcą tytułu mistrzowskiego była Suzanne Birt (tytuł zdobyła jeszcze pod panieńskim nazwiskiem Gaudet), jej drużyna ostatecznie zajęła 3. miejsce po porażce w półfinale z MacPhee 4:10. Nowym mistrzem Wyspy Księcia Edwarda po pokonaniu w finale Kim Dolan 9:7 została drużyna Robyn MacPhee.
Wyniki.
Round Robin.
Klasyfikacja na miejscach 1-3 nastąpiła według wyników tee shot. Drużyna Birt uzyskała wynik 74,5, Dolan 11,5 a MacPhee 119,5.
Sesja 1..
22 stycznia 2009, 19:00
Sesja 2..
23 stycznia 2009, 10:00
Sesja 3..
23 stycznia 2009, 15:00
Sesja 4..
24 stycznia 2009, 13:00
Sesja 5..
24 stycznia 2009, 18:00

</doc>
<doc id="1613694" url="https://pl.wikipedia.org/wiki?curid=1613694" title="Bitwa pod Baydhabo (2006)">
Bitwa pod Baydhabo (2006)

Bitwa pod Baydhabo – starcie, które miało miejsce 20 grudnia 2006 roku, pomiędzy oddziałami etiopskimi oraz rządu tymczasowego Somalii, a wojskami Unii Trybunałów Islamskich, wspartymi około 500 ochotnikami z Erytrei.
Bitwa rozpoczęła się w pobliżu Baydhabo, w dwie godziny po upływie ultimatum jakie islamiści wystawili rządowi i wspierającej go Etiopii. W pierwszej fazie bitwy wojska rządowe, zostały zaskoczone atakami z co najmniej trzech kierunków, tak nagła ofensywa spowodowała, że wojska rządowe znalazły się na skraju załamania.
Dopiero przybycie silnego zgrupowania wojsk Etiopii szybko zmieniło bitwę na niekorzyść UTI. W wyniku silnych serii kontrataków, siły Etiopii/TRF odniosły zdecydowane zwycięstwo. Etiopskie ataki artyleryjskie i oraz naloty powietrzne okazały się druzgocące wobec wojsk UTI, opartych na słabo wyszkolonej piechocie.
Walki wybuchły w momencie, gdy do Baydhabo przybył komisarz UE ds. rozwoju Louis Michel. Miał on mediować pomiędzy obiema stronami.
Wiceminister obrony Rządu Tymczasowego Salad Ali Jelle oświadczył: „"Walczymy na dwóch kierunkach. To jest teraz otwarta wojna i nasze siły otrzymały rozkaz ataku na wszystkich frontach”".
Kalendarium.
20 grudnia.
Dnia 20 grudnia, wybuchły ciężkie walki pomiędzy islamistami a wojskami rządowymi w byłej rządowej bazie wojskowej w Daynuunay, leżącej około 25 km na południowy wschód od Baydhabo.
Walki wybuchły na wielu odcinkach, w miejscowościach: Iidale (55 km na południe od Baydhabo), Buulo Jadid (23 km na północ od Baydhabo) i Manaas (30 km na południowy zachód od Baydhabo).
Starcia przeniosły się w późniejszym czasie na północ do "„twierdzy”" islamistów w Moode Moode.
W walkach została użyta artyleria, rakiety oraz moździerze (po stronie Etiopskiej). Wstępna liczba ofiar w pierwszych starciach wyniosła 71 islamskich żołnierzy zabitych, a 221 rannych, w tym dwóch zagranicznych bojowników. Wojska TRF straciły 3 żołnierzy, a 7 zostało rannych. Jednak UTI stwierdziła, że zostało zabitych co najmniej 7 żołnierzy rządowych.
W sprawozdaniu agencji AFP wspomniano, że atak przeprowadzony na Iidale był kierowany przez Abu Taha al-Sudanie, który jest podejrzewany o organizacje zamachów na ambasady USA w Afryce w 1998 roku oraz izraelski hotel w Kenii w 2002 roku.
W wyniku ostrzału artyleryjskiego w Iidale śmierć poniosło 12 islamistów, a przejętych zostało 30 „"uzbrojonych pojazdów"” (prawdopodobnie typu technical). Tego dnia pojawiły się także sprzeczne informacje o upadku Daynuunay.
W Dadaab, zastępca Wysokiego Komisarza ONZ ds. Uchodźców, Wendy Chamberlin, stwierdziła, że w obozach przebywa 34 000 uchodźców, ale liczba ta ma wzrosnąć do 80 000 w wyniku walk i katastrofalnej powodzi. Jednocześnie personel Światowego Programu Żywnościowego (WFP) próbuje dostarczyć żywność, ale powódź oraz błoto utrudniają transport.
21 grudnia.
W dniu 21 grudnia, prezydent Puntlandu Mohamud Muse Hersi stwierdził, że w ciężkich walkach wokół Baydhabo, UTI poniosło straty w wysokości 75 zabitych oraz 125 rannych, wraz z utratą 30 pojazdów które zostały zniszczone lub zajęte.
Również tego dnia dochodziło do walk w Iidale i Daynuunay, rozpoczętych uprzedniego dnia rano i kontynuowanych przez cały następny dzień. Starcia przybrały charakter walk pozycyjnych, a obie strony rozpoczęły wznoszenie umocnień. Raport na temat strat nie jest znany. Tymczasowy Rząd Federalny oświadczył, że jest nadal w posiadaniu Iidale oraz że wśród zabitych jest wielu bojowników z krajów muzułmańskich, w tym z Erytrei. Schwytano także dziesiątki studentów islamu, którzy stanęli do walki.
22 grudnia.
Tego dnia Tymczasowy Rząd Federalny zaprzeczył pogłoskom o szybkim upadku Baydhabo, jednocześnie ogłosił zajęcie osady Safar Noles oraz zbliżenie się do miasta Dinsoor, straty zadane UTI wyniosły 700 zabitych bojowników. UTI stwierdziła, że zabitych w walkach zostało ponad 200 żołnierzy rządowych.
Zostało także zaobserwowane 20 etiopskich czołgów w pobliżu linii frontu. Według źródeł rządowych Etiopia posiada 20 czołgów T-55 oraz cztery śmigłowce bojowe w Baydhabo. Czołgi zostały podzielone na dwie grupy i skierowane do walki w miastach Daynuunay i Iidale.
Na północy, w Mudug, 500 żołnierzy Etiopii wraz z ośmioma czołgami oraz 30 ciężarówkami uzbrojonymi w działka przeciwlotnicze, ruszyło do ataku w kierunku Bandiradley, będącej twierdzą islamistów w centralnej Somalii. Rada Trybunałów Islamskich postanowiła wysłać żołnierzy w celu powstrzymania ataku dopiero następnego dnia.
Rzecznik prasowy TRF oświadczył, że 500 żołnierzy wraz z artylerią, osiągnęło przedpole miasta Burhakaba. Wojska etiopskie zniszczyły siły UTI w Dinsoor, zabijając wszystkich dowódców, a pozostałych żołnierzy zmusiły do podania się (pięciu zagranicznych bojowników popełniło samobójstwo).
Lider Rady Trybunałów Islamskich ogłosił, że Somalia jest w „stanie wojny” z Tymczasowym Rządem Federalnym oraz Etiopią.
Nieznana jest liczba ofiar cywilnych, rannych zostało 200 osób.
23 grudnia.
Walki są kontynuowane wokół Baydhabo, w szczególności w Iidale i Dinsoor; około 60 i 120 kilometrów na południe od Baydhabo. Iidale zostało przez pewien czas przejęte przez islamistów.
Minister Informacji w rządzie tymczasowym, Ali Jama, stwierdził, że łącznie, od środy, na dwóch frontach zabitych zostało ponad 500 islamistów. Większość z zabitych stanowiły dzieci wysyłane przez UTI do walki na wschód i na południe od Baydhabo.
Międzynarodowy Komitet Czerwonego Krzyża wyraził swoje zaniepokojenie w sprawie toczących się walk, jednocześnie dodając że 200 rannych żołnierzy należących do obu stron trafiło do szpitali.
24 grudnia.
Dowódca sił w Burhakaba, Abdulahi Gedow, potwierdził, że wojska UTI zajęły osadę Gasarta, leżącą 12 kilometrów na południe od Baydhabo. Jednocześnie pięć etiopskich czołgów zostało zniszczonych w walkach.
Tego dnia, w Kismayo, około 1000 mężczyzn wyruszyło w kierunku Baydhabo, aby wspomóc wojska UTI. Miasto Iidale zostaje ponownie zajęte przez siły rządowe, w walkach zginęło po obu stronach ponad 100 osób.
Etiopskie ataki powietrze zostają przeprowadzone w całej Somalii, w tym w Dinsoor i Burhaka. Wojska TRF zbliżyły się na odległość trzech kilometrów od Bur-Hakaba, przygotowując się do ponownego zdobycia miasta.
25 grudnia.
Etiopia przeprowadziła ataki powietrzne na lotniska mieszczące się w Mogadiszu i Bali-Dogle. To ostatnie lotnisko leży 115 km na północny zachód od Mogadiszu, w dzielnicy Wanlaweyne, w połowie drogi między stolica a linią frontu w Burhakaba. Co najmniej jedna osoba zginęła, kilkadziesiąt zostało rannych.
Etiopskie siły odbiły z rąk islamistów miasta Beledweyne i Buuloburde, zostały także zaobserwowane czołgi zmierzające w kierunku miasta Jowhar. Wojskom Etiopii towarzyszył lokalny Somalijski "”pan wojny”" Mohamed Omar Habeb mający za zadanie wspomóc przejęcie kontroli nad Jowhar.
26 grudnia.
Tego dnia Unia Trybunałów Islamskich masowo opuściła swoje stanowiska w Burhakaba i Dinsoor po wielu dniach zażartych walk, porzucając po drodze uzbrojenie oraz inny sprzęt wojskowy.
Według świadków bojownicy UTI rozpoczęli generalny odwrót w kierunku Mogadiszu, pozostała część żołnierzy wycofała się do Daynuunay.
Wojska Etiopskie wkroczyły do opuszczonego przez islamistów miasta Burhakaba. Rzecznik prasowy rządu Etiopii, potwierdził, że siły Etiopii wkroczyły również do miasta Dinsoor bez jakiegokolwiek oporu.
Według mieszkańców żołnierze rozpoczęli masową kradzież środków żywności, jak i lekarstw, utrudniając wszelka pomoc humanitarną. Ataki powietrzne zostały przeprowadzone w Leego, zabijając trzy osoby.
Premier Etiopii Meles Zenawi, zapowiedział, że wojska zostaną wycofane prawdopodobnie w ciągu kilku tygodni. Zapewnił, że głównym celem było zniszczenie siły militarnej UTI, przywrócenie stabilności w regionie oraz zapewnienie bardziej stabilnego podłoża do rozmów pokojowych.

</doc>
<doc id="1613696" url="https://pl.wikipedia.org/wiki?curid=1613696" title="Stanisław Augustyński">
Stanisław Augustyński

Stanisław Augustyński (ur. 18 stycznia 1869 w Odporyszowie, zm. 26 sierpnia 1949 w Sanoku) – polski urzędnik skarbowy, działacz ludowy, społecznik, poseł na Sejm III kadencji II RP, radny Sanoka.
Życiorys.
Był najstarszym synem Wojciecha Augustyńskiego (powstańca styczniowego i wieloletniego wójta Gminy Odporyszów) i Elżbiety z domu Pytka. Wychował się w rodzinie o wielopokoleniowych tradycjach powstańczych i patriotycznych. Był spokrewniony z Marcinem Augustyńskim, jednym z liderów ruchu ludowego w Galicji, przyjacielem Jakuba Bojki. 
Student spiskowiec.
Uczęszczał do Gimnazjum im. Kazimierza Brodzińskiego w Tarnowie. Relegowany z powodu działalności konspiracyjnej przeniósł się do III Gimnazjum im. Króla Jana III Sobieskiego w Krakowie, gdzie zdał maturę w 1890. Był miłośnikiem przyrody, sympatykiem Krakowskiego Stowarzyszenia Ochrony Zwierząt, prenumeratorem wydawanego przez nie czasopisma "Przyjaciel zwierząt domowych i pożytecznych". Studiował na Wydziale Prawa i Administracji Uniwersytetu Jagiellońskiego w Krakowie. Był członkiem stowarzyszenia „Gwiazda”, Polskiego Towarzystwa Gimnastycznego „Sokół”, Towarzystwa Szkoły Ludowej oraz założonej w czerwcu 1890 w Tarnowie tajnej organizacji szkolno-akademickiej pod nazwą Liga Narodowa (wraz z nim m.in. Wacław Borzemski, Bolesław Gawiński, Jan Stapiński), za co został objęty śledztwem władz austriackich i zagrożony aresztowaniem. Po uwięzieniu Stapińskiego, 24 czerwca 1891 został oskarżony przed trybunałem orzekającym we Lwowie o przynależność do Ligi Narodowej. Zarzucono mu pełnienie funkcji naczelnika Stapińskiego oraz kierownictwa sekcji ludowej, czemu Augustyński wraz z towarzyszami zaprzeczył. Po ujawnieniu udziału w tajnej niepodległościowej Organizacji „Orzeł Biały” prokuratura austriacka postawiła jemu oraz innym kolegom z gimnazjum zarzut zdrady stanu. W 1895 ukończył studia prawnicze i przeprowadził się do Sanoka.
Urzędnik skarbowy.
Od marca 1895 pracował jako urzędnik państwowy w Sanoku, gdzie w 1900 został naczelnikiem (radcą) Urzędu Skarbowego. W 1912 z rangi sekretarza został mianowany radcą skarbu. Był pierwszym rangą urzędnikiem urzędu podatkowego w urzędzie c. k. starostwa powiatu sanockiego, od około 1904 w charakterze starszego inspektora podatkowego, od około 1905 w charakterze sekretarza skarbowego, a od około 1912 w charakterze radcy skarbowego. Do stycznia 1908 był członkiem zarządu „Towarzystwa kredytowego dla urzędników i sług państwowych dla budowy domów mieszkalnych członkom i dostarczania tymże członkom artykułów spożywczych” w Sanoku. Był członkiem Towarzystwa Upiększania Miasta Sanoka. Podczas I wojny światowej, od 15 września 1914 wraz z bliskimi przebywał w Židenicu. Po odzyskaniu przez Polskę niepodległości, podczas wojen z Ukraińcami i bolszewikami 1918-1921 był organizatorem ochotniczej służby wojskowej oraz propagował pożyczki „Odrodzenia”. W tym czasie trzech jego synów walczyło w tych wojnach. W II Rzeczypospolitej pracował jako inspektor w VI stopniu służby w Urzędzie Skarbowym Podatków i Opłat w Sanoku. 31 marca 1929 został przeniesiony w stan spoczynku.
Działacz społeczny.
Należał do organizatorów Komunalnej Kasy Oszczędności Królewskiego Wolnego Miasta Sanoka, funkcjonującej w budynku przy ul. Tadeusza Kościuszki 4; był członkiem jej zarządu, wiceprezesem zarządu, prezesem zarządu oraz zasiadał w radzie nadzorczej. W sierpniu 1925 zasiadł w dyrekcji Kasy Zaliczkowej w Sanoku i pozostawał w tym gremium do przełomu 1929/1930. W latach 1918–1930 był sekretarzem Rady Powiatowej. W grudniu 1919 był inicjatorem powstania Komitetu Włościańskiego w Sanoku. Organizował kółka i kursy rolnicze, koła młodzieży i gospodyń wiejskich. Należał do organizatorów spółdzielni rolniczo - handlowej „Rolnik”, a od 1925 był jej prezesem. Był przewodniczącym Okręgowego Towarzystwa Rolniczego. Został członkiem wydziału (zarządu) zawiązanego 22 maja 1919 Koła Przyjaciół Harcerstwa w Sanoku. W 1929 był jednym z założycieli sanockiego koła Polskiego Towarzystwa Tatrzańskiego. Został prezesem zarządu założonego w 1934 komitetu obwodowego w Sanoku Towarzystwa Popierania Budowy Publicznych Szkół Powszechnych. Do 1939 był członkiem sanockiego gniazda Polskiego Towarzystwa Gimnastycznego „Sokół”. Jego nazwisko zostało umieszczone w drzewcu sztandaru TG Sokół w Sanoku, na jednym z 125 gwoździ upamiętniających członków. Pod koniec listopada 1930 został wybrany prezesem Zarządu Głównego Związku Młodzieży Kresowej i pełnił tę funkcję do 1933.
Działacz ludowy.
W latach 20. był aktywnym działaczem PSL „Piast” , w 1930 z ramienia BBWR uzyskał mandat posła Sejmu RP III kadencji w okręgu 48 (Przemyśl, Dobromil, Sanok, Brzozów, Krosno). Jego mandat wygasł 5 października 1931 na mocy orzeczenia Sądu Najwyższego o unieważnieniu wyborów. W ponownie zarządzonych wyborach 22 listopada 1931 został wybrany powtórnie i złożył ślubowanie 10 grudnia 1931. W Sejmie należał do klubu BBWR, działał w komisjach: administracji, prawniczej i skarbowej. Mandat posła pełnił do końca kadencji 10 lipca 1935.
W marcu 1931 wszedł w skład Tymczasowego Zarządu, powołanego w związku z połączeniem gminy Sanok i gminy Posada Olchowska, a w 1932 został członkiem połączonej rady. W wyborach do rady miejskiej 1932 był na liście Komitetu Gospodarczego wystawionego z BBWR (wraz z nim m.in. burmistrz Tadeusz Malawski). Był także przewodniczącym Towarzystwa Popierania Szkół Powszechnych i Towarzystwa Oświaty Zawodowej. Był członkiem wspierającym Katolicki Związek Młodzieży Rękodzielniczej i Przemysłowej w Sanoku. Został radnym Sanoka w 1934, a w 1935 sekretarzem Wydziału Powiatowego.
Życie prywatne.
Miał cztery siostry: Maria (1866-1952), Kunegunda (1870-1873), Antonina (1875-1898, po mężu Kożuch), Aniela (1885-1969, po mężu Luszowska) oraz pięciu braci: Jan (1878-1943, nauczyciel, wiceprezes Zarządu Gdańskiej Macierzy Szkolnej, dyrektor Gimnazjum Polskiego w Gdańsku), Władysław (1880-1939, sędzia i adwokat w Katowicach), Marcin (1882-1965, właściciel gospodarstwa w Odporyszowie), Józef (1887-1969, rolnik, sybirak), Zygmunt (1890-1959, prawnik, dziennikarz, członek Delegatury Rządu na Kraj i RGO, działacz antykomunistyczny, więzień polityczny).
Przyszłą żonę Marię z domu Morawiecką (ur. 1874, krewną Kornela Morawieckiego, zm. 20 stycznia 1945 w Sanoku) poznał jako pensjonariuszkę gimnazjum w Tarnowie. Zauroczony jej pięknym, długim warkoczem poprzysiągł, że zostanie jego żoną. Jako małżonkowie wydali na świat sześcioro dzieci:
Według doniesienia prasowego z 1924 synowie Stefan i Stanisław zmarli w wyniku ran odniesionych w zmaganiach wojennych.
Stanisław Augustyński do końca życia zamieszkiwał przy ul. Ignacego Daszyńskiego 23 w Sanoku. Zmarł 26 sierpnia 1949 i został pochowany 28 sierpnia 1949 w grobowcu rodzinnym na cmentarzu przy ul. Rymanowskiej w Sanoku. W tym miejscu spoczywają również: żona Maria, córka Zofia, synowie Stefan i Stanisław oraz wnuk Andrzej (syn Juliusza i Kazimiery). Obok znajduje się drugi grobowiec rodziny Augustyńskich, w którym spoczywa syn Tadeusz i inni członkowie rodziny.
Odznaczenia.
polskie
austro-węgierskie

</doc>
<doc id="1613697" url="https://pl.wikipedia.org/wiki?curid=1613697" title="Charles H. Schneer">
Charles H. Schneer

Charles H. Schneer (ur. 5 maja 1920 r. w Norfolk (Wirginia), zm. 21 stycznia 2009 r. w Boca Raton) – amerykański producent filmowy. Był jednym z pionierów w stosowaniu efektów specjalnych.

</doc>
<doc id="1613700" url="https://pl.wikipedia.org/wiki?curid=1613700" title="Jan Chudy">
Jan Chudy

Jan Chudy (ur. 30 czerwca 1933 w Wilnie, zm. 12 lutego 2009 w Olsztynie) – polityk polskiego ruchu ludowego, poseł na Sejm PRL IX kadencji, wicewojewoda olsztyński w latach 1981–1985.
Życiorys.
Od 1952 do 1957 pracował w „Samopomocy Chłopskiej”. W 1961 uzyskał tytuł magistra prawa na Uniwersytecie im. Adama Mickiewicza w Poznaniu.
Działał w Związku Młodzieży Wiejskiej RP „Wici”, w Związku Młodzieży Polskiej, a także w Związku Młodzieży Wiejskiej (był w nim sekretarzem olsztyńskiego Zarządu Wojewódzkiego). Był prezesem Wojewódzkiego Komitetu oraz członkiem Naczelnego Komitetu Zjednoczonego Stronnictwa Ludowego. Przez wiele lat zasiadał w Wojewódzkiej Radzie Narodowej. Od 1981 do 1985 był wicewojewodą olsztyńskim. Do Sejmu PRL IX kadencji został wybrany w 1985 w okręgu Olsztyn. Komisje, w których zasiadał w Sejmie:
Należał do Ligi Obrony Kraju oraz do Towarzystwa Przyjaźni Polsko-Radzieckiej. W 1974 został wiceprezesem Zarządu Wojewódzkiego Ochotniczej Straży Pożarnej. W latach 1986–1989 był członkiem Ogólnopolskiego Komitetu Grunwaldzkiego. Do końca życia był aktywnym członkiem Zarządu Wojewódzkiego Polskiego Stronnictwa Ludowego w województwie warmińsko-mazurskim.
Pochowany na Cmentarzu Komunalnym w Olsztynie.

</doc>
<doc id="1613703" url="https://pl.wikipedia.org/wiki?curid=1613703" title="Jarek Weber">
Jarek Weber

Jarek Weber – debiutancki album studyjny Jarosława Webera, wydany 27 maja 2002 roku nakładem Sony Music Entertainment Poland. 

</doc>
<doc id="1613704" url="https://pl.wikipedia.org/wiki?curid=1613704" title="Jeśli pragniesz">
Jeśli pragniesz



</doc>
<doc id="1613705" url="https://pl.wikipedia.org/wiki?curid=1613705" title="Derek Lee Ragin">
Derek Lee Ragin

Derek Lee Ragin (ur. 17 czerwca 1958) – amerykański kontratenor.
Życiorys.
Studiował w klasie fortepianu w Oberlin Conservatory of Music. Równolegle pobierał lekcje śpiewu u Richarda Andersona. Rozpoczął swoją operową karierę biorąc udział w przedstawieniu Snu nocy letniej Benjamina Brittena jako Oberon. Po ukończeniu szkoły Ragin uczył się u Maxa von Egmonda.
W 1994 roku jego głos został wykorzystany w filmie , gdzie został elektronicznie połączony z głosem polskiej sopranistki Ewy Małas-Godlewskiej. Jedynym niemiksowanym utworem jest „Cara sposa”.

</doc>
<doc id="1613707" url="https://pl.wikipedia.org/wiki?curid=1613707" title="1. deild Wysp Owczych (1992)">
1. deild Wysp Owczych (1992)

W roku 1992 odbyła się 50. edycja 1.deild (dziś, od 2012 roku zwanej Effodeildin), czyli pierwszej ligi piłki nożnej archipelagu Wysp Owczych. Mistrzostwa bronił klub GÍ Gøta, jednak nie utrzymał pozycji lidera, a jego miejsce zajął B68 Toftir.
Wraz z przybywaniem nowych drużyn na Wyspach Owczych powiększała się liczba klubów rozgrywających mecze w pierwszej lidze. W 1992 roku było ich już 10. Taka sytuacja utrzymywała się od rozgrywek w 1988, kiedy ich liczbę powiększono o dwa. Możliwość spadku do niższej ligi pojawiła się w roku 1976, jednak dopiero od 1988 degradowane są dwie drożyny. Tym razem były to SÍF Sandavágur z dziewiątego oraz NSÍ Runavík z dziesiątego miejsca.
W sezonie tym klub TB Tvøroyri znacznie poprawił swoje notowania w porównaniu do poprzednich lat. Po jego dobrym występie w całym turnieju można się było spodziewać odrodzenia się najstarszego zespołu na Wyspach Owczych, jednak przyszłe sezony pokazały, że był to jednorazowy wyczyn. Zwycięski B68 Toftir jeszcze sezon wcześniej zajmował siódme miejsce w tabeli, tracąc do lidera osiem punktów. Duży spadek spotkał stołeczny B36 Tórshavn, który z drugiego znalazł się na szóstym miejscu. Drugim z awansowanych tym razem klubów był B71 Sandoy, ale nie wywalczył on wysokiej pozycji, zajmując jedynie ósme miejsce.
Królem strzelców turnieju został, po raz trzeci, i ostatni w swojej karierze, zawodnik GÍ Gøta Simun Petur Justinussen, który zdobył 14 bramek, czyli o trzy mniej niż poprzednio.
Za zwycięstwo w tych rozgrywkach przyznawano jeszcze dwa punkty, a nie trzy, jak to ma obecnie miejsce. W przeciągu całych rozgrywek strzelono 339 goli, co daje 3,767 gola/mecz.
Po raz drugi w historii mistrzostw na Wyspach Owczych najwyższe miejsca w tabeli dawały możliwość gry w eliminacjach do turniejów międzynarodowych. Zdobywca pierwszego miejsca, B68 Toftir, dostał się więc do eliminacji Ligi Mistrzów UEFA 1993/94, gdzie jednak w dwumeczu przegrał wysoko z chorwackim Dinamo Zagrzeb kolejno 0:5 i 0:6. HB Tórshavn, jako zwycięzca Pucharu Wysp Owczych z 1992 roku, zakwalifikował się zaś do Pucharu Zdobywców Pucharów 1993/94, gdzie przegrał pierwszy mecz z łotewskim RAF Jelgava, następny wygrał walkowerem, bo drużyna przeciwna nie zjawiła się na meczu, co dało stołecznemu klubowi awans do drugiej fazy eliminacji, gdzie przegrał z rumuńskim Universitatea Krajowa kolejno 0:4 i 0:3. Jest to na razie jeden z najlepszych występów klubów farerskich w turniejach międzynarodowych.
Sędziowie.
Następujący arbitrzy sędziowali poszczególne mecze 1. deild 1992:

</doc>
<doc id="1613708" url="https://pl.wikipedia.org/wiki?curid=1613708" title="Pierwsze strony gazet">
Pierwsze strony gazet



</doc>
<doc id="1613709" url="https://pl.wikipedia.org/wiki?curid=1613709" title="Burmistrzowie Launceston">
Burmistrzowie Launceston

Lista zawiera burmistrzów miasta Launceston.

</doc>
<doc id="1613712" url="https://pl.wikipedia.org/wiki?curid=1613712" title="Właściwość fizyczna">
Właściwość fizyczna

Właściwość fizyczna – cecha substancji, z wyłączeniem właściwości chemicznych, czyli ujawniających się w reakcjach chemicznych.
Przykładami właściwości fizycznych są:
Powyższe przykłady dotyczą ściśle zdefiniowanych wielkości, których pomiary prowadzą do określonych wyników ilościowych, często przedstawianych w tablicach wielkości fizycznych lub na wykresach w zależności od parametrów takich jak temperatura, ciśnienie, skład mieszaniny.
Właściwości fizyczne mogą również dotyczyć cech niepodlegających szczegółowym pomiarom, a tylko jakościowo opisujących substancję w sposób ułatwiający jej identyfikację. Cechą taką jest np. kolor substancji.
W przypadku układów termodynamicznych o "właściwościach fizycznych substancji" można mówić jedynie w odniesieniu do wybranych parametrów intensywnych, a zatem takich, które nie zależą od wielkości układu. Właściwości ekstensywne (np. masa, objętość) nie są cechami charakterystycznymi substancji, lecz konkretnego ciała fizycznego.

</doc>
<doc id="1613714" url="https://pl.wikipedia.org/wiki?curid=1613714" title="Nigdy nie patrz w dół">
Nigdy nie patrz w dół



</doc>
<doc id="1613715" url="https://pl.wikipedia.org/wiki?curid=1613715" title="Podkamień (gmina w województwie tarnopolskim)">
Podkamień (gmina w województwie tarnopolskim)

Podkamień – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy był Podkamień.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Dudyń, Jaśniszcze, Kutyszcze, Maleniska, Niemiacz, Orzechowczyk, Palikrowy, Pańkowce, Podkamień, Popowce, Styberówka, Tetylkowce i Wierzbowczyk.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1613720" url="https://pl.wikipedia.org/wiki?curid=1613720" title="Puchar Świata w bobslejach">
Puchar Świata w bobslejach

Puchar Świata w bobslejach jest coroczną imprezą przeprowadzaną przez Międzynarodową Federację Bobsleja i Toboganu FIBT. Składa się z około 10 zawodów.
Puchar Świata pierwszy raz rozegrany został w sezonie 1984/1985, jednak aż do sezonu 1989/1990 były to zawody nieoficjalne. Kobiety rozpoczęły rywalizację w sezonie 1994/1995. Kalendarz Pucharu Świata składa się z około 10 imprez. Obecnie rozgrywa się zawody w dwójkach kobiet, dwójkach i czwórkach mężczyzn oraz w kombinacji mężczyzn, w której uwzględnia się łącznie wyniki uzyskane przez pilotów w dwójkach i czwórkach.
Pierwszym zdobywcą Pucharu Świata w dwójkach oraz czwórkach mężczyzn został reprezentant NRD Wolfgang Hoppe, a w kombinacji Anton Fischer z RFN. Wśród kobiet pierwszy w historii tytuł wywalczyła Claudia Bühlmann ze Szwajcarii. Najbardziej utytułowanymi zawodnikami są Kanadyjczyk Pierre Lueders w dwójkach mężczyzn (6 zwycięstw w tej kategorii), Niemiec André Lange w czwórkach mężczyzn (4 zwycięstwa), André Lange i Pierre Lueders w kombinacji (obaj po cztery zwycięstwa) oraz Niemka Sandra Kiriasis w dwójkach kobiet (9 zwycięstw).
Punktacja.
Punkty zdobywa najlepszych trzydzieści załóg. Do sezonu 2006/2007 w Pucharze Świata w bobslejach obowiązywała punktacja zbliżona do tej stosowanej między innymi w Pucharze Świata w skokach narciarskich lub Pucharze Świata w biegach narciarskich. Zgodnie z nową punktacją punkty również zdobywa 30 najlepszych załóg, jednak zwiększono znacznie liczbę punktów.

</doc>
<doc id="1613721" url="https://pl.wikipedia.org/wiki?curid=1613721" title="Właściwości fizyczne">
Właściwości fizyczne



</doc>
<doc id="1613724" url="https://pl.wikipedia.org/wiki?curid=1613724" title="Ubieranie do snu (singel)">
Ubieranie do snu (singel)



</doc>
<doc id="1613729" url="https://pl.wikipedia.org/wiki?curid=1613729" title="Lotto Sport Italia">
Lotto Sport Italia

Lotto Sport Italia – włoski producent sprzętu sportowego. Lotto zostało założone w czerwcu 1973 roku przez rodzinę Caberlotto w miejscowości Montebelluna. W czerwcu 1999 roku firma została przejęta przez grupę lokalnych biznesmenów aktywnych na rynku sportowym i przemianowana na Lotto Sport Italia. Przedsiębiorstwo jest dystrybutorem w ponad 70 krajach sprzętu sportowego, ze szczególnym uwzględnieniem obuwia oraz odzieży do piłki nożnej i tenisa, ale także z przeznaczeniem do sportowo-rekreacyjnego stylu życia, produkując również koszulki, bieliznę, okulary i artykuły papiernicze. Rozpoznawalnym na całym świecie logiem Lotto jest podwójny diament.
Sportowcy sponsorowani przez Lotto.
Piłkarze

</doc>
<doc id="1613730" url="https://pl.wikipedia.org/wiki?curid=1613730" title="Stanisławczyk (gmina)">
Stanisławczyk (gmina)

Stanisławczyk – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy był Stanisławczyk.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Bordulaki, Monastyrek, Rażniów, Ruda i Stanisławczyk.
Po II wojnie światowej obszar gminy znalazł się w ZSRR.

</doc>
<doc id="1613733" url="https://pl.wikipedia.org/wiki?curid=1613733" title="Kilmany">
Kilmany

Kilmany (gael. "Cille Mheinidh") - wieś w hrabstwie Fife, we wschodniej Szkocji.
W krypcie tutejszego kościoła parafialnego pochowany jest George Melville, 1. hrabia Melville, poplecznik Wilhelma III Orańskiego oraz Marii II Stuart.
Wieś również znana jako miejsce urodzenia Jima Clarka, dwukrotnego mistrza świata Formuły 1. W 1997 roku odsłonięto pomnik kierowcy.

</doc>
<doc id="1613734" url="https://pl.wikipedia.org/wiki?curid=1613734" title="Suchowola (rejon brodzki)">
Suchowola (rejon brodzki)

Suchowola (ukr. Суховоля) – wieś w rejonie brodzkim obwodu lwowskiego, założona w 1578. Miejscowość liczy 1192 mieszkańców.
W II Rzeczypospolitej miejscowość była siedzibą gminy wiejskiej Suchowola w powiecie brodzkim województwa tarnopolskiego.

</doc>
<doc id="1613735" url="https://pl.wikipedia.org/wiki?curid=1613735" title="Kościół Matki Bożej w Raciborzu">
Kościół Matki Bożej w Raciborzu

Kościół Matki Bożej w Raciborzu – rzymskokatolicki kościół parafialny i sanktuarium maryjne w Raciborzu, w województwie śląskim. Należy do dekanatu Racibórz diecezji opolskiej. Mieści się przy ulicy Jana Pawła II, w dzielnicy Nowe Zagrody.
Historia.
Jest to najstarsze sanktuarium maryjne na Górnym Śląsku. Pierwszy kościół drewniany został zbudowany w 1432 roku. Obecna świątynia murowana, posiadająca dwie wieże, została wybudowana w stylu barokowym w latach 1723-1736. Kościół konsekrował biskup Eliasz Daniel von Sommerflekl w dniu 25 września 1736 roku. Przedmiotem kultu religijnego i cennym zabytkiem jest cudowna ikona Matki Bożej o wymiarach 77 na 120 cm, namalowana na drewnie, pochodząca z przełomu XVI i XVII stulecia. W kompozycji i stylu jest to kopia obrazu Matki Bożej Częstochowskiej. Z okazji 500-lecia istnienia świątyni w dniu 27 sierpnia 1932 roku ikona Matki Bożej została ukoronowana przez kardynała Adolfa Bertrama. Korony poświęcił papież Jan Paweł II. Ikona jest umieszczona w ołtarzu głównym, wybudowanym w stylu neobarokowym w 1870 roku.

</doc>
<doc id="1613736" url="https://pl.wikipedia.org/wiki?curid=1613736" title="Suchowola (gmina w województwie tarnopolskim)">
Suchowola (gmina w województwie tarnopolskim)

Suchowola – dawna gmina wiejska w powiecie brodzkim województwa tarnopolskiego II Rzeczypospolitej. Siedzibą gminy była Suchowola.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Boratyn, Buczyna, Czernica, Dytkowce, Gaje Dytkowieckie, Gaje Starobrodzkie, Nakwasza i Suchowola.
15 czerwca 1937 w gminie Suchowola utworzono gromady Folwarki Małe i Stare Brody, powstałe z wyłaczonych z Brodów terenów.
Po wojnie obszar gminy został odłączony od Polski i włączony do Ukraińskiej SRR.

</doc>
<doc id="1613739" url="https://pl.wikipedia.org/wiki?curid=1613739" title="Lech Zielona Góra">
Lech Zielona Góra



</doc>
<doc id="1613745" url="https://pl.wikipedia.org/wiki?curid=1613745" title="Człowiek do przeróbki">
Człowiek do przeróbki

Człowiek do przeróbki (tytuł oryg. "The Demolished Man") – powieść mieszająca wątki fantastycznonaukowe i kryminalne amerykańskiego pisarza Alfreda Bestera z 1953 roku.
Powieść pierwotnie ukazała się w trzech częściach w magazynie „Galaxy Science Fiction” styczniu, lutym i marcu 1952 roku. Wydanie książkowe zostało opublikowane w roku następnym przez wydawnictwo Shasta. Powieść otrzymała pierwszą nagrodę Hugo w 1953 oraz była nominowana do International Fantasy Awards w roku 1954.
Fabuła.
Ziemia w XXIV wieku. Oprócz zwykłych ludzi żyją esperzy – telepaci, którzy przewidują popełnienie przestępstwa, a aspołeczna jednostka zamierzająca je popełnić idzie do Przeróbki. Ben Reich, właściciel korporacji Monarch, jeden z najbogatszych ludzi na planecie chce być jeszcze potężniejszy. Postanawia usunąć swojego najgroźniejszego rywala, D’Courtneya i aby uniknąć wykrycia obmyśla szatański plan.
Polskie wydania.
W Polsce powieść została wydana trzykrotnie w przekładzie Andrzeja Sawickiego

</doc>
<doc id="1613747" url="https://pl.wikipedia.org/wiki?curid=1613747" title="Pogoń Zduńska Wola">
Pogoń Zduńska Wola

Pogoń Zduńska Wola – klub sportowy ze Zduńskiej Woli. Prowadzi m.in. sekcje piłki nożnej i lekkoatletyki.
Historia klubu.
Pogoń powstała w 1945 z połączenia Włókniarza Zduńska Wola i Stali Zduńska Wola. Upadający, zadłużony klub połączył się w 2005 roku z Ekologiem Wojsławice tworząc Pogoń-Ekolog Zduńską Wolę. W roku 2012 nazwa klubu została zmieniona na Miejsko Gminny Uczniowski Klub Sportowy Pogoń Zduńska Wola.
Obecny MGUKS "Pogoń Zduńska Wola" nawiązuje tradycją do Pogoni Zduńska Wola i Ekologa Wojsławice.

</doc>
<doc id="1613751" url="https://pl.wikipedia.org/wiki?curid=1613751" title="Kwas sulfanilowy">
Kwas sulfanilowy

Kwas sulfanilowy ("kwas "p"-aminobenzenosulfonowy") – aromatyczny, organiczny związek chemiczny zawierający podstawnik aminowy i sulfonowy w konfiguracji para ("p"-aminowa pochodna kwasu benzenosulfonowego).
Otrzymywanie.
Otrzymywana jest w wyniku sulfonowania aniliny kwasem siarkowym. W pierwszym etapie powstaje wodorosiarczan aniliny, który jest następnie wygrzewany w temperaturze 190–220 °C. Przemysłowo proces prowadzi się w sposób ciągły w piecach tunelowych. Produkt opuszcza piec po ok. 12 h:
Produktem pośrednim jest prawdopodobnie kwas fenylosulfaminowy, ulegający przegrupowaniu do końcowego produktu.
Właściwości.
Substancja stała (tworzy kryształy jako dihydrat), ogrzany powyżej temperatury 288 °C ulega stopieniu połączonemu z rozkładem. Nie rozpuszcza się w etanolu ani w eterze. Jest słabo rozpuszczalny w wodzie, dobrze w zasadach. Z kwasami nie tworzy soli amoniowych z powodu występowania w formie jonu obojnaczego.
Zastosowanie.
Stosowany do otrzymywania barwników diazowych. Pochodne amidowe kwasu sulfanilowego to sulfonamidy, stosowane jako środki bakteriostatyczne.

</doc>
<doc id="1613753" url="https://pl.wikipedia.org/wiki?curid=1613753" title="HWL Pegaz">
HWL Pegaz

HWL Pegaz – pierwszy polski powojenny motoszybowiec, jednomiejscowy średniopłat ze śmigłem pchającym i dwiema belkami ogonowymi, skonstruowany w wyniku rozpisanego w listopadzie 1945 roku konkursu, ogłoszonego przez Departament Lotnictwa Cywilnego Ministerstwa Komunikacji. Projekt i konstrukcję opracował doc. Tadeusz Chyliński. Dokumentację warsztatową Pegaza przygotował konstruktor przy współudziale Bronisława Żurakowskiego oraz techników-kreślarzy Feliksa Waśkiewicza i Brewińskiego. Motoszybowiec był przewidziany do szkolenia pilotów szybowcowych kat. „C” w pilotażu motorowym metodą samodzielną (bez dwusteru) oraz do treningu i uprawiania sportu lotniczego na tanim sprzęcie. Jednostkę napędową stanowił prototypowy czterocylindrowy silnik XL-GAD o poj. 984 cm³ i mocy 31 KM przy 3000 obr./min, konstrukcji inż. Stefana Gajęckiego, konstruktora silników do ślizgaczy wodnych.
Historia.
Budowa Pegaza została rozpoczęta w Harcerskich Warsztatach Lotniczych mieszczących się w modelarni lotniczej przy ul. Łazienkowskiej w Warszawie. W 1948 roku prace przejęły Okręgowe Warsztaty Lotnicze nr 6 na Gocławiu pod kierunkiem inż. Romana Berkowskiego. Budowa motoszybowca (jednego egzemplarza do lotu i dwóch w elementach) została ukończona na wiosnę 1948 roku. Zabudowa silnika, spowodowana opóźnieniem jego budowy, nastąpiła rok później w WSK-Okęcie. Motoszybowiec bez silnika pokazywany był na wystawie z okazji Święta Lotnictwa w 1948 roku. Pegaz został oblatany 16 lipca 1949 roku przez inż. Bronisława Żurakowskiego i Jerzego Szymankiewicza. Próby fabryczne i homologacyjne były przeprowadzone w Głównym Instytucie Lotnictwa i zakończone w maju 1950 roku. W próbach w locie uczestniczyli Włodzimierz Gedymin, Wiktor Pełka, Jerzy Szymankiewicz i Bronisław Żurakowski. Pegaz trzykrotnie uczestniczył w pokazach w powietrzu z okazji Święta Lotnictwa w 1949 roku – pilot Bronisław Żurakowski, w 1950 roku – pilot W. Pełka i w 1951 roku – pilot inż. Rudolf Weigl. Planowana budowa serii 80 motoszybowców nie została zrealizowana ze względu na zmianę kierunku rozwoju polskiego lotnictwa oraz wskutek zahamowania prac nad rodzimymi konstrukcjami na polecenie ZSRR, mimo że próby państwowe Pegaz ukończył z bardzo dobrą oceną. Po nadaniu znaków rejestracyjnych SP-590 Pegaz został przekazany do eksploatacji w Aeroklubie Warszawskim, gdzie wylatał około 100 godzin pilotowany przez wielu pilotów szybowcowych. Od 12 sierpnia 1964 roku znajduje się w zbiorach Muzeum Lotnictwa Polskiego w Krakowie.
Właściwości lotne.
Pegaz podczas prób i eksploatacji okazał się bardzo bezpieczny i łatwy w pilotażu. Przy puszczonych sterach jest stateczny we wszystkich osiach. Po przeciągnięciu i puszczeniu drążka, przy pracującym silniku, wykonywał około czterech malejących zmian prędkości przechodząc do ustalonego wznoszenia 1,5 m/s z prędkością po torze 90 km/h. Również po puszczeniu drążka przy przeciągnięciu z silnikiem zdławionym, po 2–3 zmianach amplitudy prędkości przechodził do ustalonego lotu ślizgowego z prędkością 110 km/h i prędkością opadania 2 m/s. Przeciągnięty z puszczonym sterem kierunku nie wykazywał skłonności do korkociągu. Pegaz w korkociąg wchodził niechętnie. Prędkość wprowadzenia w korkociąg to 55 km/h, utrata wysokości przy jednej zwitce to ok. 75 m. Prędkość przy wyprowadzeniu – 130 km/h. Figury akrobacji podstawowej motoszybowiec wykonywał w granicach przeciążenia do 4 "g". Pętlę z prędkością 125 km/h można było wykonać bez utraty wysokości, z taką samą prędkością kończył pętlę. Przy locie nurkowym z prędkością 210 km/h Pegaz zachowywał się prawidłowo.

</doc>
<doc id="1613755" url="https://pl.wikipedia.org/wiki?curid=1613755" title="Dubler (powieść Roberta A. Heinleina)">
Dubler (powieść Roberta A. Heinleina)

Dubler (tytuł oryg. "Double Star") – powieść fantastycznonaukowa amerykańskiego pisarza Roberta A. Heinleina. Powieść otrzymała nagrodę Hugo w 1956.
Fabuła.
Powieść opisuje losy aktora Lawrence’a Smitha, który zostaje wynajęty jako dubler wpływowego polityka Johna Josepha Bonforte’a. Polityk zostaje porwany, a gdy zostaje odbity okazuje się być w bardzo złej formie fizycznej i w końcu umiera. Rola Smitha staje się dożywotnia.

</doc>
<doc id="1613756" url="https://pl.wikipedia.org/wiki?curid=1613756" title="Komisja Rozpoznawcza">
Komisja Rozpoznawcza

Komisja Rozpoznawcza – organ powołany przez dyktatora powstania listopadowego gen. Józefa Chłopickiego 29 grudnia 1830 dla rozpatrzenia spraw osób podejrzanych o szpiegostwo na rzecz Rosji. W jego skład weszło pięć osób pod przewodnictwem hrabiego Michała Aleksandra Potockiego, którego wkrótce zastąpił poseł płocki Jan Turski. Komisja działała w oparciu o postanowienie dyktatora z 3 stycznia 1831, zobowiązujące prokuratorów do ścigania z urzędu byłych szpiegów.
Po wybuchu insurekcji w Warszawie i ucieczce wielkiego księcia Konstantego Pawłowicza, w ręce powstańców dostały się dokumenty wytworzone przez różne instytucje policji tajnej Królestwa Kongresowego. W całości przechwycono belwederską Tajną Kancelarię Wielkiego Księcia, papiery kierowanej przez Konstantego "wyższej policji tajnej" (Mateusza Schleya, pułkownika Sassa, Henryka Mackrotta). Przejęto także registratury z kancelarii: szefa żandarmerii gen. Aleksandra Rożnieckiego, wiceprezydenta Warszawy Mateusza Lubowidzkiego, szefa sztabu gen. Dmitrija Dmitrijewicza Kuruty, i senatora Nikołaja Nowosilcowa. 
Kancelarię Nowosilcowa ukrył główny cenzor Królestwa Józef Kalasanty Szaniawski.
3 grudnia 1830 papiery te zdeponowano w budynku Banku Polskiego. 5 grudnia Rząd Tymczasowy Królestwa Polskiego powołał kilkunastoosobowy Komitet do Przejrzenia Papierów Policji Tajnej, pod przewodnictwem Juliana Ursyna Niemcewicza. Komitet zajął się zabezpieczeniem zgromadzonych dokumentów, które były przemieszane i splądrowane przez nieznane osoby. Po przejrzeniu papierów Komitet rozwiązał się 7 stycznia 1831 a 18 stycznia opublikował raport, zawierający informacje o działalności policji tajnej.
Komisja Rozpoznawcza została zlikwidowana przez Rząd Narodowy. Kompetencje komisji, wraz ze zgromadzonymi materiałami przejął pięcioosobowy Komitet Rozpoznawczy pod prezesurą Michała Hube, którego kompetencje poszerzono o sprawy związane z łamaniem przez obalony rząd przedpowstańczy konstytucji i sprawy nadużycia władzy. Po półtoramiesięcznej pracy Komitet rozpoczął publikowanie pierwszych list agentów. 21 lipca ujawniono listę, na której znalazły się osoby podejrzane o szpiegostwo, co do których zachowała się poświadczona podpisem rota przysięgi i pokwitowany odbiór wynagrodzenia.
Rozpatrzono 341 spraw, 140 umorzono, 96 osób uwolniono od zarzutów, 52 osoby oddano pod dozór policyjny. Pozostałych uznano za nieświadomych informatorów. Do rozpatrzenie pozostało jeszcze 199 spraw, listy gończe rozesłano za 113 osobami.
15 sierpnia 1831 doszło do wystąpień ludności Warszawy, która dokonała samosądu na podejrzanych o zdradę oficerach polskich więzionych na Zamku Królewskim oraz szpiegach i agentach przetrzymywanych w więzieniach. Tłum wywlókł, zakłuł bagnetami lub powiesił wówczas 34 osoby, m.in. Józefa Mateusza Birnbauma.

</doc>
<doc id="1613758" url="https://pl.wikipedia.org/wiki?curid=1613758" title="Komitet do Przejrzenia Papierów Policji Tajnej">
Komitet do Przejrzenia Papierów Policji Tajnej



</doc>
<doc id="1613759" url="https://pl.wikipedia.org/wiki?curid=1613759" title="Aspekt (botanika)">
Aspekt (botanika)

Aspekt sezonowy, aspekt roślinny, aspekt fenologiczny, sezonowe stadia rozwoju zbiorowisk roślinnych – okresowy obraz zbiorowiska roślinnego kształtowany przez dominujący wizualnie etap rozwoju niektórych gatunków roślin (zwykle kwitnienie i owocowanie). 
Przykładu serii wyraźnych aspektów sezonowych dostarcza zespół karpackich kośnych łąk reglowych ("Gladiolo-Agrostidetum"), w kolejnych okresach sezonu wegetacyjnego na łąkach tych kolejno dominują wizualnie: szafran wiosenny, gęsiówka Hallera, mniszek lekarski, jaskier ostry, latem wykształca się barwny aspekt wielogatunkowy. Klasyczne, wyraźnie kontrastujące wizualnie aspekty występują w lasach grądowych, w których wczesną wiosną, pod bezlistnymi koronami drzew wykształca się krótkotrwały aspekt wiosenny z zawilcami, fiołkami, złociami i ziarnopłonami.
Sezonowo zmienny wygląd zbiorowiska roślinnego ma istotny wpływ na jego postrzeganie i dokumentowanie metodami stosowanymi w badaniach fitosocjologicznych. Istnienie aspektów sezonowych musi być brane pod uwagę w badaniach fitosocjologicznych ponieważ w innym wypadku dokumentacja (zdjęcia fitosocjologiczne) zebrana w takim samym zbiorowisku o różnym aspekcie rozwoju może być przedstawiona jako dotycząca różnych zbiorowisk roślinnych. Dotyczy to w szczególności łąk o sezonowo różnych gatunkach dominujących wizualnie, co bywa przyczyną wyróżniania typów łąk na podstawie dominacji poszczególnych gatunków. Tymczasem w warunkach środkowoeuropejskich bardzo rzadko w zbiorowiskach wyraźnie dominuje jeden gatunek traw. 
Badanie sezonowych stadiów rozwoju zbiorowisk (tzw. fenologia fitosocjologiczna) wymaga rejestracji w dokumentacji fitosocjologicznej stadiów rozwojowych roślin regularnie przez cały okres wegetacyjny. W efekcie tworzone są spektra fenologiczne zbiorowisk uwidaczniające zmienność aspektową zbiorowisk roślinnych. Klasyczne studia zmienności sezonowej zespołów roślinnych wykonane zostały w Polsce przez Teresę Krotoską w odniesieniu do grądów w 1961 r.

</doc>
<doc id="1613760" url="https://pl.wikipedia.org/wiki?curid=1613760" title="Komitet Rozpoznawczy">
Komitet Rozpoznawczy



</doc>
<doc id="1613761" url="https://pl.wikipedia.org/wiki?curid=1613761" title="Grobowiec Ernesta Leonhardta">
Grobowiec Ernesta Leonhardta



</doc>
<doc id="1613762" url="https://pl.wikipedia.org/wiki?curid=1613762" title="Aspekt sezonowy">
Aspekt sezonowy



</doc>
<doc id="1613763" url="https://pl.wikipedia.org/wiki?curid=1613763" title="Aspekt wiosenny">
Aspekt wiosenny



</doc>
<doc id="1613765" url="https://pl.wikipedia.org/wiki?curid=1613765" title="Attila Szigethy">
Attila Szigethy

Attila Szigethy (ur. 10 marca 1912 w Kapuvárze, zm. 12 sierpnia 1957 w Győrze) – węgierski dziennikarz i działacz polityczny, sekretarz stanu w rządzie Imre Nagya, po stłumieniu powstania węgierskiego w 1956 roku i uwięzieniu popełnił samobójstwo.

</doc>
<doc id="1613766" url="https://pl.wikipedia.org/wiki?curid=1613766" title="Kwestia sumienia (powieść)">
Kwestia sumienia (powieść)

Kwestia sumienia (tytuł oryg. ang. "A Case of Conscience") – powieść fantastycznonaukowa amerykańskiego pisarza Jamesa Blisha. Powieść ukazała się w 1958 r., polskie wydanie, w tłumaczeniu Radosława Kota, wydało Wydawnictwo CIA-Books-Svaro w 1992 r. Powieść otrzymała nagrodę Hugo w 1959 r.
Powieść została rozbudowana na podstawie noweli o tym samym tytule, która zdobyła nagrodę Retrospective Hugo w kategorii "najlepsze opowiadanie" w 2004 roku.
Fabuła.
Na planecie Lithii naukowcy odkrywają społeczeństwo gadopodobnych istot, gdzie nie istnieje zło, nie ma konfliktów ani przestępstw. Istoty nie wyznają żadnej religii. Czterej członkowie załogi, w tym jezuita, wyciągają odmienne wnioski odpowiadając na pytanie, jak to możliwe? Wracają na Ziemię, gdzie ludzie mieszkają pod ziemią, a światem rządzi pieniądz. Przybyły razem z nimi przybysz z obcej planety wyzwala w Ziemianach skrajne reakcje.

</doc>
<doc id="1613767" url="https://pl.wikipedia.org/wiki?curid=1613767" title="Polietylenoglikol">
Polietylenoglikol



</doc>
<doc id="1613769" url="https://pl.wikipedia.org/wiki?curid=1613769" title="Anna Sprung">
Anna Sprung

Anna Filippowna Sprung z d. Wołkowa (rus. Анна Филипповна Спрунг z d. Волкова; ur. 16 maja 1975 w Jelizowie) – rosyjska biathlonistka, w latach 2001-2005 reprezentująca Austrię, dwukrotna medalistka mistrzostw świata.
Kariera.
Pierwsze sukcesy w karierze osiągnęła w 1994 roku, kiedy podczas mistrzostw świata juniorów w Osrblie zdobyła złoty medal w sztafecie, srebrne w biegu drużynowym i sprincie oraz brązowy w biegu indywidualnym. Na rozgrywanych rok później mistrzostwach świata juniorów w Andermatt była najlepsza we wszystkich konkurencjach.
W Pucharze Świata zadebiutowała 30 listopada 1996 roku w Lillehammer, zajmując 25. miejsce w sprincie. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 5 grudnia 1996 roku w Östersund, wygrywając rywalizację w biegu indywidualnym. Wyprzedziła tam Chinkę Yu Shumei i Swietłanę Paramyginę z Białorusi. W kolejnych startach jeszcze dwa razy stawała na podium: 13 marca 1997 roku w Nowosybirsku była trzecia w biegu indywidualnym, a trzy dni później w tej samej miejscowości wygrała bieg masowy. Najlepsze wyniki osiągnęła w sezonie 1997/1998, kiedy zajęła 15. miejsce w klasyfikacji generalnej.
Podczas mistrzostw świata w Osrblie w 1997 roku wspólnie z Olgą Romaśko, Olgą Mielnik i Nadieżdą Tałanową zdobyła srebrny medal w biegu drużynowym. Na rozgrywanych rok później mistrzostwach świata w Pokljuce/Hochfilzen razem z Romaśko, Swietłaną Iszmuratową i Albiną Achatową była najlepsza w tej samej konkurencji. Zajęła też między innymi piąte miejsce w biegu indywidualnym podczas mistrzostw świata w Oslo/Kontiolahti w 1999 roku. Brała także udział w igrzyskach olimpijskich w Nagano w 1998 roku, gdzie w swoim jedynym starcie zajęła 44. miejsce w sprincie.

</doc>
<doc id="1613773" url="https://pl.wikipedia.org/wiki?curid=1613773" title="Stacja tranzytowa">
Stacja tranzytowa

Stacja tranzytowa (tytuł oryg. "Way Station") – powieść fantastycznonaukowa amerykańskiego pisarza Clifforda D. Simaka. Powieść ukazała się w 1963 r., polskie wydanie, w tłumaczeniu Barbary Jankowiak, wydało wydawnictwo Phantom Press International w 1993 r. Powieść otrzymała nagrodę Hugo w 1964 r.
Powieść zajęła 25. miejsce (razem ze "Spotkaniem z Ramą" Arthura C. Clarke’a) na liście powieści wszech czasów Locusa w 1987 r.
Fabuła.
Enoch Wallace ma około trzydziestu lat, gdy wraca do rodzinnego domu na głębokiej prowincji stanu Wisconsin po czterech latach spędzonych na wojnie secesyjnej, które odcisnęły na nim niezatarte piętno. Wkrótce Enocha, który w głębi duszy zawsze wierzył w życie pozaziemskie, odwiedza kosmita, przedstawiciel galaktycznej wspólnoty ras, zgrupowanych wokół ośrodka administracyjnego nazywanego Galaktyką Centralną. Przybysz składa mu niezwykłą propozycję: z jego rodzinnego, wiejskiego domu, w którym po śmierci bliskich został sam, zostanie tylko zewnętrzny wygląd, w środku zaś powstanie stacja tranzytowa dla podróżnych teleportujących się przez Galaktykę. Sam Enoch stanie się zaś zawiadowcą stacji. Dzięki technologii, w czasie pobytu Enocha wewnątrz stacji zatrzymane zostają jakiekolwiek procesy starzenia się. W efekcie bohater, spędzający poza domem tylko godzinę dziennie, na przestrzeni kolejnych 100 lat prowadzenia stacji nie zmienia się praktycznie wcale, nadal żyje i wygląda młodo, co czyni z niego lokalne dziwadło, z czasem wzbudzające zainteresowanie nawet władz w Waszyngtonie.

</doc>
<doc id="1613780" url="https://pl.wikipedia.org/wiki?curid=1613780" title="Wrota gnieźnieńskie">
Wrota gnieźnieńskie



</doc>
<doc id="1613783" url="https://pl.wikipedia.org/wiki?curid=1613783" title="Satkańćuka">
Satkańćuka



</doc>
<doc id="1613784" url="https://pl.wikipedia.org/wiki?curid=1613784" title="Kanćuka">
Kanćuka



</doc>
<doc id="1613786" url="https://pl.wikipedia.org/wiki?curid=1613786" title="Géza Losonczy">
Géza Losonczy

Géza Losonczy (ur. 5 maja 1917 w Érsekcsanádzie, zm. 21 grudnia 1957 w Budapeszcie) – węgierski dziennikarz i działacz polityczny.
Członek Węgierskiej Partii Komunistycznej. 
Jako minister bez teki, członek koalicyjnego rządu Imre Nagya, powołanego w czasie powstania węgierskiego w 1956 roku. Po jego upadku uwięziony. Zmarł w więzieniu w czasie strajku głodowego.

</doc>
<doc id="1613787" url="https://pl.wikipedia.org/wiki?curid=1613787" title="Eva Háková">
Eva Háková

Eva Háková z d. Burešová (ur. 8 lipca 1969 r. w Karlowych Warach) – czeska biathlonistka reprezentująca też Czechosłowację, trzykrotna medalistka mistrzostw świata.
Kariera.
W zawodach Pucharu Świata zadebiutowała 19 stycznia 1989 roku w Borowcu, zajmując 18. miejsce w biegu indywidualnym. Tym samym już w debiucie zdobyła pierwsze punkty. Na podium zawodów pucharowych pierwszy raz stanęła 17 grudnia 1992 roku w Pokljuce, kończąc rywalizację w tej samej konkurencji na drugiej pozycji. W zawodach tych rozdzieliła dwie Francuzki: Anne Briand i Corinne Niogret. W kolejnych startach jeszcze jeden raz stanęła na podium: 15 stycznia 1993 roku w Ridnaun zajęła trzecie miejsce w biegu indywidualnym. Najlepsze wyniki osiągnęła w sezonie 1992/1993, kiedy zajęła 11. miejsce w klasyfikacji generalnej.
Podczas mistrzostw świata w Feistritz w 1989 roku wspólnie z Renatą Novotną i Jiřiną Adamičkovą zdobyła brązowy medal w sztafecie. Był to pierwszy w historii medal dla Czechosłowacji w tej konkurencji. Na rozgrywanych trzy lata później mistrzostwach świata w Nowosybirsku razem z Gabrielą Suvovą, Janą Vápeníkovą i Jiřiną Adamičkovą zajęła trzecie miejsce w biegu drużynowym. Ponadto podczas mistrzostw świata w Borowcu w 1993 roku zdobyła złoty medal w sztafecie, pierwszy w historii dla Czech w tej konkurencji. Startowała tam z Vápeníkovą, Pelcovą (Adamičkovą) i Ivetą Knížkovą. Na tej samej imprezie była też między innymi szósta w biegu indywidualnym.
W 1994 roku wystartowała na igrzyskach olimpijskich w Lillehammer, zajmując 35. miejsce w biegu indywidualnym, 9. w spricie i 7. w sztafecie. Na rozgrywanych cztery lata później igrzyskach w Nagano zajęła 53. miejsce w biegu indywidualnym, 26. w sprincie i 6. w sztafecie. Brała też udział w igrzyskach olimpijskich w Salt Lake City w 2002 roku, plasując się na 35. pozycji w biegu indywidualnym, 34. w sprincie, 25. w biegu pościgowym i 8. w sztafecie.

</doc>
<doc id="1613788" url="https://pl.wikipedia.org/wiki?curid=1613788" title="Jardin botanique de la Charme">
Jardin botanique de la Charme

Jardin botanique de la Charme – ogród botaniczny położony we francuskim mieście Clermont-Ferrand. Ogród otwarty jest przez cały rok w dni robocze, a w cieplejszych miesiącach także w weekendy. Wstęp bezpłatny.
Pierwszy ogród botaniczny na terenie miasta został założony w 1781 roku przez Abbé Antoine Delarbre. W przeszłości ogród kilkakrotnie zmieniał położenie w obrębie miasta, obecnie usytuowany jest przy rue de la Charme 10.
Ogród botaniczny który w obecnej formie istnieje do dnia dzisiejszego został założony w 1974 roku. Obecnie w ogrodzie rośnie ponad 2600 gatunków roślin podzielonych na kilkanaście sekcji o różnej kompozycji. Największa jest kolekcja systematyczna z 1600 gatunkami, zgrupowanymi według kryterium systematycznego. Poza tym jest tu kolekcja drzew i krzewów ozdobnych, roślin owocowych i leczniczych, roślin bagiennych, jest cienisty ogród z paprociami oraz szklarnie.

</doc>
<doc id="1613789" url="https://pl.wikipedia.org/wiki?curid=1613789" title="Józef Jastrzębski (etnograf)">
Józef Jastrzębski (etnograf)

Józef Jastrzębski (ur. 4 lipca 1920 w Radomyślu koło Siedlec, zm. 13 maja 1989 w Tomaszowie Mazowieckim), etnograf polski, dyrektor Muzeum Regionalnego w Tomaszowie Mazowieckim.
Urodził się w rodzinie rolniczej o korzeniach szlacheckich, był synem Jana i Anny z Chromińskich. W latach 1947-1951 odbył studia w zakresie etnografii i etnologii na Uniwersytecie Marii Curie-Skłodowskiej, gdzie pod kierunkiem Józefa Gajka przygotował i obronił pracę magisterską "Przemysł sitarski w Biłgorajskiem". Po studiach podjął pracę w Muzeum Lubelskim. Przez kilka lat prowadził w okolicy terenowe badania etnograficzne, przedmiotem zainteresowania czyniąc rękodzieło, przemysł wiejski, a także hodowlę i rolnictwo.
Po przeprowadzce do Tomaszowa Mazowieckiego w 1956 został kierownikiem Muzeum Regionalnego. Pod jego kierownictwem przeprowadzony został kapitalny remont siedziby Muzeum – pałacu Ostrogskich. W trakcie wielu lat prac remontowych i adaptacyjnych nie zaniedbywał badań terenowych, w trakcie których zajmował się także nabywaniem eksponatów. Działał przede wszystkim na terenie powiatów tomaszowskiego, brzezińskiego, opoczyńskiego i rawskiego.
Część materiałów pozyskanych w trakcie prac terenowych wykorzystał do publikacji; ogłosił m.in. "Sitarstwo biłgorajskie" ("Prace i Materiały Etnograficzne", 1961), "Lecznictwo ludowe we wsi Załęcze Wielkie" ("Prace i Materiały Muzeum Archeologicznego i Etnograficznego w Łodzi", 1961). Był ponadto redaktorem katalogów, folderów i informatorów, aktywnym popularyzatorem wiedzy o regionie, szczególnie o kulturze ludowej. Organizował współpracę tomaszowskiej placówki z Muzeum Archeologicznym i Etnograficznym w Łodzi.
Udzielał się jednocześnie w pracy społecznej; pełnił mandat radnego miejskiego oraz radnego Wojewódzkiej Rady Narodowej w Łodzi, działał w Towarzystwie Przyjaciół Tomaszowa Mazowieckiego, założył i kierował Towarzystwem Przyjaciół Muzeum w Tomaszowie (prowadził także Studium Regionalne), zasiadał w sekcji muzealnej przy Zarządzie Okręgu Związku Zawodowego Pracowników Kultury i Sztuki w Łodzi. Jeszcze w trakcie studiów wstąpił do Polskiego Towarzystwa Ludoznawczego. Uczestniczył w pracach porządkowych po przeprowadzce księgozbioru Towarzystwa ze Lwowa do Lublina, w latach 1948-1951 brał udział w pierwszych pracach nad "Polskim Atlasem Etnograficznym". W latach 1967-1973 oraz 1980-1982 zasiadał w Głównej Komisji Rewizyjnej Polskiego Towarzystwa Ludoznawczego, a od 1983 w jego Zarządzie Głównym.
Od 1950 żoną Józefa Jastrzębskiego była Mirosława z Kwiatkowskich, koleżanka ze studiów, później kierownik działu etnograficznego Muzeum Regionalnego w Tomaszowie. 
W 1982 stan zdrowia zmusił go do przejścia na wcześniejszą emeryturę, aczkolwiek przez jakiś czas pracował jeszcze w niepełnym wymiarze godzinowym. Otrzymał kilka wyróżnień regionalnych i odznaczeń państwowych, m.in. Krzyż Kawalerski Orderu Odrodzenia Polski. Zmarł 13 maja 1989 w Tomaszowie Mazowieckim, został pochowany na tamtejszym cmentarzu.

</doc>
<doc id="1613790" url="https://pl.wikipedia.org/wiki?curid=1613790" title="Józef Jastrzębski">
Józef Jastrzębski



</doc>
<doc id="1613793" url="https://pl.wikipedia.org/wiki?curid=1613793" title="Jerzy Warchałowski (architekt)">
Jerzy Warchałowski (architekt)

Jerzy Warchałowski (ur. 11 kwietnia 1874 w Kazaniu, zm. 13 marca 1939 w Warszawie) – teoretyk i krytyk sztuki, propagator sztuki modernizmu.
Życiorys.
Syn Piotra i Heleny ze Spława-Neymanów. Ukończył gimnazjum w Chersoniu. Studiował prawo na uniwersytecie w Petersburgu, następnie historię sztuki na Uniwersytecie Jagiellońskim. Współzałożyciel i główny teoretyk stowarzyszenia Polska Sztuka Stosowana (1901) oraz spółdzielni artystów i rzemieślników Warsztaty Krakowskie (1913). Współtwórca spółdzielni artystycznej Ład (1926), Rady Towarzystwa Szerzenia Sztuki Polskiej wśród Obcych oraz Instytutu Propagandy Sztuki. Redaktor czasopisma „Architekt”.
Propagował rozwój sztuki stosowanej. Przeciwstawiając się bezkrytycznemu naśladowaniu wzorów obcych lansował ideę ożywienia krajowego rzemiosła artystycznego i sztuki pierwiastkami czerpanymi z rodzimej kultury ludowej. M.in. już w 1903, współpracując z księdzem Józefem Londzinem, wraz z Bogdanem Hoffem był współkomisarzem wystawy ludoznawczej w Cieszynie. W 1912 był organizatorem „Wystawy Architektury w Otoczeniu Ogrodowym” dotyczącej zagadnień architektury i mieszkania. W 1925 był komisarzem polskiego pawilonu na Międzynarodowej Wystawie Nowoczesnych Sztuk Dekoracyjnych i Przemysłowych ("Exposition Internationale des Arts Décoratifs et Industriels Modernes") w Paryżu, na której narodziło się polskie Art déco. Trzy lata później sam Warchałowski pisał: „...tam dopiero, nad brzegami Sekwany odzyskaliśmy naszą niepodległość artystyczną”. Promował młodych lub nieznanych artystów, m.in. rzeźbiarza Jana Szczepkowskiego. W 1913, na łamach „Czasu”, wylansował młodą plastyczkę Zofię Lubańską (później Stryjeńską). W latach międzywojennych wypromował malarza i grafika Jana Wałacha, któremu później, w 1934, zorganizował wielką wystawę retrospektywną w Kamienicy Baryczków na rynku Starego Miasta w Warszawie.
W ostatnich latach życia pracował dla MSZ jako doradca artystyczny w sprawach urządzenia wnętrz przedstawicielstw dyplomatycznych RP za granicą.
Autor prac: "O sztuce stosowanej" (1904), "Książka" (1910), "W sprawie restauracji Wawelu" (...), "Polska sztuka dekoracyjna" (1928), "Zofia Stryjeńska" (1929), "Jan Szczepkowski, snycerz i rzeźbiarz" (1932) i in. Sam również projektował kilimy i malował.
Zmarł w Warszawie. Został pochowany na cmentarzu Powązkowskim (kwatera 299b-2-8).

</doc>
<doc id="1613794" url="https://pl.wikipedia.org/wiki?curid=1613794" title="Behije Çela">
Behije Çela

Behije Çela, znana też jako Behije Levonja (ur. 16 marca 1925 w Xhibrake, zm. 14 lutego 1999 w Tiranie) – albańska aktorka i pieśniarka.
Życiorys.
Pochodziła z małej wsi, leżącej w okolicach Lushnji. Po raz pierwszy wystąpiła publicznie w 1938 jeszcze jako śpiewające dziecko. W okresie II wojny światowej studiowała sztukę wokalną w konserwatorium im. Gioacchino Rossiniego w Pesaro. Po powrocie do kraju w 1943 śpiewała w audycjach Radia Tirana. W 1945 dołączyła do grupy, tworzącej od podstaw Teatr Ludowy w Tiranie. Na tej scenie zadebiutowała rolą Bernardy w dramacie "Topazi" Marcela Pagnola. Do kwietnia 1977, kiedy odeszła z teatru zagrała ponad 90 ról na tej scenie.
Na dużym ekranie zadebiutowała w roku 1974. Zagrała w czterech filmach fabularnych.
Uhonorowana tytułem Zasłużonego Artysty (alb. Artist i Merituar).
Była żoną znanego aktora i reżysera Besima Levonji. Imię aktorki nosi jedna z ulic w Tiranie (dzielnica Allias).

</doc>
<doc id="1613795" url="https://pl.wikipedia.org/wiki?curid=1613795" title="Wacław Kuźmicki">
Wacław Kuźmicki

Wacław Kuźmicki (ur. 27 kwietnia 1921 w Bacieczkach (obecnie dzielnica Białegostoku), zm. 19 sierpnia 2013 w Katowicach) – polski lekkoatleta, wieloboista. Olimpijczyk z Londynu 1948.
Życiorys.
Urodził się w Bacieczkach w rodzinie chłopskiej syn Jana i Emilii Cylwik, absolwent Gimnazjum Ogólnokształcącego w Białymstoku. Absolwent Szkoły Głównej Handlowej w Warszawie oddział w Łodzi (1949), Wyższej Szkoły Pedagogicznej w Katowicach (1963) oraz Wyższej Szkoły Ekonomicznej w Katowicach (1973). Zawodnik Jagiellonii Białystok, Dziewiarskiego Klubu Sportowego w Łodzi, Łódzkiego Klubu Sportowego, (Budowlani) AKS Chorzów i Unii Chorzów. 
Uczestnik igrzysk olimpijskich w Londynie (1948: dziesięciobój), mistrzostw Europy w Oslo (1946: dziesięciobój) oraz Akademickich Mistrzostw Świata UIE ("Union Internationale des Étudiants") w Pradze (1947) i Budapeszcie (1949). Podczas AMŚ w Pradze wygrał skok w dal (6.70), był drugi w rzucie dyskiem (39.06) i trzeci w skoku wzwyż (1.70). 
Mistrz Polski w trójskoku (1947) i dwukrotnie w pięcioboju (1947, 1950). Po zakończeniu kariery sportowej pracował jako trener w klubach: Ruch Chorzów, Start Katowice i AKS Chorzów oraz jako trener kadry narodowej. Sędzia międzynarodowy. Odznaczony m.in. Krzyżem Kawalerskim Orderu Odrodzenia Polski. Został pochowany na cmentarzu przy ulicy Sienkiewicza w Katowicach.
 Życie prywatne 
Żonaty z Ireną Hejducką. Dzieci Grażyna Malcher, Wojciech Kuźmicki.

</doc>
<doc id="1613801" url="https://pl.wikipedia.org/wiki?curid=1613801" title="Kepa">
Kepa

Zobacz też Kępa

</doc>
<doc id="1613802" url="https://pl.wikipedia.org/wiki?curid=1613802" title="Aryan Nations">
Aryan Nations

Aryan Nations (AN) (pol. Narody Aryjskie) – neonazistowska organizacja stworzona w latach 70. XX wieku przez Richarda Butlera na terenie USA jako odnoga Kościoła Jezusa Chrystusa-Chrześcijanina. Aryan Nations zostało uznane za „zagrożenie terrorystyczne“ przez FBI, RAND Corporation klasyfikuje organizację jako „pierwszą prawdziwą ogólnokrajową siatkę terrorystyczną”.

</doc>
<doc id="1613803" url="https://pl.wikipedia.org/wiki?curid=1613803" title="Cedronka">
Cedronka



</doc>
<doc id="1613807" url="https://pl.wikipedia.org/wiki?curid=1613807" title="Suzanne Birt">
Suzanne Birt

Suzanne Birt, z domu Gaudet (ur. 2 października 1981 w Summerside), kanadyjska curlerka, największe sukcesy odnosiła w rywalizacji juniorek. 
Swoje pierwsze mistrzostwa prowincji Birt wygrała w 1998. Na mistrzostwach Kanady po porażce 6:4 z Melissą McClure (Nowy Brunszwik) zdobyła brązowy medal. W 1999 ponownie wystąpiła na Canadian Juniors, jednak przegrała i wygrała po 6 meczów co dało jej 7. miejsce . Na kolejnych mistrzostwach Birt również reprezentowała Wyspę, po fazie grupowej zajmowała z bilansem 10:2 1. miejsce. W finale Birt przegrała ze Saskatchewanem 5:7.
W 2001 w finale prowincji pokonała 10:2 Erikę Nabuurs. W tym roku wygrała również Canadian Juniors, po rundzie każdy z każdym z bilansem 9:2 zajmowała 2. miejsce. Wygrała finał z Ontario 5:2, a następnie finał ze Saskatchewanem 5:3. Na koniec rundy grupowej na mistrzostwach świata zajmowała ex aequo 1. miejsce ze Szwajcarią. W półfinale Kanada łatwo pokonała Japonię 11:3 i w finale Birt zmierzyła się z reprezentacją Szwecji. Mecz ten zakończył się wynikiem 6:4 dla Kanadyjek. Był to 7. złoty medal dla Kanady w rywalizacji juniorek.
W następnym roku Birt również wygrała mistrzostwa prowincji. W mistrzostwach Kanady po rundzie każdy z każdym ponownie zajmowała 2. miejsce, w finale Wyspa Księcia Edwarda pokonała Nową Fundlandię i Labrador 6:4. Na mistrzostwach świata po fazie grupowej z bilansem 8:1 Kanada zajmowała 2. miejsce. Drużyna Birt przegrała półfinałowy mecz z USA 6:7 jednak zdobyła brązowy medal pokonując w małym finale Włoszki 9:8.
Birt wystartowała następnie w rozgrywkach seniorek, wygrała swój pierwszy turniej prowincjonalny. Na Scott Tournament of Hearts 2003 zajęła 1. miejsce po rundzie każdy z każdym. Jednak przegrała playoff z poprzednią mistrzynią Jennifer Jones 3:6. W półfinale uległa Nowej Fundlandii i Labradorowi 5:6. 
W 2004 obroniła tytuł mistrza Wyspy Księcia Edwarda, na Scott Tournament of Hearts 2004 zajęła z bilansem 2:9 11. przedostatnie miejsce. Na następnych mistrzostwach prowincji zdobyła srebrny medal. Po roku drużyna Birt odzyskała tytuł mistrzowski w prowincji i utrzymywała go do 2009. Podczas Scott Tournament of Hearts 2006 z bilansem 4:7 Birt zajęła 9. pozycję. Na kolejnych mistrzostwach po fazie grupowej Wyspa Księcia Edwarda zajmowała 4. miejsce i ostatecznie nie zmieniło się to po przegranej z Manitobą 4:9. Scotties Tournament of Hearts 2008 Birt zakończyła na 10. miejscu z rezultatem 3:8. 
Suzanne poślubiła Trevora Birta w czerwcu 2008, przyjmując jednocześnie jego nazwisko.
W 2009 na Prince Edward Island Scotties Tournament of Hearts 2009 Suzanne Birt zajęła 3. miejsce. Po dwóch latach triumfowała w mistrzostwach prowincji, podczas Scotties Tournament of Hearts 2011 wygrała 6, a przegrała 5 meczów i została sklasyfikowana na 6. pozycji. Na mistrzostwach Kanady wystąpiła ponownie w 2013, jej zespół uplasował się na 7. miejscu. 
Podczas mistrzostw prowincji 2014 Birt wygrała tylko jeden mecz i została sklasyfikowana na ostatniej pozycji. Rok później sytuacja odwróciła się, ekipa Birt w finale pokonała 10:4 Kathy O’Rourke. Na Scotties Tournament of Hearts 2015 zawodniczki z Wyspy Księcia Edwarda wygrały 3 z 11 meczów, uplasowały się na 9. miejscu.

</doc>
<doc id="1613808" url="https://pl.wikipedia.org/wiki?curid=1613808" title="Matryca heteroseksualna">
Matryca heteroseksualna



</doc>
<doc id="1613809" url="https://pl.wikipedia.org/wiki?curid=1613809" title="Suzanne Gaudet">
Suzanne Gaudet



</doc>
<doc id="1613810" url="https://pl.wikipedia.org/wiki?curid=1613810" title="Rudolf Wendelmuth">
Rudolf Wendelmuth

Rudolf Wendelmuth (ur. 28 lipca 1890 w Gocie, zm. 30 listopada 1917 w Fontaine-Notre-Dame) – as lotnictwa niemieckiego Luftstreitkräfte z 14 potwierdzonymi zwycięstwami w I wojnie światowej.
Po wybuchu wojny Rudolf Wendelmuth został przydzielony do 233 rezerwowego pułku piechoty. 1 marca 1915 został przeniesiony do lotnictwa. Służbę rozpoczął w FEA 3 w Gocie, gdzie przeszedł trening pilotażu. We wrześniu została skierowany na front bułgarski. W lipcu 1916 ponownie przeniesiono Rudolfa Wendelmutha do Fokkerstaffel Kommando w Kolonii. Kolejnym jego przydziałem była Turcja. Tutaj w szeregach FFA 5 5 listopada 1916 odniósł swoje pierwsze zwycięstwo powietrzne nad samolotem RNAS Farman. W kwietniu 1917 powrócił do Niemiec i został przydzielony do Jagdstaffel 8 operującej na froncie zachodnim. Do połowy października 1917 odniósł 10 zwycięstw.
19 października 1917 został mianowany dowódcą eskadry Jagdstaffel 20, odniósł w niej kolejne trzy zwycięstwa. 30 listopada 1917 zginął w wypadku lotniczym, kiedy jego samolot zderzył się z samolotem podporucznika Wilhelma Schulze z Jagdstaffel 4, który także zginął.

</doc>
<doc id="1613811" url="https://pl.wikipedia.org/wiki?curid=1613811" title="Pistolet Pardini SP">
Pistolet Pardini SP

Pardini SP – włoski wyczynowy pistolet sportowy do strzelań dokładnych na dystansie 25 metrów w konkurencjach ISSF, strzelający amunicją bocznego zapłonu .22 LR. Od 2004 do produkcji trafiła unowocześniona wersja Pardini SP NEW. Broń często spotykana na międzynarodowych zawodach oraz olimpiadach mająca w dorobku wiele medali. W Polsce na obiektach sportowych oraz w rękach prywatnych ze względu na wysoką cenę stosunkowo rzadka. Włoska firma "Pardini Armi" produkuje również bliźniaczy model Pardini HP na amunicję centralnego zapłonu .32 S&amp;W Long.

</doc>
<doc id="1613813" url="https://pl.wikipedia.org/wiki?curid=1613813" title="Arcalen">
Arcalen

Arcalen – maść. Produkt leczniczy roślinny, tradycyjnie stosowany w różnego rodzaju stanach pourazowych. Stosowany jest jako środek ułatwiający i przyspieszający resorpcję małych wylewów podskórnych (siniaków) po stłuczeniach. Tradycyjnie maść stosowana jest również w bólach mięśniowych w postaci masażu po treningach sportowych.
Skład.
Substancje czynne:
Substancje pomocnicze:
Dostępne opakowania: Tuba aluminiowa zawierająca 30 g maści.
Wskazania.
Krwiaki, wylewy podskórne, wysięki stawowe, zmiany okołostawowe po urazach. Arcalen poprawia efektywność masażu leczniczego i sportowego oraz polepsza lokalne ukrwienie.
Stosowanie.
Nie należy stosować leku Arcalen, jeśli występuje nadwrażliwość na którykolwiek ze składników produktu (w tym substancje pomocnicze), uczulenie na arnikę, nagietek lub inne rośliny z rodziny "Asteraceae = Compositae". Nie należy stosować maści na uszkodzoną skórę. Lek przeznaczony jest wyłącznie do użytku zewnętrznego. Nie zaleca się stosowania preparatu u dzieci i kobiet w ciąży.
Lek nie ma wpływu na zdolność prowadzenia pojazdów mechanicznych i obsługę maszyn w ruchu.
Dawkowanie.
Preparat stosować zewnętrznie na miejsca zmienione chorobowo. Smarować cienką warstwą maści kilka razy dziennie. Do masażu leczniczego stosować 3–4 g maści (pasek o długości około 5 cm). Nie stosować na uszkodzoną skórę.
Możliwe działania niepożądane.
W przypadku wystąpienia objawów uczulenia (nadwrażliwość), charakteryzujących się wystąpieniem zaczerwieniania lub wysypki, należy zaprzestać stosowania produktu. W przypadku wystąpienia innych działań niepożądanych należy poinformować o nich lekarza.

</doc>
<doc id="1613816" url="https://pl.wikipedia.org/wiki?curid=1613816" title="Józef Jastrzębski (pijar)">
Józef Jastrzębski (pijar)

Józef Jastrzębski (ur. 3 lutego 1695 w Jastrzębiach koło Krakowa, zm. 18 lutego 1741) – polski duchowny katolicki, pijar, prowincjał zakonu.
Wstąpił do zakonu pijarów 16 lipca 1711, nowicjat odbył w Podolińcu, studiował następnie filozofię i teologię. Przez lata pracował jako nauczyciel szkół pijarskich, uczył m.in. gramatyki i retoryki. Był też prefektem szkolnym. W 1733 powołany został na rektora kolegium pijarskiego w Warszawie, na stanowisku tym doprowadził do końca budowę nowego gmachu, a także znacznie poszerzył księgozbiór szkoły. Ogłaszał drukiem mowy i panegiryki.
Dwukrotnie wybierany był na prowincjała – w 1736 i w 1739, na kadencje trzyletnie. Już w 1736 doszło do odłączenia się prowincji litewskiej. Był rzecznikiem stałego dokształcania się zakonników. Zmarł w trakcie drugiej kadencji na stanowisku prowincjała 18 lutego 1741.
Jego bliskim współpracownikiem stał się Stanisław Konarski, który, ciesząc się poparciem Jastrzębskiego w programie reformatorskim szkolnictwa, początkowo pełnił funkcję drugiego asystenta prowincji, a od 1739 – pierwszego asystenta; z racji tej ostatniej funkcji Konarski przejął po śmierci Jastrzębskiego tymczasowe rządy w polskiej prowincji zakonu i przystąpił do realizacji reform. Jastrzębski gromadził środki na wprowadzenie do programu nauki kolegium warszawskiego matematyki oraz na zakup instrumentów naukowych. Legat, w wysokości 20 tysięcy złotych polskich, wykorzystał Konarski na wzniesienie gmachu Collegium Nobilium pijarów w Warszawie.

</doc>
<doc id="1613817" url="https://pl.wikipedia.org/wiki?curid=1613817" title="Troloks">
Troloks

Trolox (C14H18O4) – organiczny związek chemiczny, rozpuszczalna w wodzie pochodna witaminy E, która jest stosowana w procesach biologicznych lub biochemicznych do redukcji stresu lub uszkodzeń spowodowanych przez utlenianie. Trolox jest nazwą handlową zarezerwowaną dla kwasu 6-hydroksy-2,5,7,8-tetrametylchroman-2-karboksylowego przez spółkę Hoffman-LaRoche.
Ze względu na techniczną trudność pomiaru indywidualnej aktywności antyutleniającej mieszaniny antyoksydantów w produkcie (np. w borówce czy pomidorze), ekwiwalent Trolox (TE) jest stosowany dla pomiaru sumy potencjału antyoksydacyjnego takiej mieszaniny. Potencjał antyoksydacyjny w "μ mol TE/100g" jest podstawową jednostką stosowaną w metodzie ORAC.

</doc>
<doc id="1613820" url="https://pl.wikipedia.org/wiki?curid=1613820" title="Paul Bona">
Paul Bona

Paul Bona (ur. 1 stycznia 1895 w Berlinie, zm. 6 czerwca 1917 w okolicach Allemont we Francji) – as lotnictwa niemieckiego Luftstreitkräfte z 6 potwierdzonymi zwycięstwami w I wojnie światowej.
Od grudnia 1916 roku służył w Jagdstaffel 1. Po odniesieniu swojego pierwszego potwierdzonego zwycięstwa 26 grudnia nad samolotem F.E.2b, 27 grudnia został zestrzelony przez pilotów z 11 eskadry RAF. Po okresie leczenia, na początku lutego 1917 roku powrócił do jednostki i już 2 lutego odniósł kolejne zwycięstwo powietrzne, ponownie nad samolotem F.E.2b z 23 eskadry. Ostatnie, 6. potwierdzone zwycięstwo odniósł nad samolotem Morane Parasol 5 maja. W dniu następnym zginął w walce powietrznej nad Allemont nad terytorium Francji. W czasie ataku na samolot wroga odpadło skrzydło z jego samolotu. Został pochowany w Berlinie.

</doc>
<doc id="1613821" url="https://pl.wikipedia.org/wiki?curid=1613821" title="Śarira">
Śarira

Śarira (trl. śarīra „ciało”) – termin hinduistycznej fizjologii mistycznej, oznaczający jedno z ciał żyjącego człowieka. Śarira według filozofii njaji zawiera w sobie zmysły oraz indyjskie tzw. "przedmioty" zmysłów i "przedmioty" ruchu.
Źródłosłów.
Znaczenie słowa "śarīra" to ciało, ale w sensie innym niż opozycja ciało-kości (gdzie właściwym terminem na ciało jest "māmsa").
Podział kompleksu wehikułów jaźni na ciała typu śarira, odnosi się do sanskryckiego rdzenia "śri" o znaczeniu "rozpadać się".
Liczby mnoga od słowa "śarīra" przyjmuje postać "śarīraṇi". Wyraz ten oznacza szczątki lub kości.
Natomiast śaririn to termin określający istotę wcieloną.
Pięć ciał.
Abhinawaguptapada rozróżnił pięć ciał człowieka, jako tworów energetycznych
równoważnych pięciu poziomom rozwoju świadomości wyznawcy:
Inne ujęcie nauk Abhinawaguptapady:

</doc>
<doc id="1613822" url="https://pl.wikipedia.org/wiki?curid=1613822" title="Igoris Pankratjevas">
Igoris Pankratjevas

Igoris Pankratjevas, ros. Игорь Панкратьевич Панкратьев, "Igor Pankratjewicz Pankratjew" (ur. 9 sierpnia 1965 w Kownie) – litewski piłkarz, grający na pozycji pomocnika, reprezentant Litwy, trener piłkarski.
Kariera piłkarska.
Kariera klubowa.
Karierę piłkarską rozpoczął w Žalgirisie Wilno w 1982. W sezonie 1983 jako zawodnik wileńskiej drużyny zadebiutował w rozgrywkach radzieckiej ekstraklasy. Po kilku latach wywalczył miejsce w pierwszej jedenastce Žalgirisu. Był podstawowym zawodnikiem drużyny, która w 1987 zajęła 3. miejsce w Wyższej Lidze ZSRR, a w sezonie 1987–1988 dotarła do półfinału Pucharu Związku Radzieckiego.
W 1989 wyjechał do Niemiec, gdzie występował w klubach Westfalia Herne i KSV Hessen Kassel. W 1991 przeszedł do Dynama Moskwa, a następnie do Lietuvos Makabi Wilno. Lata 1992–1993 spędził na Ukrainie, gdzie był zawodnikiem Dynama Kijów i Nywy Mironówka. W sezonie 1993–1994 znalazł się w składzie Sakalasu Szawle, by następnie wrócić na Ukrainę. W kolejnych sezonach reprezentował barwy: Zorii Ługańsk, Poidilli Chmielnicki i Nywy Tarnopol.
Kariera reprezentacyjna.
W latach 1992–1994 wystąpił w czterech meczach reprezentacji Litwy.
Kariera trenerska.
Od 1999 pracuje jako szkoleniowiec. Trenował Inkaras Kowno, Atlantas Kłajpeda, FBK Kowno, Atlantas Kłajpeda i Žalgiris Wilno. W 2007 pełnił funkcję selekcjonera młodzieżowej reprezentacji Litwy. Od kwietnia do września 2008 trenował Sūduvę Mariampol. Od lipca do października 2009 był asystentem Valdasa Ivanauskasa w azerbejdżańskim Standardzie Sumgait. Po powrocie na Litwę w styczniu 2010 objął stanowisko trenera Žalgirisu.

</doc>
<doc id="1613823" url="https://pl.wikipedia.org/wiki?curid=1613823" title="Śaririn">
Śaririn



</doc>
<doc id="1613825" url="https://pl.wikipedia.org/wiki?curid=1613825" title="Lana Parrilla">
Lana Parrilla

Lana Maria Parrilla (ur. 15 lipca 1977 w Nowym Jorku) – amerykańska aktorka.
Jest pochodzenia portorykańsko-włoskiego. Córka Sama Parrilli, profesjonalnego baseballisty, który grał w drużynie Philadelphia Phillies na początku lat siedemdziesiątych. Siostrzenica aktorki Candice Azzary.
Zadebiutowała skromną rolą w filmie kinowym Tony’ego Vitale’a "Bardzo wredne typki" ("Very Mean Men", 2000) – komedii kryminalnej, której gwiazdami byli Martin Landau, Matthew Modine i Billy Drago. Jeszcze tego samego roku wystąpiła w głównej roli, jako początkująca dziennikarka Marci Eyre, w nieudanym horrorze science-fiction Gary’ego Jonesa "Pająki". W latach 2000–2001 wcielała się w jedną ze swoich bardziej znanych ról – w postać Angie Ordonez w sitcomie ABC "Spin City". Łącznie wystąpiła w dziewiętnastu odcinkach serialu. W roku 2003 po raz kolejny pojawiła się przed kamerą w filmie reżyserowanym przez Tony’ego Vitale’a, w dramacie "One Last Ride" występując jako Antoinette. Zagrała główną bohaterkę filmu Davida-Matthew Barnesa "Frozen Stars", Lisę Vasquez. W 2005 roku pojawiła się w dwunastu odcinkach serialu sensacyjnego stacji Fox "24 godziny". Jej sławę przypieczętował występ w serialu "Fuks" i w serialu "Miami Medical".
Była nominowana do Imagen Award za występ w serialu "Puls miasta" ("Boomtown", 2002–2003). Za rolę Triny Decker w serialu telewizyjnym "Imprezowo" ("Swingtown", 2008) nominowano ją do ALMA Award. Wystąpiła gościnnie w serialach nowej generacji: "Sześciu stopach pod ziemią" w roli Maile (2004) oraz w "Zagubionych" jako Greta (2007). W latach 2011 do 2018 grała Złą Królową/Reginę Mills, Złą Królową (serum) i Złą Królową (Świat Życzenia) oraz Roni w serialu "Dawno, dawno temu" ("Once Upon a Time").

</doc>
<doc id="1613830" url="https://pl.wikipedia.org/wiki?curid=1613830" title="Metody ab initio">
Metody ab initio



</doc>
<doc id="1613832" url="https://pl.wikipedia.org/wiki?curid=1613832" title="Teatr amatorski w Żelechowie">
Teatr amatorski w Żelechowie

Teatr Amatorski w Żelechowie działał w latach 1906–1985. W trakcie swojej działalności przez zespół przewinęło się kilkaset osób, sztuki wystawiono także w innych miastach Polski. W okresie powojennym teatr zdobył wiele wyróżnień i nagród. Zadaniem i celem istnienia amatorskiego teatru w Żelechowie była bezinteresowna i społeczna praca dla własnego środowiska, budzenie zainteresowań sztuką teatralną i wychowanie przez aktywne uczestnictwo w kulturze.
Początki.
Pod koniec XIX wieku osiedlił się w Żelechowie, lekarz i społecznik dr Antoni Michałowski. Z jego inicjatywy i przy jego czynnym współudziale w roku 1906 założono Towarzystwo Miłośników Sceny i Muzyki, którego celem było krzewienie kultury. Jedna z podjętych przez Towarzystwo inicjatyw było wybudowanie w remizie strażackiej podium, na którym urządzono scenę pudełkową z kurtyną, niewielkim zapleczem, oświetloną lampami naftowymi. Scena ta służyć miała wystawianiu inscenizacji teatralnych. Pierwsze przedstawienia reżyserowane były przez córki dra Michałowskiego. Wystawiano sztuki ludowe z tańcami i śpiewami, m.in. „Chłopi arystokraci”, „Błażek opętany”, „Łobzowie”, przy akompaniamencie amatorskiej orkiestry. Wśród miłośników teatru znaleźli się żelechowscy szewcy, malarze pokojowi, pracownicy Sądu, Poczty, Kasy Spółdzielczej, przedstawiciele wolnych zawodów. W latach 1908–1909 z teatrem amatorskim współpracowała siostra sławnego scenografa polskiego Karola Frycza, żona miejscowego lekarza. Pod jej kierunkiem stawiał pierwsze kroki sceniczne późniejszy kierownik i reżyser zespołu Konstanty Biernacki.
W roku 1913, dzięki działalności dra Michałowskiego ukończono budowę Domu Ludowego – Kasy Stefczyka ze sceną, widownią na 200 miejsc i zapleczem dla teatru. W tym okresie przybył do Żelechowa dyrektor i reżyser jednego z większych teatrów objazdowych Karol Burski wraz z żoną aktorką, który przekazał zespołowi żelechowskiemu wiele kostiumów, rekwizytów i różnego sprzętu teatralnego. Pod kierunkiem Burskiego miejscowi amatorzy wystawili m.in. „Zbójców” Schillera, „Majkę Szwarcenkopf” Zapolskiej, wodewil „Podróż po Warszawie”, „ Ciotkę Karola” Brandona i inne. W okresie I wojny światowej działalność teatru amatorskiego została bardzo ograniczona.
Po odzyskaniu niepodległości duży wkład w organizowanie przedstawień amatorskich wniosła Maria Dmowska – żona miejscowego notariusza, która przed zamążpójściem przez szereg lat mieszkała u rodziny w Paryżu i tam ukończyła studium teatralne. Reżyserowała w Żelechowie wiele sztuk. Po jej wyjeździe reżyserowaniem zajęli się Konstanty Biernacki i Stanisław Kment. W okresie międzywojennym niektóre przedstawienia organizowała także, głównie w czasie wakacji, młodzież akademicka i uczniowie szkół średnich.
Okres powojenny.
Po zakończeniu II wojny światowej nastąpił trzeci, najbardziej aktywny i korzystny dla teatru amatorskiego w Żelechowie okres. Pierwsze przedstawienia przygotowane były doraźnie dawnym budynku pałacowym, a po wyremontowaniu sali i sceny, w domu spółdzielczym. Warto wspomnieć, że w okresie okupacji hitlerowskiej kilka przedstawień odbyło się potajemnie w domu Stanisława Kmenta, gdzie prowadzono tajne nauczanie młodzieży.
W 1949 roku z inicjatywy Zygmunta Zielińskiego zaczęto organizować w Żelechowie spółdzielnię szewską. Założony wcześniej Punkt Usługowy, przy współudziale licznych fachowców przerodził się w 1959 r. w dobrze zorganizowaną Spółdzielnię Pracy Szewców „Piechur”, zatrudniającą ok. 150 osób. Pierwszy jej prezes i założyciel Zygmunt Zieliński oraz jego najbliżsi współpracownicy troszcząc się o rozwój techniczny i ekonomiczny spółdzielni, nie zapominali o życiu kulturalno oświatowym załogi. W roku 1950 zaangażowali jako animatora kultury Konstantego Bernackiego. W swej pracy podjął on starania, których celem było nawiązanie do tradycji teatru amatorskiego w Żelechowie i rozpoczął organizowanie przy spółdzielni takiego teatru.
Pierwsi członkowie zespołu wywodzili się wyłącznie spośród załogi spółdzielni. W początkowym okresie wystawiano jednoaktówki i małe montaże sceniczne, gromadzono sprzęt teatralny – rekwizyty, kostiumy, obuwie oraz inne przedmioty, które wykonywali żelechowscy krawcy, stolarze, szewcy i inni rzemieślnicy. W ten sposób obok aktorów – amatorów, inspicjentów, suflerów miejscowi rzemieślnicy byli współtwórcami każdego nowego spektaklu. Od 1954 roku zaczęła się współpraca z miejscowymi szkołami, Spółdzielnią „Samopomoc Chłopska” i wszystkimi chętnymi i uzdolnionymi miłośnikami teatru.
W ciągu 36 lat amatorski zespół teatralny opracował i wystawił kilkadziesiąt sztuk teatralnych. Były to zarówno jednoaktówki, jak i spektakle pełnoaktowe oraz montaże słowno – muzyczne, składanki poezji i prozy autorów polskich i zagranicznych. Grane były sztuki m.in. A. Fredry, M. Bałuckiego, Z. Przybylskiego, J. Korzeniowskiego, A. Roszkowskiego, S.Wyspiańskiego, J. Abramowa, G.Zapolskiej oraz adaptacje sceniczne dzieł Henryka Sienkiewicza i Bolesława Prusa autorów współczesnych S. Otwinowskiego, J. Szaniawskiego, Lachowicza, Z. Skowrońskiego, S. Goszczurnego. Wśród autorów zagranicznych sięgano po sztuki np.: Czechowa, De Filippo, Brandona i innych. Zespół brał udział w wielu przeglądach i eliminacjach oraz uroczystościach okolicznościowych. O jego działalności opublikowano wiele notatek i recenzji w prasie codziennej i czasopismach. Zespół gościł niejednokrotnie na antenie polskiego radia i telewizji. Otrzymał także wiele nagród i wyróżnień m.in. nagrodę Centralnej Komisji Koordynacyjnej przy Ministerstwie Kultury i Sztuki, Nagrodę Ministra Kultury i Sztuki, pierwszą nagrodę wojewódzką w czasie Światowego Festiwalu Młodzieży i Studentów w Warszawie w roku 1955.
Poza Żelechowem i byłym powiatem garwolińskim spektakle prezentowane były w różnych ośrodkach spółdzielczych dawnego województwa warszawskiego, m.in. w Warszawie, Płocku, Siedlcach, Pruszkowie, Żyrardowie, Otwocku, Rykach oraz na terenie województwa olsztyńskiego – w ramach wymiany zespołów, jak również w Stalowej Woli – na przeglądzie krajowym 12 najlepszych zespołów amatorskich kraju. W tym okresie działalności Zespół dał ponad 250 przedstawień.
Rotacja członków zespołu wynosiła w tym okresie ponad 200 osób, z czego 75 osób – to pracownicy byłej Spółdzielni „Piechur”, 32 – uczennice i uczniowie Liceum Ogólnokształcącego, 31 – uczennice i uczniowie Zespołu Szkół Zawodowych, 25 – pracownicy Gminnej Spółdzielni „Samopomoc Chłopska”, 29 osób to nauczyciele, farmaceuci i inne zawody. Wielu członków Zespołu opuściło Żelechów, ale wiele osób mieszka w tym mieście i jego okolicach.
W 1981 roku z okazji 75-lecia Amatorski Zespół Teatralny w Żelechowie otrzymał Dyplom Honorowy Ministra Kultury i Sztuki. Choroba i śmierć reżysera i kierownika Zespołu Konstantego Biernackiego spowodowała zakończenie działalności Amatorskiego Zespołu Teatralnego.

</doc>
<doc id="1613837" url="https://pl.wikipedia.org/wiki?curid=1613837" title="Otto Kästner">
Otto Kästner

Otto Kästner (ur. 1 sierpnia 1909 w Mohlsdorfie, zm. 2002 w Essen) – niemiecki bokser kategorii piórkowej, mistrz Europy.
Uczestnicząc w mistrzostwach Europy w Budapeszcie 1934 roku, został złotym medalistą mistrzostw.
Startując w mistrzostwach Niemiec, wywalczył mistrzostwo w 1933 i 1934, oraz został wicemistrzem kraju w 1932 roku.

</doc>
<doc id="1613839" url="https://pl.wikipedia.org/wiki?curid=1613839" title="Radio EN">
Radio EN



</doc>
<doc id="1613844" url="https://pl.wikipedia.org/wiki?curid=1613844" title="Pająki (film)">
Pająki (film)

Pająki (tytuł oryg. "Spiders") – amerykański horror science-fiction z 2000 roku. Część ekipy filmowej jeszcze tego samego roku pracowała przy slasherze Tobe’a Hoopera "Krokodyl zabójca". Pomimo braku sukcesu, w roku 2001 powstał sequel filmu: "Pająki 2". W Argentynie, gdzie miała miejsca ogólnoświatowa premiera filmu, został on udostępniony pod tytułem "Arachnofobia 2" (arg. "Aracnofobia II").
W Polsce film wyemitowały stacje telewizyjne Polsat oraz TV4.
Fabuła.
W wyniku nieudanego eksperymentu na pokładzie promu kosmicznego powstaje przerażające monstrum – pajęczyca o kryptonimie „Teściowa” z DNA Obcych, która, zabita, odradza się jeszcze silniejsza. Tymczasem trójka młodych zapaleńców – Slick, Murphy i Marci – pod wodzą tej ostatniej, początkującej dziennikarki, poszukuje na kalifornijskiej pustyni śladów lądowania UFO. Studenci mają pecha znaleźć się w niewłaściwym miejscu o niewłaściwej porze. Na pustkowiu ląduje bowiem wspomniany prom o nazwie "Nautilus". Okazuje się, że lot statkiem przeżył tylko jeden członek załogi. Próba eskortowania ciężko rannego do szpitala kończy się śmiercią lekarza. Wkrótce poszkodowany astronauta wydaje na świat zmutowaną pajęczycę, która osiedliła się w jego ciele.
Produkcja.
Film kręcono w kalifornijskich miejscowościach Camarillo i Los Angeles od lipca do września roku 1999. Produkcja filmu odbywała się z kolei od marca 1999 do sierpnia 2000 roku.

</doc>
<doc id="1613849" url="https://pl.wikipedia.org/wiki?curid=1613849" title="Niczypar Natalewicz">
Niczypar Natalewicz

Niczypar Jakaulewicz Natalewicz (biał. Нічыпар Якаўлевіч Наталевіч, ros. Ничипор Яковлевич Наталевич, "Niczypor Jakowlewicz Natalewicz"; ur. 17 maja 1900 w Orszy, zm. 28 marca 1964) – białoruski działacz partyjny i państwowy, przewodniczący Prezydium Rady Najwyższej Białoruskiej SRR (1938–1947). 
Życiorys.
Od 1919 do 1937 służył w jednostkach Armii Czerwonej. W 1922 wstąpił do WKP(b). Od listopada do czerwca 1938 pełnił obowiązki przewodniczącego Centralnego Komitetu Wykonawczego Białoruskiej SRR. W lipcu 1938 wybrano go przewodniczącym Prezydium Rady Najwyższej Białoruskiej SRR – funkcję tę pełnił do 1947. Jednocześnie był w tym samym okresie zastępcą przewodniczącego Prezydium Rady Najwyższej ZSRR. 
W latach 1937–1947 pozostawał członkiem KC KP(b)B oraz członkiem jej Politbiura. Zasiadał w parlamentach radzieckich: Radzie Najwyższej ZSRR (1937–1950) oraz Radzie Najwyższej Białoruskiej SRR (1938–1951). 

</doc>
<doc id="1613850" url="https://pl.wikipedia.org/wiki?curid=1613850" title="Alcalá la Real">
Alcalá la Real

Alcalá la Real – miasto w południowej Hiszpanii w regionie Andaluzji, leży w odległości 71 km od stolicy prowincji Jaén i 53 km od Grenady.
Historia.
Alcalá la Real istnieje od czasów rzymskich. Od początku VIII wieku było to obronne miasto mauretańskie o dużym znaczeniu strategicznym, które straciło dopiero po upadku Grenady w 1492 r.
Zabytki.
Chrześcijanie wybudowali tu kilka ważnych i znaczących budowli. Leżąca na wzgórzu wysokości 1033 m n.p.m. "Fortaleza de la Mota" (XIV wiek) to obronny kompleks łączący cechy mauretańskie i chrześcijańskie. Znajduje się tu także na wpół zrujnowany kościół, w którym częściowo zdjęta przez archeologów podłoga odsłania kości i czaszki w rozkopanych grobach. Ponadto przy głównym placu znajduje się renesansowy "Palacio Abacial" oraz fontanna Karola V (hiszp. "Fuente de Carlos V").

</doc>
<doc id="1613856" url="https://pl.wikipedia.org/wiki?curid=1613856" title="Sprawa leniwego kochanka">
Sprawa leniwego kochanka

Sprawa leniwego kochanka, The Case of the Lazy Lover
– powieść kryminalna autorstwa Erle'a Stanleya Gardnera wydana w 1947. Tłumaczyła Ewa Pankiewicz.
Fabuła.
Do kancelarii adwokata, Perry'ego Masona, napływa czek na dwa i pół tysiąca dolarów od zupełnie obcej mu kobiety, niejakiej Loli Faxon-Allred. Zaintrygowany sprawą prawnik postanawia skontaktować się z panią Faxon-Allred, by wyjaśnić sprawę, lecz okazuje się, że zniknęła ona bez śladu. Do kancelarii zgłasza się za to jej mąż, Bertrand Allred, informując Masona, że jego żona uciekła z jego najbliższym współpracownikiem, Robertem Fleetwoodem.
Wkrótce potem Bertrand Allred zostaje zamordowany – ktoś oszołomił go i zepchnął razem z jego samochodem w przepaść. Tymczasem w mieszkaniu córki odnajduje się Lola Faxon-Allred, która natychmiast zostaje aresztowana i oskarżona o morderstwo. Mason czuje się w obowiązku wybronić ją od zarzutu, ponieważ przesyłając mu czek, automatycznie stała się jego klientką. Wyrusza więc na poszukiwanie Fleetwooda.
Mężczyznę wkrótce udaje się odnaleźć w niewielkim odludnym schronisku, prowadzonym przez niejakiego pana Overbrooke'a. Okazuje się, że przygarnął on Fleetwooda, gdyż ten powiedział mu, że stracił pamięć i nie wie, gdzie się udać.
Masonowi za pomocą przebiegłej sztuczki udaje się wykazać, że Fleetwood jedynie symuluje amnezję. Okazało się bowiem, że odbył on rozmowę telefoniczną ze swoją dziewczyną, o której istnieniu nie miałby pojęcia, gdyby rzeczywiście stracił pamięć. Kiedy Robert Fleetwood wydaje się być głównym podejrzanym o morderstwo Allreda, opowiada swoją dramatyczną historię...
Współpracujący z Allredem Fleetwood odkrył nagle, że ten oszukuje ich wspólnika – George'a Jeroma. Robert postanowił opowiedzieć wszystko Jerome'owi, jednak został zaatakowany przez Allreda. Kiedy się ocknął, uznał, że lepiej będzie udawać amnezję dla własnego bezpieczeństwa. Bertrand Allred wraz z żoną wywieźli go do niewielkiego ośrodka z dala od miasta. Następnie okazało się, że Allred chciał nie tylko pozbyć się zagrażającego mu wspólnika, lecz także własnej żony, więc pobił ją dotkliwie i wsadził do bagażnika, a Fleetwoodowi kazał wsiąść za kierownicę i grożąc bronią nakazał mu jazdę wedle własnych instrukcji. W czasie drogi doszło jednak do szamotaniny, w której Fleetwood obezwładnił Allreda. Kiedy zatrzymał samochód, chciał uwolnić Lolę, lecz okazało się, że kobieta sama wydostała się z bagażnika i uciekła w ciemne pola. Fleetwood postanowił dalej symulować amnezję, po czym udał się na nocleg do farmy Overbrooke'a.
W tej sytuacji policja zaczyna bezwzględnie wierzyć Fleetwoodowi i oskarża panią Faxon-Allred o zabójstwo męża, ponieważ odkryto jej ślady, wskazujące na to, że po odejściu Fleetwooda wróciła do samochodu. Oskarżyciele są przekonani, że właśnie wtedy postanowiła wywieźć męża i zepchnąć wraz z samochodem w przepaść. Mason za wszelką cenę chce wybronić klientkę, mimo jej beznadziejnej sytuacji...
Rozwiązanie.
Okazuje się, że mordercą nie jest ani Fleetwood ani Lola Faxon-Allred, lecz pan Overbrook, właściciel farmy, na której zatrzymał się Robert Fleetwood. Kiedy zaintrygowany nocną wizytą mężczyzny poszedł sprawdzić, kto znajduje się w zostawionym przez niego nieopodal samochodzie, okazało się, że w Bertrandzie Allredzie rozpoznał mężczyznę, który jakiś czas wcześniej oszukał go w interesach. Powodowany furią Overbrook postanowił więc się zemścić.
Obciążające Lolę kobiece ślady należały w rzeczywistości do dziewczyny Roberta Fleetwooda, Bernice, która zrobiła je dzień później w celu odwrócenia podejrzeń od swojego ukochanego.

</doc>
<doc id="1613857" url="https://pl.wikipedia.org/wiki?curid=1613857" title="Spinal Tap">
Spinal Tap

Spinal Tap (w logo zespołu nazwa pisana jako z literą „i” bez kropki oraz heavymetalowym umlautem nad „n”) – na wpół fikcyjny zespół heavymetalowy, o którym w 1984 nakręcono film rockowy "Oto Spinal Tap". Członkowie zespołu byli grani przez: Michaela McKeana (jako David St. Hubbins), Christophera Guesta (jako Nigel Tufnel) i Harry'ego Shearera (jako Derek Smalls). Po raz pierwszy pojawili się w 1978 w komediowym "The TV Show" American Broadcasting Company.
Filmowi "This Is Spinal Tap" towarzyszyła ścieżka dźwiękowa o tej samej nazwie, a od momentu jego powstania aktorzy grający rolę członków zespołu dawali koncerty i nagrywali muzykę pod nazwą "Spinal Tap".
W 1992 zespół wystąpił na The Freddie Mercury Tribute Concert.

</doc>
<doc id="1613858" url="https://pl.wikipedia.org/wiki?curid=1613858" title="Deha">
Deha

Deha (trl. deha „ciało”) – termin hinduistycznej fizjologii mistycznej, oznaczający jedno z ciał, które posiada istota wcielona w dowolnym ze światów loka.
Ciała sakalinów.
Ciała, czyli deha, nie posiadają bardzo zaawansowane duchowo istoty bezcielesne – "pralaja-kewalinowie". Pozostałe jednostki, czyli "sakalinowie" to posiadacze ciał. Zalicza się do tej grupy mieszkańców lok niebiańskich (dewa), mieszkańców lok niższych (asura) i ludzi. Sakalinowie charakteryzowani są poprzez następujące deha:

</doc>
<doc id="1613859" url="https://pl.wikipedia.org/wiki?curid=1613859" title="Henry Bathurst (2. hrabia Bathurst)">
Henry Bathurst (2. hrabia Bathurst)

Henry Bathurst (ur. 20 maja 1714 w Londynie, zm. 6 sierpnia 1794 w Oakley Grove niedaleko Cirencester) – brytyjski arystokrata, prawnik i polityk.
Życiorys.
Był najstarszym synem Allena Bathursta, 1. hrabiego Bathurst, i Catherine Apsley. Wykształcenie odebrał w Balliol College na Uniwersytecie Oksfordzkim. W 1736 r. został powołany do korporacji prawniczej Lincoln’s Inn. W 1745 r. został radcą króla.
W kwietniu 1735 r. został wybrany do Izby Gmin jako reprezentant okręgu Cirencester. Należał do grona przeciwników rządu za co otrzymał stanowisko radcy generalnego (1746), a następnie prokuratora generalnego (1747) księcia Walii Fryderyka. W kwietniu 1754 r. zrezygnował z miejsca w parlamencie i został sędzią Sądu Spraw Pospolitych.
W 1771 r. otrzymał tytuł 1. barona Apsley i zasiadł w Izbie Lordów. Został również członkiem Tajnej Rady i otrzymał stanowisko Lorda Kanclerza. Po śmierci ojca w 1775 r. odziedziczył tytuł 2. hrabiego Bathurst. Zrezygnował ze stanowiska w 1778 r. W latach 1779-1782 był jeszcze Lordem Przewodniczącym Rady. Zmarł w 1794 r.
Rodzina.
19 września 1754 r. poślubił Anne James (zm. 4 lutego 1758). Małżonkowie nie mieli razem dzieci.
14 czerwca 1759 r. w Maidwell w hrabstwie Northamptonshire poślubił Tryphenę Scawen (31 grudnia 1730 - 2 grudnia 1807), córkę Thomasa Scawena i Trypheny Russell, córki lorda Jamesa Russella. Henry i Tryphena mieli razem jednego syna:

</doc>
<doc id="1613862" url="https://pl.wikipedia.org/wiki?curid=1613862" title="Wacław Bogucki">
Wacław Bogucki

Wacław Bogucki, ps. Szpak, ros. Вацлав Антонович Богуций(ur. 1884 w Burakowie, zm. 19 grudnia 1937 w Kommunarce pod Moskwą) – polski socjaldemokrata a następnie komunista, działacz partyjny i państwowy Białoruskiej SRR.
Życiorys.
W 1904 wstąpił do SDKPiL. Za swą działalność był wielokrotnie zatrzymywany i aresztowany przez władze carskie – cztery lata spędził w więzieniu. W 1918 organizował komórki partyjne w Grodnie i Białymstoku, był przewodniczącym komitetu partyjnego w Grodnie. Od stycznia do kwietnia 1919 stał na czele grodzieńskiego sowietu. W latach 1919–1920 przewodniczył Czeka w Mińsku. Był członkiem KC oraz członkiem biura ds. nielegalnej działalności KC Komunistycznej Partii (bolszewików) Litwy i Białorusi. W 1921 prowadził nielegalną działalność partyjną na terytorium Wileńszczyzny (ówcześnie Litwa Środkowa).
Po powrocie na Białoruś objął w 1922 funkcję (pierwszego) sekretarza Biura Centralnego Komunistycznej Partii (bolszewików) Białorusi i wiceprzewodniczącego Rady Komisarzy Ludowych BSRR. Był członkiem prezydium oraz wicesekretarzem Tymczasowego Biura Białoruskiego Komitetu Centralnego Rosyjskiej Partii Komunistycznej (bolszewików).
Zaangażowany w działalność rewolucyjną w wielu krajach pełnił w latach 1924–1926 obowiązki przedstawiciela KC KPP w Komitecie Wykonawczym Kominternu. Zasiadał w KC KPP (1925–1930). Od 1929 przewodniczył sekcji skandynawskiej Komitetu Wykonawczego Profinternu (Czerwonej Międzynarodówki Związków Zawodowych).
W latach 1922–1924 pełnił obowiązki członka CKW ZSRR (w 1924 zasiadał w jego prezydium). Był również członkiem CKW Białoruskiej SRR (1921–1924, w latach 1922–1924 w Prezydium).
W czasie wielkiej czystki aresztowany przez NKWD 5 września 1937 w ramach tzw. operacji polskiej NKWD. 19 grudnia 1937 skazany na śmierć przez Kolegium Wojskowe Sądu Najwyższego ZSRR z zarzutu o udział w "antysowieckiej kontrrewolucyjnej organizacji terrorystycznej". Rozstrzelany tego samego w miejscu egzekucji Kommunarka pod Moskwą, pochowany anonimowo.
Zrehabilitowany 31 marca 1956 postanowieniem Kolegium Wojskowego SN ZSRR. Upamiętniony później m.in. jako patron ulicy w Grodnie.

</doc>
<doc id="1613863" url="https://pl.wikipedia.org/wiki?curid=1613863" title="Mniszchowie herbu własnego">
Mniszchowie herbu własnego

Mniszchowie – polski ród magnacki herbu Mniszech (zwany też Kończyc), przydomku Wandalin, piszący się „z Wielkich Kończyc i Ossownicy”.
Za twórcę potęgi rodu uważa się Mikołaja Mniszcha (1484-1553), podkomorzego Zygmunta Augusta i burgrabiego krakowskiego, pochodzącego prawdopodobnie z Czech lub Śląska. Jego syn, Jerzy (1548-1613), wojewoda sandomierski, przysporzył rodowi sławy jako organizator wyprawy moskiewskiej, tzw. I Dymitriady. Wyniosła ona jego córkę Marynę, jako żonę Dymitra I Samozwańca, na tron moskiewski (1606). Jerzy Mniszech miał zostać udzielnym władcą Księstwa Smoleńskiego i Siewierskiego. Bunt rosyjskich poddanych przeszkodził realizacji tych planów, choć dzięki II Dymitriadzie, Maryna ponownie (1610-1612) zasiadła na moskiewskim tronie. Jej brat, Franciszek Bernard (zm. 1661), kasztelan sądecki, ustanowił główną siedzibę rodu w Dukli. W następnych pokoleniach, Mniszchowie należeli do elity politycznej Rzeczypospolitej. Syn Franciszka Bernarda, Jerzy (zm. 1693) został wojewodą wołyńskim, wnuk Józef (zm. 1747), marszałkiem wielkim koronnym i kasztelanem krakowskim, a prawnuk, Jerzy August (1715-1778), kasztelan krakowski, stał się przywódcą tzw. Kamaryli Mniszcha, najważniejszej koterii dworskiej za czasów panowania Augusta III. Jego brat, Jan Karol (1716-1759), podkomorzy wielki koronny, dzięki małżeństwu, wszedł w posiadanie Księstwa Wiśniowieckiego, które stało się nową siedzibą rodu. Jego młodszy syn, Michał Jerzy (1748-1806), zapoczątkował linię wiśniowiecką („wołyńską”), której ostatnim przedstawicielem był Andrzej Jerzy Mniszech (1823–1905). Starszy syn, Józef Jan Tadeusz (1742-1797), zapoczątkował linię „galicyjską”, której ostatnim przedstawicielem był Aleksander Emanuel Kazimierz (1871–1941) oraz jego adoptowany syn, Tadeusz Hubert (1910-1993), używający nazwiska Wandalin-Mniszech-Horoch. 
W roku 1783 przedstawiciele rodu uzyskali tytuł hrabiów w Austrii.

</doc>
<doc id="1613866" url="https://pl.wikipedia.org/wiki?curid=1613866" title="Josh Green">
Josh Green

Josh Green – amerykański aktor, okazjonalnie kompozytor muzyki filmowej.
W roku 1973 wystąpił w pierwszej, młodzieńczej roli, jako Danny w horrorze "Sweet Kill", reżyserowanym przez późniejszego laureata Oscara Curtisa Hansona. Dwadzieścia pięć lat później, w 1998 roku, pojawił się w jednej z głównych ról, jako Robert "Tank" Winsley, w horrorze Davida DeCoteau "Władca lalek VI: Przekleństwo władcy lalek" (ang. "Curse of the Puppet Master"). Filmowe materiały archiwalne z udziałem Greena wykorzystane zostały także w roku 2004, w przeznaczonym wyłącznie do użytku domowego sequelu pt. "Władca lalek – spuścizna" ("Puppet Master: The Legacy"). Aktor wystąpił następnie gościnnie w serialach telewizyjnych "Malibu, CA" (1998) oraz "Ich pięcioro" ("Party of Five", 1999). W roku 2000 otrzymał jedną z głównych ról w fantastycznonaukowym horrorze Gary'ego Jonesa "Pająki", w którym zagrał Johna Murphy'ego. Rolę Murphy'ego powtórzył następnie w 2001 roku w filmie akcji Ringo Lama "Replikant", którego gwiazdorem był Jean-Claude Van Damme – Green i dwaj inni aktorzy "Pająków", Lana Parrilla i Nick Swarts, pojawili się w występach cameo w rolach, które odegrali u Jonesa. W roku 2001 pojawił się także w jednej z ról w krótkometrażowej komedii "That 70's Matrix", do której skomponował również muzykę. Wystąpił w roli szeregowca Ellisa w dramacie wojennym Michaela Baya "Pearl Harbor".

</doc>
<doc id="1613872" url="https://pl.wikipedia.org/wiki?curid=1613872" title="Historia Żydów w Kołobrzegu">
Historia Żydów w Kołobrzegu

Historię Żydów w Kołobrzegu należy liczyć od pierwszego osadnictwa w średniowieczu tj. od wzmianki z 1261 aż do 1940 roku, kiedy to większość żydowskich mieszkańców Kołobrzegu deportowano do gett, skąd trafiali do obozów zagłady.
Osadnictwo żydowskie w Kołobrzegu sięga czasów średniowiecznych. Pierwsze wzmianki o obecności wyznawców judaizmu pochodzą z 1261 roku. Pod koniec XV wieku kołobrzescy Żydzi zostali zmuszeni do opuszczenia miasta. Ponowny rozwój osadnictwa żydowskiego przypadł na początek XIX wieku. 
W 1812 roku w Kołobrzegu został założony cmentarz żydowski, następnie w 1845 r. wzniesiono synagogę przy ul. Budowlanej. Liczba żydowskich mieszkańców wzrastała stopniowo i w 1897 roku w mieście żyło już ok. 600 osób pochodzenia żydowskiego. W wyniku I wojny światowej oraz późniejszego kryzysu gospodarczego liczba Żydów uległa zmniejszeniu. W 1933 roku, czyli gdy Hitler doszedł do władzy, gmina żydowska w Kołobrzegu liczyła już tylko ok. 200 członków. W 1938 roku podczas Nocy kryształowej zniszczono synagogę, zdemolowano część żydowskich domów, a wielu Żydów ucierpiało w wyniku napaści. Większość tych, którzy pozostali w mieście aż do wybuchu II wojny światowej, w dniach 11-12 lutego 1940 r. deportowano do gett na Lubelszczyźnie, skąd później trafili do obozów zagłady. 
Dzisiaj o obecności społeczności żydowskiej zaświadcza lapidarium znajdujące się na tzw. starym cmentarzu żydowskim przy ul. Zdrojowej. Tzw. nowy cmentarz żydowski przy ul. Koszalińskiej (zlokalizowany na terenie stacji przesyłowej gazu) nie został w żaden sposób upamiętniony. Na cmentarzu wojennym przy ul. 6 Dywizji Piechoty znajdują się oznaczone groby żołnierzy wyznania mojżeszowego poległych w walkach o miasto w 1945 roku.

</doc>
<doc id="1613873" url="https://pl.wikipedia.org/wiki?curid=1613873" title="Gulnara Galkina">
Gulnara Galkina



</doc>
<doc id="1613874" url="https://pl.wikipedia.org/wiki?curid=1613874" title="Yekaterina Volkova">
Yekaterina Volkova



</doc>
<doc id="1613875" url="https://pl.wikipedia.org/wiki?curid=1613875" title="Sukszmaśarira">
Sukszmaśarira

Sukszmaśarira (trl. sūkṣmaśarīra „ciało subtelne”, też "lingaśarira") – ciało subtelne w hinduizmie, jedna z powłok istoty ludzkiej.
Siddhajoga.
Swami Muktananda Paramahansa objaśnia tę powłokę jako zawierającą praniczne struktury energetyczne (odpowiadające ciału prany pranaśarira) i osiem elementów odpowiadających ciału purjasztaka.
Śankara.
Śankaraćarja w dziele "Wiweka ćudamani"
wymienia następujące składniki sukszmaśariry:

</doc>
<doc id="1613876" url="https://pl.wikipedia.org/wiki?curid=1613876" title="John Frum">
John Frum

John Frum (także Jon Frum lub John From) – postać związana z kultem cargo na wyspach Tanna w Republice Vanuatu (Oceania). Opisywany jest jako żołnierz amerykański z epoki II wojny światowej, który zapewni wyznawcom bogactwo i dobrobyt. Czasem jest opisywany jako biały, czasem jako czarny. 
Książę Filip jest również czczony przez odłam wyznawców kultu cargo, Ruch Księcia Filipa, który powstał po jego wizycie na tym obszarze w 1974. Jest teraz uważany za przywódcę dostarczycieli cargo.
Historia.
Religia powstała w latach 30. XX w., kiedy obszar obecnego Vanuatu był znany jako Nowe Hebrydy. Dziś nie jest jasne, czy powstała spontanicznie, czy też została stworzona celowo. Nie wiadomo również, czy istniał ktoś taki jak John Frum, którego nazwisko mogło powstać ze zniekształconego "John from (America)" (John z Ameryki), co tubylcy mogli słyszeć od żołnierzy US Army stacjonujących podczas wojny. Nazwisko Frum jest rzadkie w świecie anglojęzycznym, nie pojawia się w brytyjskich cenzusach, ani z 1851, ani w 1901. Może pochodzić od John „Frumm” lub „Frumme” lub „Fromme” dość popularnych nazwisk wśród Żydów i Niemców ("fromm" – pobożny).
Na wyspie Tanna w okolicy Sulphur Bay funkcjonował kult boga o imieniu Kerapenmun, związany z wygasłym wulkanem Mount Tukosmeru. Atrybuty tego boga prawdopodobnie wpłynęły na rozwój ruchu Johna Fruma. Tubylec o imieniu Manehivi, jako John Frum, miał zainicjować kult pojawiając się wśród ludzi i czyniąc obietnice pojawienia się domów, ubrań, jedzenia, i środków transportu. Zapowiedział początek nowej ery, podczas której wszyscy biali ludzie, łącznie z misjonarzami opuszczą Nowe Hebrydy i wtedy miejscowi będą mogli korzystać z dóbr dostępnych dotąd tylko białym. Żeby to mogło się wydarzyć, ludzie z Tanna powinni odrzucić wszystkie aspekty europejskiego społeczeństwa (pieniądze, szkolną edukację, chrześcijaństwo, pracę na plantacjach kopry) i powrócić do tradycyjnych obyczajów (określanych w języku pijin jako "kastom").
W 1941 wyznawcy Johna Fruma pozbyli się pieniędzy, porzucili misyjne kościoły, szkoły, wsie i plantacje i ruszyli w głąb wyspy, by świętować tradycyjne obyczaje organizując uczty, tańce i rytuały. Ruch zyskał na popularności podczas wojny, kiedy 300 tys. żołnierzy amerykańskich stacjonowało w Vanuatu. Wyspiarze byli pod wrażeniem zarówno egalitaryzmu panującego wśród żołnierzy, jak i widocznego dobrobytu jakim się cieszyli oraz potęgi armii. Zaczęli uważać popularne wśród białych postacie takie jak Wuj Sam, Święty Mikołaj i Jan Chrzciciel za mityczne istoty, które obdarują wyspiarzy bogactwem cargo. Wyznawcy Johna Fruma budowali symboliczne pasy startowe, by zachęcić samoloty amerykańskie do lądowania i przywiezienia im obiecanych dóbr. Wierzą, że John Frum powróci 15 lutego (nie jest znany rok), który jest obchodzony na Vanuatu jako Dzień Johna Fruma. W 1957 przywódca ruchu Johna Fruma, Nakomaha, stworzył Tanna Army pozbawioną przemocy, rytualną armię, która organizowała parady na wzór wojskowych. Członkowie Tanna Army malowali twarze w rytualne kolory i nosili białe koszulki z literami T-A USA (Tanna Army USA). Te parady wciąż mają miejsce każdego 15 lutego.
Kult Johna Fruma został wzmocniony przez powojenny napływ turystów, z którym związany był wzrost dobrobytu. W późnych latach 70. wyznawcy Johna Fruma przeciwstawili się utworzeniu niepodległej, zjednoczonej republiki Vanuatu. Mieli zastrzeżenie wobec rządu centralnego, który jak się obawiali będzie preferował zachodnią modernizację i chrześcijaństwo w miejsce lokalnych obyczajów. Ruch Johna Fruma stał się partią polityczną pod przywództwem Songa Kespai. Kult jest wciąż żywy. W dzień Johna Fruma w lutym 2007 Ruch Johna Fruma świętował 50. rocznicę powstania. Isaak Wan Nikiau, jego przywódca, wciąż wierzy w Johna Fruma. Jak podaje BBC powiedział, że John Frum "był naszym Bogiem, naszym Jezusem" i kiedyś powróci.

</doc>
<doc id="1613877" url="https://pl.wikipedia.org/wiki?curid=1613877" title="Instytut Teologii Apostolstwa">
Instytut Teologii Apostolstwa



</doc>
<doc id="1613879" url="https://pl.wikipedia.org/wiki?curid=1613879" title="Darya Pishchalnikova">
Darya Pishchalnikova



</doc>
<doc id="1613880" url="https://pl.wikipedia.org/wiki?curid=1613880" title="Pedro Arispe">
Pedro Arispe

Pedro Arispe (ur. 30 września 1900 w Montevideo, zm. 4 maja 1960 tamże) – piłkarz urugwajski noszący przydomek "El Indio", obrońca.
Jako piłkarz klubu Rampla Juniors wziął udział w Igrzyskach Olimpijskich w 1924 roku, gdzie Urugwaj zdobył złoty medal. Arispe zagrał w czterech meczach – z USA, Francją, Holandią i w finale ze Szwajcarią.
Jesienią tego samego roku wziął udział w turnieju Copa América 1924, gdzie Urugwaj zdobył mistrzostwo Ameryki Południowej. Arispe zagrał we wszystkich trzech meczach – z Chile, Paragwajem i Argentyną.
Nadal będąc piłkarzem Rampla Juniors wziął udział w Igrzyskach Olimpijskich w 1928 roku, gdzie Urugwaj ponownie zdobył złoty medal. Arispe zagrał we wszystkich pięciu meczach – z Holandią, Niemcami, Włochami i w obu finałowych spotkaniach z Argentyną.
Wciąż jako gracz Rampla Juniors wziął udział w turnieju Copa América 1929, gdzie Urugwaj zajął dopiero trzecie miejsce. Arispe zagrał we wszystkich trzech meczach – z Paragwajem, Peru i Argentyną.
W pierwszej lidze urugwajskiej Arispe rozegrał w latach 1919-1937 (17 sezonów) 300 meczów – wszystkie jako piłkarz Rampla Juniors, z którym w 1927 zdobył mistrzostwo Urugwaju, a w 1923, 1928 i 1932 wicemistrzostwo Urugwaju. Grał także klubach Belgrano Oriental, Reformers Montevideo i Albion del Cerro.
Od 29 maja 1924 roku do 17 listopada 1929 roku Arispe rozegrał w reprezentacji Urugwaju 19 meczów, w których nie zdobył żadnej bramki.
Był asystentem trenera reprezentacji Urugwaju Alberto Suppiciego podczas finałów pierwszych mistrzostw świata w 1930 roku, gdzie Urugwaj zdobył tytuł mistrza świata.

</doc>
<doc id="1613881" url="https://pl.wikipedia.org/wiki?curid=1613881" title="Natalya Sadova">
Natalya Sadova



</doc>
<doc id="1613882" url="https://pl.wikipedia.org/wiki?curid=1613882" title="Svetlana Feofanova">
Svetlana Feofanova



</doc>
<doc id="1613885" url="https://pl.wikipedia.org/wiki?curid=1613885" title="Johannes Frießner">
Johannes Frießner

Johannes Frießner (ur. 22 marca 1892 w Chemnitz, zm. 26 czerwca 1971 w Bad Reichenhall) – niemiecki oficer Wehrmachtu w randze generalobersta. Służył w czasie I i II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu.
Freißner został zaciągnięty do Armii Cesarstwa Niemieckiego w 1911 roku i po wzorowej służbie w czasie I wojny światowej, służył dalej w Reichswerze.
W czasie II wojny światowej był kolejno dowódcą 102 Dywizji Piechoty, 23 Korpusu Armijnego (od 1942), Grupy Armii „Północ” oraz Grupy Armii „Południowa Ukraina”. 
Po zakończeniu wojny był do 1947 więziony przez Amerykanów. 

</doc>
<doc id="1613887" url="https://pl.wikipedia.org/wiki?curid=1613887" title="Karanaśarira">
Karanaśarira

Karanaśarira (trl. kāraṇaśarīra) – ciało subtelne w hinduizmie, jedna z powłok istoty ludzkiej
trwająca nawet podczas pralai – anihilacji wszechświata stworzonego przez Brahmę.
Śankara.
Adi Śankaraćarja w dziele "Wiweka ćudamani" charakteryzuje tę powłokę jako utajenie świadomości istnienia (awjakta) i procesów buddhi,
a równocześnie jako siedzibę źródła intuicyjnej świadomości (buddhi).
Siddhajoga.
Swami Muktananda Paramahansa charakteryzuje karanaśarirę jako ciało powstałe z mai i pięciu produktów jej przemian zwanych kanćuka, związane z pradźńą i ćakrą anahata.. Doświadczając go w medytacji, znajdował się w stanie całkowitej ciemności i niepamięci, bez świadomości kim jest, w stanie pustki.
Dźiwa percepuje to ciało w czasie stanu suszupti – snu bez marzeń sennych.

</doc>
<doc id="1613888" url="https://pl.wikipedia.org/wiki?curid=1613888" title="Streptococcus salivarius">
Streptococcus salivarius

Streptococcus salivarius – Gram dodatnia, nieprzetrwalnikująca bakteria należąca do paciorkowców z grupy serologicznej K. Stanowi florę fizjologiczną jamy ustnej oraz przewodu pokarmowego, zarówno u zwierząt, jak i ludzi.
Biologia.
Paciorkowiec wzrasta na agarze z krwią, gdzie nie wywołuje hemolizy (hemoliza typu γ) z tego powodu zaliczany jest do grupy paciorkowców zieleniejących. Nie wzrasta na podłożach hodowlanych z dodatkiem żółci, chlorku sodu lub tellurynu potasu. Jest wrażliwy na penicylinę, erytromycynę, większość powszechnie stosowanych środków dezynfekcyjnych, pH 9.6 oraz skrajne wartości temperatur. Nie wytwarza endotoksyn.
Drobnoustrój wyróżnia obecność kanału dla mocznika, rzadkiego w królestwie bakterii.
Gatunek ten jest genetycznie bardzo podobny do "Streptococcus vestibularis" i jest z nim prawdopodobnie bardzo spokrewniony.
Chorobotwórczość.
Opisano pewną liczbę przypadków jatrogennego zapalenia opon mózgowych wywołanych przez tę bakterię, z czego jeden z nich przebiegał wtórnie do torbieli kości klinowej. Opisano także bakteriemię przebiegającą z ZOM jako następstwo interwencji endoskopowej przy krwawieniu z górnego odcinka przewodu pokarmowego. Bakteriemia występuje częściej u osób z zabiegami na błonie śluzowej lub z ciężką chorobą podstawową (na przykład przewlekłą niewydolnością wątroby) i ma podobne objawy jak ta wywoływana przez "Streptococcus bovis" biotyp II (wyniki 16-letnich badań prospektywnych). Czynnikiem predysponującym do zakażenia jest neutropenia.
Dodatni wynik posiewu krwi na tę bakterię często, choć nie zawsze, oznacza zanieczyszczenie materiału, a nie rzeczywistą bakteriemię.
Jest także jednym z czynników etiologicznych infekcyjnego zapalenia wsierdzia, zwłaszcza u pacjentów ze sztucznymi zastawkami.
Znaczenie dla człowieka.
W jednym z badań po antybakteryjnym czyszczeniu jamy ustnej użyto tych bakterii, aby uniemożliwić kolonizację drobnoustrojami bardziej chorobotwórczymi. Wstępne wyniki wskazują na pozytywny wpływ ochronny "Streptococcus salivarius". Zasugerowano, że ich obecność może także chronić przed paciorkowcowym zapaleniem gardła. Inne badanie wykazało obecność u tej bakterii proteazy IgA1, która prawdopodobnie sprzyja rozwojowi próchnicy. Znaczenie tej bakterii w powstawaniu nieprzyjemnego zapachu z ust jest jeszcze niejasne (2006).
Należy pamiętać, że właściwości bakterii są szczepozależne. Oznacza to, że każdy szczep bakterii wykazuje konkretne działanie charakterystyczne tylko i wyłącznie dla danego szczepu bakterii. To działanie może być korzystne lub niekorzystne. Szczepy bakterii mogą być dobroczynne lub patogenne. Udowodniono korzystny wpływ na zdrowie zębów szczepu bakterii "Streptococcus salivarius" M18"." W badaniu opublikowanym w 2015 roku podawano dzieciom w wieku 6-17 lat – wyizolowany z jamy ustnej zdrowego człowieka, szczep "Streptococcus salivarius" M18 w formie pastylek do ssania przez 3 miesiące. Pastylki podawano przed snem, po umyciu zębów. Badanie wykazało, że stosowanie szczepu "Streptococcus salivarius" M18 przez 3 miesiące redukuje liczbę bakterii "Streptococcus mutans" (odpowiedzialnych za rozwój próchnicy) o 74%, redukuje akumulację płytki nazębnej o 50% i powoduje, że ponad 3-krotnie wzrasta szansa na uniknięcie nowego ubytku (przed badaniem szansa na uniknięcie nowego ubytku wynosiła 20%, po zastosowaniu szczepu "Streptococcus salivarius" M18 wzrosła do 70%).
"Streptococcus salivarius" wchodzi w skład niektórych probiotyków używanych podczas prób leczenia nieswoistych zapaleń jelit, ale nie ma obecnie badań potwierdzających ich skuteczność (2005).
Wykazano, że wykrywanie obecności tych drobnoustrojów (metodą PCR) jest bardziej wiarygodnym markerem obecności śliny niż wykrycie "Streptococcus mutans". Obu tych drobnoustrojów nie ma w innych niż ślina biomateriałach (kał, mocz, nasienie); bakteria ta może więc odegrać ważną rolę w medycynie sądowej. Identyfikacja na podstawie obecności specyficznego dla tej bakterii genu kodującego dekstrozę ma wysoką wartość predykcyjną.

</doc>
<doc id="1613889" url="https://pl.wikipedia.org/wiki?curid=1613889" title="Tamano">
Tamano

 – miasto w Japonii, w południowej części wyspy Honsiu, w prefekturze Okayama.
Położenie.
Leży w południowej części prefektury. Graniczy z:
Historia.
Prawa miejskie otrzymało 3 sierpnia 1940 roku.
Demografia.
W 2005 miasto liczyło 67 009 mieszkańców.

</doc>
<doc id="1613891" url="https://pl.wikipedia.org/wiki?curid=1613891" title="Rezerwat przyrody Cisy Boleszkowickie">
Rezerwat przyrody Cisy Boleszkowickie

Rezerwat przyrody „Cisy Boleszkowickie” – rezerwat florystyczny o powierzchni 9,38 ha, położony w województwie zachodniopomorskim, w powiecie myśliborskim, w gminie Boleszkowice. Jest usytuowany niespełna 2 km na południe od Boleszkowic, po zachodniej stronie drogi krajowej nr 31 i 1,5 km na północny wschód od linii kolejowej (4,5 km na południowy wschód od stacji kolejowej Boleszkowice).
Rezerwat został utworzony zarządzeniem Ministra Ochrony Środowiska, Zasobów Naturalnych i Leśnictwa z dnia 27 czerwca 1995 r. w sprawie uznania za rezerwat przyrody.
Celem ochrony jest zachowanie ze względów naukowych i edukacyjnych stanowiska cisów ("Taxus baccata" – około 440 okazów) w różnych fazach rozwojowych.
Drzewostan mieszany sprawia wrażenie założenia parkowego. Jest bardzo możliwe, że cis został tu sztucznie wprowadzony nasadzeniami (dawny park dworski?). Możliwe też, że cisy pojawiły się w sposób naturalny – z nasion przyniesionych przez ptaki. Legenda na temat powstania rezerwatu mówi: "(...) kiedy to gospodarzem gminy Boleszkowice była rodzina von Finckestein, hrabia von Finckestein po każdym udanym polowaniu na zwierzynę grubą sadził cisa. Ponieważ polował długo i las nie szczędził mu zwierzyny, do II wojny światowej cisowy zagajnik rozrósł się do kilku hektarowej powierzchni. Po wojnie leśnicy pieczołowicie chronili ten cenny fragment lasu".
Prócz cisa, starodrzew stanowi dąb szypułkowy ("Quercus robur") i sosna zwyczajna ("Pinus silvestris").
Młodsze piętro drzewostanu i podrost tworzą: lipy, jawory, leszczyny, świerki, robinie, graby, buki i cisy. Podszyt tworzą poza ww. gatunkami także czeremcha amerykańska, porzeczka alpejska, mahonia. W runie dominuje wiechlina gajowa i śmiałek pogięty.
Z roślin chronionych rosną tu: paprotka zwyczajna ("Polypodium vulgare"), bluszcz pospolity ("Hedera helix"), kruszyna pospolita ("Rhamnus frangula"), konwalia majowa ("Convallaria majalis").
Obszar rezerwatu objęty jest ochroną czynną.
Nadzór: Nadleśnictwo Dębno.

</doc>
<doc id="1613892" url="https://pl.wikipedia.org/wiki?curid=1613892" title="VTK">
VTK

Visualization Toolkit (VTK) - oprogramowanie open-source i darmowy system dla grafiki 3D, przetwarzania obrazów i wizualizacji używany przez programistów na całym świecie. VTK składa się z klas napisanych w języku C++ i kilku warstw w Tcl/Tk, Java i Python. 
VTK obsługuje szeroką gamę algorytmów wizualizujących np. skalar, wektor, tensor. Obsługuje również zaawansowane techniki modelowania, takie jak: implicit modeling, polygon reduction, mesh smoothing i Delaunay triangulation. 
VTK obsługuje przetwarzanie równoległe i integruje się z różnymi środowiskami takimi jak Qt i Tk. Jest wieloplatformowe i działa na systemach Linux, Windows, Unix i Mac.

</doc>
<doc id="1613897" url="https://pl.wikipedia.org/wiki?curid=1613897" title="Testowanie graficznego interfejsu użytkownika">
Testowanie graficznego interfejsu użytkownika

Testowanie GUI (ang. GUI software testing) – proces testowania produktu, który sprawdza czy interfejs graficzny jest napisany zgodnie ze specyfikacją. 
Testy GUI sprawiają, że proces testowania oprogramowania jest bardziej skomplikowany, bowiem trudno przetestować automatycznie wszystkie zachowania interfejsu aplikacji.

</doc>
<doc id="1613899" url="https://pl.wikipedia.org/wiki?curid=1613899" title="Victor Morax">
Victor Morax

Victor Morax (ur. 16 marca 1866 w Morges, zm. 14 maja 1935 w Paryżu) – szwajcarski lekarz, okulista. Był redaktorem czasopisma „Annales d’oculistique”. 
Od jego nazwiska pochodzi nazwa bakterii "Moraxella".

</doc>
<doc id="1613900" url="https://pl.wikipedia.org/wiki?curid=1613900" title="Ka-52">
Ka-52

Ka-52 (ros. Ка-52, oznaczenie NATO "Hokum B") – rosyjski, dwumiejscowy śmigłowiec szturmowy, którego projekt powstał w 1987 roku w Związku Radzieckim, znany również pod kryptonimem Alligator (ros. Аллигатор). Ka-52 stanowi rozwinięcie jednomiejscowego projektu biura konstrukcyjnego Kamowa Ka-50 o zmodyfikowanym przeznaczeniu – miejsce dla drugiego członka załogi zostało dodane w celu uczynienia z Ka-52 śmigłowca dowodzenia i organizowania pola walki, bez zmniejszania przy tym jego możliwości aktywnego prowadzenia ognia w każdych warunkach pogodowych.
Historia.
Pod koniec lat 80 XX wieku, podczas gdy w Związku Radzieckim trwał konkurs na śmigłowiec bojowy nowej generacji, następcę Mi-24, dowództwo Sił Powietrznych ZSRR, wzorując się na rozwiązaniach amerykańskich, zgłosiło zapotrzebowanie na śmigłowiec rozpoznania pola walki, którego zadania skupiałyby się na wyznaczaniu celów dla grupy śmigłowców bojowych. W przeciwieństwie jednak do OH-58 Kiowa, które wypełnia wspomniane funkcje dla AH-64D Apache Longbow, śmigłowiec radziecki miał być w stanie włączyć się do bezpośredniej walki na równi z dowodzonymi przez siebie maszynami grupy. Konstruktorzy z Biura Konstrukcyjnego N.Kamowa, lansujący w tym czasie koncepcję jednomiejscowego Ka-50 (o znacznym stopniu automatyzacji, bez konieczności korzystania z drugiego pilota/operatora uzbrojenia), doszli do wniosku, że postawione wymagania znakomicie spełniałby wariant dwumiejscowy nowego śmigłowca. Prace nad nową maszyną, która miała dodatkowo przenosić bogatsze wyposażenie i uzbrojenie niż Ka-50, ruszyły z początkiem roku 1987. Projekt oznaczono jako W-80Sz-2, co wyraźnie odnosiło się do trwających już prac nad 'nocną' modyfikacją Ka-50: Ka-50Sz "Ночная Акула". Ka-52, w przeciwieństwie do Akuły, był więc już na etapie projektu wstępnego przewidziany jako śmigłowiec zdolny do operowania w nocy.
Po rozpadzie Związku Radzieckiego, z powodu narastającego kryzysu finansowego, prace nad wszystkimi projektami nowych rosyjskich śmigłowców uległy spowolnieniu. Ka-50 i Mi-28 były jednak produkowane w niewielkiej liczbie egzemplarzy, podczas gdy pierwszy prototyp Ka-52 o numerze bocznym 061 (będący przeróbką seryjnego Ka-50 n/b 021) wzniósł się w powietrze dopiero w roku 1997. Intensywne próby na tym egzemplarzu trwały od czerwca 1997. Produkcja seryjna Ka-52 rozpoczęła się w roku 2008. Obecnie Siły Zbrojne Fed. Ros. posiadają 104 egzemplarze tego śmigłowca.
Opis konstrukcji.
Ka-52 Aligator to ciężki śmigłowiec bojowy, którego maksymalna masa startowa wynosi 11300 kg (a więc plasuje się pomiędzy Ka-50 a Mi-28). Konstrukcja wykorzystuje układ dwóch współosiowych, przeciwbieżnych wirników nośnych (charakterystyczny dla wszystkich śmigłowców z OKB Kamowa), każdy o trzech łopatach z materiału kompozytowego. Śmigłowiec nie posiada śmigła ogonowego. Głowice wirników składają się z elastomerowych elementów skrętnych, co pozwoliło na redukcję liczby przegubów do jednego (przekręceń). W porównaniu do Ka-50 przeprojektowany został jedynie przód kadłuba, dlatego też zgodność konstrukcji Ka-50 i Ka-52 wynosi 80%. W celu uniknięcia nadmiernego wzrostu ciężaru, redukcji w stosunku do Akuły uległo opancerzenie kabiny oraz zapas amunicji do działka (z 460 do 240 naboi). Między innymi z tych samych powodów konstruktorzy zastosowali układ kabiny z miejscami jeden obok drugiego, co upraszcza współdziałanie obydwu pilotów i umożliwia obniżenie masy kabiny w stosunku do układu tandem - część instrumentów jest bowiem wspólna i nie wymaga powielenia dla drugiego członka załogi. Należy jednak podkreślić, że jest to rozwiązanie niestandardowe dla śmigłowców bojowych, a Siły Zbrojne Federacji Rosyjskiej miały do niego kilka zastrzeżeń. Główną jego wadą jest fakt, że w przypadku rozerwania w kabinie pocisku rażona jest cała załoga śmigłowca.
Ewenementem konstrukcyjnym na skalę światową jest zastosowanie na śmigłowcach rodziny Ka-50/52 foteli wyrzucanych. To model K-37-800 klasy zero-zero, zaprojektowany i produkowany w NPP Zwiezda, który od lat dostarcza wysokiej klasy fotele dla rosyjskich myśliwców Su oraz MiG. Wystrzelenie pilotów możliwe jest dzięki systemowi uprzedniego odstrzeliwania łopat wirników, a fotele wykonane są z odpornych na ostrzał materiałów kompozytowych, podobnie zresztą jak łopaty i część kadłuba śmigłowca.
Napęd śmigłowca stanowią dwa silniki turbowałowe Klimow TW7-117WK o mocy 1640 kW każdy, a więc te same, które napędzają model jednomiejscowy. Przy wzroście masy własnej śmigłowca powoduje to spadek osiągów: pułap zawisu zmniejszył się z 4000 do 3600 m, a prędkość wznoszenia na wysokości 2500 m wynosi 8 m/s (w stosunku do 10 m/s dla Ka-50). Nadal jednak, dzięki zastosowaniu układu dwuwirnikowego, śmigłowiec może pochwalić się prędkością lotu poziomego przewyższającą osiągi śmigłowców o układzie klasycznym (w tym AH-64 Apache). Przy projektowaniu usytuowania zespołu napędowego konstruktorzy położyli nacisk na jego niezawodność i odporność na uszkodzenia. Silniki umieszczone są po bokach kadłuba tak, że tylko jeden z nich może ulec zniszczeniu od pojedynczego trafienia. Układ wydechu wyposażony jest w znane z Mi-24 osłony EWU, powodujące przyspieszone mieszanie gazów wylotowych z powietrzem i kierowanie ich w strumień zaśmigłowy wirnika, co utrudnia naprowadzanie pocisków termolokacyjnych. Układ przeniesienia napędu śmigłowca, jako element konstrukcji wrażliwy na ostrzał, zajmuje relatywnie niewielką przestrzeń sekcji dachowej pomiędzy silnikami i przytwierdzony jest do płyty ze stali żarowytrzymałej.
W konstrukcji Ka-52 zastosowano elementy opływowego kadłuba nośnego o przekroju prostokątnym, z dużym statecznikiem pionowym w postaci pojedynczej płetwy oraz skrzydłami z węzłami podwieszeń. Statecznik poziomy umieszczony został mniej więcej w połowie grubej belki ogonowej, która stopniowo zwęża się do płetwy ogonowej. Rozwiązanie takie przeciwdziała interferencji aerodynamicznej wirników nośnych i statecznika. Ma to duże znaczenie na śmigłowcu wysokomanewrowym – oprócz sterowania skokiem okresowym oraz różnicowym skokiem ogólnym wirników konstrukcja Kamowa jest bowiem wyposażona w stateczniki z powierzchniami sterowymi. Należy podkreślić, że układ dwóch wirników Kamowa wymaga dużej pionowej powierzchni ustateczniającej, dlatego też statecznik poziomy zbudowany jest w układzie H (z zakończeniami w postaci pionowych płyt) relatywnie blisko środka masy całej maszyny. Umożliwia to kontynuowanie lotu po odstrzeleniu statecznika pionowego, choć z dużymi utrudnieniami w sterowaniu.
Ka-52 wyposażony jest w podwozie w układzie trójpodporowym z podwójnym kołem przednim oraz pojedynczymi kołami głównymi. Podwozie główne chowane jest w locie w całości do niezakrywanych wnęk kadłubowych; koło przednie chowane jest do połowy, bez owiewki.
Obecnie produkowane egzemplarze mają silniki WK-2500PS z FADEC.
Śmigłowiec jest wyposażony w unikalny system katapultowania załogi. Biuro projektowe NPP Zwiezda opracowało system KAS-37-800M składający się z silnika rakietowego, lekkiego fotela załoganta oraz jego energochłonnego zawieszenia. Ideą systemu jest wystrzelenie członka załogi tuż po odstrzeleniu łopat wirnika. Kolejnym elementem sekwencji katapultowania jest rozkruszenie osłony kabiny za pomocą wtopionego w oszklenie sznura prochowego a następnie wystrzelenie członka załogi z kabiny bez fotela. Załoganci są przymocowani uprzężą do znajdującej za fotelem rakiety prochowej, która posiada dysze odchylające tor ich lotu w ten sposób aby nie doszło do ich wzajemnego zderzenia. Ostatnim elementem sekwencji ratunkowej jest automatyczne otwarcie spadochronu. W przypadku lądowania przymusowego śmigłowca elastyczne zamocowanie foteli znacząco zmniejsza obciążenia działające na organizmy załogi. Pierwsze wykorzystanie systemu w warunkach bojowych miało miejsce prawdopodobnie 20 marca 2022 r., podczas ataku Federacji Rosyjskiej na Ukrainę.
Uzbrojenie i systemy awioniczne.
Ka-52 wyposażony jest w wyrafinowane systemy uzbrojenia. Zasadniczą bronią przeciwczołgową jest pocisk kierowany 9K121 Wichr z systemem celowniczym I-251W Szkwał, naprowadzany laserowo. Można ich przenosić do 12. Pozwala skutecznie namierzać i atakować cele z odległości od 5 do 12 km, czyli z docelowego obszaru działania Ka-52 (system Szkwał umożliwia wykrycie czołgu odległego o maksymalnie 10 km, skuteczny zasięg rakiety Wichr wynosi 12 km). Taktyka działania Aligatora zakłada, że nie będzie on operował w promieniu poniżej 5 km od celu, czyli w strefie silnej obrony przeciwlotniczej. Ka-52 może prowadzić rozpoznanie, wskazywać i niszczyć cele z większej odległości. Można także przenosić pociski przeciwpancerne 9M120Ł Ataka o zasięgu 5,8 km, również naprowadzane laserowo. Prowadzone są prace nad zastosowaniem pocisków Hermes lub 9M123 Chrizantiema.
System aktywnego rozpoznania śmigłowca składa się z radaru dopplerowskiego Miecz-U konstrukcji "Fazotron" oraz stacji optoelektronicznej Samszyt, produkowanej przez UOMZ Jekaterynburg. Miecz-U instalowany na Ka-52 jest rozwinięciem radaru Miecz z Ka-50. On posiada radar fal centymetrowych obserwacji przestrzeni powietrznej i radar fal milimetrowych, służący do obserwacji powierzchni ziemi. Lokator Samszyt jest zbliżony budową do stacji optoelektronicznej KOŁS znanej z MiG-29: ma formę ruchomej kuli ze stabilizowaną żyroskopowo platformą, na której znajduje się ciepłonamiernik, dalmierz laserowy i laserowy kanał naprowadzania pocisków Wichr.
Awionika układów obronnych zintegrowana jest w systemie Płatan. Łączy on trzy stacje ostrzegawcze, wykrywające opromieniowanie śmigłowca wiązką radarową (L150 Pastel), laserową (L140 Otklik) oraz podczerwoną (L136 Mak). Spośród systemów aktywnych zintegrowano w Płatanie stacje zakłóceń w podczerwieni oraz zakłóceń radioelektronicznych, a także wyrzutnie pułapek termicznych i radiolokacyjnych UW-26.
Stałym uzbrojeniem śmigłowca jest 30 mm działko 2A42, jedno z najcelniejszych, ale również najcięższych w swojej klasie. Konstruktorzy umieścili je we wnęce na prawej burcie, w środku ciężkości kadłuba. Z powodu takiego umiejscowienia działko nie mogło być obracane, co wydawało się być minusem w stosunku do konkurencyjnych Mi-28 i AH-64. Działko w stanowisku NPPU-80 może być jedynie ruchome w zakresie 11° w poziomie i 40° w pionie. Bardzo dobra manewrowość śmigłowca rozwiązała niedostatek, a odpowiednikiem automatycznego namierzania celu z Mi-28 jest system pilotujący śmigłowiec tak, by cel pozostawał w celowniku działka. Pilot może wówczas wykonywać manewry okrążające. Zapas amunicji wynosi 470 nabojów.
Taktyka użycia Aligatora przewiduje angażowanie tych śmigłowców w walki powietrzne z innymi śmigłowcami lub samolotami szturmowymi. Do tych celów śmigłowiec może być uzbrojony w kierowane pociski rakietowe krótkiego zasięgu R-73 lub R-74M (w kodzie NATO AA-11 Archer), a także Igła-B (modyfikacja powietrze-powietrze pocisku 9K38). Ka-52 posiada sześć zewnętrznych węzłów podwieszeń podskrzydłowych, pod którymi może również przenosić dodatkowe działka, zasobniki z pociskami niekierowanymi oraz bomby lotnicze i kasetowe. Typowo stosowane są wyrzutnie 20 niekierowanych pocisków rakietowych S-8 kalibru 80 mm.
Użycie i przyszłość śmigłowca.
Pomimo licznych przeszkód natury finansowej, jakie stanęły na drodze projektu Ka-52 w latach 90 XX wieku zapoczątkowana niedawno produkcja seryjna oznacza, że z całą pewnością nie podzieli on losów wielu innych interesujących rosyjskich i radzieckich konstrukcji, które nie wyszły poza stadium prototypu. Przed rokiem 2008 przesłanek do optymizmu dotyczącego produkcji tego statku powietrznego było niewiele: próby śmigłowca przedłużały się, nie wziął on udziału w konflikcie czeczeńskim. Podczas gdy w grudniu 2000 roku kilka Ka-50 zostało przebazowanych na lotnisko w Groznym w ramach BUG ("Bojewaja Udarnaja Gruppa"), śmigłowcem pełniącym dla nich funkcje rozpoznawcze był zmodernizowany Ka-29. Rzucało się pytanie, czy Ka-52 będzie Rosjanom potrzebny, zwłaszcza że w produkcji był już nowy Ka-60, którego wersja Ka-60R z radarem Miecz i stacją optoelektroniczną Samszyt mogłaby z powodzeniem wykonywać funkcje pełnione w amerykańskich wojskach lądowych przez OH-58 Kiowa.
Ka-52, jako śmigłowiec bardzo podobny do Ka-50, nie wymagał dużych nakładów technicznych do uruchomienia produkcji, co prawdopodobnie uratowało projekt. Ta cecha miała być ewentualnym ratunkiem projektu Ka-50: pomimo że Akuła wygrywała w testach porównawczych w latach 80 XX w. na kolejnych etapach konkursu z konkurencyjnym Mi-28, dowództwo wojsk nie chciało odrzucić projektu OKB Mila, którego dodatkowym argumentem było duże doświadczenie w projektowaniu śmigłowców bojowych. Bardzo prawdopodobne jest, że kamowcy upatrywali w powołaniu Ka-52 szansę na uniknięcie skasowania projektu, któremu poświęcili lata pracy. Ostatecznie okazało się, że jako uzbrojenie przyjęto Ka-52 i Mi-28, porzucając Ka-50.
W ramach wysłania rosyjskich wojsk do Syrii żeby zwalczyć samozwańcze Państwo Islamskie, na wyposażeniu wojsk operacyjnych znalazły się Ka-52. Aktywność bojowa, po raz pierwszy w warunkach wojny, została zarejestrowana 16 marca 2016 roku. Zdjęcia zwiadowcze pokazały w początkowym okresie co najmniej 4 Ka-52.
Wdrażana jest produkcja modelu Ka-52M, nowoczesnej wersji.
Wdrażana jest również produkcja modelu Ka-52K, szturmowego śmigłowca pokładowego wsparcia desantu. Miał on być uzbrojeniem zamówionych we Francji okrętów desantowych typu "Mistral", lecz w związku z odmową ich sprzedaży w ramach sankcji nałożonych na Rosję, przeznaczenie to stało się nieaktualne i przyszłość tego wariantu oraz jego produkcja na większą skalę jest niepewna. W styczniu 2015 roku został oblatany demonstrator przebudowany z drugiego prototypu Ka-52, a następnie powstały cztery śmigłowce przedseryjne i prawdopodobnie dwa dalsze przebudowane z Ka-52. Z uwagi na zmiany konstrukcyjne, między innymi wprowadzenie składanych wirników i składanych do tyłu skrzydeł, są one cięższe od zwykłych Ka-52 o 1400 kg i mają gorsze osiągi. Dwa śmigłowce Ka-52 na przełomie 2016/2017 roku uczestniczyły w działaniach w Syrii, na pokładzie lotniskowca „Admirał Kuzniecow”. Nie zostały jednak do 2019 roku oficjalnie przyjęte na uzbrojenie.
Śmigłowce z rodziny Ka-52 biorą udział od 24 lutego 2022 roku w inwazji rosyjskiej na Ukrainę.
Eksport.
Pierwszym zagranicznym nabywcą Ka-52 zostały Siły Zbrojne Egiptu, które zamówiły czterdzieści sześć egzemplarzy. Pierwsze śmigłowce dostarczono w drugiej połowie 2017 roku, dostawy są w toku.
Katastrofy śmigłowca.
3 marca 2012 roku w obwodzie twerskim, około 230 kilometrów na północny zachód od Moskwy, rozbił się Ka-52 z ośrodka w Torżku (jednostka 62632-D). Zginęli obaj członkowie załogi.
29 października 2013 roku na przedmieściach Moskwy rozbił się Ka-52. Dwaj piloci pozostali w maszynie w momencie uderzenia o ziemię, w stanie ciężkim trafili do szpitala. Piloci nie zdążyli skorzystać z istniejącego w tym śmigłowcu systemu katapultowania załogi.
7 maja 2018 roku w zachodniej Syrii rozbił się Ka-52 podczas rutynowego lotu. Obaj piloci zginęli.

</doc>
<doc id="1613905" url="https://pl.wikipedia.org/wiki?curid=1613905" title="Death Note (film)">
Death Note (film)



</doc>
<doc id="1613908" url="https://pl.wikipedia.org/wiki?curid=1613908" title="WCF">
WCF



</doc>
<doc id="1613909" url="https://pl.wikipedia.org/wiki?curid=1613909" title="Wybór ekspertów">
Wybór ekspertów

Wybór ekspertów – procedura, z grupy metod heurystycznych, mająca na celu wyłonienie odpowiedniej grupy ekspertów w celu prowadzenia badań. W procesie prognozowania może brać udział od kilku do kilkuset ekspertów.
Pod pojęciem eksperta uważa się osobę, która została zaproszona do udziału w badaniu ze względu na swoją osobowość, wiedzę, szerokie horyzonty myślenia itp. Są to zatem osoby, do których kompetencji w określonej dziedzinie ma się zaufanie.
Podstawowym założeniem tej metody heurystycznej jest fakt, że trafność sądów grupowych jest zazwyczaj wyższa niż indywidualnych ekspertów (choć jednocześnie mogą podlegać syndromowi "grupomyślenia"). Informacje dotyczące przedmiotu badań otrzymane od grupy są co najmniej tak wartościowe, jak od każdego z uczestników grupy z osobna. Duża wiedza jednych ekspertów w określonej dziedzinie może rekompensować niewiedzę innych ekspertów, którzy posiadają szeroką wiedzę w innych dziedzinach. Odpowiedni dobór ekspertów, którzy będą ze sobą współpracować i wymieniać się swą wiedzą, często powoduje, że równoważą się ich poglądy. Fakt ten jest bardzo istotny w metodzie delfickiej, której celem jest uzyskanie zgodnych opinii wszystkich ekspertów.
Należy również zaznaczyć, iż w grupie łatwiej przychodzi podejmowanie ryzyka. Jest to bardzo istotne w prognozowaniu. Często sformułowana prognoza może być ryzykowna dla prognosty. Może ona bowiem znacznie różnić się od przyjętych powszechnie przekonań odnoszących się przyszłości, co może podważać profesjonalizm prognosty.
Wymagania, jakimi należy kierować się przy wyborze ekspertów powinny być następujące:
W dostępnych publikacjach nie ma wspólnego stanowiska odnośnie do optymalnej wielkości grupy. Jest ona również uzależniona od przyjętej metody eksperckiej. Przykładowo, w burzy mózgów uważa się, że grupa powinna być raczej mniejsza niż większa i liczyć od 2 do 9 uczestników. Natomiast K. Brockhoff uważa, iż jakość sądów grupowych uzyskanych metodą delficką rośnie wraz ze wzrostem liczebności grupy.
Poglądy odnośnie do optymalnej struktury grupy również są zróżnicowane. Najczęściej przyjmuje się jednak, że grupy niejednorodne są bardziej trafne w swych opiniach niż grupy jednorodne. Z kolei K. Brockhoff uważa, że jakość grupy ekspertów oceniających się jako wysoko wykwalifikowani jest większa niż grupy uczestników, którzy ocenili się nisko pod względem kwalifikacji. 
Do badania dopuszczalności prognoz opracowywanych w oparciu o metody heurystyczne wykorzystywane mogą być błędy ex post lub opinie niezależnych ekspertów.

</doc>
<doc id="1613910" url="https://pl.wikipedia.org/wiki?curid=1613910" title="Compact Framework">
Compact Framework



</doc>
<doc id="1613912" url="https://pl.wikipedia.org/wiki?curid=1613912" title="Droga magistralna M4 (Rosja)">
Droga magistralna M4 (Rosja)

Droga magistralna M4 «Don» (ros. Федеральная автомобильная дорога М4 «Дон») – rosyjska droga znaczenia federalnego. Jako autostrada rozpoczyna swój bieg w stolicy państwa, Moskwie, następnie podążając przez Widnoje, Kaszyrę i Stupino, kończąc na węźle z magistralą R22 (dawniej M6). Dalej, jako magistrala biegnie przez Bogorodick, Jefremow, Jelec i Zadońsk. W Rostowie ma most nad rzeką Don. Następnie, biegnąc przez Krasnodar do Noworosyjska, gdzie kończy swój bieg. M4 jest częścią trasy europejskiej E115.

</doc>
<doc id="1613913" url="https://pl.wikipedia.org/wiki?curid=1613913" title="Właściwość chemiczna">
Właściwość chemiczna

Właściwość chemiczna – cecha substancji, którą można zaobserwować podczas reakcji chemicznej. Przykłady właściwości chemicznych to toksyczność, palność czy reaktywność. Właściwość chemiczna stanowi kontrast dla właściwości fizycznej.

</doc>
<doc id="1613915" url="https://pl.wikipedia.org/wiki?curid=1613915" title="Praxis (zespół muzyczny)">
Praxis (zespół muzyczny)

Praxis – projekt muzyczny założony przez basistę i producenta muzycznego Billa Laswella.
Skład grupy od początku tworzą basista Bill Laswell, gitarzysta Buckethead, perkusista Bryan "Brain" Mantia oraz grający na istrumentach klawiszowych Bernie Worrell. Z grupą Praxis współpracowało wielu znanych muzyków, m.in. Les Claypool, Bootsy Collins, Iggy Pop, Serj Tankian, Mick Harris, John Zorn. Muzyka zespołu łączy wiele gatunków muzycznych, takich jak funk, hip-hop, jazz, heavy metal, czy też rock progresywny. Dużą rolę w muzyce grupy odgrywa improwizacja. Debiutem fonograficznym była wydana w 1992 płyta Transmutation (Mutatis Mutandis), zawierająca najbardziej znany utwór grupy "Animal Behaviour".
29 czerwca 1996 roku grupa Praxis zagrała koncert w Sali Kongresowej w Warszawie. Zapis koncertu został wydany rok później na płycie "Live in Poland" oraz na wydawnictwie "Warszawa" z 1999 roku.
Dyskografia.
Albumy studyjne
Single
Live

</doc>
<doc id="1613916" url="https://pl.wikipedia.org/wiki?curid=1613916" title="Właściwości chemiczne">
Właściwości chemiczne



</doc>
<doc id="1613917" url="https://pl.wikipedia.org/wiki?curid=1613917" title="Ofensywa w Garambie (2008–2009)">
Ofensywa w Garambie (2008–2009)

Ofensywa w Garambie (2008–2009) – operacja militarna pod kryptonimem "Lightning Thunder" rozpoczęta 14 grudnia 2008 roku na terenie północno-wschodniego Konga przez armię Ugandy, Ludową Armię Wyzwolenia Sudanu oraz armię kongijską, wsparte logistycznie przez USA, skierowana przeciwko rebeliantom z Armii Bożego Oporu (LRA). Działania militarne miały miejsce głównie na terenie regionu Garamba. 15 marca 2009 armia ugandyjska niespodziewanie wycofała się z pola walki, tym samym wynik ofensywy jest niejasny.
Tło wydarzeń.
W czerwcu 2008 roku, lokalni dyplomaci ujawnili, że siły rebelianckie z Armii Bożego Oporu, zakupiły nowy sprzęt wojskowy oraz rozpoczęły rekrutacje nowych żołnierzy. Z działań wywiadu dowiedziano się także, że liczba rebeliantów wzrosła do 1 000 rekrutów oraz 600 żołnierzy. Wraz z ujawnieniem tych faktów, rządy Ugandy, Konga oraz samozwańczy rząd południowego Sudanu ogłosiły plan wspólnej interwencji przeciwko rebeliantom. W tym samym czasie władze południowego Sudanu potwierdziły, że 7 czerwca 2008 roku w starciach z siłami Armii Bożego Oporu zginęło 14 żołnierzy sudańskich.
Operacja.
Siły wywiadu Ugandy oraz połączone armie Demokratycznego Konga, Ugandy i Południowego Sudanu rozpoczęły plany operacji militarnej skierowanej przeciwko rebeliantom. 14 grudnia 2008 roku połączone siły wojskowe rozpoczęły operację pod kryptonimem "„Lightning Thunder”". Do 21 grudnia siły koalicji wyparły rebeliantów ze znacznej części terenów północnego Konga, a także zniszczyły ponad 70% obozów Lord's Resistance Army na terenie tego kraju.
W ciągu ostatnich dni grudnia siły rebelianckie zabiły ponad 400 cywilów, a ciał 271 z nich wciąż nie odnaleziono. Rebelianci dokonali masakr ludności cywilnej w okolicach Faradje, Duru, Gurba, Doruma i Province Orientale w północno-wschodnim regionie DRK. Caritas donosi również, że wiele okolicznych wsi spalono, a około 20 tysięcy ludzi w panice opuściło swe domy i ukryło się w głębi dżungli. Wydarzenia te określa się mianem "masakr bożonarodzeniowych".
Na początku stycznia 2009 siły rebeliantów zostały odcięte od źródeł zapatrzenia, w tym żywności. Z tego powodu oddziały rebelianckie skierowały się w kierunku granicy z Republiką Środkowoafrykańską, gdzie wojska Resistance Army dokonały przegrupowania.
6 stycznia 2009 LRA zażądało wstrzymania operacji przeciwko swoim bojówkom i zaproponowano rozpoczęcie nowych rozmów pokojowych pod egidą ONZ.
17 stycznia rebelianci spalili żywcem wiernych w kościele w Dungu. Zginęło ok. 100 ludzi.
4 marca ugandyjskie wojsko schwytało Thomasa Kwoyelo, jednego z oficerów Armii Bożego Oporu (LRA). Kwoyelo był jednym z najbardziej poszukiwanych oficerów LRA.
15 marca 2009 armia ugandyjska rozpoczęła nagłe wycofywanie z terenów Demokratycznej Republiki Konga. Było to wynikiem osiągnięcia porozumienia z wojskami DRK, które przejęły odpowiedzialność za sytuację w Garambie i zobowiązały się do zapewnienia tam bezpieczeństwa. Podczas ceremonii przekazania odpowiedzialności, Sekretarz Generalny wojsk DRK gen. Didier Etumba Longila powiedział, że będą wspierać Ugandę w neutralizacji Armii Bożego Oporu.
W wyniku wycofania się wojsk ugandyjskich, nie zostały osiągnięte cele operacji, czyli zniszczenie baz i struktur LRA w DRK. Ponadto członkowie LRA w grudniu 2009 dopuścili się jednej z największych masakr w swojej historii, mordując ponad 300 mieszkańców wiosek w północno-wschodnich krańcach Demokratycznej Republiki Konga.
W wyniku ofensywy zginęło 146 rebeliantów oraz co najmniej 400 cywili. Straty wojsk koalicji nie są znane.

</doc>
<doc id="1613918" url="https://pl.wikipedia.org/wiki?curid=1613918" title="MGR-3 Little John">
MGR-3 Little John

MGR-3 Little John – amerykańska rakieta taktyczna, uzbrojona w głowicę atomową, wchodząca w skład uzbrojenia jednostek powietrznodesantowych.
Geneza.
Dobre oceny jakie zebrała podczas swojej eksploatacji rakieta MGR-1 Honest John, skłoniły US Army do wysunięcia propozycji opracowania podobnej, mniejszej rakiety dla amerykańskich wojsk powietrznodesantowych, które działając na atomowym polu walki miałyby środki do prowadzenia własnych, taktycznych uderzeń jądrowych. Początkowo nowy pocisk nazywano "Honest John Junior", jednak od sierpnia 1953 roku przyjęto nazwę "Little John". Opracowaniem pocisku zajął się Redstone Arsenal. Projekt ukończono w 1955 roku a 1956 dokonano pierwszego odpalenia pomniejszonej, nieuzbrojonej makiety pocisku oznaczonej jako XM-47. W tym samym roku zakończono również testy docelowej wersji pocisku i rakieta została przyjęta na uzbrojenie. Wersja XM-47 była wykorzystywana nadal, jako M-47 w celach szkoleniowych. Seryjna rakieta produkowana była przez Douglas Aircraft Company.
Konstrukcja.
MGR-3 był właściwie pomniejszoną wersją rakiety "Honest John". Posiadała silnik rakietowy na stały materiał pędny firmy Allegany Ballistics, głowica atomowa W-45 posiadała regulowaną moc w zakresie od 1 do 10 kT. Rakieta mogła być odpalana z wyrzutni, którą mógł holować Jeep. Jak przystało na wyposażenie wojsk powietrznodesantowych, wszystkie elementy rakiety i wyrzutni, łącznie z głowicą atomową mogły być desantowane na spadochronie.
Służba.
Pociski znalazły się na wyposażeniu 82 i 101 Dywizji Powietrznodesantowej US Army w 1958 roku, wchodziły w skład dywizjonów, każdy dywizjon posiadał dwie baterie po dwie wyrzutnie. W 1967 roku w składzie dywizji powietrznodesantowych był już tylko po jednym dywizjonie na dywizje a w 1969 roku pociski wycofano z uzbrojenia.

</doc>
<doc id="1613919" url="https://pl.wikipedia.org/wiki?curid=1613919" title="Howard Henry Tooth">
Howard Henry Tooth

Howard Henry Tooth (ur. 1856 w Hove, zm. 1925 w Hadleigh) – brytyjski neurolog, autor jednego z pierwszych opisów choroby znanej dziś jako choroba Charcota-Mariego-Tootha.

</doc>
<doc id="1613923" url="https://pl.wikipedia.org/wiki?curid=1613923" title="Jacob Herman Friedrich Kohlbrügge">
Jacob Herman Friedrich Kohlbrügge

Jacob Herman Friedrich Kohlbrügge (ur. 28 marca 1865 w Wertherbruch, zm. 24 sierpnia 1941 w Zeist) – holenderski lekarz, anatom i antropolog.
Uczęszczał przez dwa lata do szkoły kadetów, od 1884 do 1889 studiował na Uniwersytecie w Utrechcie. W 1890 ukończył studia we Fryburgu Bryzgowijskim. Następnie uczył się zoologii w Paryżu i w stacji zoologicznej w Neapolu. Od 1892 praktykował jako lekarz w Indiach Holenderskich. od 1899 z powrotem w Holandii, został docentem w Utrechcie. Od 1901 do 1905 podróżował do Indii i na Jawę. W 1906 został profesorem anatomii i antropologii fizycznej, w 1913 profesorem etnologii. W 1935 przeszedł na emeryturę.

</doc>
<doc id="1613925" url="https://pl.wikipedia.org/wiki?curid=1613925" title="Journal of Nervous and Mental Disease">
Journal of Nervous and Mental Disease

Journal of Nervous and Mental Disease – amerykańskie czasopismo medyczne poświęcone psychopatologii, założone w 1874 roku i wydawane nieprzerwanie do dziś. Obecnie wydawcą miesięcznika jest Lippincott Williams &amp; Wilkins. Od 1902 do 1944 redaktorem naczelnym JNMD był Smith Ely Jelliffe.

</doc>
<doc id="1613926" url="https://pl.wikipedia.org/wiki?curid=1613926" title="Joseph Collins">
Joseph Collins

Joseph Collins (ur. 22 września 1866 w Brookfield, zm. 11 czerwca 1950 w Nowym Jorku) – amerykański lekarz neurolog.
Studiował medycynę na Uniwersytecie Nowojorskim, tytuł doktora medycyny otrzymał w 1888 roku. Następnie wyjechał do Europy i studiował na Uniwersytecie we Frankfurcie nad Menem. Po kilku latach prywatnej praktyki specjalizował się w neurologii w 1907 roku. Otrzymał katedrę neurologii w New York Post-Graduate Medical School. Był jednym z założycieli New York Neurological Institute.
Członek New York Neurological Society, American Neurological Association, New York Academy of Medicine.
Zmarł 11 czerwca 1950 po krótkiej chorobie, w swoim nowojorskim mieszkaniu przy 36 East Seventy-second Street.
Zapisał w spadku sumę pieniędzy na fundusz (Joseph Collins Foundation), z którego do dziś wypłacane są stypendia dla studentów medycyny (Joseph Collins Scholarship).
Był przeciwny psychoanalizie; zaatakował autora jednego z pierwszych artykułów na ten temat w Stanach Zjednoczonych, Jamesa J. Putnama, określając jego pracę jako „pornograficzne historie o czystych dziewicach”.

</doc>
<doc id="1613927" url="https://pl.wikipedia.org/wiki?curid=1613927" title="Polyphem">
Polyphem

Polyphem – pocisk rakietowy służący do atakowania celów morskich, lądowych i śmigłowców, kierowany kablem światłowodowym na podstawie danych uzyskanych z kamery termowizyjnej umieszczonej w głowicy pocisku.
W 1991 roku niemiecka firma Messerschmitt-Boelkow-Blohm obecnie Lenkflugköpersystemen GmbH będąca częścią korporacji DaimlerChrysler Aerospace AG (DASA) oraz francuska Aérospatiale podpisały porozumienie o współpracy przy doświadczalnym projekcie rakiety sterowanej kablem światłowodowym. W 1994 roku do projektu przystąpiły Włochy. Pierwsze odpalenie pocisku "Polyphem" miało miejsce w 1995 roku.
Pocisk po odpaleniu porusza się po zaprogramowanej wcześniej trasie, po zlokalizowaniu celu rakieta może dokonać wyboru celu po porównaniu jego charakterystyki termicznej z bazą danych jak również może być ręcznie nakierowana na cel ze stanowiska kontroli lotu. Do przesyłania danych i poleceń służy świadłowodowy kabel o zdolności przesyłowej 200 MBit/s. 
W 2003 roku program "Polyphem" został w całości anulowany.

</doc>
<doc id="1613937" url="https://pl.wikipedia.org/wiki?curid=1613937" title="Pranaśarira">
Pranaśarira

Pranaśarira – ciało subtelne w hinduizmie, jedna z powłok istoty ludzkiej.
Elementy struktury ciała pranicznego:

</doc>
<doc id="1613938" url="https://pl.wikipedia.org/wiki?curid=1613938" title="Lingaśarira">
Lingaśarira



</doc>
<doc id="1613939" url="https://pl.wikipedia.org/wiki?curid=1613939" title="Sthulaśarira">
Sthulaśarira

Sthulaśarira (trl. sthūlaśarIra „ciało fizyczne”) – powłoka istoty ludzkiej, zbudowana z materii fizycznej pięciu żywiołów
Jest nietrwałe, jego życie trwa tylko jedno wcielenie, dopóki przebywa w nim jaźń.
Odpowiada mu stan świadomości na jawie. Posiada zdolności percepcji zmysłowej poprzez narządy zmysłów dźńanendrija i działań poprzez narządy karmendrija, należące do sukszmaśarira.
Ajurweda.
Zgodnie z ajurwedą, wymienia się (Adi Śankara, Swami Muktananda Paramahansa) następujące siedem składników (dhatu) ciała fizycznego:
Gorakszanath.
Andrzej Wierciński w komentarzu
do poematu „Gorakszawidźaja” z tantrycznej tradycji nathów, wskazuje następujące siedem substancji cielesnych, określając je zbiorczym terminem "siedem ciał" – saptasarira:

</doc>
<doc id="1613944" url="https://pl.wikipedia.org/wiki?curid=1613944" title="Glomerulopatie">
Glomerulopatie

Glomerulopatie – choroby kłębuszków nerkowych. Termin "glomerulitis" ma węższe znaczenie i odnosi się do chorób zapalnych kłębuszków nerkowych.
Podział glomerulopatii:

</doc>
<doc id="1613945" url="https://pl.wikipedia.org/wiki?curid=1613945" title="Sona Mihokowa">
Sona Mihokowa



</doc>
<doc id="1613946" url="https://pl.wikipedia.org/wiki?curid=1613946" title="Petra Slezakova">
Petra Slezakova



</doc>
<doc id="1613947" url="https://pl.wikipedia.org/wiki?curid=1613947" title="Anna Murinova">
Anna Murinova



</doc>
<doc id="1613949" url="https://pl.wikipedia.org/wiki?curid=1613949" title="Maniwa">
Maniwa

 – miasto w Japonii, w południowej części wyspy Honsiu, w prefekturze Okayama
Położenie.
Leży w północnej części prefektury. Graniczy z:
Historia.
Miasto powstało 31 marca 2005 r. z połączenia kilku miasteczek.
Demografia.
W 2005 miasto liczyło 51 788 mieszkańców.

</doc>
<doc id="1613950" url="https://pl.wikipedia.org/wiki?curid=1613950" title="Tałabczanin">
Tałabczanin

Tałabczanin (ros. Бронепоезд „Талабчанин”) – lekki pociąg pancerny białych podczas wojny domowej w Rosji
Podczas wrześniowej ofensywy Armii Północno-Zachodniej gen. lejt. Nikołaja N. Judenicza w zdobytym Jamburgu przejęto dużo materiałów kolejowych, parowozy i wagony. Zbudowano z nich kilka pociągów pancernych. Jednym z nich był „Tałabczanin”, nazwany na cześć żołnierzy Pułku Tałabskiego. Pociąg pancerny miał działać na linii kolejowej prowadzącej w kierunku Gatczyny i Pskowa, wspierając natarcie Armii. Jego załogę stanowili oficerowie floty morskiej i marynarze. Na jej czele stanął por. Kamczatow. Pociąg uzbrojony był w działo polowe i karabiny maszynowe. Wszedł w skład dywizjonu morskich pociągów pancernych Armii Północno-Zachodniej, dowodzonego przez kpt. 1 rangi Kowalewskiego. W wyniku odwrotu Armii pociąg pancerny „Tałabczanin” wraz z pociągiem pancernym „Admirał Essen” wyjechał z Jamburga tuż przed zajęciem miasta przez wojska bolszewickie. Następnie odszedł na zachodni brzeg rzeki Ługi, wspierając odwrót oddziałów Armii i niszcząc most kolejowy. Przybył do Pskowa, uczestnicząc w obronie miasta. Jako ostatni wraz z „Admirałem Essenem” opuścił Psków. Podczas odwrotu do Gdowa obie załogi zrywały szyny i niszczyły urządzenia kolejowe. Pociąg pancerny „Tałabczanin” wziął udział w kolejnym październikowym natarciu na Piotrogród. Po ponownym zdobyciu Jamburga nie mógł przejechać na wschodni brzeg Ługi z powodu zerwanego mostu. Dlatego z jego załogi (podobnie jak z załogi „Admirała Essena”) został wydzielony wspólny batalion desantowy w liczbie 165 ludzi pod dowództwem kpt. Ożede-Rankura, a następnie por. Kamczatowa. Uczestniczył on w ciężkich walkach pod Gatczyną i Carskim Siołem, ponosząc bardzo duże straty. Resztki batalionu, w związku z odwrotem Armii, powróciły do pociągów pancernych, które wspierały swoje wojska wycofujące się w kierunku estońskiej Narwy. Szczególnie zasłużyły się podczas ciężkich walk nad rzeką Plessą. Następnie przejechały na terytorium Estonii, gdzie ich załogi zostały rozbrojone i internowane.

</doc>
<doc id="1613951" url="https://pl.wikipedia.org/wiki?curid=1613951" title="Glomerulopatia">
Glomerulopatia



</doc>
<doc id="1613953" url="https://pl.wikipedia.org/wiki?curid=1613953" title="Zespół Fabry'ego">
Zespół Fabry'ego



</doc>
<doc id="1613956" url="https://pl.wikipedia.org/wiki?curid=1613956" title="Magda Szubanski">
Magda Szubanski

Magda Szubanski (ur. 12 kwietnia 1961 w Liverpoolu) – australijska aktorka, komediantka i scenarzystka polskiego pochodzenia.
Życiorys.
Jej ojciec Zbigniew Szubański był żołnierzem Armii Krajowej, komórki 993/W, a matka Szkotką. W 1966 cała jej rodzina wyemigrowała do Australii. W Melbourne uczęszczała do Siena College, w 1976 po raz pierwszy wystąpiła w telewizji jako kapitan drużyny szkolnej w młodzieżowym teleturnieju "It's Academic".
W czasie studiów w University of Melbourne występowała w amatorskim kabarecie wraz z Michaelem Veitchem i Tomem Gleisnerem, gdzie została „odkryta” przez producentów serialu ABC "The D-Generation" którzy namówili ją aby przyłączyła do programu. W późniejszym czasie współtworzyła także inne programy rozrywkowe, między innymi "Fast Forward", a później swój autorski program "Big Girl's Blouse".
W 1995 wystąpiła po raz pierwszy w filmie długometrażowym – "Babe - świnka z klasą", pojawiła się także w jego kontynuacji "". Występowała także w serialu fantastyczno-naukowym "Farscape". Występowała w popularnym australijskim sitcomie "Kath and Kim", gdzie grała postać Sharon Strzelecki. Wystąpiła także w filmie "Złoty kompas".
W 2002 wystąpiła w filmie "Łowca krokodyli" jako Brozzie Drewitt m.in. wspólnie z tytułowym „Łowcą krokodyli” Steve Irwinem, jego żoną Terri Irwin oraz Davidem Wenhamem.
W latach 2009–2010 była „twarzą” programu odchudzającego Jenny Craig. Szubanski rozpoczęła dietę po tym jak zdiagnozowano u niej zespół bezdechu śródsennego, w momencie rozpoczęcia kuracji ważyła 110 kg.
Życie prywatne.
Jej kuzynką jest Magdalena Zawadzka.
W walentynki w 2012 dokonała publicznego "coming out", deklarując swoją orientację seksualną jako lesbijka i nawołując do legalizacji małżeństw homoseksualnych.

</doc>
<doc id="1613957" url="https://pl.wikipedia.org/wiki?curid=1613957" title="Urle (gmina)">
Urle (gmina)

Urle – dawna gmina wiejska istniejąca w latach 1930–1940 w woj. warszawskim. Siedzibą gminy były Urle.
Gminę Urle utworzono 1 lipca 1930 roku w powiecie radzymińskim w woj. warszawskim z części obszaru gmin Jadów (wsie Urle, Borzymy, Pogorzelec i Kaliska oraz majątki Julin, Malwinów, Pogorzelec, Pogorzelec A, Nowy Pogorzelec, Podbrzezie A, Kępa, Gromek i Letnisko Urle) i Zabrodzie (wsie Iły i Adampol). Na terenie gminy znajdowała się duża enklawa powiatu węgrowskiego (gminy Łochów), należącego wówczas do woj. lubelskiego.
Gminę Urle zniesiono w 1940 roku i nie występuje ona w wykazie gmin z maja 1948 roku. Pojawia się natomiast w rozporządzeniu z 20 stycznia 1947, gdzie niejako miała być odtworzona w formie gminy wiejskiej o miejskich uprawnieniach finansowych. O ile informacja ta jest zgodna ze stanem rzeczywistym, to brak jest informacji o dacie (ponownego) zniesienia gminy, lecz w wykazie z 1 lipca 1952 roku Urle wchodzą już w skład gminy Jadów.

</doc>
<doc id="1613958" url="https://pl.wikipedia.org/wiki?curid=1613958" title="Ręczaje (gmina)">
Ręczaje (gmina)

Ręczaje (od 1973 "Poświętne") – dawna gmina wiejska istniejąca do 1954 roku w woj. warszawskim (dzisiejsze woj. mazowieckie). Siedzibą władz gminy były Ręczaje.
W okresie międzywojennym gmina Ręczaje należała do powiatu radzymińskiego w woj. warszawskim. W 1919 roku prawa miejskie otrzymał Wołomin, zostając wyłączony z gminy Ręczaje. 1 kwietnia 1939 część obszaru gminy Ręczaje włączono do gminy Kobyłka (gromady Grabicz i Ossów) a część do Wołomina (gromadę Sławek oraz część gromady Lipiny Nowe – kolonię Lipiny Letnisko, kolonię Gródek, osadę Karczemna oraz osady wsi Lipiny A od nr 1 do nr 33).
Po wojnie gmina zachowała przynależność administracyjną. 1 lipca 1952 roku zmieniono nazwę powiatu radzymińskiego na wołomiński; równocześnie część obszaru gminy Ręczaje włączono do Wołomina. Według stanu z dnia 1 lipca 1952 roku gmina składała się z 24 gromad.
Jednostkę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Poświętne.

</doc>
<doc id="1613959" url="https://pl.wikipedia.org/wiki?curid=1613959" title="Międzyleś (gmina w województwie warszawskim)">
Międzyleś (gmina w województwie warszawskim)

Międzyleś – dawna gmina wiejska istniejąca do 1954 roku w woj. warszawskim (dzisiejsze woj. mazowieckie). Siedzibą władz gminy był Międzyleś.
W okresie międzywojennym gmina Międzyleś należała do powiatu radzymińskiego w woj. warszawskim. Po wojnie gmina zachowała przynależność administracyjną. 1 lipca 1952 roku zmieniono nazwę powiatu radzymińskiego na wołomiński; równocześnie część obszaru gminy Międzyleś włączono do gminy Stanisławów (gromady Papiernia i Retków). Według stanu z dnia 1 lipca 1952 roku gmina składała się z 22 gromad.
Jednostkę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład gmin gminę Poświętne, Tłuszcz i Strachówka.

</doc>
<doc id="1613962" url="https://pl.wikipedia.org/wiki?curid=1613962" title="Kobyłka (gmina)">
Kobyłka (gmina)

Kobyłka – dawna gmina wiejska istniejąca w latach 1928–1954 w woj. warszawskim (dzisiejsze woj. mazowieckie). Początkowo siedzibą władz gminy była wieś Kobyłka, a po wojnie Antolek.
Gmina Kobyłka powstała jako gmina wiejska o miejskich uprawnieniach finansowych 1 października 1928 roku w powiecie radzymińskim w woj. warszawskim, z części obszaru gminy Radzymin.
20 października 1933 gminę Kobyłka podzielono oficjalnie na 15 gromad: Antolek, Czarna, Dąbrowa, Jędrzejek, Kobylak, Kobyłka, Maciołki, Mareta, Mironowe Górki, Nadarzyn, Piotrówek, Sosnówka, Turów, Ulasek i Zosinek.
1 kwietnia 1939 do gminy Kobyłka przyłączono część obszaru gminy Ręczaje – gromady Grabicz i Ossów.
Po wojnie gmina zachowała przynależność administracyjną. 1 lipca 1952 roku zmieniono nazwę powiatu radzymińskiego na wołomiński; równocześnie część obszaru gminy Kobyłka włączono do gminy Zielonka (gromady Kobylak, Turów i Zosinek) i do Wołomina (część gromady Sosnówka położoną na wschód od osi ulicy Koziej).
Według stanu z dnia 1 lipca 1952 roku gmina składała się z 13 gromad: Antolek, Czarna, Grabicz, Jędrzejek, Kobyłka, Maciołki, Mareta, Mironowe Górki, Nadarzyn, Ossów, Piotrówek, Sosnówka i Ulasek.
Jednostkę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, ponieważ większość jej danego obszaru weszła w skład utworzonego w 1969 roku miasta Kobyłka.

</doc>
<doc id="1613967" url="https://pl.wikipedia.org/wiki?curid=1613967" title="Rafał Bernacki (piłkarz ręczny)">
Rafał Bernacki (piłkarz ręczny)

Rafał Bernacki (ur. 11 września 1972 w Jaśle) – polski piłkarz ręczny grający na pozycji bramkarza, reprezentant Polski.
Jest wychowankiem Olimpii Jasło. Występował w Hutniku Kraków, z którego przeszedł do Iskry Kielce. Zaliczył także sezon w grającym w Bundeslidze TSV Bayer Dormagen, z którego wrócił do Vive Kielce. Z kieleckim klubem zdobył 3 tytuły Mistrza Polski, 1 srebro i 3 razy brąz oraz czterokrotnie triumfował w Pucharze Polski. Dwukrotnie występował w Lidze Mistrzów. W Reprezentacji Polski zadebiutował w wieku 20 lat. Zagrał w niej 150 meczów. Na Mistrzostwach Świata w Portugalii w 2003 roku zajął 10 miejsce.
Po sezonie 2005/2006 zakończył karierę zawodniczą i podjął się szkolenia młodzieży. W 2007 roku, po namowach Vive Kielce wrócił znów do zespołu, w którym grał przez następny sezon.
Pracował także jako trener bramkarzy w pierwszoligowym BKS Stalprodukt Bochnia.
Żonaty z Anetą, ma dwoje dzieci: Krzysztofa i Paulinę.

</doc>
<doc id="1613972" url="https://pl.wikipedia.org/wiki?curid=1613972" title="Anatoecus dentatus">
Anatoecus dentatus

Anatoecus dentatus – pasożyt należący obecnie do Phthiraptera, według dawnej systematyki należał do wszołów. Jest najczęściej spotykanym pasożytem kaczki domowej, gęsi domowej.
Samiec długości 1,3 mm, samica 1,8 mm. Są zabarwienia brunatnego. Bytują na całym ciele w piórach, czasami na skórze. Występuje na terenie Europy.

</doc>
<doc id="1613974" url="https://pl.wikipedia.org/wiki?curid=1613974" title="OSŻD">
OSŻD



</doc>
<doc id="1613975" url="https://pl.wikipedia.org/wiki?curid=1613975" title="Okuniew (gmina)">
Okuniew (gmina)

Okuniew – dawna gmina wiejska istniejąca w latach 1867–1954 w Warszawskiem. Przed wojną siedzibą władz gminy był Okuniew, a po wojnie Długa Kościelna.
W czasie Królestwa Polskiego gmina Okuniew należała do powiatu warszawskiego w guberni warszawskiej. 31 maja 1870 do gminy przyłączono pozbawiony praw miejskich Okuniew. 
W okresie międzywojennym gmina Okuniew należała do powiatu warszawskiego w woj. warszawskim. 1 kwietnia 1930 z gminy Okuniew wyłączono miejscowości: Rembertów z poligonem artyleryjskim, Magenta, Zygmuntów, Karolówka, Grzybowa, Zielona, Mokry Ług, Groszówka i Wesoła (Warszawa), włączając je do gminy Wawer w tymże powiecie. Do gminy Okuniew włączono natomiast: a) z gminy Wawer – wieś Żwir i wieś Żurawka wraz z osadą Krowa; b) z gminy Wiązowna – miejscowości: Długa Kościelna, Kazimierów, kolonię Klin pod Okuniewem, Halinów, folwark Skruda, Zastawie, kolonię Ziemia za koleją, kolonię Ziemia pod Józefinem, Nowiny, Cisie, Gęślin, Krzewina, Desna, Grabina, Józefin, Hipolitów, Królewskie Bagno, Konik Nowy, Konik Stary i Żwirówka.
20 października 1933 gminę Okuniew podzielono na 25 gromad: Budziska, Cechówka, Cisie, Desno, Długa Kościelna, Długa Szlachecka, Grabina, Halinów, Hipolitów, Józefin, Kamionek, Kazimierów, Konik Stary, Królewskie Bagno, Krzewina, Michałów, Okuniew, Ostrowik, Sulejówek, Szkopówka, Trzcinka, Zabraniec, Żurawka, Żwir i Żwirówka.
30 grudnia 1937 w gminie Okuniew utworzono gromadę Królewskie Brzeziny z części gromady Królewskie Bagno.
1 kwietnia 1939 z gminy Okuniew wyłączono gromady Cechówka, Sulejówek, Szkopówka, Żurawka, Żwir, które weszły w skład nowo utworzonej gminy Sulejówek w tymże powiecie.
Podczas II wojny światowej w Generalnym Gubernatorstwie, w dystrykcie warszawskim. Okupant przemianował gromadę Królewskie Bagno na Konik Nowy. W 1943 roku gmina Okuniew składała się z 21 gromad i liczyła 6708 mieszkańców: Budziska (125 mieszkańców), Cisie (372), Desno (142), Długa Kościelna (273), Długa Szlachecka (670), Grabina (96), Halinów (423), Hipolitów (229), Józefin (312), Kamionek (142), Kazimierów (115), Konik Nowy (179), Konik Stary (66), Królewskie Brzeziny (79), Krzewina (196), Michałów (527), Okuniew (1680), Ostrowik (231), Trzcinka (148), Zabraniec (614) i Żwirówka (98).
Po wojnie gmina zachowała przynależność administracyjną. 1 lipca 1952 roku zniesiono powiat warszawski, a gminę Okuniew przyłączono do powiatu wołomińskigo; równocześnie części obszaru gminy Okuniew włączono do nowo utworzonej gminy Halinów (Cisie, Desno, Długa Kościelna, Grabina, Halinów, Hipolitów, Józefin, Kazimierów, Konik Nowy, Konik Stary, Królewskie Bagno, Krzewina i Żwirówka) i gminy Sulejówek (gromada Długa Szlachecka).
Według stanu z dnia 1 lipca 1952 roku gmina składała się z 7 gromad: Budziska, Kamionek, Michałów, Okuniew, Ostrowik, Trzcinka i Zabraniec.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Halinów i Poświętne.

</doc>
<doc id="1613976" url="https://pl.wikipedia.org/wiki?curid=1613976" title="Muzeum Historii Twierdzy Świnoujście">
Muzeum Historii Twierdzy Świnoujście

Muzeum Historii Twierdzy Świnoujście – muzeum zwyczajne w Świnoujściu w województwie zachodniopomorskim, utworzone w 2004, oficjalnie zarejestrowane w 2008. Ekspozycja nawiązuje do dziejów Twierdzy Morskiej w Świnoujściu i składa się z części muzealnej oraz plenerowej. W sali muzealnej zbiory podzielono na poszczególne działy tematyczne:
Poszczególne działy zilustrowane są manekinami ubranymi w mundury z epoki oraz oryginalną bronią strzelecką, sprzętem łączności, wieloma innymi rekwizytami i zdjęciami archiwalnymi. Ekspozycja plenerowa składa się z dział, min morskich, torped, trałów, wyrzutni bomb głębinowych oraz rakiet. Cały obiekt otoczony jest fosą wodną i zajmuje ok. 2 ha powierzchni, z czego ok. 1/3 stanowią zabytkowe kazamaty forteczne z XIX wieku.
Fort Zachodni – gdzie znajduje się Muzeum – powstał na wyspie Uznam w okolicy zachodniego falochronu w latach 1856–1861. Początkowo była to niewielka reduta obronna, rozbudowana po roku 1863 jako fort redutowy. Ostatecznie w latach 1878–1881 obiekt przekształcono w ufortyfikowaną baterię nadbrzeżną, uzbrojoną w działa Kruppa kalibru 210 mm. W czasie II wojny światowej w forcie funkcjonowała niemiecka bateria nadbrzeżna "Henningsen" (nazwana tak na cześć poległego na Westerplatte porucznika Wilhelma Henningsena). Po wojnie obiekt wykorzystywali Rosjanie, instalując tutaj baterię dział 127 mm produkcji amerykańskiej. Oprócz zabytkowej architektury fortyfikacyjnej XIX wieku, w forcie można zwiedzić unikatowy bunkier obserwacyjny – stanowisko kierowania ogniem szkoły artylerii nadbrzeżnej Kriegsmarine z lat ostatniej wojny oraz rosyjskie działobitnie armat nadbrzeżnych z lat zimnej wojny.

</doc>
<doc id="1613979" url="https://pl.wikipedia.org/wiki?curid=1613979" title="Cuclotogaster heterographa">
Cuclotogaster heterographa

Cuclotogaster heterographa – pasożyt należący obecnie do Phthiraptera, według dawnej systematyki należał do wszołów. Jest najczęściej spotykanym pasożytem kury domowej.
Samiec długości 2,4 mm, samica 2,6 mm. Bytują na całym ciele w piórach najczęściej na głowie i szyi. Przy silnym opadnięciu ptaków, szczególnie piskląt występuje masowe padanie. Występuje na terenie Europy, Azji i Afryki.

</doc>
<doc id="1613980" url="https://pl.wikipedia.org/wiki?curid=1613980" title="Dyskografia Jaya Seana">
Dyskografia Jaya Seana

Dyskografia brytyjskiego wokalisty Jaya Seana.

</doc>
<doc id="1613983" url="https://pl.wikipedia.org/wiki?curid=1613983" title="Brigitte Hofmann">
Brigitte Hofmann



</doc>
<doc id="1613984" url="https://pl.wikipedia.org/wiki?curid=1613984" title="Lokomotywa na Placu Dworcowym w Raciborzu">
Lokomotywa na Placu Dworcowym w Raciborzu



</doc>
<doc id="1613988" url="https://pl.wikipedia.org/wiki?curid=1613988" title="Live In Rio">
Live In Rio



</doc>
<doc id="1613990" url="https://pl.wikipedia.org/wiki?curid=1613990" title="Live In Budapest">
Live In Budapest



</doc>
<doc id="1613991" url="https://pl.wikipedia.org/wiki?curid=1613991" title="Dzikun">
Dzikun

Dzikun – polski film przygodowy z 1987 roku w reżyserii Andrzeja Barszczyńskiego na podstawie powieści "Żelazny wilk" Tytusa Karpowicza.

</doc>
<doc id="1613993" url="https://pl.wikipedia.org/wiki?curid=1613993" title="Puchar CEV w piłce siatkowej mężczyzn (2008/2009)">
Puchar CEV w piłce siatkowej mężczyzn (2008/2009)

Puchar CEV 2008/2009 – 2. sezon Pucharu CEV rozgrywanego od 2008 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich „starego kontynentu”.
System rozgrywek.
Sporządzenie „drabinki pucharowej" i losowanie poszczególnych par tej edycji pucharu odbyło się 30 czerwca 2007 w Luksemburgu, natomiast zmagania sportowe zainaugurowano w dniach 20 i 21 października 2007, gdy odbyły się pierwsze mecze 1/16 finału. Rywalizacja w pierwszych czterech rundach toczy się w parach na zasadzie dwumeczów (mecz i rewanż) „systemem pucharowym” (gorszy odpada). Jedną z istotniejszych zmian w regulaminie jest fakt wprowadzenia od sezonu 2007/2008 tzw. "Rundy Challenge", która nastąpi po zakończeniu ćwierćfinałów, a do której zostaną zakwalifikowani 4 zwycięzcy ćwierćfinałów Pucharu CEV oraz 4 najlepsze ekipy z 3 miejsc fazy grupowej Ligi Mistrzów sezonu 2007/2008 (w sumie 8 drużyn). Zwycięzcy tego szczebla awansują do "Final Four".
Ważnym punktem regulaminu jest również zapis dotyczący sposobu wyłaniania zwycięzców danego dwumeczu. Po uwagę nie jest brany - jak dotychczas - bilans obydwu spotkań (tj. liczba wygranych setów, bądź ratio), tylko liczba zwycięstw jednego z zespołów (2 wygrane = awans do kolejnej fazy zmagań). Natomiast w przypadku remisu (1 zwycięstwo i 1 porażka), w drugim ze spotkań zostaje rozegrany tzw. "złoty set"(do 15 punktów), a jego triumfator przechodzi na następnej rundy.
Rozgrywki.
Wszystkie godziny według czasu lokalnego.
Turniej finałowy.
Miejsce: Olimpijska Hala Sportowa, Ateny

</doc>
<doc id="1613996" url="https://pl.wikipedia.org/wiki?curid=1613996" title="SCTP">
SCTP



</doc>
<doc id="1614003" url="https://pl.wikipedia.org/wiki?curid=1614003" title="Kansas City (film)">
Kansas City (film)

Kansas City – amerykańsko-francuski kryminał z 1996.
W filmie występuje kilku współczesnych muzyków, odtwarzających role muzyków jazzowych z lat 30. XX wieku (np. Craig Handy gra jako Coleman Hawkins, Joshua Redman jako Lester Young, a James Carter jako Ben Webster).
Fabuła.
Kansas City, lata 30. Johnny O’Hara, drobny złodziejaszek, zostaje porwany przez Seldoma Seena - szefa mafii. Jego żona Blondie decyduje się go odzyskać. W tym celu porywa żonę polityka i wymusza na nim użycie wpływów, by odnaleźć Johnny’ego. Polityk decyduje się na to pod wpływem jej miłości.

</doc>
<doc id="1614004" url="https://pl.wikipedia.org/wiki?curid=1614004" title="Paulownia omszona">
Paulownia omszona

Paulownia omszona, paulownia cesarska ("Paulownia tomentosa" Steud.) – gatunek drzewa z rodziny paulowniowatych ("Paulowniaceae"). Dawniej zaliczany był do rodziny trędownikowatych.
Występowanie.
Gatunek pochodzi z południowo-wschodniej części Chin, ale rozprzestrzenił się także w innych rejonach Azji o ciepłym klimacie. Od dłuższego czasu sadzony w cieplejszych częściach Europy jako ozdobne drzewo parkowe.
Uprawa.
Rozmnaża się z nasion lub sadzonek korzeniowych pobieranych od lata do jesieni. Preferuje glebę przepuszczalną i żyzną. Stanowisko powinno być osłonięte od silnych wiatrów. Strefy mrozoodporności 5-10. Silne mrozy mogą uszkadzać kwiaty. Czasami uprawia się roślinę tylko dla ozdobnych liści i ładnego pokroju; wówczas przycina się ją wiosną tuż przy powierzchni ziemi. Tak przycinana nie zakwita, wytwarza natomiast pędy o bardzo dużych, ozdobnych liściach.

</doc>
<doc id="1614006" url="https://pl.wikipedia.org/wiki?curid=1614006" title="Paulownia tomentosa">
Paulownia tomentosa



</doc>
<doc id="1614008" url="https://pl.wikipedia.org/wiki?curid=1614008" title="Business case">
Business case

Business Case (BC) – uzasadnienie projektu przygotowane w formie raportu; propozycja zmiany biznesowej, opisana w kategoriach kosztów i korzyści. 
Opis.
Opracowanie BC zwykle poprzedza duże projekty, a jej celem jest przekonanie kadry zarządzającej do zdobycia oraz inwestowania funduszy w postulowane przedsięwzięcie. 
Oprócz przedstawienia aspektów finansowych, BC odpowiada na pytania:
BC nie kończy działalności w momencie wprowadzenia projektu, lecz wymaga ciągłej weryfikacji w trakcie realizacji przedsięwzięcia, co jest elementem zarządzania projektem.

</doc>
<doc id="1614009" url="https://pl.wikipedia.org/wiki?curid=1614009" title="Valdemaras Martinkėnas">
Valdemaras Martinkėnas

Valdemaras Martinkėnas, ros. Вальдемарас Адольфович Мартинкенас, "Waldiemaras Adolfowicz Martinkienas" (ur. 10 marca 1965 w mieście Olita, zm. 20 lipca 2004 w Nova Gorica, Słowenia) – litewski piłkarz, grający na pozycji bramkarza, reprezentant kraju, trener piłkarski.
Kariera piłkarska.
Kariera klubowa.
Rozpoczynał karierę piłkarską w Žalgiris Wilno w 1984. W latach 1987–1988 bronił barw klubu Atlantas Kłajpeda. W 1989 powrócił do Žalgirisu Wilno i zdobył Mistrzostwo Litwy w 1991. W tym że roku przeszedł do Dynama Kijów, w którym zdobył Mistrzostwo Ukrainy w 1993. W latach 1994–1996 występował w szwajcarskim FC Wil. Następnie krótko był na bramce w FC Haka i Lelle SK. W 1997 przeszedł do KAMAZ-Czałły Nabierieżnyje Czełny. Jednak też długo nie pograł w nim i zmienił klub na Kareda Šiauliai. W 2000 w wieku 35 lat zakończył karierę piłkarską w estońskim klubie FC Kuressaare.
Kariera reprezentacyjna.
W 1991 zadebiutował w reprezentacji Litwy. Łącznie rozegrał 19 gier reprezentacyjnych.
Kariera trenerska.
Po zakończeniu kariery zawodniczej trenował Kareda Šiauliai. Następnie pracował na stanowisku asystenta trenera klubu Flora Tallinn i reprezentacji Estonii. W lipcu 2004 estoński klub spotykał się w rundzie kwalifikacyjnej Ligi Mistrzów ze słoweńskim klubem ND Gorica. Przed meczem Martinkenas chciał spróbować siebie w pływaniu ekstremalnym i zginął w górskiej rzece około miejscowości Gorica.

</doc>
<doc id="1614011" url="https://pl.wikipedia.org/wiki?curid=1614011" title="Ivari Padar">
Ivari Padar

Ivari Padar (ur. 12 marca 1965 w Navi, Prowincja Võru) – estoński polityk, przewodniczący Partii Socjaldemokratycznej od 2002 do 2009, minister rolnictwa w latach 1999–2002 i od 2014–2015, minister finansów od 2007 do 2009, poseł do Parlamentu Europejskiego VII i VIII kadencji.
Życiorys.
W 1984 ukończył Szkołę Zawodową Przemysłu w Võru. W 1995 został absolwentem historii na Uniwersytecie w Tartu. Początkowo pracował jako pracownik fizyczny. W latach 80. był kierowcą w fabryce nabiału w Võru. W okresie 1988–1990 był stolarzem, a w latach 1990–1991 nauczycielem.
Od 1993 do 1994 zajmował stanowisko wiceburmistrza Võru. Od 1994 do 1995 był przewodniczącym Związku Rolników Võru. W latach 1995–1997 pełnił funkcję asystenta w kancelarii Ministerstwa Finansów. W latach 1999–2002 zajmował stanowisko ministra rolnictwa w gabinecie premiera Marta Laara. W 2002 został przewodniczącym Partii Socjaldemokratycznej. W latach 2003–2007 zasiadał w parlamencie. Od 2002 do 2005 był przewodniczącym rady miejskiej Võru. Po zawiązaniu przez Partię Socjaldemokratyczną koalicji rządowej z Estońską Partią Reform, 4 kwietnia 2007 objął stanowisko ministra finansów w gabinecie premiera Andrusa Ansipa.
W marcu 2009 na stanowisku przewodniczącego partii zastąpił go Jüri Pihl. 21 maja tego samego roku Ivari Padar, wraz z dwoma innymi ministrami Partii Socjaldemokratycznej, został zdymisjonowany przez premiera po tym, jak jego ugrupowanie wycofało się z koalicji rządowej z powodu sporu na temat polityki finansowej państwa.
W wyborach europejskich w 2009 uzyskał mandat deputowanego do Parlamentu Europejskiego. W PE przystąpił do frakcji socjalistycznej, został też członkiem Komisji Gospodarczej i Monetarnej. 7 kwietnia 2014 powrócił w skład estońskiego rządu jako minister rolnictwa.
W 2015 ponownie wybrany do krajowego parlamentu, 9 kwietnia tegoż roku zakończył pełnienie funkcji ministra. W listopadzie 2017 powrócił do Europarlamentu, w którym zastąpił Marju Lauristin. W wyborach w 2019 kolejny raz uzyskał natomiast mandat posła do Riigikogu, odchodząc w konsekwencji z PE.

</doc>
<doc id="1614013" url="https://pl.wikipedia.org/wiki?curid=1614013" title="C3">
C3



</doc>
<doc id="1614017" url="https://pl.wikipedia.org/wiki?curid=1614017" title="Valdemaras Martinkenas">
Valdemaras Martinkenas



</doc>
<doc id="1614018" url="https://pl.wikipedia.org/wiki?curid=1614018" title="BCK">
BCK



</doc>
<doc id="1614019" url="https://pl.wikipedia.org/wiki?curid=1614019" title="Sojusz Lewicy">
Sojusz Lewicy

Sojusz Lewicy (fin. "Vasemmistoliitto", szw. "Vänsterförbundet") – fińska partia polityczna, sukcesor Komunistycznej Partii Finlandii. 
Partia powstała w 1990 wskutek zjednoczenia kilku ugrupowań: Komunistycznej Partii Finlandii, Fińskiej Demokratycznej Ligi Kobiet oraz Fińskiej Ludowej Ligi Demokratycznej. W swoim manifeście programowym odwołuje się do haseł rewolucji francuskiej – wolności, równości i braterstwa, oraz pokoju i ekologii.
W wyborach do Eduskunty Sojusz Lewicy w latach 1990–2009 uzyskiwał poparcie w granicach 8–11% głosów. Miał trzech ministrów w rządach Paavo Lipponena (1995–2003). Aktualnie ma 16 przedstawicieli w 200-osobowym parlamencie. 
Organem prasowym Sojuszu Lewicy jest dziennik „Kansan Uutiset”.

</doc>
<doc id="1614020" url="https://pl.wikipedia.org/wiki?curid=1614020" title="Granica litewsko-łotewska">
Granica litewsko-łotewska

Granica litewsko-łotewska – granica państwowa pomiędzy Litwą oraz Łotwą, istniejąca od ogłoszenia przez oba kraje niepodległości w roku 1918, do inkorporacji do ZSRR w 1940 oraz od ponownego ogłoszenia niepodległości w 1991.
Przebieg granicy.
Granica zaczyna się na trójstyku białorusko-litewsko-łotewskim nad jeziorem Dryświaty, w pobliżu miast Wisaginia (LTU) i Demene (LVA). Następnie biegnie łagodnym łukiem na zachód, po stronie litewskiej pozostawiając miasta Jeziorosy, Birże, Janiszki i Możejki. Po stronie łotewskiej nad granicą leżą Dźwinów, Rite i Eleja. Wybrzeże osiąga granica pomiędzy Połągą i Rucawą.
Kształtowanie się wspólnej granicy.
W przybliżeniu granica odpowiada granicy Wielkiego Księstwa Litewskiego i Inflant, która istniała od średniowiecza. W 1529 roku oba kraje podpisały umowę o delimitacji granicy. W 1819 roku władze rosyjskie zmieniły przebieg granicy włączając Połągę, Świętą i Butyngę do guberni kurlandzkiej, czego następstwem była przynależność Połągi do Łotwy w latach 1918-1921. Granicę sprzed 1819 roku przywrócono w 1922 roku. Po odzyskaniu przez Litwę niepodległości i uzyskaniu jej przez Łotwę, granicę wytyczono na zasadach etnicznych, opierając się zasadniczo na dawnej granicy przedrozbiorowej.Ostatecznie ustalenie granicy między obu państwami nastąpiło dopiero 30 czerwca 1930 r.
Granica nie zmieniła się po aneksji obu państw przez ZSRR oraz po przywróceniu ich niepodległości w roku 1991.
Przejścia graniczne.
Oba kraje należą do strefy Schengen, na granicy nie są przeprowadzane kontrole, a jej przekraczanie jest możliwe w dowolnym miejscu.

</doc>
<doc id="1614023" url="https://pl.wikipedia.org/wiki?curid=1614023" title="Siergiej Konowałow">
Siergiej Konowałow

Siergiej Aleksandrowicz Konowałow (rus. Сергей Александрович Коновалов; ur. 9 kwietnia 1973 w Uzeniu) – rosyjski biathlonista, brązowy medalista mistrzostw świata oraz pięciokrotny medalista mistrzostw Europy.
Kariera.
W zawodach Pucharu Świata zadebiutował 16 grudnia 1998 roku w Osrblie, zajmując piąte miejsce w biegu indywidualnym. Tym samym już w debiucie zdobył pierwsze pucharowe punkty. Na podium zawodów tego cyklu jedyny raz stanął 15 lutego 2004 roku w Oberhofie, kończąc rywalizację w biegu pościgowym na trzeciej pozycji. Wyprzedzili go tam jedynie Francuz Raphaël Poirée i Lars Berger z Norwegii. Zawody te odbywały się w ramach mistrzostw świata w Oberhofie, dzięki czemu Konowałow wywalczył swój jedyny medal w zawodach tego cyklu. Najlepsze wyniki osiągnął w sezonie 2003/2004, kiedy zajął 15. miejsce w klasyfikacji generalnej.
Oprócz trzeciego miejsca w biegu masowym na mistrzostwach świata w Oberhofie zajął też piąte miejsce w biegu indywidualnym oraz w sztafecie. Nie wystartował na żadnej innej edycji tej imprezy. Nigdy też nie wystąpił na igrzyskach olimpijskich. Kilkakrotnie za to zdobywał medale mistrzostw Europy. Najpierw zwyciężył w biegu indywidualnym i zdobył srebrny medal w sztafecie na mistrzostwach Europy w Iżewsku w 1999 roku. Na rozgrywanych cztery lata później mistrzostwach Europy w Forni Avoltri zdobył kolejne srebro w sztafecie. Brał też udział w mistrzostwach Europy w Novym Měscie w 2008 roku, gdzie zwyciężył w biegu pościgowym i sztafecie.

</doc>
<doc id="1614024" url="https://pl.wikipedia.org/wiki?curid=1614024" title="Porwanie Baltazara Gąbki (serial animowany)">
Porwanie Baltazara Gąbki (serial animowany)

Porwanie Baltazara Gąbki – polski kolorowy serial animowany, zrealizowany w latach 1969–1970 na podstawie książki autorstwa Stanisława Pagaczewskiego pod tytułem "Porwanie Baltazara Gąbki" (1965). Każdy odcinek trwa około 6 minut.
Opis fabuły.
Słynny badacz, a także autor wielu rozpraw naukowych z biologii, Baltazar Gąbka wyrusza do Krainy Deszczowców w celu obserwacji obyczajów żab latających oraz zebrania nowych informacji do swojej pracy. Jego długa nieobecność w ojczyźnie niepokoi księcia Kraka, który rozkazuje zorganizować ekspedycję, mającą na celu sprowadzenie naukowca do kraju. Z Krakowa na ratunek udaje się ekspedycja, w której skład wchodzą Smok Wawelski oraz Bartolini Bartłomiej herbu Zielona Pietruszka (nadworny kucharz). Wyruszają do Krainy Deszczowców samochodem-amfibią. Ich tropem podąża szpieg z Krainy Deszczowców, Don Pedro de Pommidore.
Dodatkowe informacje.
Odcinek „Smok – Expedition” został wydany w wersji zrekonstruowanej cyfrowo w 2013 roku wyłącznie na DVD w Klasyce Polskiej Bajki pt. „Porwanie Baltazara Gąbki i inne bajki” z dystrybutorem DMMS Media Distribution wraz z odcinkami: z serialu „Wyprawa profesora Gąbki” („Pierwszy myping” i „W nasturcji”), z serialu „Reksio” („Reksio i koguty”), z serialu „Podróże kapitana Klipera” („Na lodzie”) oraz z serialu „Przygody Myszki” („Myszka i mucha”).

</doc>
<doc id="1614026" url="https://pl.wikipedia.org/wiki?curid=1614026" title="Kiyoshi Tanabe">
Kiyoshi Tanabe

 – japoński bokser kategorii koguciej i muszej, brązowy medalista letnich igrzysk olimpijskich w Rzymie w kategorii muszej. W 1962 roku na igrzyskach azjatyckich w Dżakarcie zdobył złoty medal w kategorii koguciej.
Kariera zawodowa.
W 1965 roku przeszedł na zawodowstwo W lutym 1967 stanął do walki o wakujący tytuł mistrza świata kategorii muszej z Horacio Enrique Accavallo wygrywając przez TKO 6 rundzie. W lipcu 1967 roku stanął do walki o tytuł mistrza świata. Podczas walki odkleiła mu się siatkówka w prawym oku. Mimo operacji 3 lata później stracił wzrok w oku.
Linki zewnętrzne.
Kiyoshi Tanabe na boxrec.com

</doc>
<doc id="1614027" url="https://pl.wikipedia.org/wiki?curid=1614027" title="Sandro Lopopolo">
Sandro Lopopolo

Sandro Lopopolo (ur. 18 grudnia 1939 w Mediolanie, zm. 26 kwietnia 2014 w Mediolanie) – włoski bokser kategorii lekkiej. Były mistrz świata federacji WBC i WBA
Igrzyska olimpijskie.
W 1960 podczas letnich igrzysk olimpijskich w Rzymie zdobył srebrny medal w kategorii lekkiej (przegrał w finale z Polakiem Kazimierzem Paździorem).
Kariera Zawodowa.
W 1961 został bokserem zawodowym. 29 kwietnia 1966 w walce o mistrzostwo świata organizacji WBC i WBA pokonał Carlosa Hernándeza z Wenezueli. Tytuł stracił po walce z Takeshim Fujim. Walkę przegrał w 2 rundzie przez techniczny nokaut).

</doc>
<doc id="1614028" url="https://pl.wikipedia.org/wiki?curid=1614028" title="Wyprawa profesora Gąbki">
Wyprawa profesora Gąbki

Wyprawa profesora Gąbki – polski kolorowy serial animowany wyprodukowany w latach 1978–1980. Jest adaptacją powieści Stanisława Pagaczewskiego pt. "Misja profesora Gąbki" (1975), a zarazem kontynuacją serialu "Porwanie Baltazara Gąbki" (1969-1970).
Opracowanie plastyczne: Zdzisław Kudła, Alfred Ledwig, Franciszek Pyter.
Obsada głosowa.
Źródło

</doc>
<doc id="1614029" url="https://pl.wikipedia.org/wiki?curid=1614029" title="Dzicza Góra (Rudawy Janowickie)">
Dzicza Góra (Rudawy Janowickie)

Dzicza Góra (niem. "Sauberg") – drugi po Skalniku pod względem wysokości (881 m n.p.m.) szczyt w Rudawach Janowickich.
Dzicza Góra wyrasta w głównym grzbiecie tego pasma pomiędzy Wołkiem na północnym wschodzie a Bielcem na południu. Na północny zachód od szczytu odchodzi długie ramię łączące się z Górami Strużnickimi, z kolei ramię odchodzące w kierunku wschodnim opada ku Przełęczy Rędzińskiej, oddzielającej główny grzbiet Rudaw Janowickich od masywu Wielkiej Kopy.
Dzicza Góra ma złożoną budowę geologiczną, zachodnie zbocza zbudowane są z waryscyjskich granitów z żyłami aplitu, wierzchołek zbudowany jest z sylurskich fyllitów grafitowo-serycytowych i łupków łyszczykowych, wschodnie zbocza natomiast budują łupki kwarcowe, amfibolity i zieleńce. W przeszłości zbocza góry były eksploatowane górniczo, od strony Rędzin na wschodnim ramieniu, można znaleźć dawne wyrobiska i kamieniołomy.
Zbocza góry porasta las świerkowy nasadzony sztucznie w XIX w., jedynie miejscami można znaleźć pozostałości pierwotnego drzewostanu – domieszki buka. Wskutek pogarszającego się stanu sanitarnego lasu w XIX i XX w. drzewostan Dziczej Góry zaczął stopniowo zanikać, halizny powstawały nawet w najwyższych partiach góry. Niekorzystna sytuacja została powstrzymana dopiero w drugiej połowie XX w. dzięki racjonalnej gospodarce leśnej polegającej na sadzeniu drzew z odpowiednio dobranych nasion i zwalczaniu szkodników. Wylesienie górnych partii Dziczej Góry, które nie objęło jedynie samego szczytu, spowodowało, że jest ona dobrze rozpoznawalna z większej odległości – charakterystyczną cechą dla obserwatora jest "czupryna" w postaci kępy lasu świerkowego na szczycie.
Znajduje się na obszarze Rudawskiego Parku Krajobrazowego.
Szczyt Dziczej Góry jest niedostępny dla turystów, nie prowadzi do niego żadna ścieżka. Na zachodnim zboczu, ok. 50 m poniżej szczytu, górę trawersuje "Grzbietowa Ścieżka" łącząca Wołek ze Skalnikiem. Na ścieżce tej wytyczono niebieski szlak będący częścią międzynarodowego szlaku pieszego E3. Na północnym zboczu szlak niebieski łączy się ze szlakiem żółtym prowadzącym z Wielkiej Kopy w kierunku Wołka i dalej Janowic Wielkich. Dzięki wylesieniu szczytowych partii zbocza Dziczej Góry stanowią punkt widokowy, roztacza się stąd widok na wschodnią część Rudaw Janowickich i Sudety Środkowe.

</doc>
<doc id="1614032" url="https://pl.wikipedia.org/wiki?curid=1614032" title="Krajowa Agencja Poszanowania Energii">
Krajowa Agencja Poszanowania Energii

Krajowa Agencja Poszanowania Energii S.A. – agencja przygotowująca i realizująca zasady zrównoważonej polityki energetycznej Polski, prowadząca działania zmierzające do racjonalizacji gospodarki energetycznej przy zachowaniu zasad ochrony środowiska oraz poprzez inicjowanie przedsięwzięć proekologicznych związanych z wytwarzaniem, przesyłaniem i użyciem energii. Pełni funkcję krajowego partnera i konsultanta w sprawach zrównoważonej polityki energetycznej. Siedziba agencji znajduje się w Warszawie.
Podstawa prawna.
Krajowa Agencja Poszanowania Energii S.A. powstała w wyniku uchwały Sejmu RP oraz decyzji Rządu RP, w rezultacie porozumienia akcjonariuszy realizujących politykę społeczno-ekonomiczną państwa. Agencja działa na zasadach rynkowych, realizując również zadania o charakterze publicznym.
Krajowa Agencja Poszanowania Energii S.A. wykonuje swoje funkcje w oparciu o podstawy prawne
Realizacja celów programowych.
Krajowa Agencja Poszanowania Energii S.A. realizuje swoje cele statuowe poprzez:

</doc>
<doc id="1614033" url="https://pl.wikipedia.org/wiki?curid=1614033" title="Tord Wiksten">
Tord Wiksten

Tord Erik Wiksten (ur. 30 czerwca 1971 w Byske) – szwedzki biathlonista, brązowy medalista olimpijski.
Kariera.
Pierwszy sukces w karierze osiągnął w 1990 roku zdobywając na mistrzostwach świata juniorów w Sodankylä złoty medal w sprincie. Na rozgrywanych rok później mistrzostwach świata juniorów w Galyatető w tej samej konkurencji był trzeci. W Pucharze Świata zadebiutował 7 marca 1991 roku w Oslo, zajmując 44. miejsce w biegu indywidualnym. Pierwsze punkty zdobył 25 stycznia 1992 roku w Anterselvie, zajmując 17. miejsce w sprincie. Na podium zawodów tego cyklu jedyny raz stanął 4 stycznia 2001 roku w Oberhofie, kończąc sprint na drugiej pozycji. W zawodach tych rozdzielił Francuza Raphaëla Poirée i Niemca Carstena Heymanna. Najlepsze wyniki osiągnął w sezonie 2000/2001, kiedy zajął 40. miejsce w klasyfikacji generalnej.
W 1992 roku wspólnie z Ulfem Johanssonem, Leifem Anderssonem i Mikaelem Löfgrenem wywalczył brązowy medal w sztafecie podczas igrzysk olimpijskich w Albertville. Zajął tam także 48. miejsce w sprincie. Na rozgrywanych dwa lata później igrzyskach olimpijskich w Lillehammer był dziesiąty w sztafecie. Brał też udział w igrzyskach w Salt Lake City w 2002 roku, zajmując 55. miejsce w biegu indywidualnym, 78. w sprincie i 14. w sztafecie. Był też między innymi szósty w sztafecie podczas mistrzostw świata w Borowcu w 1993 roku. Jego najlepszym indywidualnym wynikiem w zawodach tego cyklu było 24. miejsce w sprincie na mistrzostwach świata w Oslo/Lahti w 2000 roku.

</doc>
<doc id="1614046" url="https://pl.wikipedia.org/wiki?curid=1614046" title="Wielka Kopa (Sudety)">
Wielka Kopa (Sudety)

Wielka Kopa (niem. "Scharlachberg", krótko po wojnie "Szarlach", "Wielka Góra") – czwarty po Skalniku, Dziczej Górze i Wołku pod względem wysokości (871 m n.p.m.) i najwyższy we wschodniej części szczyt Rudawach Janowickich.
Opis.
Wielka Kopa położona jest we wschodniej części Rudaw Janowickich, na wschód od głównego grzbietu. Stanowi zwornik z którego rozchodzą się promieniście w kilku kierunkach długie ramiona zwieńczone wierzchołkami. Tworzą one wraz ze szczytem Masyw Wielkiej Kopy. Ku północnemu zachodowi odchodzi grzbiet, który poprzez Stróżnik i Przełęcz Rędzińską łączy się z głównym grzbiet Rudaw Janowickich w masywie Dziczej Góry. Ku północy odchodzą krótkie grzbieciki oddzielone dopływami Mienicy i kończące się nad Wieściszowicami. Ku północnemu wschodowi odchodzi najdłuższy grzbiet, w którym znajdują się Mnichy, Sowia Górka i zakończone Ostrą nad Bobrem w Marciszowie. Ku wschodowi poprzez szerokie siodło łączy się z Górami Lisimi w Kotlinie Kamiennogórskiej (Kotlinie Marciszowskiej). Wreszcie ku południowi odchodzi grzbiet z Czubatą, Szubieniczną i zakończony Kozimi Górkami nad Pisarzowicami.
Przed 1945 r. na szczycie znajdowała się 15-metrowa drewniana wieża widokowa. Obecnie nie pozostał po niej żaden ślad, a szczyt jest prawie całkiem zarośnięty. Aktualnie planuje się budowę nowej wieży.
Budowa geologiczna.
Masyw Wielkiej Kopy zbudowany jest ze skał metamorficznych wschodniej osłony granitu karkonoskiego. Są to łupki serycytowo-chlorytowo-kwarcowe, łupki kwarcowo-albitowo-chlorytowe, amfibolity i łupki amfibolitowe powstałe w dolnym paleozoiku. Tworzą one szereg skałek i urwisk na szczycie i zboczach. U wschodnich i południowych podnóży na skałach metamorficznych zalegają dolnokarbońskie skały osadowe, należące do zachodniego skrzydła niecki śródsudeckiej: zlepieńce i piaskowce.
Ochrona przyrody.
Wzniesienie położone jest na obszarze Rudawskiego Parku Krajobrazowego.
Szlaki turystyczne.
Przez szczyt Wielkiej Kopy prowadzą dwa szlaki turystyczne: 

</doc>
<doc id="1614047" url="https://pl.wikipedia.org/wiki?curid=1614047" title="Rezerwat przyrody Miedzno">
Rezerwat przyrody Miedzno

Rezerwat przyrody Miedzno – rezerwat faunistyczny (ornitologiczny) w województwie kujawsko-pomorskim, utworzony w 1968 r., wchodzący w skład Wdeckiego Parku Krajobrazowego. Stanowi środowisko wylęgu ptactwa wodnego i błotnego. Znajduje się w gminie Osie w powiecie świeckim, na północ od miejscowości Miedzno. Położony na terenie leśnictwa Orli Dwór, obręb leśny Osie. Zajmuje powierzchnię 88,52 ha (akt powołujący podawał 86,01 ha).
Położenie.
Rezerwat położony jest w dolinie rzeki Sobińska Struga (zwanej też Sobiną) z wodami przepływowego jeziora Miedzno o zmiennym poziomie przecinającej kompleks leśny z północy na południe zatorfioną rynną szerokości od kilkudziesięciu do kilkuset metrów, a otoczenie rezerwatu stanowią lasy głównego kompleksu leśnego.
Charakterystyka.
Na obszar rezerwatu składa się:
Rezerwat utworzono na podstawie Zarządzenia Ministra Leśnictwa i Przemysłu Drzewnego z 4 listopada 1968 r. (M.P. nr 49, poz. 340 z 1968 r.) w celu zachowania miejsc lęgowych i żerowisk ptaków błotnych i wodnych. Rezerwat powstał w celu objęcia ochroną bogatych stanowisk, zarówno pod względem składu gatunkowego jak i liczebności poszczególnych populacji ptactwa wodnego i błotnego.
Przyroda.
W rezerwacie bytują m.in.: żurawie, łabędzie, kaczki, bocian czarny oraz rzadkie gatunki ptaków drapieżnych, jak np. bielik. Spośród chronionych gatunków ptaków zaobserwować można także m.in. brodźca samotnego, potrzosa, strumieniówkę, kobuza, rybołowa.
Spośród roślin chronionych i rzadkich występują m.in. skrzyp olbrzymi, storczyk krwisty, bobrek trójlistkowy. W 2010 odnaleziono tu stanowisko wyblinu jednolistnego, które jest jedynym znanym w północno-zachodniej Polsce, na którym roślina ta obecnie występuje. Populacja składała się z piętnastu owocujących osobników, rosnących na powierzchni około 200 m². Stanowisko nie jest zagrożone.
Obszar rezerwatu podlega ochronie czynnej.

</doc>
<doc id="1614050" url="https://pl.wikipedia.org/wiki?curid=1614050" title="Człowiek, który zabił Liberty Valance’a">
Człowiek, który zabił Liberty Valance’a

Człowiek, który zabił Liberty Valance’a ("The Man Who Shot Liberty Valance") – amerykański western filmowy z 1962 roku w reżyserii Johna Forda na podstawie opowiadania Dorothy M. Johnson.
Fabuła.
Do małego miasteczka przybywa senator Ransom Stoddard. Celem wizyty jest pogrzeb ranczera Tom Doniphona. Wywołuje to wielkie zdziwienie, ponieważ Tom nie miał przyjaciół. Ransom opowiada pewną historię sprzed wielu lat. Wtedy miasteczko terroryzował Liberty Valance - sadystyczny bandyta. Ransom –wówczas młody prawnik – postanowił się z nim rozprawić. Pomógł mu Tom Doniphon, który bezskutecznie próbował nauczyć Stoddarda posługiwania się bronią. Pewnej nocy Ransom musiał zmierzyć się z Libertym. Stoddard strzelił i wydawało się, że zabił Valance’a, lecz w istocie zabójcą bandyty był Doniphon.

</doc>
<doc id="1614052" url="https://pl.wikipedia.org/wiki?curid=1614052" title="Richard Riordan">
Richard Riordan

Richard J. Riordan (ur. 1 maja 1930 roku) – amerykański polityk, burmistrz Los Angeles w latach 1993-2001.
Życiorys.
Amerykanin pochodzenia irlandzkiego, weteran wojny koreańskiej. Jest absolwentem filozofii na Princeton University, uzyskał tytuł doktora nauk prawnych na University of Michigan Law School. Przed objęciem stanowiska burmistrza odnosił sukcesy jako inwestor, zwłaszcza przedsięwzięcia typu venture. Pracował też we własnej kancelarii prawnej.
Burmistrz.
Riordan został pierwszym republikańskim burmistrzem Los Angeles w przeciągu 30 lat. Ważniejszymi osiągnięciami jego kadencji była budowa Czerwonej Linii metra (choć kontrowersje budziły przekroczenie budżetu budowy), włączenie lokalnych społeczności do zarządzania miastem, a także poprawa stanu szkół miejskich. Jako burmistrz pobierał tylko dolara rocznej pensji.
Po złożeniu stanowiska uczestniczył i przegrał w wyborach na gubernatora Kalifornii w 2002 roku.

</doc>
<doc id="1614053" url="https://pl.wikipedia.org/wiki?curid=1614053" title="Giorgi Bagaturow">
Giorgi Bagaturow

Giorgi Bagaturow (ur. 28 listopada 1964) – gruziński szachista, arcymistrz od 1999 roku.
Kariera szachowa.
W 1989 r. zwyciężył w mistrzostwach GSRR. Sukcesy międzynarodowe zaczął odnosić po rozpadzie Związku Radzieckiego. W 1992 r. zwyciężył w dwóch otwartych turniejach rozegranych w Ostrawie i Starym Mieście, w 1993 r. podzielił II m. (za Symbatem Lyputianem, wspólnie z Tigranem Nalbandjanem) w turnieju strefowym (eliminacji mistrzostw świata) w Protwinie, natomiast w 1994 r. podzielił I m. (wspólnie z Jiřím Štočkiem) w Brnie (turniej C) oraz wystąpił w turnieju międzystrefowym w Biel/Bienne, zajmując jedno z ostatnich miejsc.
Najlepszym okresem w jego karierze była druga połowa lat 90. XX wieku. W 1995 i 1999 r. zdobył złote medale indywidualnych mistrzostw Gruzji. W 1998 r. reprezentował swój kraj na szachowej olimpiadzie w Eliście, a rok później – na drużynowych mistrzostwach Europy w Batumi. W 1996 r. zwyciężył w Böblingen (wspólnie z Lwem Gutmanem, Klausem Bischoffem, Karenem Mowsesjanem i Rustemem Dautowem), w 1997 r. podzielił I m. w m (wspólnie z Aleksandrem Morozem i Stanisławem Sawczenko) oraz podzielił II m. w Schwäbisch Gmünd (za Siergiejem Kaliniczewem, wspólnie z Weresławem Eingornem, Alexandre Dgebuadze, Konstantinem Lernerem i Karlem-Heinzem Podzielnym), natomiast w 1999 r. podzielił II m. w Vlissingen (za Alberto Davidem, wspólnie z m.in. Rafaelem Waganjanem, Władimirem Bakłanem i Michaiłem Gurewiczem).
Sukcesy w kolejnych latach:
Najwyższy ranking w dotychczasowej karierze osiągnął 1 stycznia 1999 r., z wynikiem 2543 punktów zajmował wówczas 7. miejsce wśród gruzińskich szachistów.

</doc>
<doc id="1614056" url="https://pl.wikipedia.org/wiki?curid=1614056" title="Victims Family">
Victims Family

Victim's Family – amerykańska grupa muzyczna działająca w latach 1984-2002. Założona w Santa Rosa w Kalifornii przez basistę Larry'ego Boothroyda, gitarzystę i wokalistę Ralpha Spighta oraz perkusistę Devona VrMeera. Ich brzmienie trudno zakwalifikować do określonego gatunku – łączy w sobie hardcore punk, heavy metal, jazz, funk, hard rock, noise i in. Byli ważnym przedstawicielem sceny HC/punk w San Francisco. Wpływ ich muzyki słychać u innych czołowych przedstawicieli rocka alternatywnego, bo grali i utrzymywali kontakty z m.in. Primus, Nomeansno, Mr Bungle, Jello Biafra.

</doc>
<doc id="1614057" url="https://pl.wikipedia.org/wiki?curid=1614057" title="Sidney Atkinson">
Sidney Atkinson

Sidney James Montford „Sid” Atkinson (ur. 14 marca 1901 w Durbanie, zm. 31 sierpnia 1977 tamże) – południowoafrykański lekkoatleta płotkarz, mistrz i wicemistrz olimpijski.
Zaczął odnosić sukcesy w 1922, kiedy to przebiegł 110 metrów przez płotki w 15,2 s., a 400 metrów przez płotki w 56,5 s. Był również utalentowanym skoczkiem w dal. Na Igrzyskach Olimpijskich w 1924 w Paryżu w finale biegu na 110 metrów przez płotki Atkinson i Amerykanin Daniel Kinsey objęli prowadzenie po starcie i biegli równo do 8. płotka, na którym Atkinson uzyskał nieznaczną przewagę. Uderzył jednak stopą o ostatni płotek, co pozwoliło Kinseyowi odnieść zwycięstwo. Atkinson zdobył srebrny medal.
Na Igrzyskach Olimpijskich w 1928 w Amsterdamie Atkinson zdobył złoty medal na 110 metrów przez płotki przed ówczesnym rekordzistą świata Amerykaninem Steve Andersonem. Startował na tych Igrzyskach także w biegu na 100 metrów, ale odpadł w ćwierćfinale.
Rekordy życiowe.
źródło:

</doc>
<doc id="1614059" url="https://pl.wikipedia.org/wiki?curid=1614059" title="Engagement (film)">
Engagement (film)

Engagement – polski film psychologiczny z 1984 roku.
Fabuła.
Elegancka willa. Przed domem pojawia się starsza pani Ewka, która ma być gosposią. Wita ją Krysia - kobieta podająca się za gosposię dochodzącą. Opowiada jej o zwyczajach panujących w domu, w zamian poznaje życiorys nowej gospodyni – m.in. fakt, że porwała dziecko swoich pracodawców. Opowiadają one o swoim życiu, lękach i obsesjach.

</doc>
<doc id="1614061" url="https://pl.wikipedia.org/wiki?curid=1614061" title="Nativ HaShayara">
Nativ HaShayara



</doc>
<doc id="1614063" url="https://pl.wikipedia.org/wiki?curid=1614063" title="Hafefobia">
Hafefobia

Hafefobia (łac. "haphephobia") – jedna z rzadszych fobii specyficznych; chorobliwy lęk przed dotknięciem. Odnosi się do sytuacji, w której ktoś dotyka daną osobę, jak i do sytuacji, kiedy ta osoba czegoś lub kogoś dotyka. Lęk może mieć podłoże społeczne, ale może również być związany z seksualnością lub obawą przed zabrudzeniem się. 
Znany także jako afefobia, hafofobia, hapnofobia, haptefobia, haptofobia oraz tiksofobia.

</doc>
<doc id="1614070" url="https://pl.wikipedia.org/wiki?curid=1614070" title="Stan oblężenia (film 1998)">
Stan oblężenia (film 1998)

Stan oblężenia – amerykański thriller z 1998 r. w reżyserii Edwarda Zwicka.
Fabuła.
Na Bliskim Wschodzie amerykański tajni agenci schwytali szejka Bin Talala podejrzewanego o finansowanie terrorystów. W Nowym Jorku dochodzi do ataków terrorystycznych dokonywanych przez islamskich fundamentalistów. Sprawą zajmuje się agent specjalny FBI Anthony Hubbard. Kiedy rozpracowuje sprawę fałszywych zamachów bombowych, w Brooklynie wybucha autobus. Do grupy Hubbarda zostaje dołączona agentka Agencji Bezpieczeństwa Narodowego Elise Kraft. Mimo pewnych sukcesów, na ulicach panuje chaos. Prezydent ogłasza w mieście stan wyjątkowy. Do akcji wkracza wojsko pod wodzą generała Devereaux. Wtedy dojdzie do ostatecznej konfrontacji.
Nagrody i nominacje.
Złota Malina 1998

</doc>
<doc id="1614071" url="https://pl.wikipedia.org/wiki?curid=1614071" title="Ajlurofobia">
Ajlurofobia



</doc>
<doc id="1614072" url="https://pl.wikipedia.org/wiki?curid=1614072" title="Henrik Knudsen">
Henrik Knudsen

Henrik Knudsen (ur. 6 marca 1982 w Haderslev) – duński piłkarz ręczny, środkowy rozgrywający, reprezentant Danii. Zawodnik Mieszkowa Brześć.
Występował w klubach KIF Kolding, Bjerringbro HF, Kroppskultur i IFK Ystad HK. Do Vive przyszedł z niemieckiego TV Emsdetten. Z kieleckim klubem podpisał kontrakt obowiązujący do czerwca 2010 r. W polskiej ekstraklasie zadebiutował 7 grudnia 2008 r. w meczu Vive Kielce – Wisła Płock wygranym przez gospodarzy 30:27, w którym rzucił 3 bramki. Po sezonie 2010/2011 przeniósł się do beniaminka Bundesligi Bergischer HC. Z powodu upadłości niemieckiego klubu związał się dwuletnim kontraktem z białoruskim BHK Brześć.
Ma 183 cm wzrostu i waży 87 kg.

</doc>
<doc id="1614078" url="https://pl.wikipedia.org/wiki?curid=1614078" title="Nawiedzony dom (film 1963)">
Nawiedzony dom (film 1963)

Nawiedzony dom – amerykański horror z 1963 roku na podstawie powieści Shirley Jackson.
W 1999 roku powstał remake filmu: "Nawiedzony".
Fabuła.
W opuszczonej posiadłości w Nowej Anglii dr John Markway prowadzi swoje eksperymenty nad zjawiskami paranormalnymi. Pozyskuje do nich dwie kobiety: Eleanorę i Theodorę. Z posiadłością związana jest legenda, według której właściciel tyran doprowadził do śmierci dwóch żon i skazał na samotność swoją córkę, której towarzyszka zginęła spadając ze schodów. Rezydencja w nieoczekiwanym momencie ożywa i od tego momentu dzieją się dziwne rzeczy...
Nagrody i nominacje.
Złote Globy 1963

</doc>
<doc id="1614079" url="https://pl.wikipedia.org/wiki?curid=1614079" title="Per Stig Møller">
Per Stig Møller

Per Stig Møller (ur. 27 sierpnia 1942 we Frederiksbergu) – duński polityk, wieloletni deputowany, minister środowiska w latach 1990–1993, minister spraw zagranicznych od 2001 do 2010, następnie do 2011 minister kultury. Przewodniczący Konserwatywnej Partii Ludowej w latach 1997–1998.
Życiorys.
Wykształcenie i działalność zawodowa.
Syn Poula Møllera, byłego ministra finansów, i Lis Møller, dziennikarki. Oboje rodzice byli członkami parlamentu. Per Stig Møller w 1967 ukończył literaturę porównawczą na Uniwersytecie Kopenhaskim. W 1973 uzyskał doktorat z literatury.
W latach 1973–1974 był redaktorem działu kultury w Danmarks Radio. Od 1974 do 1975 wykładał na paryskiej Sorbonie. Następnie powrócił do pracy w państwowym radiu. W latach 1976–1979 zajmował stanowisko wicedyrektora działu kultury i społeczeństwa, w latach 1979–1984 był menedżerem programowym, w okresie 1985–1987 wiceprzewodniczącym i przewodniczącym rady nadzorczej radia. Poza tym, od 1969 do 1972, był komentatorem w duńskim dzienniku "Berlingske Tidende".
Działalność polityczna.
Per Stig Møller w 1984 wszedł po raz pierwszy w skład Folketingetu (duńskiego parlamentu) z ramienia Konserwatywnej Partii Ludowej. Od tego czasu skutecznie ubiegał się o reelekcję w każdych kolejnych wyborach do 2011 włącznie. W latach 1987–1990, 1994–1996 oraz 1998–2001 był członkiem Rady Europy. Od 18 grudnia 1990 do 25 stycznia 1993 zajmował stanowisko ministra środowiska w gabinecie premiera Poula Schlütera.
W parlamencie, od 1994 do 2001, był członkiem Komisji Polityki Zagranicznej, a od 1994 do 1996 stał na czele Komisji Polityki Bezpieczeństwa. W latach 1997–1998 pełnił funkcję przewodniczącego Konserwatywnej Partii Ludowej. Od 1998 do 2001 był rzecznikiem partii ds. polityki zagranicznej. 27 listopada 2001 objął stanowisko ministra spraw zagranicznych w gabinecie Andersa Fogh Rasmussena. Zachował je również w rządzie Larsa Løkke Rasmussena. 23 lutego 2010 został przez niego mianowany ministrem kultury. 8 marca objął również stanowisko ministra ds. kościelnych. Zajmował te stanowiska do 3 października 2011.

</doc>
<doc id="1614081" url="https://pl.wikipedia.org/wiki?curid=1614081" title="Ryż basmati">
Ryż basmati

Basmati, ryż basmati, ryż siewny indyjski ("Oryza sativa" L.) – kultywar ryżu długoziarnistego, o charakterystycznym aromacie, najpopularniejszy w Indiach i Pakistanie. Jego ziarna są dłuższe i cieńsze niż ziarna pozostałych odmian ryżu. Występuje na rynku w dwóch rodzajach: brązowy ryż basmati (pełnoziarnisty) oraz biały ryż basmati (obłuszczony brązowy ryż basmati). 
Zatwierdzone odmiany.
Odmiany indyjskie.
Basmati, P3 punjab, typ III uttar pradesh, hbc -19 safidon, 386 haryana, kasturi (Baran, Radżastan), basmati 198, basmati 217, basmati 370, bihar, kasturi, mahi suganda, pusa 1121.
Odmiany pakistańskie.
Basmati 370 (pak basmati), super basmati (best aroma), basmati pak (kernal), ryż basmati 386 lub 1121, basmati 385, basmati 515, basmati 2000 i basmati 198.
Nazewnictwo.
Uważany bywa za podgatunek ryżu ("Oryza sativa" L. subsp. "indica" Kato) lub (według nowszych ujęć taksonomicznych) za kultywar.

</doc>
<doc id="1614082" url="https://pl.wikipedia.org/wiki?curid=1614082" title="Fort Zachodni">
Fort Zachodni



</doc>
<doc id="1614083" url="https://pl.wikipedia.org/wiki?curid=1614083" title="Przeprowadzka (film 1972)">
Przeprowadzka (film 1972)

Przeprowadzka – polski film psychologiczny z 1972 roku.
Fabuła.
Inżynier Nowicki chce zerwać ze swoim dotychczasowym życiem. Nie robi tego po raz pierwszy. Zamawia meblowóz, ale do pojazdu wsiada z jedną walizką. Informuje swoich najbliższych o swej decyzji, demoluje mieszkanie i oddaje klucze żonie. W ostatniej chwili przed ciężarówką pojawia się ojciec i brat Nowickiego. Próbują zmusić go do zmiany decyzji, ale inżynier jest nieugięty. Pragnienie przeżycia prawdziwie męskiej przygody jest dla niego jednak ważniejsze.

</doc>
<doc id="1614085" url="https://pl.wikipedia.org/wiki?curid=1614085" title="Sp. Pl.">
Sp. Pl.



</doc>
<doc id="1614087" url="https://pl.wikipedia.org/wiki?curid=1614087" title="Dedeagats">
Dedeagats



</doc>
<doc id="1614088" url="https://pl.wikipedia.org/wiki?curid=1614088" title="Dedeağaç">
Dedeağaç



</doc>
<doc id="1614089" url="https://pl.wikipedia.org/wiki?curid=1614089" title="Dedeagac">
Dedeagac



</doc>
<doc id="1614093" url="https://pl.wikipedia.org/wiki?curid=1614093" title="Lene Espersen">
Lene Espersen

Lene Espersen (ur. 26 września 1965 w Hirtshals) – duńska polityk, minister sprawiedliwości w latach 2001–2008. Wicepremier i minister gospodarki w latach 2008–2010, następnie wicepremier i minister spraw zagranicznych. Przewodnicząca Konserwatywnej Partii Ludowej od 2008 do 2011.
Życiorys.
Lene Espersen urodziła się w 1965. Jej ojciec był właścicielem statku, a matka księgową. W latach 1984–1990 studiowała ekonomię na Uniwersytecie Aarhus.
W latach 1986–1988 była wiceprzewodniczącą Danmarks Konservative Studerende, konserwatywnej organizacji studenckiej. W okresie 1991–1994 pracowała jako analityk bankowy. W 1994 bez powodzenia brała udział w wyborach do Parlamentu Europejskiego. W 1994 po raz pierwszy dostała się do Folketingetu z ramienia Konserwatywnej Partii Ludowej, reelekcję uzyskiwała od tej pory w każdych kolejnych wyborach do 2011 włącznie.
27 listopada 2001 objęła stanowisko ministra sprawiedliwości w gabinecie premiera Andersa Fogh Rasmussena. 9 września 2008 została wybrana na przewodniczącą Konserwatywnej Partii Ludowej (zastępując Bendta Bendtsena). W związku z tym następnego dnia objęła funkcję wicepremiera oraz ministra gospodarki. Zachowała ją także w gabinecie premiera Larsa Løkke Rasmussena. 23 lutego 2010 została przez niego mianowana na stanowisko wicepremiera i ministra spraw zagranicznych. 13 stycznia 2011 odeszła z funkcji wicepremiera i przewodniczącej partii, a 3 października 2011 zakończyła urzędowanie na stanowisku ministerialnym.
Odznaczona Komandorią I klasy Orderu Danebroga.

</doc>
<doc id="1614094" url="https://pl.wikipedia.org/wiki?curid=1614094" title="Krzemień jurajski">
Krzemień jurajski



</doc>
<doc id="1614095" url="https://pl.wikipedia.org/wiki?curid=1614095" title="Park im. Miasta Roth w Raciborzu">
Park im. Miasta Roth w Raciborzu

Park im. Miasta Roth (zwany także parkiem łabędziowym, dawniej "Eichendorffpark" od nazwiska poety Josepha von Eichendorffa) – park w Raciborzu, położony w dzielnicy Nowe Zagrody pomiędzy ulicami Opawską, Bema i Kochanowskiego, na terenie dawnego cmentarza katolicko-ewangelickiego. Nazwa parku została nadana ku czci miasta Roth w Bawarii, z którym Racibórz ma podpisaną umowę partnerską.
Charakterystyka.
Na terenie parku znajduje się staw o powierzchni około 10 000 m², na którym znajduje się zadrzewiona wysepka. Park ma rozbudowaną sieć ścieżek spacerowych oraz ogrodzony plac zabaw dla dzieci, nie ma jednak oświetlenia. W parku znajdują się cztery pomniki przyrody objęte ochroną prawną: bluszcz pospolity, cypryśnik błotny, grab pospolity oraz jesion wyniosły. Staw zasilany jest ze sztucznego strumienia, a także fontanny, o trzech dyszach, z których woda tryska pod ciśnieniem na wysokość 12 metrów. Przy stawie znajduje się również zabytkowy, odremontowany budynek szaletu, którego dach stanowi taras widokowy.
Na zachód od stawu znajdują się pozostałości po pomniku ku czci poległych w czasie I wojny światowej z 1926 roku, a mianowicie boczne balustrady z ławkami.
Historia.
W części zachodniej parku znajdował się dawny cmentarz katolicko-ewangelicki, który istniał od 1807 roku do lat 50. XX wieku. 13 września 1925 roku podczas I Górnośląskiej Olimpiady, która odbywała się w Raciborzu, pochód zmierzający na nowe kąpielisko miejskie zatrzymał się na cmentarzu, gdzie przy pomniku poległych podczas I wojny światowej oraz wojny francusko-pruskiej uczczono pamięć zmarłych.
Przed wojną istniał również park, zwany Parkiem Eichendorffa (niem. "Eichendorffpark"), który przylegał do cmentarza. W 1914 roku władze miasta wykupiły od rodziny Zender nieużytki, które znajdowały się obok szpitala miejskiego przy ul. Bema i cmentarza katolicka-ewangelickiego przy ul. Opawskiej. W 1920 roku Sußmann, architekt terenów zielonych z Jeleniej Góry miał za zadanie opracować plan parku, który miał powstać na wykupionych terenach. Na jego planach w centralnej części parku miał się znaleźć staw o powierzchni około jednego hektara, wokół którego poprowadzono alejki wśród drzew. Staw nazwano "stawem gondolowym" (niem. "Gondelteich"). Służył on w lecie mieszkańcom do przejażdżek łodziami, a w zimie jako lodowisko. Łodzie znajdowały się przy pomoście od strony ul. Bema. Obok pomostu znajdował się drewniany domek, w którym była piwiarnia oraz kwiaciarnia. Po wojnie w tym domku mieścił się oddział Polskiego Towarzystwa Turystyczno-Krajoznawczego. Staw zasilały w wodę cztery studnie artezyjskie, tzw. "łaźnie Keila" przy ul. Warszawskiej. Oprócz tego przy stawie wybudowano murowany budynek, w którym znajdowała się piwiarnia i publiczna toaleta, z której zanieczyszczenia były przepompowywane do miejskiej sieci kanalizacyjnej, a nie do stawu. Budynek posiadał także taras, na którym znajdowały się stoliki oraz specjalne miejsce dla orkiestry dętej, która miała zwyczaj grać tam w niedzielne popołudnie. W 1926 roku nieopodal stawu, na zachód od niego wzniesiono pomnik poległych w czasie I wojny światowej. W latach 20. XX wieku park był ulubionym miejscem wypoczynku i sportu mieszkańców miasta; w zimie urządzano tam lodowisko, na którym w latach 30. odbyły się mistrzostwa Niemiec w łyżwiarstwie figurowym.
Po likwidacji cmentarza w latach 50. XX wieku rozebrano kaplicę cmentarną i nagrobki i do dziś zachowało się ich tylko kilka. Przy starym szpitalu znajduje się rzeźba nagrobna wykonana z białego marmuru, przedstawiająca kobietę w luźnej sukni ze spuszczoną głową, którą wspiera jej dłoń oparta na nieobrobionym kamieniu. Rzeźba znajduje się na czworobocznym cokole, a stworzył ją R. Felderhoff. Rzeźba była elementem nagrobka Ludwika Reinersa, który zmarł w 1915 roku. W czasie kiedy cmentarz zamieniano na park, Kazimierz Świtliński, ówczesny szef zieleni miejskiej postarał się, aby ścieżki spacerowe biegły starymi alejkami cmentarnymi, a nie po grobach. Architekt Sußmann w swoich planach zakładał również przekształcenie cmentarza w park i połączenie go z parkiem Eichendorffa. Po wojnie przy stawie znajdowała się restauracja Rybaczówka.

</doc>
<doc id="1614096" url="https://pl.wikipedia.org/wiki?curid=1614096" title="Jakość energii elektrycznej">
Jakość energii elektrycznej

Jakość energii elektrycznej (parametry jakości energii elektrycznej) – grupa wielkości charakteryzujących napięcie zasilające, których zapewnienie jest warunkiem poprawnej pracy zasilanych urządzeń elektrycznych.
Definicja.
Do tej pory ani w Polsce ani na świecie nie sprecyzowano ścisłej definicji tego terminu. Najbardziej trafna definicja została zaproponowana przez Advisory Committee on Electromagnetic Compatibility (ACEC) IEC. Brzmi ona następująco:
Jakość energii elektrycznej - "to zbiór parametrów opisujących właściwości procesu dostarczania energii do użytkownika w normalnych warunkach pracy, określających ciągłość zasilania (długie i krótkie przerwy w zasilaniu) oraz charakteryzujących napięcie zasilania (wartość, niesymetrię, częstotliwość, kształt przebiegu czasowego)."
Podstawa prawna.
Określenie obowiązujących parametrów jakościowych energii elektrycznej dostarczanej odbiorcom w poszczególnych grupach przyłączeniowych nastąpiło w Rozporządzeniu Ministra Gospodarki i Pracy z dnia 20 grudnia 2004 r. w sprawie szczegółowych warunków przyłączenia podmiotów do sieci elektroenergetycznych, ruchu i eksploatacji tych sieci ().
Doprecyzowanie parametrów nastąpiło w Rozporządzeniu Ministra Gospodarki z dnia 4 maja 2007 r. w sprawie szczegółowych warunków funkcjonowania systemu elektroenergetycznego.
Nazewnictwo oraz parametry zjawisk określających jakość energii elektrycznej definiuje Polska Norma PN-EN 50160:1998 „Parametry napięcia zasilającego w publicznych sieciach rozdzielczych”, stanowiąca implementację Normy Europejskiej EN 50160:1994.
Norma PN-EN 50160 określa główne parametry napięcia w złączu elektroenergetycznym sieci rozdzielczych niskiego napięcia (nn) i średniego napięcia (SN) w normalnych warunkach pracy tych sieci. Dla celów tej normy, jako niskie napięcie przy dostarczaniu energii przyjmuje się takie, którego górna granica skutecznej wartości znamionowej wynosi 1 kV, w przypadku średniego napięcia wartość ta zawarta jest w przedziale od 1 kV do 35 kV. Postanowień tej normy nie można stosować do napięć 110 kV. 
Odnośnie do sieci o napięciach znamionowych 110 kV i wyższych, zastosowanie "Rozporządzenie Ministra Gospodarki i Pracy z dnia 28 grudnia 2004" r. w sprawie szczególnych warunków przyłączenia podmiotów do sieci elektroenergetycznych, zwane "rozporządzeniem przyłączeniowym".
Właściwości energii elektrycznej.
Energia elektryczna jest tą formą energii, która jest szczególnie uniwersalna i adaptowalna. Jest ona użytkowana w wyniku przekształcenia w szereg innych form energii, takich jak ciepło, światło, energię mechaniczną oraz wiele elektromagnetycznych, elektronicznych, akustycznych i widzialnych form, które stanowią podstawę nowoczesnej telekomunikacji, technologii informatycznej oraz rozrywki.
Energia elektryczna w formie dostarczanej odbiorcom ma kilka zmiennych parametrów, które określają jej użyteczność. Z punktu widzenia jej użytkowania pożądane jest, aby napięcie zasilające zmieniało się ze stałą częstotliwością, miało sinusoidalny kształt przebiegu czasowego i stałą wartość. W praktyce istnieje wiele czynników, powodujących odstępstwa od tak określonych wskaźników. W odróżnieniu od normalnych wyrobów, sposób wykorzystania energii elektrycznej jest jednym z głównych czynników, powodujących zmianę jej charakterystycznych parametrów.
Przepływ energii do urządzeń odbiorców powoduje występowanie prądów elektrycznych, które są mniej lub bardziej proporcjonalne do wielkości mocy przez nich pobieranej. Prądy te, płynąc w przewodach sieci zasilającej, wywołują spadki napięcia. W dowolnej chwili wartość napięcia zasilającego indywidualnego odbiorcę jest funkcją całkowitego spadku napięcia na wszystkich elementach składowych zasilającej go sieci i jest ona zdeterminowana zarówno przez zapotrzebowanie indywidualnego odbiorcy, jak i równoczesne zapotrzebowanie innych odbiorców. Ponieważ zapotrzebowanie każdego odbiorcy ciągle się zmienia, a ponadto istnieje zmiana stopnia jednoczesności między zapotrzebowaniami wielu odbiorców, napięcie zasilające również podlega zmianom. Z tego powodu w normach jakościowych parametry napięcia potraktowane są w kategoriach statystycznych lub probabilistycznych. Z ekonomicznego punktu widzenia odbiorcy korzystne jest, aby normy dotyczące warunków zasilania odnosiła się raczej do normalnych, oczekiwanych warunków niż do rzadkich przypadków, takich jak wyjątkowy stopień jednoczesności zapotrzebowania na moc wielu urządzeń lub wielu odbiorców.
Wpływ jakości energii na pracę urządzeń.
Do podlegających kontroli parametrów jakości energii elektrycznej należą: częstotliwość, wartość, wahania i skoki napięcia, przerwy w zasilaniu, napięcia przejściowe (pojawiające się chwilowo podczas włączania i rozłączania elementów sieci przesyłowej), asymetria napięcia zasilającego, harmoniczne i interharmoniczne dla napięcia i prądu, napięcia sygnalizacyjne nałożone na napięcie zasilające i szybkie zmiany napięcia.
Niedotrzymanie określonych w przepisach zakresów wartości tych parametrów energii elektrycznej dostarczanej do odbiorców może powodować zakłócenia pracy odbiorników. Niejednokrotnie możliwe jest zaobserwowanie zjawisk fizycznych i chemicznych będących następstwem tych zakłóceń. Mogą to być m.in.
Niestabilna praca urządzeń elektrycznych i elektronicznych, zauważalna z powodu m.in. ich zwiększonej hałaśliwości, przegrzewania, nadmiernych drgań czy nieplanowych wyłączeń, jest źródłem strat wynikających z przedwczesnego ich zużycia oraz zakłóceń procesów, w których biorą one udział.
Przyczyny pogarszania jakości energii elektrycznej.
Zakłócenia jakości energii są powodowane przez wzajemne oddziaływanie systemu elektroenergetycznego i odbiorników energii. Najczęściej przyczyna leży po stronie odbiorników energii, chociaż możliwe jest także powodowanie zakłóceń przez urządzenia służące do dystrybucji energii, np. przepięcia łączeniowe lub przepięcia będące następstwem zjawisk atmosferycznych. 
Przyczyną leżącą pomiędzy siecią dystrybucji (po stronie dostawcy) a końcowymi odbiornikami energii może być również zła jakość instalacji elektrycznej w budynkach i pomieszczeniach – wadliwe złącza, nieodpowiednie bezpieczniki, przewody niedostosowane do przenoszonych prądów, itp.
Do powstawania stałych (nielosowych) zakłóceń jakości energii przyczynia się m.in. coraz większa liczba odbiorników nieliniowych (np. komputerów, przetwornic napięcia, oświetlenia energooszczędnego), stosowanie odbiorników nieliniowych dużej mocy (zgrzewarki, spawarki) lub odbiorników nie spełniających norm kompatybilności elektromagnetycznej. Nieliniowość odbiornika energii polega na nieliniowej zależności pobieranego prądu od chwilowej wartości napięcia. Powodem nieliniowości mogą być na przykład zasilacze impulsowe (powodujące wielokrotne skoki pobieranego prądu), a także tradycyjne zasilacze transformatorowe pobierające prąd dopiero po przekroczeniu progowej wartości napięcia chwilowego i przyczyniające się do powstawania zniekształceń harmonicznych, polegających w tym przypadku na "ścinaniu wierzchołków" sinusoidy.
Aktualny stan techniki znacząco wpływa na wzrost znaczenia jakości energii elektrycznej – z jednej strony wprowadza się do użytku coraz więcej urządzeń wymagających energii o wysokiej jakości, z drugiej strony odbiorniki te istotnie oddziałują na tę jakość.
Oprócz zakłóceń stałych, związanych z obciążeniem wprowadzanym przez prawidłowo działające odbiorniki energii, istotne (a często bardziej niebezpieczne w skutkach) są również zakłócenia losowe, związane z awariami części systemu dystrybucji energii, lokalnych instalacji elektrycznych lub odbiorników dużej mocy. Awarie te mogą mieć skutki nie tylko w części instalacji bezpośrednio objętej awarią, ale również dalej – gwałtowna zmiana pobieranej mocy przyczynia się bowiem do nagłych skoków napięcia, a także destabilizacji pracy elektrowni. Znane są przypadki poważnych awarii sieci energetycznej w wyniku nagłego wyłączenia telewizorów po zakończeniu popularnego programu, a także zaburzenia pracy sieci związane z jednoczesną aktywnością osób oglądających program o dużej oglądalności – przykładowo, włączeniem setek tysięcy czajników elektrycznych w przerwie transmitowanego meczu.
Zapewnienie odpowiedniej jakości energii elektrycznej stanowi przedmiot działań dystrybutorów energii, którzy są zobligowani do przestrzegania stosownych norm, a także odbiorców energii, którzy inwestują w systemy kondycjonowania energii.

</doc>
<doc id="1614100" url="https://pl.wikipedia.org/wiki?curid=1614100" title="Atletico Colegiales Asuncion">
Atletico Colegiales Asuncion



</doc>
<doc id="1614102" url="https://pl.wikipedia.org/wiki?curid=1614102" title="Reguła de Wahla">
Reguła de Wahla

Reguła de Wahla – reguła słowotwórcza opracowana przez językoznawcę Edgara de Wahla i zastosowana w stworzonym przezeń sztucznym języku occidental. Służy ona do tworzenia pewnych form gramatycznych od innych (np. rzeczowników od czasowników).
Reguła.
Bezokoliczniki czasowników w języku occidental mają najczęściej końcówkę -ar albo -er. Rdzeń otrzymuje się w następujący sposób:
Owe sześć wyjątków to:
oraz czasowniki utworzone z nich za pomocą przedrostków.
Jako że reguła składa się z trzech części, często określana jest jako "trzy reguły de Wahla".
Czasowniki tworzy się z rzeczowników i przymiotników, usuwając końcówki i otrzymując rdzeń. Po dodaniu -r albo -er otrzymuje się w większości przypadków bezokolicznik: "decora/t/ion, decora/t-, decora/r".
Zastosowanie.
Reguła ta została zastosowana w języku occidental. Po ewentualnej modyfikacji możliwe jest zastosowanie tej reguły do tworzenia nowych form wyrazowych zwłaszcza w językach romańskich lub w tych, które zapożyczają słownictwo z języków romańskich.

</doc>
<doc id="1614104" url="https://pl.wikipedia.org/wiki?curid=1614104" title="Cyberniok">
Cyberniok

Cyberniok (rzadziej też Cuberniok lub Koziniec) – szczyt w Beskidzie Śląskim o wysokości 731 (lub 735) m n.p.m.
Znajduje się w granicach administracyjnych Bielska-Białej, w dzielnicy Olszówka Górna.
Pod względem geograficznym leży w Paśmie Baraniej Góry, jednym z dwóch głównych grzbietów Beskidu Śląskiego, i (wraz z Szyndzielnią, Mokrym Groniem i Dębowcem) stanowi północne ramię Klimczoka.
Od północy sąsiaduje z Dębowcem, a od wschodu z Mokrym Groniem. Od położonej na południe Szyndzielni oddziela go przełęcz Dylówki (720 m n.p.m.). Od zachodu stok Cubernioka opada ku Dolinie Wapienicy.
Porośnięty jest lasami bukowymi z domieszką drzew iglastych – świerków i jodeł.
Znajduje się w granicach Parku Krajobrazowego Beskidu Śląskiego, a jego zachodnia część chroniona jest również w ramach zespołu przyrodniczo-krajobrazowego "Park Ekologiczny "Dolina Wapienicy"".
Przez szczyt Cybernioka przebiega zielony szlak turystyczny z Olszówki Górnej na Szyndzielnię, natomiast szlak czerwony z tejże Olszówki Górnej na Szyndzielnię biegnie jego wschodnimi stokami.

</doc>
<doc id="1614106" url="https://pl.wikipedia.org/wiki?curid=1614106" title="Talasoma">
Talasoma



</doc>
<doc id="1614107" url="https://pl.wikipedia.org/wiki?curid=1614107" title="Wilhelm Friedrich Ernst Bach">
Wilhelm Friedrich Ernst Bach

Wilhelm Friedrich Ernst Bach (ur. 24 maja 1759 w Bückeburgu, zm. 25 grudnia 1845 w Berlinie) – niemiecki kompozytor epoki klasycyzmu, wnuk Johanna Sebastiana Bacha.
Życiorys.
Wilhelm Friedrich Ernst Bach był synem Johanna Christopha Friedricha Bacha, kierownika zespołu muzycznego na dworze hrabiego Bückeburga, miasta, które wówczas było jednym z najbardziej tętniących życiem i stymulujących muzycznie oraz intelektualnie miast Europy. Nadwornym kaznodzieją hrabiego był Johann Gottfried Herder, pisarz, jeden z prekursorów romantyzmu w literaturze niemieckiej. Hrabina i hrabia zmarli kolejno po sobie w latach 1776 i 1777. W 1777 roku Johan Christoph Bach wyruszył wraz z synem w podróż do Hamburga, gdzie działał stryj Wilhelma, Carl Philipp Emanuel Bach. Udzielił on młodemu Wilhelmowi kilku lekcji muzyki.
Po pobycie w Hamburgu ojciec i syn udali się do Londynu, który stawał się jednym z centrów muzycznych Europy. Jednym z czołowych muzyków Londynu był kolejny ze stryjów Wilhelma, Johann Christian Bach. Zabrał on brata i siostrzeńca na kilka swoich znaczących koncertów, w tym na premierę swojego nowego oratorium. Wilhelm pozostał w Londynie, zaś jego ojciec powrócił do Bückeburga. Wilhelm studiował u Johanna Christiana Bacha przez trzy lata, po czym powrócił do Niemiec, gdzie w 1786 roku podjął pracę kapelmistrza w małym księstwie Minden, położonym niedaleko Bückeburga. W 1788 roku Fryderyk Wilhelm II Pruski usłyszał jego kantatę Westphalens Freude. Ponieważ wywarła ona na nim wrażenie, postanowił zatrudnić Wilhelma na stanowisku kapelmistrza u swojej żony, królowej Elżbiety Krystyny. Po śmierci królowej, Wilhelm pełnił nadal swe obowiązki u kolejnej królowej, Luizy (małżonki króla Fryderyka Wilhelma III). Odszedł ze służby w 1811 roku, spędzając resztę życia u boku żony.
Życie prywatne.
Wilhelm Friedrich Ernst był dwukrotnie żonaty; z pierwszą żoną miał dwie córki, a z drugą jedynego syna, który zmarł w dzieciństwie. Ponieważ żadna z córek nie wyszła za mąż, ta gałąź rodu Bachów wygasła.
Twórczość.
Muzyka Wilhelma Friedricha Ernsta Bacha jest jasna i pogodna, a często bardzo dowcipna, jak kantata Die Musikanten, napisana na baryton i instrumenty-zabawki, czy koncert na fortepian i sześć rąk, przewidziany dla mężczyzny siedzącego pomiędzy dwiema kobietami.

</doc>
<doc id="1614108" url="https://pl.wikipedia.org/wiki?curid=1614108" title="Tamar (Tasmania)">
Tamar (Tasmania)

Tamar – rzeka na Tasmanii, o długości 70 km. Tamar powstaje z połączenia rzek North Esk i South Esk w Launceston. Wpada do cieśniny Bassa w osadzie Low Head.

</doc>
<doc id="1614111" url="https://pl.wikipedia.org/wiki?curid=1614111" title="Neris Wilno">
Neris Wilno

Neris Wilno (lit. Atleto Futbolo Klubas Neris) – litewski klub piłkarski z siedzibą w Wilnie.
Historia.
Chronologia nazw: 
Klub założony został w 1966 roku pod nazwą "Neris". W 1991 roku klub przyjął nazwę "Lietuvos Makabi", a w następnym wrócił do nazwy "Neris".

</doc>
<doc id="1614112" url="https://pl.wikipedia.org/wiki?curid=1614112" title="Lietuvos Makabi Wilno">
Lietuvos Makabi Wilno



</doc>
<doc id="1614116" url="https://pl.wikipedia.org/wiki?curid=1614116" title="Dobór celowo-losowy">
Dobór celowo-losowy

Dobór celowo-losowy – połączenie dwóch metod, doboru losowego oraz doboru celowego. Jest to w praktyce najczęściej wybierana metoda. Jej popularność wynika z:

</doc>
<doc id="1614118" url="https://pl.wikipedia.org/wiki?curid=1614118" title="Frank Jensen">
Frank Jensen

Frank Jensen (ur. 28 maja 1961 w Ulstedzie) – duński polityk i samorządowiec, minister ds. badań w latach 1994–1996, minister sprawiedliwości w latach 1996–2001, parlamentarzysta, od 2010 do 2020 burmistrz Kopenhagi.
Życiorys.
W 1986 ukończył ekonomię na Uniwersytecie w Aalborgu, po czym podjął pracę na tej uczelni. Od końca lat 70. był aktywnym działaczem Danmarks Socialdemokratiske Ungdom, organizacji młodzieżowej Socialdemokraterne. Pełnił funkcję przewodniczącego tej organizacji w gminie Støvring i następnie w Jutlandii Północnej. Obejmował też funkcje w lokalnych władzach partii socjaldemokratycznej.
Od września 1987 do listopada 2007 zasiadał w Folketingecie. Od 27 września 1994 do 30 grudnia 1996 pełnił funkcję ministra ds. badań, a następnie do 27 listopada 2001 ministra sprawiedliwości w kolejnych gabinetach premiera Poula Nyrupa Rasmussena.
W kwietniu 2005 wziął udział w wyborze nowego lidera socjaldemokratów, gdy po porażce partii w wyborach parlamentarnych ze stanowiska zrezygnował Mogens Lykketoft. Przegrał jednak z Helle Thorning-Schmidt stosunkiem głosów 47% do 53%. W 2009 nominowany na urząd burmistrza Kopenhagi, stanowisko to objął 1 stycznia 2010. Powołany został też na wiceprzewodniczącego Socialdemokraterne. W październiku 2020 zrezygnował z urzędu burmistrza oraz funkcji partyjnej. Doszło do tego w związku z upublicznionymi przypadkami molestowania seksualnego z jego strony.

</doc>
<doc id="1614119" url="https://pl.wikipedia.org/wiki?curid=1614119" title="Włochy (gmina)">
Włochy (gmina)

Włochy (od 1939 "miasto Włochy") – dawna gmina wiejska istniejąca w latach 1930–1939 w woj. warszawskim. Siedzibą gminy była wieś Włochy (obecnie dzielnica Warszawy).
Gminę Włochy utworzono 15 kwietnia 1930 roku w powiecie warszawskim w woj. warszawskim z części obszaru gminy Skorosze (Włochy, Solipse, Wiktoryn i Marjanówka).
20 października 1933 gminę Włochy podzielono na 2 gromady: Włochy Stare i Włochy Nowe.
Jako "gmina wiejska" jednostka przestała istnieć z dniem 1 kwietnia 1939 roku po nadaniu jej praw miejskich i przekształceniu w gminę miejską. Równocześnie do nowo utworzonego miasta Włochy włączono :
Miasto Włochy zniesiono 15 maja 1951 roku po włączeniu do Warszawy.

</doc>
<doc id="1614120" url="https://pl.wikipedia.org/wiki?curid=1614120" title="Bożena Keff">
Bożena Keff



</doc>
<doc id="1614122" url="https://pl.wikipedia.org/wiki?curid=1614122" title="Juno Februata">
Juno Februata

Juno Februata (lub Februa, Februlis, Februta, Februalis) – rzymska bogini czystości i płodności. Była aspektem wielkiej bogini Junony (odpowiednik greckiej Hery). Szczególnie czczona w lutym, a zwłaszcza w drugiej połowie tego miesiąca. Przydomek Februata pochodzi od łacińskiego słowa "februa" oznaczającego oczyszczenie (jak pisał Owidiusz: "Ojcowie Rzymu nazywali oczyszczenie - "februa"").
Wydaje się, że była związana z Juno Luciną (aspekt Junony jako bogini położnic, wzroku i światła - pierwszego światła, które widzi noworodek przy narodzinach).
W źródłach nie spotykamy terminu święta ku czci Juno Februaty. Przez nieporozumienie powstałe w XIX wieku przypisano bogini święto wypadające 14 lutego (jako wigilię Luperkaliów). Stąd niektórzy zaczęli wywodzić genezę Walentynek od święta na jej cześć.

</doc>
<doc id="1614124" url="https://pl.wikipedia.org/wiki?curid=1614124" title="Zagóźdź (gmina)">
Zagóźdź (gmina)

Zagóźdź (pocz. "Zagość" lub "Zagoźdź") – dawna gmina wiejska istniejąca do 1939 roku w woj. warszawskim. Siedzibą gminy był Zagóźdź (obecnie część Warszawy).
W okresie międzywojennym gmina Zagóźdź należała do powiatu warszawskiego w woj. warszawskim.
1 stycznia 1925 roku z części obszaru gminy Zagóźdź powstała nowa gmina Falenica Letnisko:
9 grudnia 1933 do gminy Zagóźdź z gminy Wawer w tymże powiecie włączono następujące miejscowości: 
25 marca 1938 w gminie Zagóźdź utworzono gromadę Nowy Wawer z miejscowości Nowy Wawer, Gocławek i kolonii Zastów, wyłączonych z gromady Zastów w gminie Zagóźdź.
Gminę zniesiono 1 kwietnia 1939 roku, a jej obszar włączono:

</doc>
<doc id="1614137" url="https://pl.wikipedia.org/wiki?curid=1614137" title="Inkaras Kowno">
Inkaras Kowno

Inkaras Kowno (lit. Futbolo Klubas Inkaras) – nieistniejący litewski klub piłkarski z siedzibą w Kownie.
Historia.
Chronologia nazw: 
Klub założony został w 1937 roku pod nazwą "Inkaras". W 2003 roku został rozwiązany.
Osiągnięcia.
"Uwaga": w latach 1945-1990 rozgrywano mistrzostwa i puchar w ramach Litewskiej SRR

</doc>
<doc id="1614140" url="https://pl.wikipedia.org/wiki?curid=1614140" title="Clavariaceae">
Clavariaceae



</doc>
<doc id="1614142" url="https://pl.wikipedia.org/wiki?curid=1614142" title="József Dudás">
József Dudás

József Dudás (ur. 22 września 1912, zm. 29 stycznia 1957) – węgierski działacz polityczny.
W czasie powstania węgierskiego w 1956 roku przywódca Węgierskiego Narodowego Frontu Niepodległości (z nieformalnym organem prasowym "Magyar Szabadság" – "Węgierska Wolność"), a następnie Węgierskiego Komitetu Narodowego, który ogłosił neutralność Węgier.
Aresztowany i stracony w 1957 roku po powrocie do władzy Janosa Kadara.

</doc>
<doc id="1614143" url="https://pl.wikipedia.org/wiki?curid=1614143" title="Świbka błotna">
Świbka błotna

Świbka błotna ("Triglochin palustris" L.) – gatunek byliny należący do rodziny świbkowatych ("Juncaginaceae" Rich.). Występuje w strefie umiarkowanej i chłodnej półkuli północnej. W Polsce gatunek rodzimy, pospolity zarówno na niżu jak i pogórzu. 

</doc>
<doc id="1614145" url="https://pl.wikipedia.org/wiki?curid=1614145" title="Muzeum Kultury Ludowej w Kolbuszowej">
Muzeum Kultury Ludowej w Kolbuszowej

Muzeum Kultury Ludowej w Kolbuszowej – instytucja kultury województwa podkarpackiego, wpisana do Państwowego Rejestru Muzeów. Obiekt zlokalizowany jest głównie na obszarze Brzezówki – przysiółka wsi Domatków, a także na terenie Kolbuszowej i Kolbuszowej Górnej.
Historia.
Muzeum zostało otwarte dla zwiedzających w 1959. Na początku było placówką prowadzoną społecznie przez kolbuszowskie Towarzystwo Opieki nad Zabytkami Przyrody i Kultury, jako Muzeum Regionalne Lasowiaków. Po upaństwowieniu w 1971 statutowy obszar działania został określony zasięgiem zamieszkania dwóch grup etnograficznych – Lasowiaków i Rzeszowiaków; wkrótce też zmieniono nazwę na Muzeum Kultury Ludowej w Kolbuszowej. W 1978 otwarto najważniejszą ekspozycję Muzeum – Park Etnograficzny, który zlokalizowano głównie na obszarze pobliskiej miejscowości Brzezówka.
Charakterystyka.
Park Etnograficzny, skansen budownictwa ludowego, zlokalizowany jest na terenie trzech sąsiadujących ze sobą miejscowości: Brzezówki, Kolbuszowej oraz Kolbuszowej Górnej, położony nad rzeką Nil, wśród lasów, stawów i pól uprawnych – zajmuje powierzchnię niemal 30 hektarów z czego większość tego obszaru przynależy do miejscowości Brzezówka. Zgromadzono w nim ponad 80 mniejszych i większych obiektów architektury drewnianej oraz liczne sprzęty, narzędzia oraz inne przedmioty obrazujące życie codzienne wsi Lasowiaków i Rzeszowiaków z przełomu XIX i XX w. Do ciekawych obiektów należy okazały kościół pw. św. Marka Ewangelisty z Rzochowa, zespół wiatraków, młyn wodny, olejarnia, remiza strażacka z wystawą dawnego sprzętu pożarniczego, budynek szkoły i karczmy wiejskiej. Kulturę materialną i duchową Lasowiaków i Rzeszowiaków obrazują także urządzone w niektórych wnętrzach wystawy: wyrobów rękodzielniczych, o pracach gospodarskich, o zwyczajach i obrzędach.
Imprezy.
Corocznie Muzeum organizuje imprezy plenerowe w skansenie:
W dniach 5 – 18 maja 2015 r. oraz 8 – 18 sierpnia 2015 r. w kolbuszowskim skansenie Wojciech Smarzowski wraz z blisko 200 osobową ekipą filmową nagrywał sceny do filmu pt. Wołyń.

</doc>
<doc id="1614146" url="https://pl.wikipedia.org/wiki?curid=1614146" title="Ewa Toniak">
Ewa Toniak

Ewa Toniak (ur. 1960 w Warszawie) – polska historyczka sztuki, doktor nauk humanistycznych w dziedzinie literaturoznawstwa, wykładowczyni akademicka, niezależna kuratorka. 
Zajmuje się kulturą wizualną, sztuką współczesną w perspektywie feministycznej, problematyką pamięci w przestrzeni publicznej i współczesnymi narracjami o PRL-u. Stypendystka rządu francuskiego, Ministra Kultury i Dziedzictwa Narodowego i Narodowego Centrum Nauki. 
Życiorys.
Ukończyła VI Liceum im. Tadeusza Reytana w Warszawie (1979) i historię sztuki na Uniwersytecie Warszawskim (1984). Pracowała jako asystentka w Instytucie Historii Sztuki UW. W 2010 roku w Instytucie Badań Literackich PAN pod kierunkiem prof. Marii Janion obroniła doktorat pt. "Motyw śmierci heroicznej od Powstania Kościuszkowskiego do Manifestacji 1861" o polskim romantycznym dyskursie heroicznym z uwzględnieniem jego dekonstrukcji w sztuce polskich artystów współczesnych. Wykładała gender studies na ISNS UW, w IBL PAN, na Uniwersytecie Artystycznym w Poznaniu i Akademii Sztuk Pięknych w Warszawie. Obecnie pracuje na stanowisku adiunktki w Akademii Teatralnej im. Aleksandra Zelwerowicza w Warszawie na Wydziale Wiedzy o Teatrze. Mieszka w Warszawie.

</doc>
<doc id="1614150" url="https://pl.wikipedia.org/wiki?curid=1614150" title="Triglochin palustris">
Triglochin palustris



</doc>
<doc id="1614151" url="https://pl.wikipedia.org/wiki?curid=1614151" title="Triglochin palustre">
Triglochin palustre



</doc>
<doc id="1614153" url="https://pl.wikipedia.org/wiki?curid=1614153" title="Linia kolejowa nr 534">
Linia kolejowa nr 534

Linia kolejowa nr 534 – zelektryfikowana, częściowo jednotorowa linia kolejowa łącząca stację Koluszki ze stacją Mikołajów.
Linia jest zakwalifikowana jako linia o znaczeniu państwowym.

</doc>
<doc id="1614155" url="https://pl.wikipedia.org/wiki?curid=1614155" title="Mogens Lykketoft">
Mogens Lykketoft

Mogens Lykketoft (ur. 9 stycznia 1946 w Kopenhadze) – duński polityk, minister ds. podatków w latach 1981–1982, minister finansów w latach 1993–2000, minister spraw zagranicznych w latach 2000–2001. Przewodniczący Socialdemokraterne od 2002 do 2005, a od 2011 do 2015 przewodniczący Folketingetu.
Życiorys.
Mogens Lykketoft urodził się w Kopenhadze w 1946. Jego ojciec był handlarzem dzieł sztuki, a matka dziennikarką. W 1971 uzyskał magisterium z ekonomii na Uniwersytecie Kopenhaskim. Od 1966 był pracownikiem związanego ze związkami zawodowymi instytutu badawczego Arbejderbevægelsens Erhvervsråd.
W czasie studiów rozpoczął działalność polityczną. 8 grudnia 1981 po raz pierwszy objął mandat posła do Folketingetu (duńskiego parlamentu) z ramienia Socialdemokraterne (partii socjaldemokratycznej). Od tego czasu skutecznie ubiegał się o reelekcję w kolejnych wyborach w 1984, 1987, 1988, 1990, 1994, 1998, 2001, 2005, 2007, 2011 i 2015.
Od 20 stycznia 1981 do 10 września 1982 zajmował stanowisko ministra ds. podatków w gabinecie premiera Ankera Jørgensena. Od 25 stycznia 1993 do 21 grudnia 2000 pełnił funkcję ministra finansów, a następnie do 27 listopada 2001 ministra spraw zagranicznych w rządzie Poula Nyrupa Rasmussena. Po rezygnacji tego ostatniego ze stanowiska szefa partii Mogens Lykketoft został w 2002 jego następcą. Zrezygnował jednak z funkcji wiosną 2005 po porażce socjaldemokratów w kolejnych wyborach parlamentarnych. W tym samym roku objął funkcję rzecznika partii do spraw zagranicznych.
Po wyborach w 2011 został przewodniczącym duńskiego parlamentu. Pełnił tę funkcję do 2015. W 2014 wybrany na przewodniczącego 70. sesji Zgromadzenia Ogólnego ONZ.

</doc>
<doc id="1614156" url="https://pl.wikipedia.org/wiki?curid=1614156" title="Koralówka złocista">
Koralówka złocista

Koralówka złocista ("Ramaria aurea" (Schaeff.) Quél.) – gatunek grzybów należący do rodziny siatkoblaszkowatych ("Gomphaceae").
Systematyka i nazewnictwo.
Pozycja w klasyfikacji według Index Fungorum: "Ramaria, Gomphaceae, Gomphales, Phallomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisany został w 1774 r. przez Schaeffera jako "Clavaria aurea", do rodzaju "Ramaria" przeniósł go Quélet w 1888 r. 
Synonimy naukowe:
Nazwę polską nadał Władysław Wojewoda w 1999 r. W polskim piśmiennictwie mykologicznym gatunek ten opisywany był też jako gałęziak złotawy i gałęziak złocisty. 
Morfologia.
Krzaczkowaty o wysokości i szerokości 5–12 cm i nieregularnie kulistym pokroju. Posiada grubą, białawą i nagą podstawę o wysokości 2-4 cm. Jest ona częściowo osadzona w ziemi. Ponad ziemia rozgałęzia się na coraz cieńsze gałązki, przez co owocnik wyglądem przypomina kalafiora. Gałązki te u młodych owocników są miodowożółte, później chromowożółte. Końce mają cienkie i zaostrzone, z dwoma lub trzema ząbkami, zdarzają się jednak także końce zaokrąglone.
Twardy, początkowo białawy, później kremowobiały, tylko pod skórką żółtawy. Nie zmienia barwy po uszkodzeniu. Smak łagodny, zapach korzenny.
Brodawkowate, o średnicy 11-15 x 4-5,5 µm.
Występowanie i siedlisko.
Występuje w Ameryce Północnej, Europie, Azji i Australii. W Polsce jest bardzo rzadki. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Niemczech. 
Owocowanie przypada na okres lipiec-październik. Pojawia się w wilgotnych i cienistych lasach liściastych, najczęściej pod bukami i dębami, rzadziej w lasach iglastych pod świerkami i sosnami. Występuje głównie w terenach podgórskich.
Znaczenie.
Grzyb mikoryzowy. W niektórych krajach młode owocniki uważane są za grzyby jadalne. Starsze są trujące, mają gorzki smak, wywołują bóle brzucha, biegunkę i silne osłabienie. Odradza się zbieranie tych grzybów w celach spożywczych. 
Gatunki podobne.
Gatunki koralówek są morfologicznie trudne do rozróżnienia. Jest wiele podobnych gatunków, pewne ich rozróżnienie możliwe jest tylko przez specjalistę i często niezbędne jest przy tym badanie cech mikroskopowych.

</doc>
<doc id="1614157" url="https://pl.wikipedia.org/wiki?curid=1614157" title="Fritz Jung">
Fritz Jung

Fritz Jung (ur. 7 czerwca 1903 w Neurode (obecnie Nowa Ruda) zm. 28 maja 1981 w Moguncji) – niemiecki stomatolog, naukowiec i profesor na Uniwersytecie Jana Gutenberga w Moguncji, na którym wykładał protetykę i ortodoncję.
Młodość.
Urodził się w Nowej Rudzie jako najstarsze dziecko w rodzinie. Wychowywał się w domu z tradycjami medycznymi, jego ojciec Josef Jung oraz Selma z Herzigów również byli lekarzami i prowadzili w mieście praktykę dentystyczną.
Po ukończeniu gimnazjum humanistycznego w Kłodzku wyjechał na dalsze studia stomatologiczne, które w latach 1922-1926 spędził na uniwersytetach we Wrocławiu oraz Würzburgu.
We Wrocławiu ukończył w 1926 praktyki w klinice z wynikiem bardzo dobry. Pracował jako asystent naukowy u Karla Grevea w latach 1926-1928, dzięki czemu obronił doktorat z dziedziny badań nad protezami pisząc rozprawę „Untersuchungen über Einbettungsmassen“. Za doktorat otrzymał wyróżnienie magna cum laude.
Kariera naukowa.
Od 1929 był asystentem w Szwajcarii, następnie powrócił do Nowej Rudy.
Podczas II wojny światowej w 1943 mobilizowany do lazaretu Reservelazaretts Breslau IV.
Po zakończeniu wojny aż do 1948 pracował w szpitalu w Mindelheim.
Na wniosek profesora Hermanna Jung otrzymał posadę w nowo utworzonej klinice Uniwersytetu Jana Gutenberga w Moguncji, gdzie objął wydział protetyki i ortodoncji. 
W 1949 robi habilitację. W 1952 otrzymał posadę w Instytucie Medycznym Uniwersytetu Humboldtów w Berlinie, jednakże odmówił, aby zbudować wydział w Moguncji. W tym samym roku został mianowany profesorem.
W latach 1964-1973 pełnił funkcję dyrektora Klinik und Poliklinik fur Zahn-, Mund- und Kieferkrankheiten (Universitätsmedizin der Johannes Gutenberg-Universität Mainz).
Jung opublikował liczne artykuły na temat problemów protetyki dentystycznej i ortodoncji, był ekspertem w leczeniu złamań żuchwy i chirurgicznej protetyki.

</doc>
<doc id="1614158" url="https://pl.wikipedia.org/wiki?curid=1614158" title="Ramaria aurea">
Ramaria aurea



</doc>
<doc id="1614159" url="https://pl.wikipedia.org/wiki?curid=1614159" title="Burg Stargard">
Burg Stargard

Burg Stargard (do 1929 "Stargard", pol. "Starogród") − miasto w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, siedziba związku gmin Stargarder Land (Amt Stargarder Land). 
Miasto leży pomiędzy siedmioma wzniesieniami a na jednym z nich (Burgberg) stoi średniowieczny zamek, który dał nazwę miastu.
W 1236 Warcisław III na mocy układu w Kremmen oddał miasto we władanie Brandenburgii.
25 maja 2014 do miasta przyłączono gminę Cammin, która stała się jego dzielnicą.
Toponimia.
Nazwa miasta, notowana w najstarszych źródłach jako "Stargart" (1170) i "Staregart" (1244), ma pochodzenie słowiańskie. Powstała z połączenia dwóch połabskich słów, „stary” i „gard” (gród). W 1929 roku dla odróżnienia jej od innych miejscowości o tej nazwie dodano do niej człon "Burg".
Geografia.
Burg Stargard leży 8 km na południe od miasta powiatowego Neubrandenburg. 

</doc>
<doc id="1614161" url="https://pl.wikipedia.org/wiki?curid=1614161" title="Liściołaz żółty">
Liściołaz żółty

Liściołaz żółty ("Phyllobates terribilis") − gatunek płaza z rodziny drzewołazowatych (Dendrobatidae), nazywany też liściołazem złocistym lub straszliwym. Jest najbardziej trującym płazem na świecie. Toksyny zawarte w wydzielinie skóry tego liściołaza są wykorzystywane przez Indian Embre i Choco do zatruwania strzał. Gatunek hodowany w terrariach.
Występowanie.
"Phyllobates terribilis" jest endemitem − występuje jedynie w prowincji Cauca (okolice rzeki Cauca) w Kolumbii, na nizinach porośniętych wilgotnym lasem tropikalnym. W całym zasięgu występuje bardzo licznie.
Ekologia.
Gatunek ten prowadzi naziemny tryb życia. Jest aktywny w ciągu dnia. Żywi się stawonogami. Podstawę jego diety stanowią owady. Okres godowy przypada na porę deszczową. Samica składa jaja wśród ściółki lub w zagłębieniach pod kamieniami. Po zapłodnieniu samiec przejmuje opiekę nad złożeniem.

</doc>
<doc id="1614162" url="https://pl.wikipedia.org/wiki?curid=1614162" title="Zimowy Olimpijski Festiwal Młodzieży Europy 1993">
Zimowy Olimpijski Festiwal Młodzieży Europy 1993

I Zimowy Olimpijski Festiwal Młodzieży Europy 1993 – pierwsza zimowa edycja olimpijskiego festiwalu młodzieży Europy, która odbyła się w dniach 7-10 lutego 1993 roku we włoskiej miejscowości Aosta. W imprezie wzięło udział 430 uczestników z 32 państw. 
Podczas ceremonii otwarcia obecny był Juan Antonio Samaranch oraz Przewodniczący EOC Jacques Rogge. W swych wypowiedziach nie kryli oni satysfakcji z tego, iż taka impreza ma miejsce i ponad 430 uczestników bierze udział w interdyscyplinarnej zimowej rywalizacji.
Zawody zostały rozegrane w kategorii wiekowej młodzieży urodzonej w latach 1976-1977 (16/17 lat).
Klasyfikacja medalowa.
Medale zdobyli reprezentanci aż 19 spośród 32 państw biorących udział w EYOD.

</doc>
<doc id="1614163" url="https://pl.wikipedia.org/wiki?curid=1614163" title="Szalety">
Szalety



</doc>
<doc id="1614164" url="https://pl.wikipedia.org/wiki?curid=1614164" title="Zimowy Olimpijski Festiwal Młodzieży Europy 1995">
Zimowy Olimpijski Festiwal Młodzieży Europy 1995

II Zimowy Olimpijski Festiwal Młodzieży Europy 1995 – druga zimowa edycja olimpijskiego festiwalu młodzieży Europy, która odbyła się w dniach 5-9 lutego 1995 roku w Andorze. W imprezie wzięło udział 740 uczestników z 39 państw. Zawody zostały rozegrane w kategorii wiekowej młodzieży urodzonej w latach 1978-1979 (16/17 lat).
Klasyfikacja medalowa.
Medale zdobyli reprezentanci 16 państw biorących udział w EYOD.

</doc>
<doc id="1614165" url="https://pl.wikipedia.org/wiki?curid=1614165" title="Padrón">
Padrón

Padrón – miasto w Hiszpanii, w prowincji A Coruña, we wspólnocie autonomicznej Galicja (Hiszpania). Nazwa miasta pochodzi od hiszpańskiego słowa "padrón" – głaz, kamień, do którego miał przycumować statek wiozący ciało św. Jakuba. Miejscowość obsługuje stacja kolejowa A Escravitude.

</doc>
<doc id="1614166" url="https://pl.wikipedia.org/wiki?curid=1614166" title="Afefobia">
Afefobia



</doc>
<doc id="1614167" url="https://pl.wikipedia.org/wiki?curid=1614167" title="Hafofobia">
Hafofobia



</doc>
<doc id="1614168" url="https://pl.wikipedia.org/wiki?curid=1614168" title="Audyt etyczny">
Audyt etyczny

Audyt etyczny (ang. "ethical audit") to ocena stosowania zasad etycznych w organizacji, której celem jest wspomaganie kreacji klimatu etycznego firmy lub instytucji.
Wynikiem audytu etycznego są rekomendacje mające na celu poprawę kultury organizacyjnej firmy/instytucji, jej stosunków z otoczeniem, "czystości" prowadzonej przez nią działalności, przejrzystości i prawidłowości podejmowanych decyzji, komunikowanie otoczeniu wysokiej odpowiedzialności społecznej organizacji, a także przeciwdziałanie korupcji.

</doc>
<doc id="1614169" url="https://pl.wikipedia.org/wiki?curid=1614169" title="Hapnofobia">
Hapnofobia



</doc>
<doc id="1614170" url="https://pl.wikipedia.org/wiki?curid=1614170" title="Polonia Wilno">
Polonia Wilno

Polonia Wilno (lit.: "Futbolo Klubas Polonija") – polski klub sportowy z siedzibą w Wilnie, założony w 1990 r. W klubie funkcjonowały bądź funkcjonują cztery sekcje: piłki nożnej, siatkarska, tenisa stołowego i strzelecka.
Historia.
Chronologia nazw:
Klub założony został 18 marca 1990 roku pod nazwą "Klub Sportowy Polaków na Litwie „Polonia”". Pierwszym prezesem został Janusz Jaszczanin. Następnie dodano siedzibę klubu Wilno ponieważ władze Litwy zabroniły by klub sportowy obejmował swą działalnością całą Litwę. W 1999 roku klub nazywał się "Ardena", a w 2000 roku wrócił do nazwy Polonia. W sezonie 2010 klub występował na czwartym poziomie ligowym (III liga), a rozgrywki ukończył na czwartym miejscu. W sezonie 2011 polska drużyna grała w II lidze, co oznacza trzeci poziom w ligowej piramidzie. Zespół prowadzony przez Wiktora Filipowicza zajął pierwsze miejsce i awansował na zaplecze litewskiej A Lygi. Równie dobrze klubowi szło w Pucharze Litwy, gdzie dotarł do 1/8 finału. W sezonie 2012 Polonia wystartowała w I lidze, gdzie na koniec sezonu zajęła 5 miejsce. Rozgrywki Pucharu Litwy klub zakończył na 1/16 finału. 13 października 2012 roku zespół rozegrał w Warszawie mecz towarzyski z Polonią Warszawa na zaproszenie warszawskich kibiców. W następnym sezonie klub znalazł się na skraju bankructwa. Ostatecznie 9 kwietnia 2014 roku drużyna piłkarska Polonii Wilno została wycofana z rozgrywek I ligi litewskiej, co jest równoznaczne z jej rozwiązaniem, przyczyną były problemy finansowe. Nadal istnieje sekcja siatkówki kobiet.
Prezesem klubu jest Stefan Kimso.
Stadion.
Polonia nie posiada swojego stadionu. Swoje domowe mecze rozgrywała głównie na Stadionie LFF (dawny obiekt FK Vėtra). Sporadycznie Polonia też występowała na obiektach takich jak: Žalgiris (nieistniejący przedwojenny stadion na Pióromoncie z którego korzystała WKS Pogoń i Ognisko Wilno) czy Stadion Kalnų (przedwojenny stadion w parku Altaria z którego korzystał klub TS Wilia).
Dane techniczne LFF Stadion:

</doc>
<doc id="1614171" url="https://pl.wikipedia.org/wiki?curid=1614171" title="Haptefobia">
Haptefobia



</doc>
<doc id="1614173" url="https://pl.wikipedia.org/wiki?curid=1614173" title="Haptofobia">
Haptofobia



</doc>
<doc id="1614177" url="https://pl.wikipedia.org/wiki?curid=1614177" title="Jekatierina Kastalskaja">
Jekatierina Kastalskaja



</doc>
<doc id="1614183" url="https://pl.wikipedia.org/wiki?curid=1614183" title="Biegi narciarskie na Mistrzostwach Świata w Narciarstwie Klasycznym 2009">
Biegi narciarskie na Mistrzostwach Świata w Narciarstwie Klasycznym 2009

Zawody w biegach narciarskich na XXXIV Mistrzostwach Świata w Narciarstwie Klasycznym odbyły się w dniach 19 lutego – 1 marca 2009 w czeskim Libercu.

</doc>
<doc id="1614184" url="https://pl.wikipedia.org/wiki?curid=1614184" title="Angel Barlocco">
Angel Barlocco

Angel Barlocco - piłkarz urugwajski, napastnik.
Jako piłkarz klubu Club Nacional de Football wziął udział w turnieju Copa América 1924, gdzie Urugwaj zdobył mistrzostwo Ameryki Południowej. Barlocco zagrał w ostatnim meczu z Argentyną.

</doc>
<doc id="1614186" url="https://pl.wikipedia.org/wiki?curid=1614186" title="Kamienisko">
Kamienisko

Kamienisko - osada w Polsce w województwie podkarpackim, powiecie lubaczowskim, gminie Wielkie Oczy. W latach 1975-1998 osada należała administracyjnie do województwa przemyskiego.

</doc>
<doc id="1614188" url="https://pl.wikipedia.org/wiki?curid=1614188" title="Szuwary szerokopałkowe">
Szuwary szerokopałkowe



</doc>
<doc id="1614195" url="https://pl.wikipedia.org/wiki?curid=1614195" title="Hot Space Tour">
Hot Space Tour

Hot Space Tour – trasa koncertowa brytyjskiej rockowej grupy Queen z 1982, promująca album "Hot Space". Zespół wystąpił w Europie, Ameryce Północnej (USA i Kanada) oraz w Japonii.
W 2004 wydano DVD "Queen on Fire – Live at the Bowl" z zapisem jednego z koncertów tej trasy (5 czerwca) oraz dodatkowo koncertów w Japonii i Austrii.
"Hot Space Tour" była ostatnią trasą koncertową w Stanach Zjednoczonych (nie licząc trasy Queen + Paul Rodgers z 2006).
Program koncertów.
Pierwszy bis:
Drugi bis:
Pozostałe utwory:

</doc>
<doc id="1614196" url="https://pl.wikipedia.org/wiki?curid=1614196" title="Bayona">
Bayona



</doc>
<doc id="1614200" url="https://pl.wikipedia.org/wiki?curid=1614200" title="Metalowy bondage">
Metalowy bondage

Metalowy bondage − typ bondage, w którym wykorzystywane są przedmioty metalowe − własne lub zakupione u specjalisty. Do przedmiotów, które mogą być wykorzystane w trakcie sesji BDSM, należą m.in. kajdanki, łańcuchy oraz specjalnie przygotowane krzesła.

</doc>
<doc id="1614208" url="https://pl.wikipedia.org/wiki?curid=1614208" title="Mumifikacja (BDSM)">
Mumifikacja (BDSM)

Mumifikacja (BDSM) − seksualną praktyka wyspecjalizowanej niewoli, w której ciało lub poszczególne części ciała są owinięte odpowiednim materiałem, co znacznie ogranicza swobodę ruchów.
Oprócz owijania poszczególnych części ciała, powszechne metody obejmują owijanie od stóp do głów materiałami, takimi jak folia spożywcza, folia stretch, taśma bondage, ręczniki, bandaże, gumki, taśma klejąca, opatrunek gipsowy i torba foliowa. Podobny efekt uzyskuje się przy użyciu worków saunowych, lub kaftanów bezpieczeństwa.
Ze względu na częściowo odczuwaną deprywację sensoryczną osoba tak urzeczona może w niektórych przypadkach odczuwać przyjemny stan, a poczucie bezradności i braku wolności również może odgrywać pewną rolę. Możliwe jest również wykorzystanie jako kary w erotycznej grze z podziałem na role, szczególnie w grę edukacyjną. W przypadku fetyszystów użycie pewnych materiałów, takich jak skóra lub lycra, może przynosić dodatkową satysfakcję. Ponadto te sauny, znane również jako w krajach anglojęzycznych, są bezpieczniejsze, ponieważ gwarantują szybsze i bez narzędziowe uwolnienie w nagłych wypadkach.

</doc>
<doc id="1614216" url="https://pl.wikipedia.org/wiki?curid=1614216" title="Piastów (gmina)">
Piastów (gmina)

Piastów (od 1952 "miasto Piastów") – dawna gmina wiejska istniejąca w latach 1930–1952 w woj. warszawskim. Siedzibą władz gminy była wieś Piastów.
Gminę Piastów utworzono 1 kwietnia 1930 roku w powiecie warszawskim w woj. warszawskim z części obszaru gmin Blizne (Gołąbki), Ożarów (Piastów, Żdżary, Bąki) i Skorosze (Nadziein i Niecki). Po wojnie gmina zachowała przynależność administracyjną.
Jako "gmina wiejska" jednostka przestała istnieć z dniem 1 lipca 1952 roku po nadanie jej praw miejskich i przekształceniu w gminę miejską; jednocześnie nowe miasto Piastów weszło w skład nowo utworzonego powiatu pruszkowskiego.

</doc>
<doc id="1614220" url="https://pl.wikipedia.org/wiki?curid=1614220" title="Granica bułgarsko-rumuńska">
Granica bułgarsko-rumuńska

Granica bułgarsko-rumuńska – granica państwowa, pomiędzy Rumunią oraz Bułgarią, istniejąca od uzyskania niepodległości przez Bułgarię i Rumunię w roku 1878. 
Kształtowanie się granicy.
Granica powstała w 1878 na kongresie berlińskim. Od obecnej różniła się odcinkiem lądowym, gdyż część Dobrudży pozostawała pod kontrolą osmańską. W 1913 roku Rumunia zajęła ten obszar. Odcinek linearny biegł wówczas pomiędzy bułgarskimi miastami Ruse i Warna. Rumuni utrzymali kontrolę do maja 1918, a odzyskali w listopadzie 1919 i kontrolowali do września 1940 roku. Po zakończeniu II wojny światowej granica nie uległa już zmianie.
Przebieg granicy.
Granica biegnie na prawie całej długości wzdłuż rzeki Dunaj, od miasteczka Bregova (BGR), aż do Silistry (BGR) i Călăraşi (ROU). Następnie rzeka Dunaj skręca na północ, a granica biegnie dalej na południowy wschód i osiąga wybrzeże Morza Czarnego pomiędzy Szabłą (BGR) i Mangalią (ROU).

</doc>
<doc id="1614224" url="https://pl.wikipedia.org/wiki?curid=1614224" title="Woldegk">
Woldegk

Woldegk, Windmühlenstadt "(pol. Miasto wiatraków)" – miasto w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, siedziba Związku Gmin Woldegk.
Geografia.
Woldegk leży przy granicy brandenburskiego powiatu Uckermark. W mieście krzyżują się drogi krajowe: B104 (Neubrandenburg - Szczecin) i B198 (Neustrelitz - Prenzlau).
Toponimia.
Nazwa miasta pojawia się w źródłach średniowiecznych w formie "de Woldegen" (1230) "de Woldegge" (1271), "Woldegge" (1208) "in Woldekke" (1305), "Woldegge" (1440). Powstała ze żłożenia słów "wold" oraz "egge"/"ekke" i oznacza dosłownie „kraniec lasu”.
Historia.
25 maja 2014 do miasta przyłączono gminę Helpt, która stała się jego dzielnicą. 1 stycznia 2015 przyłączono gminę Mildenitz, a 26 maja 2019 gminę Petersdorf.

</doc>
<doc id="1614225" url="https://pl.wikipedia.org/wiki?curid=1614225" title="Legionowo (gmina)">
Legionowo (gmina)

Legionowo (początkowo "Legjonowo"; od 1952 "miasto Legionowo") – dawna gmina wiejska istniejąca w latach 1930–1952 w woj. warszawskim. Siedzibą władz gminy była wieś Legionowo.
Gminę Legjonowo utworzono 19 maja 1930 roku w powiecie warszawskim w woj. warszawskim z części obszaru gminy Jabłonna (osada parcelacyjna o nazwie hipotecznej Jabłonna-Legjonowa, folwark Ludwisin, tereny państwowe przy szosie Jabłonna-Zegrze oraz poligon wojskowy i wieś Cegielnia). Po wojnie gmina zachowała przynależność administracyjną.
Jako "gmina wiejska" jednostka przestała istnieć z dniem 1 lipca 1952 roku po nadaniu jej praw miejskich i przekształceniu w gminę miejską; jednocześnie nowe miasto Legionowo weszło w skład nowo utworzonego powiatu nowodworskiego.

</doc>
<doc id="1614226" url="https://pl.wikipedia.org/wiki?curid=1614226" title="Skënder Hyseni">
Skënder Hyseni

Skënder Hyseni (ur. 17 lutego 1955 w Podujevie), kosowski polityk, minister spraw zagranicznych Kosowa w latach 2008-2010.
Życiorys.
Skënder Hyseni w 1979 ukończył literaturę i język angielski na Uniwersytecie w Prisztinie. W 1978 studiował również na Bloomsburg State College w USA, a w 1986 na University of Aberdeen w Wielkiej Brytanii. 
Hyseni rozpoczął swoją działalność polityczną wraz z utworzeniem w 1989 Demokratycznej Ligi Kosowa (LDK, "Lidhja Demokratike e Kosovës"). W 1992 zaczął pracę w Kosowskim Centrum Informacyjnym jako dziennikarz i tłumacz. Był jednym z współtwórców i redaktorów "Kosovo Daily Report", biuletynu informacyjnego w języku angielskim. Po wyborze Ibrahima Rugovy na stanowisko prezydenta Kosowa w 1992, Hyseni dołączył do grupy jego doradców. Po jego śmierci w 2006, został doradcą prezydenta Fatmira Sejdiu. 
Hyseni był członkiem wielu kosowskich delegacji w trakcie procesu pokojowego na Bałkanach. Brał udział w konferencji w Rambouillet. W czasie negocjacji na temat statusu prowincji przed ogłoszeniem przez nią niepodległości, był rzecznikiem kosowskiej delegacji. 
W wyborach parlamentarnych w listopadzie 2007 dostał się do Zgromadzenia Kosowa. Na jego pierwszym posiedzeniu został wybrany ministrem kultury, spraw młodzieży i sportu w rządzie premiera Agima Çeku. Wchodził w skład Komisji Konstytucyjnej, która w kwietniu 2008 opracowała projekt konstytucji Kosowa. 
16 czerwca 2008 objął stanowisko ministra spraw zagranicznych w rządzie premiera Hashima Thaçi.

</doc>
<doc id="1614228" url="https://pl.wikipedia.org/wiki?curid=1614228" title="Psychedelic Sexfunk Live from Heaven">
Psychedelic Sexfunk Live from Heaven

Psychedelic Sexfunk Live from Heaven - album wideo Red Hot Chili Peppers wydany w 1990 roku.

</doc>
<doc id="1614230" url="https://pl.wikipedia.org/wiki?curid=1614230" title="PSD (ujednoznacznienie)">
PSD (ujednoznacznienie)



</doc>
<doc id="1614232" url="https://pl.wikipedia.org/wiki?curid=1614232" title="Skolimów-Konstancin (gmina)">
Skolimów-Konstancin (gmina)

Skolimów-Konstancin (od 1952 "miasto Skolimów-Konstancin") – dawna gmina wiejska istniejąca w latach 1924–1952 w woj. warszawskim. Siedzibą władz gminy była wieś Skolimów.
Gminę Skolimów-Konstancin utworzono 1 stycznia 1924 roku w powiecie warszawskim w woj. warszawskim z części obszaru gmin Nowo-Iwiczna (osada-uzdrowisko Skolimów-Chylice) i Jeziorna (osada-uzdrowisko Konstancin wraz z Konstancinkiem). W 1934 gminę podzielono na pięć gromad: Chylice, Jeziorna Oborska, Konstancin, Skolimów i Królewska Góra.
Po wojnie gmina zachowała przynależność administracyjną. Jako "gmina wiejska" jednostka przestała istnieć z dniem 1 lipca 1952 roku po nadaniu jej praw miejskich i przekształceniu w gminę miejską; jednocześnie nowe miasto Skolimów-Konstancin weszło w skład nowo utworzonego powiatu piaseczyńskiego.
W 1973 po reaktywacji gmin została połączona wraz z gminą Jeziorna w nowy organizm administracyjny, Gmina Konstancin-Jeziorna.

</doc>
<doc id="1614233" url="https://pl.wikipedia.org/wiki?curid=1614233" title="Zimowy Olimpijski Festiwal Młodzieży Europy 2009">
Zimowy Olimpijski Festiwal Młodzieży Europy 2009

IX Zimowy Olimpijski Festiwal Młodzieży Europy Śląsk-Beskidy 2009 – dziewiąta zimowa edycja olimpijskiego festiwalu młodzieży Europy, odbywająca się w dniach 15–20 lutego 2009 r. w Bielsku-Białej, Cieszynie, Tychach, Szczyrku i Wiśle. Główną bazą IX EYOF był Szczyrk, gdzie zakwaterowano większość uczestników imprezy, a także zostały zlokalizowane centralne biura zawodów i centrum prasowe.
W imprezie brało udział około 1200 uczestników z 47 europejskich państw.
Konkurencje.
Młodzi sportowcy rywalizowali w dziewięciu konkurencjach:
Sztafeta, ceremonia otwarcia i zamknięcia.
Ogień olimpijski zapalono w Lozannie w obecności m.in. szefa MKOl, Jacques’a Rogge’a, po czym przetransportowano go do Warszawy, stamtąd do Katowic, a następnie Wisły. Sztafeta trwała od 13 lutego 2009 r., a jej trasa biegła przez wszystkie miasta, w których odbywały się zawody, kolejno: Wisłę, Cieszyn, Tychy, Bielsko-Białą i Szczyrk.
Ceremonia otwarcia IX Zimowego Olimpijskiego Festiwalu Młodzieży Europy odbyła się na estradzie Skalite w Szczyrku wieczorem w niedzielę, 15 lutego. Otwarcie przeprowadzono zgodnie z ceremoniałem olimpijskim – na czele pochodu stała reprezentacja Grecji, a na końcu Polski jako kraju–organizatora. W imieniu zawodników uroczyste ślubowanie złożyła biegaczka Magdalena Kozielska, a w imieniu sędziów – Marek Tucznio. Znicz olimpijski zapalił Piotr Fijas.
Ceremonia zamknięcia festiwalu odbyła się 20 lutego na pl. B. Hoffa w Wiśle. Po przemówieniach przewodniczącego Komitetu Organizacyjnego Tadeusza Pilarza, szefa komisji ds. EYOF w EKOl Guida de Bondta oraz przewodniczącego PKOl Piotra Nurowskiego, wygaszono ogień i przekazano flagę olimpijską przedstawicielom Liberca – organizatora X EYOF w 2011 r.
Klasyfikacja medalowa.
"Źródło:" 

</doc>
<doc id="1614239" url="https://pl.wikipedia.org/wiki?curid=1614239" title="Poker 5 Card Draw">
Poker 5 Card Draw



</doc>
<doc id="1614242" url="https://pl.wikipedia.org/wiki?curid=1614242" title="Filirea szerokolistna">
Filirea szerokolistna

Filirea szerokolistna ("Phillyrea latifolia" L.) – gatunek wiecznie zielonego drzewa lub krzewu z rodziny oliwkowatych.
Występowanie.
Drzewo pochodzi z krajów śródziemnomorskich: na terenie Europy w Grecji, Włoszech, Francji, Hiszpanii, Portugalii, w północnej Afryce (w Algierii, Maroku, Tunezji), w Azji w Turcji. Bywa sadzona także w zachodniej Europie w Anglii i Irlandii.
Biologia i ekologia.
Na obszarze naturalnego występowania rośnie w zaroślach nadmorskich typu makii i garigu. Kwitnie w czerwcu.

</doc>
<doc id="1614243" url="https://pl.wikipedia.org/wiki?curid=1614243" title="Falenty (gmina)">
Falenty (gmina)

Falenty (od 1973 "Raszyn") – dawna gmina wiejska istniejąca do 1954 w woj. warszawskim. Nazwa gminy pochodzi od wsi Falenty, lecz siedzibą władz gminy był Raszyn.
W okresie międzywojennym gmina Falenty należała do powiatu warszawskiego w woj. warszawskim.
20 października 1933 gminę Wilanów podzielono na 27 gromad: Dawidy, Dawidy Bankowe, Dawidy Poduchowne, Falenty Duże, Falenty Nowe, Grabów, Grabówek, Imielin, Janki, Jaworowa, Jeziorki Nowe, Jeziorki Polskie, Krasnowola, Laszczki, Łady, Łazy, Podolszyn, Podolszyn Nowy, Puchały, Raszyn, Rybie, Sękocin Nowy, Sękocin Stary, Słomin, Wyczółki, Wypędy i Zgorzała.
15 października 1937 w gminie Falenty utworzono gromadę Wilcza Góra.
2 września 1938 z gminy Falenty wyłączono część gruntów gromad Grabów i Imielin, włączając je do gminy Wilanów w tymże powiecie i województwie.
Podczas II wojny światowej w Generalnym Gubernatorstwie, w dystrykcie warszawskim. Okupant włączył Służewiec Nowy do gminy Okęcie, po czym gmina Wilanów składała się w 1943 roku z 13 gromad i liczyła 7605 mieszkańców.
Po wojnie gmina zachowała przynależność administracyjną.
15 maja] 1951 osiem gromad z gminy Falenty przyłączono do Warszawy: Dawidy Poduchowne (główna część), Grabów, Grabówek, Imielin, Jeziorki Nowe (główna część), Jeziorki Polskie (główna część), Krasnowola i Wyczółki (oraz mała część gromady Dawidy),
1 lipca 1952 zniesiono powiat warszawski, a gminę Falenty przyłączono do nowo utworzonego powiatu piaseczyńskiego. Tego samego dnia, pięć gromad z gminy Falenty przyłączono do nowo utworzonej gminy gminy Lesznowola: Łazy, Podolszyn, Podolszyn Nowy, Wilcza Góra i Zgorzała. Po zmianach tych gmina Falenty składała się już z 15 gromad: Dawidy, Dawidy Bankowe, Falenty Duże, Falenty Nowe, Janki, Jaworowa, Laszczki, Łady, Puchały, Raszyn, Rybie, Sękocin Nowy, Sękocin Stary, Słomin i Wypędy.
Gminę zniesiono 29 września 1954 wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Raszyn.

</doc>
<doc id="1614245" url="https://pl.wikipedia.org/wiki?curid=1614245" title="Earl Thomson">
Earl Thomson

Earl John Thomson (ur. 15 lutego 1895 w Birch Hills, w prowincji Saskatchewan, zm. 19 kwietnia 1971 w Annapolis, w stanie Maryland) – kanadyjski lekkoatleta płotkarz, mistrz olimpijski.
Urodził się w Kanadzie, ale przeprowadził się w wieku 8 lat do Kalifornii ze względu na stan zdrowia matki. Studiował na University of Southern California. W 1918 został mistrzem Stanów Zjednoczonych (AAU) w biegu na 120 jardów przez płotki. W 1920 zdobył akademickie mistrzostwo USA (IC4A) w biegu na 110 metrów przez płotki. Ustanowił także rekord świata na tym dystansie rezultatem 14,4 s. Ponieważ nigdy nie ubiegał się o obywatelstwo USA, wystąpił w reprezentacji Kanady na Igrzyskach Olimpijskich w 1920 w Antwerpii. Tam zdobył złoty medal w biegu na 110 metrów przez płotki.
Thomson zdobył mistrzostwo USA (AAU) w biegu na 120 jardów przez płotki w 1921 i 1922 i na 220 jardów przez płotki w 1921, a także akademickie mistrzostwo (NCAA) w biegu na 120 jardów przez płotki i mistrzostwo IC4A w biegach na 120 jardów przez płotki i na 220 jardów przez płotki (wszystkie trzy w 1921).
Po zakończeniu wyczynowego uprawiania sportu został trenerem lekkoatletycznym. Pracował w tym charakterze w United States Naval Academy w Annapolis przez 36 lat.

</doc>
<doc id="1614249" url="https://pl.wikipedia.org/wiki?curid=1614249" title="I Liceum Ogólnokształcące im. Bolesława Chrobrego w Kłodzku">
I Liceum Ogólnokształcące im. Bolesława Chrobrego w Kłodzku

I Liceum Ogólnokształcące im. Bolesława Chrobrego – jedna z najstarszych szkół średnich w Kłodzku, kształcąca 728 uczniów. Mieści się w budynku po byłym kolegium jezuickim na Starym Mieście, przy ul. Wojska Polskiego 11. W latach 2014–2019 przy szkole działało Powiatowe Gimnazjum Dwujęzyczne.
Budynek.
Projektantem gmachu szkoły w stylu barokowym jest architekt pochodzenia włoskiego Carlo Lurago. Gmach powstał w latach 1665–1690 na planie prostokąta z wewnętrznym dziedzińcem o powierzchni 600 m². Najwcześniej oddano do użytku skrzydło zachodnie (od strony ulicy Wojska Polskiego), bo już w 1667. Wymiary budowli wynoszą odpowiednio: ok. 49 m długości i ok. 40 m szerokości. Część budynku (północną) zajmuje klasztor jezuitów. Wejście od strony placu Kościelnego ozdobione jest portalem, w którym umieszczona jest data zakończenia budowy całego obiektu: 1690.
Do najciekawszych pomieszczeń należy dawny refektarz (obecnie aula im. Arnoszta z Pardubic) oraz dawna sala teatralna (obecnie mała sala gimnastyczna).
Kierunki kształcenia.
Szkoła oferuje 4-letni cykl kształcenia w klasach ogólnych. Szkoła oferuje uczniom w swojej podstawie programowej następujące języki obce: angielski, niemiecki, francuski i rosyjski. Poza przedmiotami ogólnokształcącymi uczniowie w I klasie dokonują wyboru rozszerzenia wybierając dodatkowe przedmioty pod kątem poszczególnych specjalizacji. W roku szkolnym 2021/2022 do wyboru będą następujące rozszerzenia:
Po ukończeniu szkoły absolwent otrzymuje świadectwo ukończenia szkoły i może przystąpić do egzaminu maturalnego, który uprawnia do podjęcia studiów wyższych.
Historia szkoły.
Dzieje szkoły (1597–1945).
W 1597 r. do Kłodzka został sprowadzony zakon jezuitów, który rozpoczął w mieście działalność duszpasterską. W październiku tego samego roku uzyskał on zgodę papieską na prowadzenie nauki, prowadząc ją w budynkach dawnego klasztoru augustianów na Górze Zamkowej. Obecny obiekt dydaktyczny budowano w latach 1655–1690. Mimo że papież Klemens IV skasował zakon jezuitów bullą "Dominus ac redemptor Noster" w 1773 r., prowadzili oni swoją działalność w Prusach do śmierci króla króla Fryderyka II. W 1787 r. zakon rozwiązano, a dobra klasztorne byłego kolegium zlicytowano. W 1800 r. z części dawnego kolegium utworzono męskie gimnazjum. Dziesięć lat później przekształcono je w Królewskie Gimnazjum Katolickie. Przed I wojną światową wzniesiono obok gimnazjum salę gimnastyczną. Klasy przeniesiono z części zachodniej obiektu do wschodniej. W okresie dwudziestolecia międzywojennego oddzielono probostwo od części szkolnej, zamurowując dawne wejścia. Naukę przerwano dopiero w styczniu 1945 r., w ostatniej fazie II wojny światowej.
Polskie liceum (od 1945).
Obiekt został przejęty przez władze polskie 13 sierpnia 1945 r. Szkoła zajęła większość pomieszczeń w budynku poza wspomnianą częścią należącą do parafii katolickiej. Organizatorem liceum był Roman Birkenmajer, pełniący funkcję pierwszego dyrektora. Inauguracja pierwszego roku szkolnego odbyła się 10 września tego samego roku. Początkowo szkoła nosiła nazwę Państwowego Koedukacyjnego Gimnazjum i Liceum Ogólnokształcącego. Po reorganizacjach w latach: 1947, 1948 i w 1953 r. zmieniono nazwę na Liceum Ogólnokształcącego im. Bolesława Chrobrego.
Od 1971 r. po reformie edukacji liceum działało jako szkoła 4-klasowa na podbudowie ośmioklasowej szkoły podstawowej. Sześć lat później dokonano połączenia Liceum Ogólnokształcące im. Bolesława Chrobrego z Liceum Ogólnokształcącym dla Pracujących. 1 stycznia 1978 r. szkołę przekształcono w Zespół Szkół Ogólnokształcących. W tym okresie na terenie szkoły trwały intensywne prace budowlane, w wyniku których zabudowano przestrzeń między skrzydłem południowym a salę gimnastyczną, zmieniając nieco wygląd szkoły. Od roku szkolnego 2002/2003 do trzyletniego liceum uczęszcza młodzież po ukończeniu gimnazjum.
Od 2006 r. szkoła działa jako I Liceum Ogólnokształcące imienia Bolesława Chrobrego.

</doc>
<doc id="1614252" url="https://pl.wikipedia.org/wiki?curid=1614252" title="Cząstków (gmina)">
Cząstków (gmina)

Cząstków (od 1973 "Czosnów") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Cząstków, lecz siedzibą władz gminy był Czosnów.
W okresie międzywojennym gmina Cząstków należała do powiatu warszawskiego w woj. warszawskim. Po wojnie gmina zachowała przynależność administracyjną. 1 lipca 1952 roku część obszaru gminy Cząstków przyłączono do gminy Kazuń i do Nowego Dworu Mazowieckiego.
Podczas II wojny światowej, prawie 3/4 obszaru gminy włączono do III Rzeszy, oprócz ośmiu gromad (Dziekanów Niemiecki, Dziekanów Nowy, Dziekanów Polski, Dziekanówek, Izabelin, Janówek, Pieńków i Sadowa), które pozostały w Generalnym Gubernatorstwie i zostały włączone do gminy Młociny.
Po wojnie gmina zachowała skład i przynależność administracyjną sprzed wojny. 1 lipca 1952 roku zniesiono powiat warszawski, a gminę Cząstków przyłączono do nowo utworzonego powiatu nowodworskiego; składała się ona wówczas z 17 gromad: Adamówek, Cybulice, Cząstków Mazowiecki, Cząstków Polski, Czosnów, Dziekanów Leśny, Dziekanów Nowy, Dziekanów Polski, Dziekanówek, Izabelin, Janówek, Kaliszki, Łomna, Łosia Wólka, Palmiry, Pieńków i Sadowa. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Czosnów.

</doc>
<doc id="1614254" url="https://pl.wikipedia.org/wiki?curid=1614254" title="Order Zasługi Adolfa Nassauskiego">
Order Zasługi Adolfa Nassauskiego

Order Zasługi Cywilnej i Wojskowej Adolfa Nassauskiego (fr. "Ordre de Mérite civil et militaire d’Adolphe de Nassau", początkowo niem. "Herzoglich Nassauischer Militär- und Civil-Verdienst-Orden Adolphs von Nassau") – pierwotnie niemieckie, obecnie luksemburskie odznaczenie za zasługi cywilne i wojskowe, ustanowione w 1858 roku i pozostające do wyłącznej dyspozycji monarchy jako order domowy.
Historia.
Pozbawiony w 1866 swego tronu przez Prusy panujący książę Nassau i następca tronu w Luksemburgu Adolf ustanowił swój Order Zasługi 8 maja 1858 roku i nadawał go do chwili aneksji swego państewka przez Prusy, po czym order został zawieszony aż do chwili objęcia przez Adolfa von Nassau tronu luksemburskiego (1890). Odnowiony w tym roku order otrzymał dwie kategorie, cywilną i wojskową, oraz pięć klas według znanego schematu Orderu Legii Honorowej.
Od 1927 do dzisiaj dzieli się na pięć klas:
i kilka powiązanych z orderem odznaczeń:
Nadawany jest (obecnie bardzo rzadko, zastąpił go najwyraźniej Order Zasługi Wielkiego Księstwa Luksemburga z 1961) za zasłużoną działalność dla Luksemburga lub domu panującego, także w dziedzinach nauki i sztuki. Otrzymać go mogą zarówno Luksemburczycy jak cudzoziemcy.
Po śmierci odznaczonego insygnia orderowe należy zwrócić nadającemu (podobnie jak wszystkie inne luksemburskie ordery).
Insygnia.
Insygnia orderu to oznaka, występująca w dwóch odmianach, cywilnej i wojskowej, gwiazdy I i II klasy oraz krzyże zasługi, medale i tzw. "Palma 1940-1945". Oznaką orderu jest krzyż maltański z kulkami na zakończeniach ramion, emaliowany obustronnie na biało, ze złotym obramowaniem. Biały medalion środkowy awersu ukazuje ukoronowany monogram założyciela "A", obramowany na niebiesko z ornamentem z liści dębowych i napisem: "Virtute" ("Cnocie, Zasłudze") – dewizą orderu. Medalion rewersu ukazuje dwie daty: "1292" – roku wyboru Adolfa z Nassau na króla niemieckiego oraz "1858" – roku ustanowienia orderu.
Gwiazda I klasy jest srebrna, ośmiopromienna i nosi na sobie medalion awersu orderowego. Gwiazda II klasy to duży, cyzelowany na podobieństwo brylantów krzyż maltański ze srebrnymi promieniami między ramionami i z medalionem awersu oznaki w środku.
Przy kategorii wojskowej między ramionami krzyża oznaki oraz na gwiazdach występują skrzyżowane srebrne miecze ze złotymi rękojeściami.
Zawieszką oznaki jest korona królewska, która w klasach III-V (komandorskiej, oficerskiej i kawalerskiej) jest szczególnym wyróżnieniem, gdyż nadaje się także krzyże tych klas bez korony.
Krzyże Zasługi orderu, złoty i srebrny, mają ogólną formę oznaki, ale nie są emaliowane. I tu występują odmiany z mieczami lub bez, z koronami lub bez.
Medale orderu to:
Złota gałązka palmy za zasługi w czasie II wojny światowej przypinana jest do wstążki orderu, który jest noszony na ciemnoniebieskiej wstędze z dwiema obustronnymi pomarańczowymi bordiurami, przy I klasie z prawego ramienia na lewy bok.

</doc>
<doc id="1614258" url="https://pl.wikipedia.org/wiki?curid=1614258" title="Zjazd Programowo-Metodyczny Organizacji Harcerzy ZHR">
Zjazd Programowo-Metodyczny Organizacji Harcerzy ZHR

Zjazd Programowo-Metodyczny – ogólnopolskie lub lokalne spotkanie instruktorów Organizacji Harcerzy ZHR, zwoływane cyklicznie przez Naczelnika Harcerzy ZHR lub Komendanta Chorągwi Harcerzy ZHR w celu podnoszenia poziomu pracy metodycznej i programowej instruktorów harcerskich. Ponadto Zjazd Programowo-Metodyczny jest formą integracji i wymiany myśli w Organizacji Harcerzy ZHR.

</doc>
<doc id="1614261" url="https://pl.wikipedia.org/wiki?curid=1614261" title="Milan Roćen">
Milan Roćen

Milan Roćen, cyr. Милан Роћен (ur. 23 listopada 1950 w Žabljaku) – czarnogórski polityk, minister spraw zagranicznych od 10 listopada 2006 do 10 lipca 2012.
Życiorys.
Milan Roćen jest absolwentem dziennikarstwa na Wydziale Studiów Politycznych Uniwersytetu w Belgradzie.
W latach 1976–1979 był dziennikarzem tygodnika "Ekonomska politka" w Belgradzie. Od 1979 do 1988 był członkiem, a następnie szefem sztabu Komitetu Centralnego Ligi Komunistów Czarnogóry. Od 1988 do 1992 pełnił funkcję wiceministra Czarnogóry.
W latach 1992–1997 był ministrem pełnomocnym do spraw politycznych w Ambasadzie Byłej Republiki Jugosławii w Moskwie. Od 1997 do 1998 oraz w 2003 był doradcą politycznym premiera Czarnogóry. W latach 1998–2003 pełnił funkcję doradcy ds. polityki zagranicznej prezydenta Czarnogóry. W tym czasie był specjalnym wysłannikiem prezydenta w Paryżu, Londynie, Bonn, Berlinie, Wiedniu i Moskwie.
W latach 2003–2006 pełnił funkcję ambasadora Serbii i Czarnogóry w Rosji (oraz w Kazachstanie, Uzbekistanie, Kirgistanie, Tadżykistanie, Turkmenistanie i Gruzji).
W lutym 2006 został mianowany szefem doradców premiera Czarnogóry Milo Đukanovića i był odpowiedzialny za organizację referendum niepodległościowego w dniu 21 maja 2006. 10 listopada 2006 objął stanowisko ministra spraw zagranicznych w gabinecie premiera Željko Šturanovića. Zachował je w kolejnych rządach premierów Milo Đukanovicia i Igora Lukšicia. Stanowisko zajmował do 10 lipca 2012.

</doc>
<doc id="1614263" url="https://pl.wikipedia.org/wiki?curid=1614263" title="Aleksandra Dawidowicz">
Aleksandra Dawidowicz

Aleksandra Dawidowicz (ur. 4 lutego 1987 w Kaliszu) − polska kolarka górska, od 2009 członek zawodowego zespołu MTB CCC Polkowice, poprzednio zawodniczka MTB Halls Team i Lotto Team, uczestniczka Igrzysk Olimpijskich w Pekinie (2008) i w Londynie (2012).

</doc>
<doc id="1614264" url="https://pl.wikipedia.org/wiki?curid=1614264" title="Jeziorna (gmina)">
Jeziorna (gmina)

Jeziorna (od 1973 "Konstancin-Jeziorna") – dawna gmina wiejska istniejąca do 1954 roku w woj. warszawskim. Siedzibą władz gminy była Jeziorna (obecnie dzielnica Konstancina-Jeziorny).
W okresie międzywojennym gmina Jeziorna należała do powiatu warszawskiego w woj. warszawskim. 1 stycznia 1924 roku z części obszaru gminy Jeziorna (osada-uzdrowisko Konstancin wraz z Konstancinkiem) oraz z części obszaru gminy Nowo-Iwiczna (uzdrowisko Skolimów-Chylice) utworzono nową gminę Skolimów-Konstancin. 
Po wojnie gmina zachowała przynależność administracyjną. 15 maja 1951 roku części gromad Bielawa i Gawroniec w gminie Jeziorna przyłączono do Warszawy, natomiast do gminy Jeziorna przyłączono 1 lipca 1952 roku część obszaru zniesionej gminy Nowo-Iwiczna: gromady Chylice, Chyliczki (większą część), Józefosław i Julianów. 
1 lipca 1952 roku zniesiono powiat warszawski, a gminę Jeziorna przyłączono do nowo utworzonego powiatu piaseczyńskiego; składała się ona wówczas z 30 gromad:
Gminę Jeziorna zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Konstancin-Jeziorna, obejmując również obszar dawnej (niewielkiej) gminy Skolimów-Konstancin.

</doc>
<doc id="1614268" url="https://pl.wikipedia.org/wiki?curid=1614268" title="Kantonsschule Enge">
Kantonsschule Enge

Kantonsschule Enge (KEN) w Zurychu – publiczne gimnazjum kantonu Zurych. Składa się z "Kantonsschule Freudenberg" i "Schulhausanlage Freudenberg". Kompleks szkół powstał według planów Jacques’a Schadera w latach 1954–1960. Budynek uważany jest za jeden z najważniejszych dzieł architektury szwajcarskiej drugiej połowy XX wieku, uznany został za zabytek ("Denkmalschutz") w 1987 roku.
"Kantonsschule Zürich" powstała 22 kwietnia 1833 roku. Początkowo składała się z dwóch części, klasycznego gimnazjum i szkoły przemysłowej ("Industrieschule"). Od 1842 w Industrieschule znajdywał się specjalny „kupiecki” („merkantilistischer”) oddział, w roku szkolnym 1904/05 usamodzielniony jako "Kantonale Handelsschule Zürich". Pozostała część szkoły przemysłowej została przekształcona w "Oberrealschule" i ostatecznie w gimnazjum matematyczno-przyrodnicze ("Mathematisch-naturwissenschaftliches Gymnasium").

</doc>
<doc id="1614274" url="https://pl.wikipedia.org/wiki?curid=1614274" title="Zaborów (gmina)">
Zaborów (gmina)

Zaborów (od 1973 "Leszno") – dawna gmina wiejska istniejąca do 1954 roku w woj. warszawskim. Siedzibą władz gminy był Zaborów.
W okresie międzywojennym gmina Zaborów należała do powiatu warszawskiego w woj. warszawskim. Po wojnie gmina zachowała przynależność administracyjną.
1 lipca 1952 roku do gminy Zaborów przyłączono część obszaru gminy Ożarów, natomiast część obszaru gminy Zaborów włączono do gminy Izabelin. 1 lipca 1952 roku zniesiono powiat warszawski, a gminę Zaborów przyłączono do nowo utworzonego powiatu pruszkowskiego; składała się ona wówczas z 32 gromad. 
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Leszno.

</doc>
<doc id="1614275" url="https://pl.wikipedia.org/wiki?curid=1614275" title="Historia Słowenii">
Historia Słowenii

Historia Słowenii – obejmuje dzieje państwa i narodu słoweńskiego od VI od XXI wieku. 
Prehistoria ziem słoweńskich.
Pierwsze odkryte ślady ludzkiej obecności na terenach obecnej Słowenii powstały w okresie paleolitu.
Starożytność ziem słoweńskich.
W czasach starożytnych ziemie dzisiejszej Słowenii były zamieszkane przez plemiona celtycko-iliryjskie. Ilirowie znajdowali się pod wpływami kultury północno-zachodniej Grecji oraz Macedonii, a także sami wpływali na losy tych krain. W I w. p.n.e. całe terytorium zostało opanowane przez Rzymian. 
Średniowiecze.
Słowianie alpejscy (Karantanie) przybyli na te ziemie około VI-VII w. i już w połowie VII w. (jako jedni z pierwszych Słowian w ogóle) tworzyli organizację polityczną zwaną Karantanią (państwem Karynckim, Karyntią). Za pierwszego władcę Karantanii uznaje się księcia Waluka, który prawdopodobnie walczył wraz z Samonem przeciwko Awarom. 
Następcami księcia Waluka byli władcy, rezydujący w Krynskim Grodzie, znajdującym się w dzisiejszej austriackiej Karyntii, skąd pochodzi nazwa tejże organizacji politycznej. Do państwa Karynckiego należała wówczas Karyntia właściwa oraz Styria (górna i dolna). Kraina (z siedzibą w grodzie Kranj, później Lublanie) tworzyła w VIII w. odrębne małe państwo plemienne. Karantanie próbowali rozszerzyć swe terytorium o tereny Friuli z powodzeniem bronione przez Longobardów. 
Za panowania księcia Boruta w połowie VIII w. nasiliło się zagrożenie ze strony Awarów. Książę szukając pomocy zwrócił się w stronę Bawarów, którą uzyskał za cenę niepodległości. Karantania weszła pod zwierzchnictwo Franków (Bawarowie podlegali wówczas Frankom). Gorazd (lub Kukcjusz), syn Boruta, przebywał jako zakładnik na dworze Bawarskim gdzie wraz z bratankiem Boruta - Chotimirem, gdzie zostali ochrzczeni. Po śmierci Boruta władzę zwierzchnią przejął Gorazd, za panowania, którego rozpoczęła się bezskuteczna chrystianizacja kraju przeprowadzana przez metropolię Salzburską (liczne bunty pogańskiej ludności uniemożliwiły sukces procesu). Kolejnym zwierzchnim władcą został książę Chotimir. 
W 819 r. Ljudevit Posawski wzniecił powstanie przeciwko Frankom, do którego przyłączyli się również Karantanie oraz Kraincy. Powstanie zostało brutalnie stłumione, a jako karę cesarz rzymski i król Franków, Ludwik I Pobożny, nakazał usunięcie rodzimych książąt słowiańskich i osadzenie frankijskich komesów u władzy utworzonych komitatów. 
W 976 r. komitaty i marchie, odcięte od Księstwa Bawarskiego, utworzyły w jego ramach Księstwo Wielkiej Karyntii, które było jednym z okręgów administracyjnych, aniżeli niezależnym państwem.
Mimo wczesnej utraty niepodległości, dość długo, bo aż do późnego średniowiecza, utrzymały się na tych ziemiach słowiańskie instytucje państwowe, a także kultura kosezów, zepchniętych pod panowaniem Niemieckim do poziomu wolnych chłopów. 
Nowożytność.
W XVIII w. pojawiły się pierwsze manufaktury. W XVIII w. doszło do ożywienia gospodarczego. Duża część Słowenii stała się prowincją iliryjską podczas zajęcia ziem przez Napoleona Bonaparte. Po objęciu rządów przez Marię Teresę rozpoczął się okres absolutyzmu kontynuowany potem przez jej syna Józefa II. Wprowadzone zostały reformy, które spowodowały ożywienie gospodarki kraju. Władcy zapoczątkowali także proces uwłaszczenia chłopów.
W latach 1808–1815 na skutek wojen napoleońskich wykształciła się świadomość narodowa, a także idea zjednoczenia południowych Słowian.
XX wiek.
Po I wojnie światowej Słowenia wystąpiła przeciw Austro-Węgrom i stała się częścią Królestwa Serbów, Chorwatów i Słoweńców, które w 1929 zostało przekształcone w Jugosławię.
W 1941 Słowenia została zajęta przez III Rzeszę i Włochy, a na jej terenie powstał ruch oporu.
Po zakończeniu II wojny światowej Słowenia pozostała w składzie Jugosławii jako republika związkowa. W 1990 odbyły się wybory parlamentarne, które wygrała koalicja sześciu partii centrowych i centroprawicowych DEMOS. W referendum z grudnia 1990 Słoweńcy opowiedzieli się za niepodległością.
Uzyskanie niepodległości.
25 czerwca 1991 Słowenia oraz Chorwacja ogłosiły opuszczenie Socjalistycznej Federacyjnej Republiki Jugosławii i proklamowały niepodległość. 27 czerwca 1991 Jugosłowiańska Armia Ludowa zaatakowała Słowenię, co zapoczątkowało wojnę dziesięciodniową. Walki zakończyły się po 10 dniach rozejmem i opuszczeniem Słowenii przez wojska jugosłowiańskie.
7 października 1991 oficjalnie ogłoszono powstanie państwa. 23 grudnia 1991 została uchwalona konstytucja. W wyborach parlamentarnych w 1992, 1996 i 2000 zwyciężyła Liberalna Demokracja Słowenii.
XXI wiek.
29 marca 2004 Słowenia została członkiem NATO, a 1 maja 2004 Unia Europejskiej.

</doc>
<doc id="1614276" url="https://pl.wikipedia.org/wiki?curid=1614276" title="Interleukina-1">
Interleukina-1



</doc>
<doc id="1614278" url="https://pl.wikipedia.org/wiki?curid=1614278" title="Łowcy umysłów">
Łowcy umysłów

Łowcy umysłów (ang. "Mindhunters") – amerykański thriller z 2004 roku w reżyserii Renny’ego Harlina.

</doc>
<doc id="1614282" url="https://pl.wikipedia.org/wiki?curid=1614282" title="Igor Lukšić">
Igor Lukšić

Igor Lukšić, cyr. Игор Лукшић (ur. 14 czerwca 1976 w Barze) – czarnogórski ekonomista i polityk, minister finansów od 2004 do 2010, wicepremier w latach 2008–2010 oraz 2012–2016, premier Czarnogóry od 29 grudnia 2010 do 4 grudnia 2012, minister spraw zagranicznych w latach 2012–2016.
Życiorys.
Igor Lukšić urodził się w 1976 w czarnogórskim mieście Bar, gdzie uczęszczał do szkoły podstawowej i średniej. W 1998 ukończył ekonomię na Uniwersytecie Czarnogóry w Podgoricy. W 1999 studiował na Akademii Dyplomatycznej w Wiedniu. W 2000 ukończył studia podyplomowe na macierzystej uczelni, w 2002 uzyskał magisterium, a w 2005 doktorat w zakresie ekonomii. Uzyskał członkostwo w komitecie nauk ekonomicznych Czarnogórskiej Akademii Nauk.
W latach 1998–2000 pracował jako asystent do spraw implementacji programu pomocowego Komisji Europejskiej w Ministerstwie Spraw Zagranicznych Czarnogóry. Od lutego 2000 do stycznia 2001 był doradcą do spraw stosunków międzynarodowych Demokratycznej Partii Socjalistów Czarnogóry (DPS). Wstąpił do tego ugrupowania, wchodząc w skład jego prezydium. Od stycznia do maja 2001 pełnił obowiązki sekretarza w Ministerstwie Spraw Zagranicznych.
W 2001 objął po raz pierwszy mandat deputowanego do Zgromadzenia Czarnogóry, w kolejnych wyborach do 2012 z powodzeniem ubiegał się o reelekcję. Od stycznia do kwietnia 2003 był doradcą premiera. Od marca 2003 do czerwca 2006 wchodził również w skład parlamentu Serbii i Czarnogóry. Od marca 2003 do lutego 2004 pełnił funkcję wiceministra spraw zagranicznych federacji.
16 lutego 2004 objął stanowisko ministra finansów w rządzie premiera Mila Đukanovicia. Zajmował je do 29 grudnia 2010, również w dwóch kolejnych gabinetach, którymi kierowali Željko Šturanović (2006–2008) oraz ponownie Milo Đukanović (2008–2010). Od 2008 dodatkowo sprawował urząd wicepremiera. W 2006 został mianowany z ramienia rządu Czarnogóry gubernatorem w Banku Światowym i Europejskim Banku Odbudowy i Rozwoju.
W grudniu 2010, po rezygnacji złożonej przez Mila Đukanovicia, został nominowany przez DPS kandydatem na urząd nowego premiera. 24 grudnia prezydent Filip Vujanović nominował go na stanowisko premiera i powierzył misję sformowania rządu.
29 grudnia 2010 Igor Lukšić przedstawił skład swojego gabinetu. Tego samego dnia uzyskał wotum zaufania od parlamentu. Premier uznał za priorytet jego rządu otwarcie rozmów akcesyjnych z Unią Europejską, a także działania na rzecz poprawy opieki zdrowotnej, edukacji oraz opieki socjalnej.
Stanowisko premiera zajmował do 4 grudnia 2012, kiedy to po wygranych przez koalicję skupioną wokół DPS wyborach parlamentarnych z października 2012 nowym premierem został ponownie Milo Đukanović. W jego rządzie Igor Lukšić objął urzędy wicepremiera oraz ministra spraw zagranicznych i integracji europejskiej. Zakończył urzędowanie w 2016. Po odejściu z bieżącej polityki w tym samym roku został dyrektorem regionalnym w PwC.
Życie prywatne.
Mówi w języku angielskim, francuskim i włoskim. Jest żonaty, ma dwie córki i syna. W 2001 opublikował tomik poezji i prozy.

</doc>
<doc id="1614283" url="https://pl.wikipedia.org/wiki?curid=1614283" title="Ramón Bucetta">
Ramón Bucetta

Ramón Bucetta – piłkarz urugwajski, pomocnik, obrońca.
Razem z klubem CA Peñarol Bucetta zdobył w 1921 roku mistrzostwo Urugwaju.
Jako piłkarz klubu Club Nacional de Football wziął udział w turnieju Copa América 1924, gdzie Urugwaj zdobył mistrzostwo Ameryki Południowej. Bucetta zagrał tylko w jednym meczu - z Chile.
Nadal jako gracz Nacionalu wziął udział w turnieju Copa América 1927, gdzie Urugwaj został wicemistrzem Ameryki Południowej. Bucetta zagrał tylko w meczu z Boliwią.
Wciąż będąc graczem Nacionalu wziął udział w turnieju Copa América 1929, gdzie Urugwaj zajął dopiero trzecie miejsce. Bucetta zagrał tylko w fatalnym meczu z Paragwajem, przegranym przez Urugwaj aż 0:3.

</doc>
<doc id="1614287" url="https://pl.wikipedia.org/wiki?curid=1614287" title="Irena Tatarzyńska">
Irena Tatarzyńska

Irena Urszula Tatarzyńska (ur. w Słupsku) – polska dyplomatka i orientalistka (turkolożka), doktor nauk filologicznych, od 2015 do 2017 ambasador RP w Czarnogórze.
Życiorys.
Urodziła się w Słupsku. W 1974 ukończyła studia z zakresu filologii tureckiej na Uniwersytecie Warszawskim. Po studiach podjęła karierę naukową tamże. Pracowała także w Polskiej Akademii Nauk. W 1986 obroniła pracę doktorską pt. "Turecka inteligencja twórcza wobec europeizacji Imperium Osmańskiego – od tanzimatu do republiki" (promotor: Tadeusz Majda).
W 1991 rozpoczęła pracę w Ministerstwie Spraw Zagranicznych, specjalizując się w kontaktach z krajami Kaukazu Południowego i Azji Środkowej. W latach 1994–1999 pracowała w Ambasadzie RP w Ankarze, pełniąc funkcję zastępczyni szefa placówki, a przez kilka miesięcy także chargé d’affaires ad interim. W 1999 powróciła do kraju i objęła stanowisko zastępczyni dyrektora w Departamencie Europy Wschodniej MSZ.
W 2003 wyjechała do Sofii, gdzie pracowała jako zastępczyni ambasadora RP w randze radcy-ministra, a w latach 2006–2007 pełniła obowiązki szefa placówki. Za swoją pracę w Sofii została wyróżniona przez władze bułgarskie medalem Złotej Gałązki Laurowej. W 2007 powróciła do kraju i objęła stanowisko koordynatorki ds. Paktu Stabilności dla Europy Południowo-Wschodniej.
Od listopada 2008 do 2012 była ambasadorem w Albanii. W lipcu 2015 powołana na stanowisko ambasadora nadzwyczajnego i pełnomocnego RP w Czarnogórze. Misję zakończyła w 2017.
W listopadzie 2012 została odznaczona Krzyżem Kawalerskim Orderu Odrodzenia Polski.
Zna biegle cztery języki: angielski, rosyjski, turecki i włoski. Posługuje się także językiem bułgarskim i francuskim.
Jest mężatką, ma syna.

</doc>
<doc id="1614290" url="https://pl.wikipedia.org/wiki?curid=1614290" title="Dawidowicz">
Dawidowicz



</doc>
<doc id="1614293" url="https://pl.wikipedia.org/wiki?curid=1614293" title="Metalowy Bondage">
Metalowy Bondage



</doc>
<doc id="1614296" url="https://pl.wikipedia.org/wiki?curid=1614296" title="Le Parisien">
Le Parisien

Le Parisien – francuski dziennik z wydarzeniami z Paryża i jego okolic oraz z kraju i zagranicy
Dziennik został założony w 1944 roku pod nazwą „Le Parisien libre” przez Emiliena Amaury'ego. Obecna nazwa gazety została przyjęta w 1986 roku. Obecnie dziennik jest dostępny w całej Francji, jednak większość nakładu jest sprzedawana na terenie Paryża i jego przedmieść.
Siedziba dziennika mieści się w miejscowości Saint-Ouen pod Paryżem. Obecnym redaktorem naczelnym dziennika jest Dominique de Montvalon, który pełni tę funkcję od 1998 roku.
Dziennik „Le Parisien” ze sprzedażą wynoszącą ponad 530 000 egzemplarzy dziennie jest obecnie jedną z najlepiej się sprzedających gazet tego typu na terenie Francji.

</doc>
<doc id="1614299" url="https://pl.wikipedia.org/wiki?curid=1614299" title="Bolesław Kamil Orłowski">
Bolesław Kamil Orłowski

Bolesław Orłowski (ur. 31 lipca 1887 w Poznaniu, zm. 15 czerwca 1921 tamże) – romanista i pedagog.
Życiorys.
Studia odbył we Lwowie i Paryżu. Pracował jako nauczyciel w szkole średniej we Lwowie, a potem jako lektor języka francuskiego na Uniwersytecie Lwowskim. Od 1919 lektor, później zastępca profesora historii literatury francuskiej na Uniwersytecie Poznańskim. Jako ochotnik wziął udział w wojnie polsko–bolszewickiej. W 1921 roku otrzymał nominację na docenta. Zginął tragicznie 15 czerwca 1921 roku.
Opublikował:"F. Brunetiére i ewolucjonizm w historii literatury" (1907), "Keus, senaszel Okrągłego Stołu, studium estetyczno-porównawcze z literatury starofrancuskiej" (1919), "Krytyka wartości w kulturze u Rousseau'a i przed Rousseau'em" (1921).

</doc>
<doc id="1614303" url="https://pl.wikipedia.org/wiki?curid=1614303" title="Senny Schonewille">
Senny Schonewille

Senny Schonewille (ur. 1972) - holenderski strongman.
Mieszka w miejscowości Hollandscheveld (prowincja Drenthe).
Wymiary:
Rekordy życiowe:

</doc>
<doc id="1614304" url="https://pl.wikipedia.org/wiki?curid=1614304" title="Lucy Dawidowicz">
Lucy Dawidowicz

Lucy Schildkret Dawidowicz (ur. 16 czerwca 1915 w Nowym Jorku, zm. 5 grudnia 1990 tamże) – amerykańska historyczka, zajmująca się m.in. historią Holocaustu.

</doc>
<doc id="1614305" url="https://pl.wikipedia.org/wiki?curid=1614305" title="Ramon Bucetta">
Ramon Bucetta



</doc>
<doc id="1614308" url="https://pl.wikipedia.org/wiki?curid=1614308" title="Sara Renner">
Sara Renner

Sara Renner (ur. 10 kwietnia 1976 r. w Golden) – kanadyjska biegaczka narciarska, medalistka olimpijska i medalistka mistrzostw świata.
Kariera.
Na igrzyskach zadebiutowała w 1998 r. podczas igrzysk olimpijskich w Nagano, gdzie jej najlepszym indywidualnym wynikiem było 54. miejsce w biegu na 30 km techniką dowolną. Dużo lepiej zaprezentowała się na igrzyskach w Salt Lake City. Zajęła tam 9. miejsce w sprincie stylem dowolnym, a wraz z koleżankami z reprezentacji zajęła 8. miejsce w sztafecie 4x5 km. Największy sukces osiągnęła jednak podczas igrzysk olimpijskich w Turynie, gdzie razem z Beckie Scott wywalczyła srebrny medal w sprincie drużynowym techniką klasyczną. Była także ósma w biegu na 10 km stylem klasycznym. Cztery lata później, na igrzyskach w Vancouver jej najlepszym wynikiem było siódme miejsce w sprincie drużynowym techniką dowolną.
Jej pierwszymi mistrzostwami były mistrzostwa świata w Trondheim w 1997 r. Zajmowała tam jednak miejsca poza pięćdziesiątką. Nie startowała na mistrzostwach w Ramsau. W 2001 r. podczas mistrzostw świata w Lahti zajmowała miejsca w czwartej dziesiątce, jednak dwa lata później, na mistrzostwach świata w Val di Fiemme zajęła 7. miejsce w sprincie techniką dowolną. Swój pierwszy medal w życiu wywalczyła w 2005 r. podczas mistrzostw świata w Oberstdorfie zajmując trzecie miejsce w sprincie techniką klasyczną. Uległa jedynie dwóm Szwedkom: zwyciężczyni Emilie Öhrstig oraz drugiej na mecie Linie Andersson. Mistrzostwa świata w Libercu były ostatnimi w jej karierze. Zajęła tam między innymi 6. miejsce w sprincie drużynowym techniką klasyczną oraz 9. miejsce w biegu na 10 km również stylem klasycznym.
Najlepsze wyniki w Pucharu Świata osiągnęła w sezonie 2005/2006, kiedy to zajęła dziesiąte miejsce w klasyfikacji generalnej.
W 2010 r. zakończyła karierę. Jej mężem jest były kanadyjski narciarz alpejski Thomas Grandi, z którym ma córkę imieniem Aria. Mieszka w Canmore, w prowincji Alberta.

</doc>
<doc id="1614314" url="https://pl.wikipedia.org/wiki?curid=1614314" title="Józef Augustyn Orłowski">
Józef Augustyn Orłowski

Józef Augustyn Orłowski inna forma nazwiska: "Augustyn Józef Orłowski" (ur. 1716, zm. 27 listopada 1796 w Warszawie) – polski pijar, tłumacz tragedii, pedagog i rektor.
Życiorys.
W roku 1732 wstąpił do zakonu pijarów (Podoliniec), przyjmując imię Augustyna od św. Stanisława (imię chrzestne: Józef). Studia teologiczne odbywał w Warszawie. W roku szkolnym 1742/1743 był podprefektem kolegium warszawskiego, a już rok później (1744) uzupełniał swą wiedzę, studiując za granicą. Wykładał w Collegium Nobilium pijarów w Warszawie (1746–1754).
Twórczość.
Razem ze Stanisławem Konarskim przekładał dla potrzeb teatru szkolnego tragedie Racine’a, m.in. "Atalia" (1751) i Woltera, m.in.: "Zaira" (1747), "Alzyra" (1750) i "Meropa" (1755). Niektóre z nich były wystawiane na scenie Teatru Narodowego w Warszawie w latach (1774–1792).
Ważniejsze przekłady.
Orłowski uczestniczył ponadto w pracy nad wydaniem: "Ordinationes visitationis Apostolicae... pro Provincia Polona... Scholarum Piarum", pars 4-5 (Warszawa) 1753; pars 1-3 (Warszawa) 1754.
Przypisywany przez J.A. Załuskiego Orłowskiemu i Konarskiemu przekład tragedii P. Corneille’a "Polyeucte" – według źródeł pijarskich sporządził go A. Ożga.

</doc>
<doc id="1614316" url="https://pl.wikipedia.org/wiki?curid=1614316" title="Les Échos">
Les Échos

Les Échos – francuski dziennik ekonomiczny. Najpoczytniejszy dziennik ekonomiczny we Francji.
Charakterystyka.
Gazeta została założona w 1908 roku przez braci Roberta oraz Emila Servan-Schreibe i była pierwszym czasopismem we Francji w całości poświęconym gospodarce. Od 1928 roku, "„Les Échos”" ukazuje się w formie dziennika. W 1988 roku, dziennik został kupiony przez brytyjski Pearson PLC. W 2007 roku firma podjęła decyzję o sprzedaży dziennika francuskiemu koncernowi dóbr luksusowych, LVMH, znanemu m.in. z produkcji torebek Luis Vuitton, które było już właścicielem dziennika gospodarczego La Tribune. Siedziba dziennika mieści się w Paryżu. Do 2013 roku redaktorem naczelnym dziennika był Henri Gibier, którego zastąpił Nicolas Barre. W ostatnim czasie ma nakład wynoszącym około 130 tys. egzemplarzy dziennie. Od wielu lat „Les Échos” jest najbardziej poczytnym dziennikiem o tematyce ekonomicznej we Francji. Podkast pod tytułem "„La Story”" przygotowany przez redakcję "„Les Échos”" utrzymuje się pierwszej dziesiątce najchętniej odtwarzanych we Francji. Od stycznia do kwietnia 2022 roku ma ponad pół miliona słuchaczy.

</doc>
<doc id="1614320" url="https://pl.wikipedia.org/wiki?curid=1614320" title="Bnei Brak">
Bnei Brak



</doc>
<doc id="1614321" url="https://pl.wikipedia.org/wiki?curid=1614321" title="Adolf Schreyer">
Adolf Schreyer

Adolf Schreyer (ur. 9 lipca 1828 we Frankfurcie nad Menem, zm. 29 lipca 1899 w Kronberg im Taunus) – niemiecki malarz orientalista.
Studiował we frankfurckiej Städel Institute a następnie w Stuttgarcie i Monachium. Służył w armii austriackiej i brał udział w wyprawie na Wołoszczyznę w czasie wojny krymskiej. Wiele podróżował, odwiedził m.in. Egipt, Syrię i Algierię. W latach 1862-70 mieszkał w Paryżu, by ostatecznie osiąść na stałe w Niemczech w Kronberg im Taunus.
Schreyer znany jest głównie z obrazów o tematyce orientalnej, najbardziej cenione są jego przedstawienia koni. Malował sceny balistyczne i rodzajowe z życia Mołdawian, Wołochów i Arabów.

</doc>
<doc id="1614322" url="https://pl.wikipedia.org/wiki?curid=1614322" title="Partia Zielonych (Turcja)">
Partia Zielonych (Turcja)

Partia Zielonych (tur. "Yeşiller Partisi") – turecka partia polityczna założona w czerwcu 2008. Jest członkiem-obserwatorem Europejskiej Partii Zielonych. Kieruje nią dwoje rzeczników, którymi obecnie są: Bilge Contepe i Ümit Şahin.
Program partii odwołuje się do kluczowych idei zielonej polityki. Tureccy zieloni domagają się demokratyzacji kraju i popierają integrację z Unią Europejską. Opowiadają się za pokojowym rozwiązaniem konfliktu na Cyprze i kwestii kurdyjskiej.
Partia o identycznej nazwie istniała w Turcji w latach 1988-1994 (została zdelegalizowana przez sąd konstytucyjny).

</doc>
<doc id="1614323" url="https://pl.wikipedia.org/wiki?curid=1614323" title="Yeşiller Partisi">
Yeşiller Partisi



</doc>
<doc id="1614334" url="https://pl.wikipedia.org/wiki?curid=1614334" title="Stefane &amp; 3G">
Stefane &amp; 3G



</doc>
<doc id="1614335" url="https://pl.wikipedia.org/wiki?curid=1614335" title="Les Echos">
Les Echos



</doc>
<doc id="1614339" url="https://pl.wikipedia.org/wiki?curid=1614339" title="Jerzy Olgierd Iłłakowicz">
Jerzy Olgierd Iłłakowicz

Jerzy Olgierd Zawisza-Iłłakowicz herbu Doliwa (ur. 8 marca 1908 w Łaziskach, w woj. lubelskim, zm. 13 stycznia 1984 w Fort Lauderdale) – polski działacz organizacji podziemnych w czasach II wojny światowej, żołnierz Narodowych Sił Zbrojnych.
Życiorys.
Syn Witolda i Haliny z Kleniewskich h. Zagłoba. Po maturze w 1926 ukończył studia rolnicze na Uniwersytecie Katolickim w Louvain (Belgia), a następnie studia w Wyższej Szkole Handlowej w Lozannie (Szwajcaria). W ich trakcie studiował przez jeden rok w London School of Economics (Anglia). Po studiach, aż do wybuchu II wojny światowej, pracował w bankowości.
W okresie międzywojennym działacz Obozu Narodowo-Radykalnego. Po wybuchu wojny, wraz z innymi członkami Grupy Szańca, przystąpił do tworzenia konspiracyjnej organizacji katolicko-narodowej Związek Jaszczurczy. Otrzymał zadanie organizacji resortów cywilnych oraz został szefem finansów, którą to funkcję pełnił w Narodowych Siłach Zbrojnych do 1944. Był przedstawicielem ZJ w Tymczasowej Narodowej Radzie Politycznej. Wiosną 1944 został członkiem Rady Politycznej NSZ. W sierpniu 1944 oddelegowany do okręgu częstochowskiego NSZ. Następnie został szefem departamentu VI w dowództwie NSZ, ze stopniem kapitana.
W styczniu 1945 ewakuował się do Wiednia i dalej na zachód, gdzie doczekał wyzwolenia przez armię USA. We Frankfurcie został przydzielony do Polskiej Misji Łącznikowej. Z żołnierzy Brygady Świętokrzyskiej NSZ oraz wyzwolonych jeńców, którzy znaleźli się w amerykańskiej strefie okupacyjnej, zorganizował, na polecenie dowództwa amerykańskiego, kompanie wartownicze. Po reorganizacji amerykańskich sił okupacyjnych i powstaniu Continental Base Section pełnił funkcję, w stopniu majora, starszego oficera łącznikowego.Po następnej reorganizacji w armii okupacyjnej USA został delegowany do głównej kwatery I.R.O. - Międzynarodowej Organizacji ds. Uchodźców w Heidelbergu. Potem stworzył Stowarzyszenie Polskich Emigrantów, które miało, przede wszystkim, roztoczyć opiekę nad żołnierzami Brygady Świętokrzyskiej, a także ułatwić im życie na emigracji i znalezienie zatrudnienia. W 1953 emigrował do Stanów Zjednoczonych, gdzie zapisał się do szkoły hotelarskiej, którą ukończył po półtora roku. Zatrudniony został jako kierownik klubu w Wilmington w stanie Delaware, gdzie pracował do emerytury.
Żonaty z Ireną Morzycką h. Mora zabitą w 1943, z którą miał córkę. Powtórnie żonaty z Betty Asbury Purnell, z którą miał córkę i dwóch synów.

</doc>
<doc id="1614344" url="https://pl.wikipedia.org/wiki?curid=1614344" title="Bene Beraq">
Bene Beraq



</doc>
<doc id="1614345" url="https://pl.wikipedia.org/wiki?curid=1614345" title="Bne Brak">
Bne Brak



</doc>
<doc id="1614346" url="https://pl.wikipedia.org/wiki?curid=1614346" title="Ofensywa w Ramadan">
Ofensywa w Ramadan



</doc>
<doc id="1614349" url="https://pl.wikipedia.org/wiki?curid=1614349" title="Lokomotiw Witebsk">
Lokomotiw Witebsk



</doc>
<doc id="1614351" url="https://pl.wikipedia.org/wiki?curid=1614351" title="Uğur Yildirim">
Uğur Yildirim



</doc>
<doc id="1614356" url="https://pl.wikipedia.org/wiki?curid=1614356" title="FC Witebsk">
FC Witebsk



</doc>
<doc id="1614357" url="https://pl.wikipedia.org/wiki?curid=1614357" title="Parowozownia Piła">
Parowozownia Piła

Parowozownia Piła – XIX-wieczna parowozownia w mieście Piła 
Parowozownia została wzniesiona latach 1870-1874 w związku z intensywnym rozwojem kolei na ziemiach pruskich. Dzięki zastosowaniu nietypowych rozwiązań architektonicznych stała się wzorcowym obiektem dla kilku tego typu budowli w Europie. Specyficzny jest okrągły kształt tego budynku, będący wzorem m.in. dla parowozowni w Berlinie i Magdeburgu. Przez lata użytkowana, w latach 90. XX wieku została wyłączona z eksploatacji, popadając tym samym w zapomnienie.
W lipcu 2010 roku po ponad 10 latach starań parowozownia, wraz z dworcem Piła Główna została wpisana do rejestru zabytków.
Obecnie budynek ten stanowi przedmiot zainteresowania "Stowarzyszenia Parowozownia Pilska Okrąglak".

</doc>
<doc id="1614363" url="https://pl.wikipedia.org/wiki?curid=1614363" title="Holon (ujednoznacznienie)">
Holon (ujednoznacznienie)



</doc>
<doc id="1614364" url="https://pl.wikipedia.org/wiki?curid=1614364" title="Kholon">
Kholon



</doc>
<doc id="1614367" url="https://pl.wikipedia.org/wiki?curid=1614367" title="Prawo sportowe">
Prawo sportowe

Prawo sportowe – sensu stricto: regulacje prawne znajdujące zastosowanie w sporcie. Prawo sportowe to regulacje organizacji sportowych. Prawo sportowe sensu largo to zarówno regulacje prawne znajdujące zastosowanie w sporcie, jak też regulacje organizacji sportowych.
Wśród regulacji mających zastosowanie w sporcie można wyróżnić takie, które odnoszą się bezpośrednio do sportu i z myślą o sporcie były tworzone (np. ustawa o bezpieczeństwie imprez masowych, ustawa o sporcie). Zastosowanie w sporcie mają jednak również akty prawne nieodnoszące się bezpośrednio do sportu i tworzone wręcz z myślą o innych dziedzinach życia (np. kodeks cywilny, kodeks pracy, prawo o stowarzyszeniach).
Problematyka prawa sportowego.
Ustawiczny rozwój sportu (technologiczny) oraz jego profesjonalizacja i nastawienie na osiąganie coraz lepszych wyników sportowych powodują wzrost doniosłości prawa sportowego. Nie bez znaczenia jest również nastawienie osób (czy to fizycznych czy prawnych) zajmujących się sportem na osiąganie zysku poprzez działalność sportową. Wszystko to sprawia, że problematyka prawa sportowego cieszy się coraz większym zainteresowaniem.
Pojęcie i problematyka prawa sportowego funkcjonuje dość powszechnie co zauważyć można w wielości piśmiennictwa dotyczącego tej dziedziny sportu. Poza indywidualnymi osobami zajmującymi się prawem sportowym istnieją również na uczelniach specjalne jednostki organizacyjne zajmujące się tą właśnie dziedziną prawa. Poza tym widoczna jest działalność stowarzyszeń prawa sportowego.
W Polsce od roku 1990 istnieje Polskie Stowarzyszenie Prawa Sportowego.
Na rynku usług prawniczych pojawiają się również kancelarie prawne specjalizujące się w problematyce prawa sportowego.

</doc>
<doc id="1614368" url="https://pl.wikipedia.org/wiki?curid=1614368" title="Cambados">
Cambados

Cambados – gmina i miasto w północno-zachodniej Hiszpanii, we wspólnocie autonomicznej Galicja, w prowincji Pontevedra, w comarce Salnés. Zlokalizowane nad Oceanem Atlantyckim, na riasowym wybrzeżu Rías Baixas, nad zatoką Ría de Arousa.

</doc>
<doc id="1614370" url="https://pl.wikipedia.org/wiki?curid=1614370" title="Genesis Archive 1967-75">
Genesis Archive 1967-75

Genesis Archive 1967-75 – czteropłytowa kompilacja archiwalnych nagrań grupy "Genesis", wydana w formie boxu w 1998 roku. Zawiera niepublikowane nagrania koncertowe oraz wersje demo, a także rzadkie utwory z singli.
Zawartość.
CD1 i CD 2.
Na obu płytach zamieszczono zapis koncertowej wersji "The Lamb Lies Down On Broadway". Nagrania dokonano w The Shrine Auditorium w Los Angeles 24 stycznia 1975. Dla potrzeb wydawnictwa poprawiono niektóre partie wokalne i całkowicie zrekonstruowano utwór "It", który z winy reżysera dźwięku nie został zarejestrowany podczas tego występu
"Cd 1 (50:31):"
"Cd 2 (52:23):"
CD 3.
Pięć pierwszych nagrań pochodzi z koncertu w Rainbow Theatre w Londynie, 20 października 1973. Utwór nr 6 pochodzi z sesji dla BBC, a pozostałe trzy utwory z singli z lat 1971-1972.
"Cd 3 (74:59):"
CD 4.
Utwory 2-4 pochodzą z sesji dla potrzeb programu "Nightride" BBC z 22 lutego 1970. Pozostałe utwory to wersje surowe lub demo z lat 1967-1968.
"Cd 4 (72:23):"

</doc>
<doc id="1614371" url="https://pl.wikipedia.org/wiki?curid=1614371" title="Rezerwat przyrody Oszast">
Rezerwat przyrody Oszast

Rezerwat przyrody Oszast – leśny rezerwat przyrody w Beskidzie Żywieckim, położony na terenie wsi Soblówka w gminie Ujsoły, przy granicy Polski ze Słowacją, na zboczach szczytu Oszus. Utworzony został w celu ochrony bukowo-świerkowego lasu, stanowiącego fragment pierwotnej Puszczy Karpackiej. Leży na terenie Żywieckiego Parku Krajobrazowego.
Rezerwat, powołany w 1971 roku na powierzchni 48,82 ha, jako rezerwat częściowy, od 1998 roku jest rezerwatem ścisłym. Obecnie zajmuje powierzchnię 46,27 ha. Leży w granicach działalności Nadleśnictwa Ujsoły. Obejmuje podszczytowe partie góry Oszus (północno-zachodni stok), otoczone z trzech stron granicą państwa. Dzięki położeniu w niedostępnym miejscu, na wysokości od 925 m n.p.m. do 1147 m n.p.m., szata roślinna zachowała tu pierwotny charakter.
Na terenie rezerwatu dominującym zespołem jest buczyna karpacka ("Dentario glandulosae-Fagetum"); występuje także jodła, świerk i jawor. Wysokość wielu okazów drzew przekracza 40 metrów. Znajdziemy tu także rzadkie w skali żywiecczyzny zbiorowiska jaworzyny ziołoroślowej ("Aceri-Fagetum") oraz najlepiej wykształcone w całym Żywieckim Parku Krajobrazowym zbiorowisko jaworzyny karpackiej ("Sorbo-Aceretum carpaticum").
Na terenie rezerwatu stwierdzono występowanie 122 gatunków roślin naczyniowych, w tym wielu chronionych, jak storczyk plamisty, śnieżyczka przebiśnieg, tojad mocny, wawrzynek wilczełyko, widłak jałowcowaty, wroniec widlasty i in. Spośród rzadkich i zagrożonych gatunków ssaków występują tu m.in. niedźwiedź brunatny, ryś oraz wilk szary, zaś z ptaków głuszec, dzięcioł trójpalczasty oraz puchacz.

</doc>
<doc id="1614373" url="https://pl.wikipedia.org/wiki?curid=1614373" title="Gurudwara">
Gurudwara

Gurudwara (język hindi: गुरुद्वारा "gurudvārā", Gurdwara, z języka pendżabskiego: ਗੁਰਦੁਆਰਾ "gurduārā" lub ਗੁਰਦਵਾਰਾ "gurdwārā", dosłownie "brama do Guru (Boga)") – ogólne określenie na świątynię sikhijską. Ponieważ pierwsze gurdwary powstawały w warunkach silnej presji ze strony islamu, a sikhizm w założeniu miał pogodzić zwaśnionych hindusów i muzułmanów, w przeciwieństwie do typowych świątyń hinduistycznych w gurudwarze nie ma wizerunków bóstwa i świętych, natomiast na honorowym podwyższeniu, zwanym "tacht" (dosłownie "tron"), spoczywa Sri Guru Granth Sahib, święta księga sikhizmu.
Rytuały w gurudwarze są bardzo proste, polegają na indywidualnej modlitwie, śpiewaniu kirtanów oraz 48-godzinnej recytacji całej świętej księgi. Zwyczajowo wiernym rozdaje się tzw. "parszad" – poświęcony pokarm, przygotowany w przyświątynnej kuchni.
Osoby innych religii są mile widziane, lecz wszystkich obowiązuje kilka zasad: zdjęcie obuwia, nakrycie głowy, obmycie rąk i zakaz wnoszenia papierosów.
Gurudwary znajdują się również w Europie, jest także w Polsce w Raszynie pod Warszawą – nosi nazwę Gurudwara Singh Sabha.

</doc>
<doc id="1614375" url="https://pl.wikipedia.org/wiki?curid=1614375" title="Niszczyciele typu Acre">
Niszczyciele typu Acre

Niszczyciele typu Acre – brazylijskie niszczyciele z okresu „zimnej wojny”. W latach 1940–1957 w stoczni Arsenal de Marinha do Rio de Janeiro na Ilha das Cobras zbudowano sześć okrętów tego typu. Jednostki weszły w skład Marinha do Brasil w latach 1949-1957, a ze służby wycofano je w latach 1964–1974.
Projekt i budowa.
Niszczyciele typu "Acre" zbudowano w Brazylii w miejsce zarekwirowanych przez Wielką Brytanię po wybuchu II wojny światowej sześciu jednostek typu "H". Okręty zostały zbudowane według oryginalnego brytyjskiego projektu stoczni Thornycroft, z tą jednak różnicą, że system napędowy, uzbrojenie i wyposażenie miało być produkcji USA. Inne niż w pierwowzorze siłownie spowodowały również zmiany w wyglądzie zewnętrznym jednostek, przejawiające się m.in. w użyciu jednego komina zamiast dwóch. Sylwetka okrętów stała się tym samym podobna do amerykańskich niszczycieli typu "Gridley". Długi czas budowy jednostek spowodowany był zarówno brakami materiałowymi, jak też innymi trudnościami spowodowanymi toczącą się wojną.
Wszystkie okręty typu "Acre" zbudowane zostały w stoczni Arsenal de Marinha do Rio de Janeiro, położonej na wyspie Ilha das Cobras w Rio de Janeiro. Stępki okrętów położono w 1940 roku, zostały zwodowane w latach 1943–1946, a służby w Marinha do Brasil przyjęto je w latach 1949-1957. Jednostki otrzymały nazwy pochodzące od brazylijskich rzek i numery taktyczne A-1 – A-6.
Dane taktyczno-techniczne.
Okręty były dużymi niszczycielami, z typowym dla tej klasy okrętów uzbrojeniem i wyposażeniem. Długość całkowita wynosiła 98,5 metra (97,5 m na konstrukcyjnej linii wodnej), szerokość 10,7 metra i średnie zanurzenie 2,59 metra (maksymalne 3,3 m). Wyporność standardowa wynosiła 1340 ton, zaś pełna 1800 ton. Okręty napędzane były przez dwie turbiny parowe Westinghouse z przekładniami redukcyjnymi o łącznej mocy 45 000 KM („Amazonas”, „Apa”, „Araguari” i „Araguaia”) lub dwoma turbinami parowymi General Electric z przekładniami redukcyjnymi o łącznej mocy 35 000 KM („Acre” i „Ajuricaba”), do których parę dostarczały trzy kotły wodnorurkowe Babcock &amp; Wilcox. Dwuśrubowy układ napędowy pozwalał osiągnąć maksymalną prędkość od 33,5 („Acre” i „Ajuricaba”) do 36 węzłów (marszowa wynosiła 20 węzłów). Energię elektryczną wytwarzały dwa turbogeneratory Westinghouse o napięciu 450 V i mocy 204 KM („Acre” i „Ajuricaba” posiadały też generator wysokoprężny Cummins 450 V o mocy 136 KM). Okręty zabierały 450 ton mazutu, co zapewniało zasięg maksymalny 6000 mil morskich przy prędkości ekonomicznej 15 węzłów.
Okręty były uzbrojone w cztery pojedyncze działa uniwersalne kal. 127 mm L/38 Mark 21/30 (jedno na pokładzie dziobowym, jedno w superpozycji na nadbudówce dziobowej, jedno na pokładzie rufowym i jedno na nadbudówce rufowej, także w superpozycji). Broń przeciwlotniczą stanowiły dwa działka Bofors kal. 40 mm L/56 Mark 1 (1 x II) oraz cztery pojedyncze działka Oerlikon kal. 20 mm L/70 Mark 4. Uzbrojenie uzupełniały: dwa poczwórne aparaty torpedowe kal. 533 mm oraz dwa miotacze bomb głębinowych K Mark 6 i dwie zrzutnie bomb głębinowych Mark 3 i Mark 4. Wyposażenie radioelektroniczne obejmowało dwa radary obserwacji okrężnej (SF-1 i VJ-1), system kierowania ogniem Mk 33 Mod 38, urządzenia naprowadzania kierunku Mk-T Mod 2 dla dział 127 mm i sonar QCR-1.
Załoga pojedynczego okrętu składała się ze 150 oficerów, podoficerów i marynarzy.
Służba.
31 stycznia 1953 roku będące w służbie jednostki typu "Acre" weszły w skład 2. Dywizjonu 1. Eskadry Niszczycieli. Na przełomie 1953 i 1954 roku zmieniono numery burtowe okrętów na D-10 – D-15. W latach 1957–1958 niszczyciele poddano modernizacji: usunięto jedną armatę kal. 127 mm i dwa działka Oerlikon kal. 20 mm, montując w zamian podwójne stanowisko działek kal. 40 mm (na podstawie Mark 1 Mod 6); zamieniono też poczwórne aparaty torpedowe na dwa potrójne Mark 14 Mod 12. Unowocześniono również wyposażenie radioelektroniczne, wymieniając m.in. dwa radary obserwacji okrężnej (na AN/SPS-4 i AN/SPS-6C z IFF), a także dodając radar kierowania ogniem artyleryjskim Mk 28 dla systemu kierowania ogniem Mk 33 Mod 38 i dwa urządzenia naprowadzania kierunku Mk 51 dla dział kal. 40 mm (zmiany te nie dotyczyły „Ajuricaby”, która od początku otrzymała właśnie taki zestaw uzbrojenia i wyposażenia). W rezultacie tych zmian wyporność okrętów wzrosła do 1450 ton (standardowa) i 2180 ton (bojowa). W 1963 roku dokonano reorganizacji struktury brazylijskiej marynarki, w wyniku której sześć okrętów typu "Acre" znalazło się w składzie 21. i 22. Dywizjonu 2 Eskadry Niszczycieli. Jednostki uczestniczyły zarówno w krajowych rejsach szkoleniowych, jak też reprezentowały flotę brazylijską podczas corocznych międzynarodowych manewrów „Unitas” Pierwsze dwa okręty zostały wycofane ze służby w 1964 roku, a pozostałe w latach 1973–1974.

</doc>
<doc id="1614383" url="https://pl.wikipedia.org/wiki?curid=1614383" title="Fun Lovin Criminals">
Fun Lovin Criminals



</doc>
<doc id="1614384" url="https://pl.wikipedia.org/wiki?curid=1614384" title="First War of the World">
First War of the World

First War of the World - jest czwartym albumem muzycznym grupy Black Messiah.

</doc>
<doc id="1614392" url="https://pl.wikipedia.org/wiki?curid=1614392" title="Browary Regionalne Jakubiak">
Browary Regionalne Jakubiak

Browary Regionalne Jakubiak Sp. z o.o. (BRJ) – polski producent piwa, napojów słodowych i destylatów. Jej założycielem i właścicielem jest warszawski przedsiębiorca i poseł na Sejm RP VIII kadencji Marek Jakubiak. Siedziba spółki BRJ mieści się w Dziekanowie Nowym pod Warszawą.
Historia.
Browarnictwo.
Początki przedsiębiorstwa BRJ sięgają 2002 roku. Wtedy to Marek Jakubiak pod firmą Browar Gambrynus Sp. z o.o. zakupił od austriackiej spółki Brau Union browar w Ciechanowie, a następnie rozpoczął w nim produkcję piwa pod markami "Gambrynus" i "Ciechanów".
W 2007 roku Marek Jakubiak wraz z ówczesnymi wspólnikami założył spółkę Ciechan sp. z o.o. (obecnie Browary Regionalne Jakubiak Sp. z o.o.). Pod jej marką rozpoczęła się ekspansja ogólnopolska przedsiębiorstwa. Producent skoncentrował się na budowie własnej sieci dystrybucji oraz popularyzacji wśród konsumentów jasnych piw niepasteryzowanych o ekstrakcie 12° i 14 °Blg. Z czasem obok klasycznych piw dolnej fermentacji pojawiło się w sprzedaży piwo miodowe. Okazało się ono dużym sukcesem handlowym.
W 2009 roku przedsiębiorstwo rozpoczęło nową strategię. Wdrożony został plan budowy grupy browarów regionalnych i promocji kilkunastu marek piwa, które byłyby silne związane z miejscami, z których pochodzą. Ideą pośrednio wynikającą z projektu stało się także rewitalizowanie zabytkowych zakładów produkcyjnych w różnych zakątkach kraju.
Pierwszym krokiem w kierunku stworzenia grupy piwowarskiej był zakup i ponowne uruchomienie browaru w Lwówku Śląskim. Kolejnym były poszukiwania zakładu w południowo-wschodniej Polsce. Próby nabycia browarów w Janowie Lubelskim lub w Zwierzyńcu nie powiodły się. Podjęto więc decyzję o wybudowaniu od podstaw zakładu na Pomorzu – w Ustce. Inwestycji tej, z braku akceptacji samorządu, nie zrealizowano.
W 2012 roku przedsiębiorstwu udało się porozumieć z władzami miejskimi Darłowa. Podpisana została umowa o budowie od podstaw browaru w Darłówku. W 2013 roku spółka zakupiła i uruchomiła browar w Bojanowie. W kwietniu 2014 roku przejęła dawny zakład piwowarski w Tenczynku, a w sierpniu 2014 roku dawny browar w Biskupcu.
W roku 2018 browar w Tenczynku został sprzedany firmie Manufaktura Piwa, Wódki i Wina związanej z Januszem Palikotem.
Destylaty.
W 2012 roku przedsiębiorstwo postanowiło wejść na rynek wódek gatunkowych, likierów, nalewek i whisky. W tym celu zrealizowała w latach 2012–2013 na terenie browaru w Ciechanowie budowę destylarni wyposażonej w kolumnę rektyfikacyjną i leżakowni z dębowymi beczkami.
Pierwszym produktem alkoholowym z tego segmentu działalności BRJ był wypuszczony rynek pod koniec 2014 roku likier – Porterówka.
Dystrybucja.
BRJ rozwija się również w segmencie dystrybucji. Od samego początku działalności spółka samodzielnie zajmowała się dostawą swoich produktów do sklepów na terenie kraju.
Centrum logistyczne przedsiębiorstwa mieściło się w Ciechanowie i w Warszawie, a obecnie pod firmą Piwa Regionów w Nowym Dziekanowie. Posiada ono oddziały również w Ciechanowie, Kleosinie, Krakowie, Wrocławiu, Lwówku Śląskim i Białymstoku.
Trwają przygotowania do budowy znacznie większego centrum pod Zgierzem.
Inna działalność.
Poza produkcją i dystrybucją napojów oraz alkoholi przedsiębiorstwo BRJ działa w innych dziedzinach. Poprzez spółki zależne jest m.in. wydawcą tygodników regionalnych, prowadzi portal internetowy oraz telewizję i radio. Posiada firmowy lokal gastronomiczny w Ciechanowie i Warszawie. Jest organizatorem imprez kulturalnych i branżowych. Wspiera też m.in. sportowców z powiatu ciechanowskiego.
Holding.
Spółka Browary Regionalne Jakubiak Sp. z o.o. od 2013 roku stanowi podmiot dominujący holdingu BRJ. W jego skład wchodzą:

</doc>
<doc id="1614393" url="https://pl.wikipedia.org/wiki?curid=1614393" title="Zenon Orłowski">
Zenon Orłowski

Zenon Orłowski (ur. 28 października 1871 w majątku Norwidpol, zm. 29 marca 1948 w Łodzi) – polski lekarz, balneolog, profesor chorób wewnętrznych na Uniwersytecie Wileńskim, wykładowca na Uniwersytecie w Łodzi. 
Życiorys.
Był synem Franciszka, zarządcy majątku Tukałły Milcz. Urodził się w folwarku Norwidpol w powiecie borysowskim, był starszym bratem Witolda Eugeniusza. Gimnazjum ukończył w Wilnie w czerwcu 1891 ze złotym medalem i rozpoczął studia w Wojskowej Akademii Medycznej w Petersburgu. Ukończył je z opóźnieniem na skutek gruźlicy płuc otrzymując dyplom w 1897. W 1902 uzyskał doktorat. Należał do założycieli Związku Lekarzy i Przyrodników Polskich w Petersburgu. Prowadził badania nad patologią serca i naczyń krwionośnych uzyskując habilitację w 1906 z chorób wewnętrznych. W 1911 objął wykłady z chorób wewnętrznych oraz kierownictwo kliniki chorób wewnętrznych w szkole pomocnic lekarskich Rosyjskiego Czerwonego Krzyża. Latem wyjeżdżał do zdrojowisk na Kaukazie, gdzie praktykował oraz prowadził badania z zakresu klimatologii i balneoterapii. Prowadził w Petersburgu praktykę lekarską. Podczas I wojny światowej zmobilizowany i przydzielony jako ordynator do największego szpitala wojskowego w Petersburgu. W latach 1917–1920 prowadził wykłady akademickie w zakresie szczegółowej patologii i terapii chorób wewnętrznych. W 1921 pełnił obowiązki lekarza mieszanej komisji sanitarnej polsko-rosyjskiej oraz lekarza delegacji polskiej do spraw opcji i repatriacji. W lipcu 1922 wrócił do Polski i 19 października 1922 został mianowany profesorem zwyczajnym diagnostyki i terapii ogólnej chorób wewnętrznych Wydziału Lekarskiego Uniwersytetu Wileńskiego. Zorganizował tutaj I klinikę chorób wewnętrznych w Szpitalu Św. Jakuba, którą otworzył w listopadzie 1924. W latach 1923–1927 kilkakrotnie był wybierany dziekanem Wydziału Lekarskiego, a później prorektorem. Poznał uzdrowiska polskie, uzyskując z Ministerstwa Wyznań Religijnych i Oświecenia Publicznego środki na zorganizowanie latem 1929, 1930 i 1932 wycieczek studentów i asystentów Wydziału Lekarskiego do uzdrowisk polskich. W 1932 nawiązał kontakt z Państwowym Zakładem Zdrojowo-Kąpielowym w Busku, chcąc podjąć badania tamtejszej wody mineralnej prace przerwano ze względów finansowych 1 października 1934 został przeniesiony w stan spoczynku, a jego klinika zamknięta. Zajął się praktyką lekarską i pracami naukowymi. W 1937 został członkiem Państwowej Rady do spraw Uzdrowiskowych. Podczas drugiej wojny światowej był konsultantem poliklinik w Wilnie. W lipcu 1945 jako repatriant przybył do Łodzi, gdzie w 1946 został mianowany profesorem balneologii, klimatologii i fizykoterapii Uniwersytecie Łódzkim. Zorganizował nową katedrę, zgromadził materiały o uzdrowiskach Dolnego Śląska. Opracował wydany w Wilnie w 1933 skrypt swoich wykładów "Diagnostyka chorób wewnętrznych" (wyd. 1947), założył i kierował w Łodzi przychodnią do walki z gośćcem, zaprojektował klinikę przeciwgośćcową. Opracował dla Wydziału Lekarskiego szczegółowy regulamin. Zmarł na gruźlicę płuc, pochowany został na cmentarzu na Radogoszczu. 
Był ojcem lekarzy: Zbigniewa (1925-2019), docenta chorób wewnętrznych w Akademii Medycznej w Łodzi i Olgi Teresy anatomopatologa w Instytucie Onkologii w Warszawie oraz stryjem Tadeusza taternika i transplantologa.

</doc>
<doc id="1614394" url="https://pl.wikipedia.org/wiki?curid=1614394" title="André Hunebelle">
André Hunebelle

André Hunebelle (ur. 1 września 1896 w Meudon, zm. 27 listopada 1985 w Nicei) – francuski reżyser filmowy. Twórca m.in. trzech komedii o Fantomasie z Louisem de Funèsem i Jeanem Marais w rolach głównych.
Filmografia.
W ciągu 30 lat swojej reżyserskiej kariery (1948-77) zrealizował w sumie ponad 30 filmów.

</doc>
<doc id="1614398" url="https://pl.wikipedia.org/wiki?curid=1614398" title="Philippe Lamberts">
Philippe Lamberts

Philippe Lamberts (ur. 14 marca 1963 w Brukseli) – belgijski francuskojęzyczny polityk, deputowany do Parlamentu Europejskiego VII, VIII i IX kadencji.
Życiorys.
Z wykształcenia jest inżynierem. Studia na Uniwersytecie Katolickim w Leuven ukończył w 1986. Od 1987 pozostawał zatrudniony jako menedżer w IBM. Od 1996 do 2004 był radnym Anderlechtu. W latach 1999–2003 pełnił funkcję doradcy wicepremier Isabelle Durant ds. stosunków międzynarodowych i bezpieczeństwa. Jest katolikiem, angażuje się w spotkania wspólnoty Taizé.
Należy do francuskojęzycznej partii zielonych Ecolo. W latach 2006–2012 był rzecznikiem Europejskiej Partii Zielonych (początkowo pełnił tę funkcję wraz z Ulrike Lunacek, od października 2009 wraz z Moniką Frassoni).
W wyborach w 2009 uzyskał mandat deputowanego do Parlamentu Europejskiego VII kadencji. W PE został członkiem Komisji Przemysłu, Badań Naukowych i Energii oraz grupy Zieloni – Wolny Sojusz Europejski. W 2014 z powodzeniem ubiegał się o reelekcję, został współprzewodniczącym frakcji zielonych w VIII kadencji PE (wraz z Rebeccą Harms, a od połowy kadencji ze Ską Keller). W 2019 utrzymał mandat eurodeputowanego na okres IX kadencji PE, pozostając współprzewodniczącym frakcji.

</doc>
<doc id="1614399" url="https://pl.wikipedia.org/wiki?curid=1614399" title="Winterfresh">
Winterfresh

Winterfresh – marka gum do żucia firmy Wrigley Company. Została wprowadzona na rynek amerykański w 1994.

</doc>
<doc id="1614408" url="https://pl.wikipedia.org/wiki?curid=1614408" title="Jean-Yves Beziau">
Jean-Yves Beziau



</doc>
<doc id="1614410" url="https://pl.wikipedia.org/wiki?curid=1614410" title="Czarna Oława">
Czarna Oława

Czarna Oława albo Oława Miejska – kanał, będący sztuczną odnogą rzeki Oławy, dopływu Odry.
Historia.
Kanał został przekopany w XIII wieku wzdłuż południowej granicy ówczesnego Wrocławia i wykorzystywany w pierwszym okresie istnienia miasta jako element wczesnych fortyfikacji – fosa miejska. Przebieg tego kanału wytyczony został w podmokłym obniżeniu terenu w starorzeczu Odry – jednym z koryt powodziowych Odry i Oławy. Przeprowadzono go tak, że ujście Czarnej Oławy do Odry znalazło się przy najstarszej wrocławskiej rzeźni miejskiej (okolica skrzyżowania dzisiejszej ulicy Cieszyńskiego i Nowego Światu).
Nieco później, jeszcze w XIII stuleciu, rozpoczęto budowę drugiej, zewnętrznej linii fortyfikacji z własną fosą, w odległości około trzystu metrów od Czarnej Oławy. Po wzniesieniu fortyfikacji zewnętrznych systematycznie je unowocześniano, wskutek czego znaczenie militarne linii wewnętrznej wraz z Czarną Oławą spadało, szczególnie na odcinku zachodnim i południowym, ale wykorzystywana była nadal do celów gospodarczych i przemysłowych. 
Na jej nurcie umieszczone zostały m.in. młyny: 
Końcowy odcinek Czarnej Oławy, bezpośrednio przed jej ujściem do Odry, wykorzystywany był przez rzemieślników – białoskórników, którzy garbowali skóry na leżących tuż nad wodą pomostach, bezpośrednio przylegających do ich niewielkich domów i warsztatów w wąskim pasie między murami miejskimi a fosą. Odcinek ulicy, położony w miejscu, gdzie te warsztaty były zlokalizowane, do dziś nazywa się ulicą Białoskórniczą.
Po wkroczeniu w 1807 do Wrocławia wojsk napoleońskich pod dowództwem Hieronima Bonaparte zarządzona została likwidacja wszystkich murowanych fortyfikacji tak w linii zewnętrznej, jak i wewnętrznej, choć część fortyfikacji wewnętrznych usunięto już wcześniej. Zburzone też zostały wszystkie strzegące mostów przez obie fosy – zarówno fosę zewnętrzną, jak i wewnętrzną – bramy miejskie, choć same fosy zostały zachowane.
Znaczenie gospodarcze Czarnej Oławy przez kolejne dziesięciolecia i stulecia systematycznie spadało. Jej wody traktowane przez mieszkańców jako ściek i śmietnik coraz bardziej nie nadawały się do celów spożywczych, postępujące zamulanie zamieniało ją coraz bardziej w leniwie płynący kanał ściekowy tak, że Młyn Siedmiu Kół ostatecznie przestał funkcjonować i w 1813 zdecydowano się go zlikwidować. Istnienie pełnego nieczystości i odpadków kanału tuż przy centrum wielkiego i ludnego miasta dramatycznie pogarszało warunki higieniczne Wrocławia, aż ostatecznie po epidemii cholery w 1866 Czarna Oława została zasypana. Na jej miejscu wytyczono dodatkową ulicę. Nosiła ona na różnych odcinkach biegu dawnej fosy wewnętrznej różne nazwy. Pierwszy odcinek, przy dawnym naturalnym ujściu rzeki Oławy (nazywanej tu „Białą”) do Odry zlikwidowano już wcześniej, w pierwszej połowie XIX wieku; na jej miejscu powstała ulica nazwana "Weiße Ohle" („Biała Oława”, dziś ul. Janickiego) i jej przedłużenie "Münzstraße" („Mennicza”, dziś ul. Kraińskiego). 
Po zasypaniu Czarnej Oławy przy dawnej wewnętrznej Bramie Oławskiej na nowo utworzonym miejscu wytyczono ulicę "Kätzel Ohle" (dosłownie „Kocia Oława”, od 1945 pod nazwą zaułek Koci) łączącą dawny Młyn Kacerski z placem przy kościele św. Krzysztofa; kolejny odcinek nowej ulicy od pl. św. Krzysztofa w kierunku zachodnim do skrzyżowania ze Świdnicką uzyskał miano "Altbüßer Ohle" („Oława Łaciarska”, po r. 1945 zaułek Pokutniczy); kolejny odcinek do skrzyżowania z Zamkową (Gepperta) nazwany został "Schloß Ohle" („Oława Zamkowa”, później zaułek Zamkowy); kolejny do skrzyżowania z Krupniczą (w rejonie dzisiejszego placu Bohaterów Getta) zwany był "Sieben Rade Ohle" („Oława Siedmiu Kół”, potem ul. Siedmiu Kół); następny do ul. św. Mikołaja "Reussen Ohle" („Oława Ruska”, później zaułek Ruski; nazwa wynikająca z faktu, że ten fragment krzyżuje się z ul. Ruską). Ostatni odcinek, od św. Mikołaja do dawnego ujścia Czarnej Oławy do Odry (przy ul. Cieszyńskiego), pierwotnie nazwany został "Weißgerber Ohle" („Oława Białoskórnicza”, od biegnącej równolegle ulicy Białoskórniczej), ale jeszcze przed początkiem II wojny światowej przestał być w praktyce traktowany jako ulica i po wojnie stał się tylko martwym kikutem uliczki bez własnej nazwy, nominalnie wszak przypisanym do zaułka Ruskiego.
Współcześnie po linii Czarnej Oławy przebiega wrocławska trasa średnicowa i żadna z wymienionych wyżej ulic wytyczonych w XIX wieku na jej miejscu od pl. Dominikańskiego na zachód nie istnieje; wszystkie wchłonięte zostały do tej arterii.

</doc>
<doc id="1614411" url="https://pl.wikipedia.org/wiki?curid=1614411" title="Mesjada (epos)">
Mesjada (epos)

Mesjada (org. "Der Messias") – epos Friedricha Gottlieba Klopstocka publikowany w latach 1748-1773.
Utwór opowiada o śmierci i zmartwychwstaniu Jezusa Chrystusa. Utwór napisany jest heksametrem, składa się z 19468 wersów, ułożonych w 20 pieśni. Klopstock włączył do eposu zarówno wydarzenia opisane w Nowym Testamencie, jak i apokryficzne (do elementów niekanonicznych należą m.in. opis piekła, historie wypraw archanioła Gabriela i postać diabła Abadonny, żałującego za swoje grzechy i współczującego cierpiącemu Jezusowi). Utwór spotkał się z krytyką klasycystów (m.in. przez Johanna Christopha Gottscheda), pozytywnie postrzegali go natomiast m.in. Johann Jakob Bodmer, Johann Jakob Breitinger. Nawiązanie do "Mesjady" pojawiło się w "Cierpieniach młodego Wertera". Na ten utwór powoływał się również Adam Mickiewicz, wykazując na jego przykładzie bezzasadność arbitralnego dzielenia utworów literackich na klasyczne i romantyczne. Utwór rozpoczyna się apostrofą:

</doc>
<doc id="1614417" url="https://pl.wikipedia.org/wiki?curid=1614417" title="1911 w muzyce">
1911 w muzyce



</doc>
<doc id="1614418" url="https://pl.wikipedia.org/wiki?curid=1614418" title="MTX Jackhammer">
MTX Jackhammer

MTX Jack Hammer – największy głośnik niskotonowy na świecie, produkowany na zamówienie. Dysponuje mocą ciągłą 6 kW (moc maksymalna 12000 W). Pasmo przenoszenia: 17–150 Hz. Waży około 160 kg. Membrana ma średnicę 720 mm. Wykorzystywany m.in. w programie Odpicuj mi brykę.

</doc>
<doc id="1614419" url="https://pl.wikipedia.org/wiki?curid=1614419" title="1910 w muzyce">
1910 w muzyce

Wydane utwory.
Feliks Nowowiejski skomponował melodię do tekstu Marii Konopnickiej,"Roty".

</doc>
<doc id="1614424" url="https://pl.wikipedia.org/wiki?curid=1614424" title="1909 w muzyce">
1909 w muzyce



</doc>
<doc id="1614427" url="https://pl.wikipedia.org/wiki?curid=1614427" title="Eliza Acton">
Eliza Acton

Eliza Acton (właśc. Elisabeth Acton, ur. 17 kwietnia 1799 w Battle, zm. 13 lutego 1859 w Londynie) – angielska pisarka i poetka, także autorka książek kucharskich.
Jej dzieło "Modern Cookery for Private Families" wywarło znaczący wpływ na Mrs Beeton, autorkę prac z zakresu prowadzenia gospodarstwa domowego.
Publikacje.
W internetowej antologii poezji angielskiej znalazł się jeden wiersz Elizy Acton.

</doc>
<doc id="1614432" url="https://pl.wikipedia.org/wiki?curid=1614432" title="1908 w muzyce">
1908 w muzyce



</doc>
<doc id="1614434" url="https://pl.wikipedia.org/wiki?curid=1614434" title="1907 w muzyce">
1907 w muzyce



</doc>
<doc id="1614436" url="https://pl.wikipedia.org/wiki?curid=1614436" title="1906 w muzyce">
1906 w muzyce



</doc>
<doc id="1614438" url="https://pl.wikipedia.org/wiki?curid=1614438" title="Harriet">
Harriet

Harriet (ur. ok. 1830, zm. 23 czerwca 2006) – żółw słoniowy ("Chelonoidis nigra porteri") przywieziony przez Karola Darwina z Wysp Galapagos. 
Harriet mogła być jednym z trzech żywych żółwi, jakie Darwin w czasie swojego rejsu dookoła świata na okręcie HMS "Beagle" pozyskał (raczej nie złapał jej osobiście, gdyż nigdy nie był na wyspie Santa Cruz, na której ten podgatunek żyje) w 1835 na wyspach Galapagos i przywiózł do Londynu. W momencie opuszczenia ojczystej wyspy miała około pięciu lat i skorupę o średnicy 11 cali. W 1841 wszystkie trzy żółwie uzyskane od Darwina przewieziono do Brisbane w Australii. Harriet zamieszkała w miejscowym ogrodzie botanicznym, gdzie przebywała aż do jego likwidacji w 1952. Następnie została umieszczona w miejscowym rezerwacie przyrodniczym, a w latach 60. XX w. znalazła się w zoo. Wtedy też stwierdzono, że jest samicą i otrzymała żeńskie imię (wcześniej żółw nazywany był Harrym). Ostatnie lata życia, od 1988, spędziła w należącym do Steve'a Irwina Australia Zoo w Queensland. Osiągnęła wagę 180 kg i była wielką atrakcją turystyczną całego stanu. 
Część badaczy sądzi, że Harriet z Australii nie jest tożsama z żółwiem przywiezionym do Londynu przez Darwina.

</doc>
<doc id="1614440" url="https://pl.wikipedia.org/wiki?curid=1614440" title="Wolne Lektury">
Wolne Lektury

Wolne Lektury, (do 2023 Fundacja Nowoczesna Polska), – polska fundacja, której celem jest działanie na rzecz zrozumienia i wykorzystywania technologii informatycznych, zwłaszcza w procesie edukacji.
Historia fundacji.
Fundacja powstała 6 grudnia 2001 roku z inicjatywy jej fundatorów: Wojciecha Szewko, Tadeusza Sawica oraz Ireneusza Nawrockiego. Pierwszym prezesem fundacji został Adam Piechowicz. W 2002 roku, na zlecenie firmy Intel fundacja w ramach programu „Nauczanie ku przyszłości” przeszkoliła 45 tys. nauczycieli z obsługi komputera. W 2004 roku fundacja uzyskała status organizacji pożytku publicznego. W 2007 roku została organizatorem Dnia Domeny Publicznej. Fundacja jest członkiem założycielem Koalicji Otwartej Edukacji (2008). Od 2012 roku jest także organizatorem konferencji CopyCamp, poświęconej przyszłości prawa autorskiego.
Od 2007 roku prezesem fundacji jest Jarosław Lipszyc.
W styczniu 2023 fundacja poinformowała o zmianie nazwy na Wolne Lektury
Projekty fundacji.
Fundacja prowadzi obecnie programy Wolne Lektury, Edukacja Medialna, Prawo Kultury, realizując m.in. projekty: CopyCamp, Cybernauci, Olimpiada Cyfrowa, App Your School, EMELS. Wśród zakończonych projektów znalazły się np. Wolne Podręczniki, Wolne Okładki, Zabawnik, Kultura Remiksu, Czytamy słuchając, Remiksujemy bibliotekę, Audiobooki lektur szkolnych dla Polonii – II edycja, Cyfrowa Przyszłość, Trenerzy Edukacji Medialnej, Historia i Media. W prace wszystkich projektów fundacji włączają się wolontariusze.
Wolne Lektury.
Projekt biblioteki cyfrowej, udostępniającej swoje zasoby w otwartym Internecie. Utworzony w 2007, gromadzi lektury szkolne, które są zalecane do użytku przez Ministerstwo Edukacji Narodowej, i dzieła klasyki literatury polskiej i światowej, które dostępne są w domenie publicznej. Od 2016 roku zasoby biblioteki powiększane są o utwory współczesne udostępnione na Licencji Wolnej Sztuki 1.3. Biblioteka współtworzona jest przy współpracy z Biblioteką Narodową, Biblioteką Śląską i Biblioteką Elbląską, pod patronatem Ministerstwa Edukacji Narodowej, Ministerstwa Kultury i Dziedzictwa Narodowego oraz Stowarzyszenia Pisarzy Polskich.
Na początku marca 2009 liczba unikatowych użytkowników serwisu osiągnęła 100 tysięcy na miesiąc. Obecnie (maj 2021) w bibliotece znajduje się 5669 utworów. Ponadto w zbiorach Wolnych Lektur znajdują się audiobooki czytane przez takich aktorów jak Danuta Stenka, Jan Peszek czy Andrzej Chyra, które są dostępne w formatach MP3, Ogg Vorbis i DAISY. W ramach Dnia Domeny Publicznej 2011 został uruchomiony licznik domeny publicznej.
12 września 2011 roku – z okazji 90. rocznicy urodzin Stanisława Lema – fundacja ogłosiła „Turniej Elektrybałtów. Konkurs automatycznej poezji”. Był to „otwarty konkurs na najlepszego automatycznego poetę!”, który został rozstrzygnięty podczas Dnia Domeny Publicznej 2012, a jego zwycięzcą został Centonista. II edycja konkursu – „II Turniej Wolnych Lektur. Edycja wizualna” – został ogłoszony podczas Dnia Domeny Publicznej 2013 i „polegał na przygotowaniu i udostępnieniu na wolnej licencji (i w otwartym formacie) wizualizacji opartej na Wolnych Lekturach”.
Cyfrowa Przyszłość/Edukacja Medialna.
Program, w ramach którego tworzona jest koncepcja programu edukacji medialnej i informacyjnej dla szkół oraz instytucji zajmujących się edukacją nieformalną, takich jak domy kultury czy biblioteki. W ramach Programu opracowany został szczegółowy "Katalog kompetencji medialnych" oraz uruchomiono serwis Edukacja Medialna, w którym znajduje się ponad 200 scenariuszy zajęć gotowych do realizacji w gimnazjach, szkołach ponadgimnazjalnych, bibliotekach oraz domach kultury i jest pierwszym tego typu przedsięwzięciem w Polsce. W ramach programu prowadzimy działania szkoleniowe przygotowujące do wdrażania edukacji medialnej.
Obecnie realizowane są m.in. projekty: Cybernauci - kompleksowy projekt kształtowania bezpiecznych zachowań w sieci, w ramach którego w szkołach w całej Polsce realizowane są zajęcia wzmacniające kompetencje w zakresie bezpieczeństwa w Internecie; Olimpiada Cyfrowa - konkurs dla uczniów szkół ponadgimnazjalnych.
Prawo Kultury.
Program dotyczący prawa autorskiego, w ramach którego uruchomiono serwis o tej samej nazwie, który informuje o prawach, jakie daje uczestnikom kultury obowiązująca w Polsce ustawa o prawie autorskim. W ramach tego programu powstają publikacje tj. antologia "My, dzieci sieci: wokół manifestu", tłumaczenie książki Philippe Aigrain’a "Dzielenie się. Kultura i gospodarka epoki internetu" czy podręcznik "Pierwsza pomoc w prawie autorskim".
CopyCamp.
26 listopada 2012 w warszawskim kinie Kultura zorganizowano konferencję "CopyCamp" poświęconą przyszłości prawa autorskiego, gościem specjalnym była na niej Nina Paley. Druga edycja tej konferencji odbyła się 1 października 2013 w kinie Muranów. W związku z wizytą Ebena Moglena w Polsce i jego udziałem w konferencji fundacja wydała zbiór jego tekstów pt. „Wolność w chmurze i inne eseje”. Gośćmi specjalnymi trzeciej edycji w 2014 roku byli Cory Doctorow i Birgitta Jónsdóttir.
Copyspeak.org.
Fundacja monitoruje także język debaty publicznej o prawie autorskim, na jego podstawie opracowała słowniczek Copyspeak.org w jęz. angielskim zawierający rekomendacje dotyczące używania poszczególnych wyrażeń w debacie. Słowniczek ma także postać gry karcianej.
Historia i Media.
Projekt poświęcony historii i dziedzictwu w kulturze cyfrowej. Został założony w 2005 roku a od 9 stycznia 2010 jest projektem Fundacji.
Wolne Podręczniki.
Projekt tworzenia podręczników szkolnych na wolnych licencjach dla różnych przedmiotów i poziomów nauczania. Został założony w 2007.
Czytamy Słuchając.
Projekt nagrywania audiobooków na podstawie materiałów zgromadzonych w bibliotece Wolne Lektury. W 2008 (rok założenia projektu) udostępniał ich około 150. Pliki są dostępne w formatach MP3, Ogg Vorbis oraz DAISY.
Inne projekty.
Fundacja zorganizowała cykl otwartych seminariów, w trakcie których wraz z zaproszonymi ekspertami rozmawiano o kluczowych publikacjach z zakresu nowych mediów oraz wolnej kultury, a latem 2012 roku powstało Wolnościowe Towarzystwo Filmowe Nowoczesna Polska.

</doc>
<doc id="1614441" url="https://pl.wikipedia.org/wiki?curid=1614441" title="Brzeżany (gmina)">
Brzeżany (gmina)

Brzeżany – dawna gmina wiejska w powiecie brzeżańskim województwa tarnopolskiego II Rzeczypospolitej. Siedzibą gminy było miasto Brzeżany, które stanowiło odrębną gminę miejską.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Baranówka, Hinowice, Komarówka, Kuropatniki, Leśniki, Łapszyn, Raj, Szybalin i Żuków.
W marcu 1937 przyznano obywatelstwo honorowe gminy Marszałkowi Edwardowi Śmigłemu-Rydzowi.
Po II wojnie światowej obszar gminy znalazł się w ZSRR.

</doc>
<doc id="1614444" url="https://pl.wikipedia.org/wiki?curid=1614444" title="Honden">
Honden

 – najświętszy budynek w chramie shintō, przeznaczony wyłącznie dla czczonych w nim "kami", symbolizowanych najczęściej przez lustro lub niekiedy przez statuę. "Honden" jest zamknięty dla wyznawców, a kapłani shintō wchodzą do niego wyłącznie dla odprawienia rytuałów. W najważniejszych chramach dostęp do "hondenu" ma wyłącznie cesarz. Rytuały otwarcia i zamknięcia drzwi (same w sobie) są istotną częścią życia chramu.
"Honden" znajduje się w sercu kompleksu, jest połączony z resztą chramu, lecz wyżej położony i chroniony ogrodzeniem przed publicznym dostępem. Z wyglądu przypomina najczęściej mały chram ze spadzistym dachem, ścianami i drzwiami otwieranymi wyłącznie podczas uroczystości religijnych. Wnętrze "hondenu" podzielone jest pomiędzy wewnętrzne sanktuarium ("naijin" 内陣), miejsce w którym faktycznie przebywa "kami" oraz zewnętrzne sanktuarium ("gejin" 外陣). W "hondenie" znajduje się "go-shintai" (御神体; obiekt kultu, czci uważany za zawierający ducha bóstwa). "Go-shintai" jest tymczasowym repozytorium dla czczonego w chramie "kami".
Nie wszystkie chramy zawierają "honden", np. gdy chram znajduje się na górze, której jest poświęcony, albo jeżeli w pobliżu znajdują się "himorogi" lub "yorishiro" zapewniające bardziej bezpośrednią więź z "kami". Przykładowo, w chramie Ōmiwa w Nara nie ma świętych obiektów, albowiem w chramie czci się górę, na której został zbudowany. Z tego samego powodu znajduje się w nim pawilon modlitewny ("haiden", 拝殿), ale nie ma "hondenu".

</doc>
<doc id="1614447" url="https://pl.wikipedia.org/wiki?curid=1614447" title="Duellmanohyla">
Duellmanohyla

Duellmanohyla – rodzaj płaza bezogonowego z podrodziny Hylinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w Meksyku, Kostaryce, Panamie, Hondurasie i Gwatemali.
Systematyka.
Etymologia.
"Duellmanohyla": William Edward Duellman (ur. 1930), amerykański herpetolog; rodzaj "Hyla" .
Podział systematyczny.
Do rodzaju należą następujące gatunki:

</doc>
<doc id="1614451" url="https://pl.wikipedia.org/wiki?curid=1614451" title="Stella Müller-Madej">
Stella Müller-Madej

Stella Müller-Madej (ur. 5 lutego 1930 w Krakowie, zm. 29 stycznia 2013 w Krakowie) – ocalona z Holocaustu przez Oskara Schindlera, autorka wspomnień.
Życiorys.
Urodziła się w Krakowie w zasymilowanej, zamożnej rodzinie żydowskiej, jako córka Zygmunta Müllera (1902–1982) i Berty z domu Bleiweis (1905–1985). Jej ojciec prowadził hurtownię szkła przy ulicy Stradomskiej. Podczas II wojny światowej, w listopadzie 1939 jej mieszkanie przy ulicy Szymanowskiego 3 zarekwirowali hitlerowcy, nie pozwalając niczego zabrać ze sobą. Następnie zamieszkała u rodziny przy ulicy Bosackiej. Od marca 1941 przebywała w krakowskim getcie. W 1942 trafiła do obozu w Płaszowie. W październiku 1944 trafiła do niemieckiego obozu koncentracyjnego Auschwitz (numer 76372). Dzięki staraniom wuja została wpisana wraz z rodziną na "listę Schindlera" i wraz z innymi więźniami z listy wysłana do fabryki Brunnlitz na Morawach, gdzie pracowała jako tokarz. Tam wraz z rodzicami i bratem Adamem doczekała wyzwolenia w maju 1945.
Po zakończeniu wróciła do Krakowa, gdzie w 1952 ukończyła gimnazjum. Wyszła za mąż w 1954 i ponowne w 1968. W 1959 wyjechała do Stanów Zjednoczonych, gdzie mieszkała u brata ojca, Norberta Müllera i pracowała przez trzy lata, aby utrzymać rodzinę w Polsce. Wrócila do kraju i do końca życia mieszkała w Krakowie. Została pochowana 7 lutego 2013 w grobie rodzinnym na cmentarzu wojskowym przy ul. Prandoty.
Twórczość.
W 1991 wydała własnym nakładem wspomnienia z czasów okupacji "Dziewczynka z listy Schindlera. Oczami dziecka", które przetłumaczono na dziewięć języków, w tym niemiecki, angielski, holenderski, duński i japoński. W Stanach Zjednoczonych jej wspomnienia są przyrównywane są do wartości "Dziennika" Anny Frank. W 2001 roku książka została uhonorowana nagrodą Krakowska Książka Miesiąca.
W 2001 ukazała się druga część jej wspomnień "Dziewczynka z listy Schindlera. Lata powojenne", gdzie przedstawiła dalsze losy rodziny Müllerów, a szczególnie wpływ obozowej traumy na życie bohaterki; jest także wybiórczą kroniką życia w powojennym Krakowie.

</doc>
<doc id="1614452" url="https://pl.wikipedia.org/wiki?curid=1614452" title="Stella Muller-Madej">
Stella Muller-Madej



</doc>
<doc id="1614453" url="https://pl.wikipedia.org/wiki?curid=1614453" title="Stella Müller">
Stella Müller



</doc>
<doc id="1614454" url="https://pl.wikipedia.org/wiki?curid=1614454" title="Stella Muller">
Stella Muller



</doc>
<doc id="1614459" url="https://pl.wikipedia.org/wiki?curid=1614459" title="Ulrich Le Pen">
Ulrich Le Pen

Ulrich Le Pen (ur. 21 stycznia 1974 w Auray) – francuski piłkarz występujący na pozycji pomocnika.
Kariera.
Le Pen profesjonalną karierę rozpoczynał w Stade Rennais. Do tego klubu trafił w 1990 roku, ale początkowo grał tam w rezerwach. Do pierwszej drużyny został włączony w sezonie 1992/1993, po spadku Rennes z Division 1 do Division 2. W sezonie 1993/1994 awansował z zespołem do Division 1. W lidze tej zadebiutował 2 sierpnia 1994 w zremisowanym 0:0 pojedynku z Le Havre AC. W najwyższej klasie rozgrywkowej spędził trzy sezony. W sumie przez siedem lat rozegrał tam 110 spotkań i zdobył jedną bramkę.
Latem 1997 odszedł do drugoligowego Stade Lavallois, gdzie przez dwa lata zagrał w 50 meczach i strzelił 14 goli. W 1999 roku został zawodnikiem innego drugoligowca – FC Lorient. Pierwszy ligowy mecz rozegrał tam 31 lipca 1999 przeciwko AC Ajaccio (1:0) i strzelił wówczas gola. W sezonie 2000/2001 awansował z klubem do Division 1. W Lorient grał do listopada 2001.
Następnie był zawodnikiem angielskiego Ipswich Town. W Premier League wystąpił jeden raz, 18 listopada 2001 w przegranym 1:2 spotkaniu z Boltonem Wanderers. W sezonie 2001/2002 Ipswich spadło do Division One, a Le Pen został wypożyczony na sezon 2002/2003 do RC Strasbourg. Następnie podpisał kontrakt ze Strasbourgiem. W sezonie 2004/2005 sięgnął z tym zespołem Puchar Ligi Francuskiej. 
W 2006 roku ponownie został graczem klubu FC Lorient, którego barwy reprezentował do 2009. Następnie występował w drugoligowym Stade Lavallois. W 2010 roku zakończył tam karierę.

</doc>
<doc id="1614460" url="https://pl.wikipedia.org/wiki?curid=1614460" title="Białorzytka płowa">
Białorzytka płowa

Białorzytka płowa ("Oenanthe isabellina") – gatunek małego ptaka z rodziny muchołówkowatych (Muscicapidae).
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1829 roku Coenraad Jacob Temminck, nadając mu nazwę "Saxicola isabellina". Jako miejsce typowe wskazał Nubię (północno-wschodnia Afryka). Obecnie gatunek zaliczany jest do rodzaju "Oenanthe". Jest to gatunek monotypowy (nie wyróżnia się podgatunków).
Zasięg występowania.
Wędrowny. Gniazduje w północno-wschodniej Grecji, we wschodnich Bałkanach, na Bliskim Wschodzie oraz na południowej i wschodniej Ukrainie i dalej na wschód po Zabajkale, środkową Mongolię i północno-centralne Chiny. Zimuje na obszarze od zachodniej Afryki do południowej Azji. Rzadko można go spotkać w Europie Zachodniej.
Do Polski sporadycznie zalatuje – do końca 2021 roku odnotowano 6 stwierdzeń. Pierwsze stwierdzenie miało miejsce w maju 1986 pod Jastarnią, drugie w 1997 nad Jeziorem Żywieckim nieopodal Bielska-Białej. Po raz trzeci widziano ją we Wrocance pod Krosnem 2 maja 2016.
Morfologia.
Długość ciała 16–17 cm, masa ciała 21–39 g. Białorzytki płowe są nieco większe od białorzytki zwyczajnej ("O. oenanthe") i przypominają samice tego gatunku. Nie występuje wyraźny dymorfizm płciowy. Brew styka się w okolicy nasady dzioba. Wyróżnia się czarne skrzydełko.
Ekologia i zachowanie.
Białorzytki płowe gniazdują na suchych, otwartych i skąpo porośniętych obszarach jak półpustynie, stepy, obrzeża pustyń i uedy. Zimują na suchych nizinnych stepach, w podobnych do lęgowych siedliskach. W sezonie lęgowym często koegzystują z żyjącymi w norach gryzoniami, takimi jak chomiki i susły. Żywią się głównie owadami, jednak niekiedy zjadają małe kręgowce (jaszczurki i węże) oraz nasiona. Swoje gniazda zakładają w norach gryzoni, rzadziej w norach żołn; lokalne wahania liczebności mogą wynikać z niedostępności miejsc do gniazdowania. W zniesieniu 4–7 jaj koloru od jasnoniebieskiego do prawie białego, niekiedy z czerwonawym plamkowaniem.
Status i ochrona.
IUCN uznaje białorzytkę płową za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, mieści się w przedziale 20–90 milionów dorosłych osobników. Ze względu na brak dowodów na spadki liczebności bądź istotne zagrożenia dla gatunku BirdLife International uznaje globalny trend liczebności populacji za prawdopodobnie stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="1614462" url="https://pl.wikipedia.org/wiki?curid=1614462" title="Budyłów">
Budyłów

Budyłów – wieś w rejonie tarnopolskim obwodu tarnopolskiego. Wieś liczy 785 mieszkańców.
Historia.
Zdaniem prof. Jerzego Sperki szlachcic Piotr Brun ze Żmigrodu (niem. Trachenburg, w pobliżu Trzebnicy na Śląsku) i z Humanowa herbu Nabra (zm. po 29 kwietnia 1385, a przed 20 lutego 1386), służąc księciu Władysławowi Opolczykowi, dorobił się sporego majątku w ziemi lwowskiej (wsi Humanów, Kuropatniki, Czuniów, Sboników, Buski, Wibudów, Medów zwany Płocicą, Towarincze, "Budyłów").
Pod rozbiorami oraz II Rzeczypospolitej miejscowość była siedzibą gminy wiejskiej Budyłów w powiecie brzeżańskim województwa tarnopolskiego.
Miejsce zbrodni nacjonalistów ukraińskich.

</doc>
<doc id="1614463" url="https://pl.wikipedia.org/wiki?curid=1614463" title="Budyłów (gmina)">
Budyłów (gmina)

Budyłów – dawna gmina wiejska w powiecie brzeżańskim województwa tarnopolskiego II Rzeczypospolitej. Siedzibą gminy były Budyłów.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Budyłów, Jakóbowce, Kaplińce, Medowa, Olesin, Płotycza, Taurów i Wymysłówka.
W marcu 1937 przyznano obywatelstwo honorowe gminy Marszałkowi Edwardowi Śmigłemu-Rydzowi.
Po II wojnie światowej obszar gminy znalazł się w ZSRR.

</doc>
<doc id="1614464" url="https://pl.wikipedia.org/wiki?curid=1614464" title="Zespół Szkół Technicznych w Kłodzku">
Zespół Szkół Technicznych w Kłodzku

Zespół Szkół Technicznych w Kłodzku (dawniej Zespół Szkół Ponadgimnazjalnych nr 1 im. prof. Wacława Żenczykowskiego) – jedna ze szkół średnich w Kłodzku, kształcąca 983 uczniów w 2 trybach nauki: dziennym i zaocznym. Patronem szkoły jest polski inżynier profesor Wacław Żenczykowski. Placówka powstała w 1965 r. w miejscu wygaszanego sukcesywnie Liceum Pedagogicznego im. Tadeusza Kościuszki. Wcześniej do 2002 r. działała pod nazwą Zespołu Szkół Budowlanych.
W szkole funkcjonuje Oddział Zamiejscowy Studiów Zaocznych Uniwersytetu Wrocławskiego i Powiatowe Centrum Doskonalenia Kadr.
Baza lokalowa.
Zespół Szkół Ponadgimnazjalnych nr 1 im. prof. Wacława Żenczykowskiego w Kłodzku zlokalizowany jest przy ul. Bohaterów Getta 6. Szkoła powstała w tym miejscu na działce o powierzchni 10 638 m². Najstarszymi budynkami są budynki: A i B, których budowę rozpoczęto w 1909 r. w stylu neobarokowym z przeznaczeniem na działalność opiekuńczą, wychowawczą, edukacyjną i religijną dla od 250 do 300 uczennic i sióstr Katolickiej Wyższej Szkoły dla Dziewcząt „Theresianum”. Grunty pod budowę szkoły należały wcześniej do Katolickiego Stowarzyszenia do Opieki nad Sierotami, prowadzonego przez parafię Wniebowzięcia Najświętszej Maryi Panny, która udostępniła je szkole nieodpłatnie.
Zakończenie budowy kompleksu, na który ponadto składały się kaplica, sala ćwiczeń, pensjonat, plac do zabaw, część ogrodu i zabudowania gospodarcze nastąpiło w 1910 r.
W latach 1970–1976 nauczyciele i uczniowie wznieśli budynek C, przeznaczony na warsztaty szkolne. Budynek ten składa się z podpiwniczenia, parteru i I piętra. Wzniesiony został w układzie konstrukcyjnym podłużnym, jako konstrukcja szkieletowa monolityczna z wypełnieniem w postaci ścian działowych z pustaków żużlobetonowych, gazobetonowych i cegły dziurawki. W chwili oddania do użytku znajdowały się w nim następujące pracownie zajęć praktycznych: stolarska, betoniarska, zbrojarska, malarska, tapeciarska, renowacji zabytków architektury, instalacji budowlanych i terenów zielonych. Aktualnie w budynku C znajdują się: biblioteka pedagogiczna, aula, pracownia informatyczna, jedna pracownia przedmiotów zawodowych, gabinety języków obcych, biologii, religii, języka polskiego, pokój nauczycielski, a w podpiwniczeniu siłownia i pracownie zajęć praktycznych.
W latach 1979–1983 miała miejsce kolejna budowa, prowadzona przez nauczycieli i uczniów. W tym czasie wybudowano salę gimnastyczną, kotłownię, dokonano modernizacji układów funkcjonalnych klas i pracowni oraz zagospodarowano posesję szkolną. Ostatnie istotne zmiany nastąpiły w latach 2003–2005, kiedy to wszystkie obiekty szkolne dostoswano do potrzeb osób niepełnosprawnych.
Obecnie Zespół Szkół Ponadgimnazjalnych posiada 30 dobrze wyposażonych pomieszczeń dydaktycznych dostępnych również dla uczniów niepełnosprawnych, dwie sale gimnastyczne, siłownię, dwa boiska wielofunkcyjne, trzy pracownie komputerowe, kilka wejść do sieci internetowej, skomputeryzowaną bibliotekę, internat żeński i męski, konwikt oraz ajencyjną stołówkę.
Poczet dyrektorów.
W ciągu kilkudziesięciu lat funkcję dyrektorów Zespołu Szkół Ponadgimnazjalnych nr 1 w Kłodzku i szkół, których ta była sukcesorem, pełnili:
Historia szkoły.
Theresianum.
Szkoła powstała w 1909 r. jako katolicka szkoła średnia dla dziewcząt. Została tu przeniesiona z ul. Ząbkowickiej (ob. Łukasińskiego). Umieszczono ją w budynku dawnego sierocińca, który został rozbudowany i unowocześniony m.in. dobudowano internat dla zamiejscowych uczennic.
W 1914 r. "Theresianum" otrzymało status liceum, a w 1929 r. Oberlyceum. Była to nadal szkoła prywatna. W latach 1923–1928 dokonano rozbudowy liceum. W 1926 r. ministerstwo zezwoliło na oficjalne używanie nazwy "Theresianum". Przy szkole istniał internat dla młodzieży spoza Kłodzka. Mimo zezwoleń na nauczanie zgodnie z programem szkół średnich, szkoła nie była dobrze widziana we władzach oświatowych. Ataki na "Theresianum" nasiliły się w okresie nazistowskim. Pod naciskiem funkcjonariuszy partyjnych część osób przeniosła swoje dzieci do innych szkół. Liczba uczennic zaczęła się drastycznie zmniejszać, a zakonnice w 1939 r. po raz drugi straciły prawo do prowadzenia szkoły. Na polecenie gestapo siostry musiały opuścić zajmowane budynki, które zostały zaadaptowane na biura gestapo, a ich willa, w której mieszkały przy szkole, na siedzibę powiatowego szefa NSDAP.
Liceum Pedagogiczne im. Tadeusza Kościuszki.
Tuż po zakończeniu II wojny światowej (1946 r.) w przejętych przez państwo budynkach urządzono Liceum Pedagogiczne im. Tadeusza Kościuszki. Utworzenie takiego typu szkoły spowodowane było brakiem kadr nauczycielskich w szkołach niższego typu w powiecie kłodzkim. w latach 60. XX w. wobec rozwoju szkolnictwa średniego i wyższego zdecydowano się na likwidacje liceów pedagogicznych na rzecz rozwoju szkolnictwa zawodowego.
Zespół Szkół Budowlanych (ZSB).
Szkołę powołano do życia 1 września 1965 r. jako Szkołę Rzemiosł Budowlanych, tworząc przy istniejącym Liceum Pedagogicznym 2 klasy o profilu budowlanym. W kolejnym roku wstrzymano nabór do Liceum Pedagogicznego powiększając liczbę klas szkoły budowlanej do sześciu. W 1969 r. w wyniku reformy edukacji przekształcono istniejącą Szkołę Rzemiosł Budowlanych w Zasadniczą Szkołę Budowlaną (technikum budowlane, zasadnicza szkoła zawodowa), liczącą 20 oddziałów. W 1970 r. szkołę opuszczają ostatni absolwenci Liceum Pedagogicznego. W 1975 r. szkoła zmienia nazwę na Zespół Szkół Budowlanych. W roku szkolnym 1977/1978 wybrano na patrona szkoły prof. dr. hab. inż. Wacława Żenczykowskiego.
W 1990 r. do szkoły uczęszczało 593 uczniów.
Zespół Szkół Ponadgimnazjalnych nr 1.
W 1999 r. doszło do reformy systemu edukacji w Polsce, w wyniku którego powołano gimnazja oraz zreformowano szkolnictwo średnie, w efekcie czego przekształceniu uległo wiele szkół. W ramach Zespołu Szkół Budowlanych utworzono dodatkowo liceum profilowane i liceum ogólnokształcące, przekształcając w ten sposób ZSB w Zespół Szkół Ponadgimnazjalnych nr 1, zachowując jako patrona prof. Wacława Żenczykowskiego, co miało oficjalnie miejsce w 2002 r. W tym samym czasie uruchomiono w szkole zamiejscowy ośrodek dydaktyczny Uniwersytetu Wrocławskiego, Powiatowe Centrum Doskonalenia Kadr. Swoją siedzibę znalazła także Biblioteka Pedagogiczna.

</doc>
<doc id="1614466" url="https://pl.wikipedia.org/wiki?curid=1614466" title="Mrs Beeton">
Mrs Beeton

Mrs Beeton, właśc. Isabella Mary Beeton z domu Mayson (ur. 14 marca 1836 w Londynie, zm. 6 lutego 1865) – brytyjska pisarka, autorka prac z zakresu prowadzenia gospodarstwa domowego.
Jej publikacja "Beeton’s Household Management" z 1859 była pierwszą wyczerpującą pracą związaną z zagadnieniami prowadzenia domu. Autorka dołączyła do niej także liczne przepisy kulinarne. Znaczący wpływ na to dzieło miała praca Elizy Acton "Modern Cookery for Private Families" (1845).
Mężem Isabelli był Samuel Orchart Beeton, wydawca.
Życie Isabelli Beeton zostało zaprezentowane w brytyjskim filmie biograficznym "The Secret Life of Mrs. Beeton" (2006). Główną rolę zagrała Anna Madeley.

</doc>
<doc id="1614471" url="https://pl.wikipedia.org/wiki?curid=1614471" title="Śląsk-Beskidy 2009">
Śląsk-Beskidy 2009



</doc>
<doc id="1614473" url="https://pl.wikipedia.org/wiki?curid=1614473" title="Buszcze (obwód tarnopolski)">
Buszcze (obwód tarnopolski)

Buszcze (ukr. "Біще") – wieś w rejonie tarnopolskim obwodu tarnopolskiego, założona w 1086 r. W II Rzeczypospolitej miejscowość była siedzibą gminy wiejskiej Buszcze w powiecie brzeżańskim województwa tarnopolskiego. Wieś liczy 547 mieszkańców.
Historia.
Według danych o wsi stronie Rady Najwyższej Ukrainy założona w 1068.
16 sierpnia 1375 książę Władysław Opolczyk nadał braciom Jaśkowi, Cewlejkowi i Jakuszowi z Łabęd (koło Gliwic), przedstawicielom rodu Awdańców, wsi Duszanów, "Buszcze" i Żuków w ziemi lwowskiej.
W czasie lustracji w 1469 Marcin i Jakub Romanowscy herbu Szaława przedstawili dokumenty księcia opolskiego Władysława Opolczyka na wieś Buszcze, którą otrzymali w 1375 W 1578 Leśniowscy herbu Gryf posiadali połowę miasta.
Podczas zaboru austriackiego przez pewien Buszcze wchodziło w skład obwodu brzeżańskiego.
W 1944 z rąk upowców zginęło kilkudziesięciu Polaków. 2 czerwca 1944 za sprzyjanie Polakom zamordowany został Ukrainiec Piotr Gamuga (35 lat). W okrutny sposób zatłukli go kijami na podwórzu oraz zarżnęli nożami jego gospodynię Marię Zamojską (54 lata). Potem ciała związali drutem kolczastym i utopili w rzece

</doc>
<doc id="1614474" url="https://pl.wikipedia.org/wiki?curid=1614474" title="Buszcze (gmina)">
Buszcze (gmina)

Buszcze – dawna gmina wiejska w powiecie brzeżańskim województwa tarnopolskiego II Rzeczypospolitej. Siedzibą gminy było Buszcze.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Buszcze, Dryszczów "(Nadriczne)", Dworce, Krasnopuszcza, Plichów, Poruczyn, Potoczany, Rekszyn, Stryhańce, Szumlany, Urmań i Wierzbów.
W marcu 1937 przyznano obywatelstwo honorowe gminy Marszałkowi Edwardowi Śmigłemu-Rydzowi.
Po II wojnie światowej obszar gminy został odłączony od Polski i włączony w skład Ukraińskiej SRR.

</doc>
<doc id="1614481" url="https://pl.wikipedia.org/wiki?curid=1614481" title="Koniuchy (obwód tarnopolski)">
Koniuchy (obwód tarnopolski)

Koniuchy – wieś w rejonie tarnopolskim obwodu tarnopolskiego, założona w 1462 r. W II Rzeczypospolitej miejscowość była siedzibą gminy wiejskiej Koniuchy w powiecie brzeżańskim województwa tarnopolskiego. Wieś liczy 2600 mieszkańców.

</doc>
<doc id="1614483" url="https://pl.wikipedia.org/wiki?curid=1614483" title="Koniuchy (gmina)">
Koniuchy (gmina)

Koniuchy – dawna gmina wiejska w powiecie brzeżańskim województwa tarnopolskiego II Rzeczypospolitej. Siedzibą gminy była wieś Koniuchy.
Gminę utworzono 1 sierpnia 1934 r. w ramach reformy na podstawie ustawy scaleniowej z dotychczasowych gmin wiejskich: Byszki, Ceniów, Koniuchy, Potok i Wybudów.
W marcu 1937 przyznano obywatelstwo honorowe gminy Marszałkowi Edwardowi Śmigłemu-Rydzowi.
Po II wojnie światowej obszar gminy znalazł się w Ukraińskiej SRR.

</doc>
<doc id="1614484" url="https://pl.wikipedia.org/wiki?curid=1614484" title="Pchła">
Pchła



</doc>
<doc id="1614486" url="https://pl.wikipedia.org/wiki?curid=1614486" title="Mtx Jack Hammer">
Mtx Jack Hammer



</doc>
<doc id="1614487" url="https://pl.wikipedia.org/wiki?curid=1614487" title="Zafra">
Zafra

Zafra – miasto w Hiszpanii, w prowincji Badajoz w regionie Extremadura. Jest to zarazem jedna z najbardziej przemysłowych gmin regionu, również ważny węzeł komunikacyjny leżący na skrzyżowaniu szlaków łączących ze sobą m.in.: takie miasta jak: Badajoz, Merida, Sewilla, Huelva i Cordoba.
Zafira jest także często nazywana "Sevilla la Chica" (Mała Sewilla). Znajdują się tu dwa arkadowe place: "Plaza Grande" i "Plaza Chica" będące świadectwem pozostałości po mauretańskich budowniczych. W czasach podbojów kolonialnych w mieście zatrzymał się, zanim wyruszył na podbój Meksyku hiszpański konkwistador Hernán Cortés.

</doc>
<doc id="1614488" url="https://pl.wikipedia.org/wiki?curid=1614488" title="CHKDSK (CP/J)">
CHKDSK (CP/J)

CHKDSK (CP/J) – polecenie nierezydentne systemu CP/J, zlecające wykonanie sprawdzenia dyskietki pod względem ewentualnego występowania uszkodzonych sektorów na dyskietce. W przypadku stwierdzenia występowania takiego uszkodzonego sektora, program może ten sektor (oraz wszystkie inne, uszkodzone sektory), przydzielić do specjalnego pliku (o nazwie DISKERRS.SYS). W ten sposób dyskietka może być dalej użytkowana z pominięciem uszkodzonych sektorów ("zajętych" – przydzielonych do specjalnego pliku). Nazwa polecenia to skrót od .
Dyrektywa ta może mieć następującą postać:
Jeżeli na sprawdzonej dyskietce program znajdzie uszkodzone sektory, użytkownik zostanie zapytany, czy dopuszcza zmiany na dyskietce (czy będzie w przyszłości dokonywany ewentualnie zapis danych na dyskietkę). Jeżeli odpowiedź będzie pozytywna, to program przydzieli wszystkie błędne sektory do specjalnego pliku. W przypadku zapisu danych na dyskietkę, ponieważ uszkodzone sektory będą przydzielone do pliku, zapis będzie mógł być przeprowadzony z pominięciem błędnych sektorów. Jeżeli odpowiedź będzie negatywna, to program zakończy sprawdzanie tej dyskietki.
Po zakończeniu sprawdzenia dyskietki, polecenie umożliwia zakończenie pracy lub wskazanie, że ma być sprawdzona kolejna dyskietka do sprawdzenia. Należy w danej stacji dyskietek wyciągnąć sprawdzoną wcześniej dyskietkę i załadować kolejną, przeznaczoną do sprawdzenia.
Przedmiotowe polecenie może być wydane tylko na komputerze wyposażonym w stację dyskietek, podłączoną bezpośrednio do danego komputera. Nie można realizować tego zlecenia za pośrednictwem sieci JUNET.

</doc>
<doc id="1614489" url="https://pl.wikipedia.org/wiki?curid=1614489" title="Podatność elektryczna">
Podatność elektryczna

Podatność elektryczna, podatność dielektryczna – wielkość fizyczna określająca zdolność polaryzacji dielektryka pod wpływem pola elektrycznego. Im większa podatność elektryczna, tym większa zdolność dielektryka do polaryzacji w zewnętrznym polu elektrycznym. Podatność elektryczna jest bezpośrednio związana z przenikalnością elektryczną materiału.
W elektrostatyce.
W jednorodnym izotropowym dielektryku w stałym polu elektrycznym podatność elektryczna to bezwymiarowy współczynnik proporcjonalności pomiędzy wektorem polaryzacji i natężeniem pola elektrycznego, które tę polaryzację wywołało.
gdzie:
Podatność elektryczna powiązana jest ze względną przenikalnością elektryczną formula_6 zależnością:
Przy użyciu podatności elektrycznej można indukcję elektryczną formula_8 wyrazić przez natężenie pola elektrycznego formula_3 w ten sposób:
gdzie:
W zmiennym polu elektrycznym.
W zmiennym polu elektrycznym polaryzacja nie nadąża za zmianami pola elektrycznego i wektor polaryzacji jest przesunięty w fazie w stosunku do wektora natężenia pola elektrycznego. Podatność dielektryczna jest wtedy zespoloną funkcją częstotliwości:
Zależność podatności od częstotliwości nosi nazwę dyspersji podatności (niekiedy dyspersją nazywa się samą część rzeczywistą podatności formula_14). Część urojona podatności formula_15 opisuje straty dielektryczne i nosi nazwę współczynnika strat.
Przypadek ogólny.
W przypadku ogólnym dielektryka anizotropowego i nieliniowego kierunek wektora polaryzacji nie musi być zgodny z kierunkiem pola. Jego formula_16-tą składową możemy zapisać jako
gdzie formula_18 jest tensorem formula_19 rzędu.
Pierwszy składnik opisuje podatność liniową. Składniki z tensorami wyższych rzędów formula_20 formula_21 opisują polaryzację nieliniową.

</doc>
<doc id="1614490" url="https://pl.wikipedia.org/wiki?curid=1614490" title="Stryj (relacja rodzinna)">
Stryj (relacja rodzinna)

Stryj (stryjek) – relacja rodzinna zachodząca w stosunku do krewnego, który jest bratem ojca. Żona stryja jest stryjną lub stryjenką. Współcześnie wobec brata ojca częściej używa się określenia "wujek / wuj".

</doc>
<doc id="1614498" url="https://pl.wikipedia.org/wiki?curid=1614498" title="Góropatwa berberyjska">
Góropatwa berberyjska

Góropatwa berberyjska, kuropatwa berberyjska ("Alectoris barbara") – gatunek średniej wielkości ptaka z rodziny kurowatych (Phasianidae). Zamieszkuje północną Afrykę i Sardynię. Osiadły.
Systematyka.
Wyróżniono kilka podgatunków "A. barbara":
Charakterystyka.
Cechy charakterystyczne to ciemnobrązowy pasek ciemieniowy, popielate gardło i szeroki, brunatny pasek na szyi. W locie ślizgowym trzyma lekko uniesione skrzydła.
Morfologia.
Wygląd zewnętrzny: Obie płci ubarwione jednakowo, ale samica nieznacznie mniejsza od samca. Młode bardziej jednolicie ubarwione i żółtawe.
Rozmiary: długość ciała: 34–38 cm, rozpiętość skrzydeł: 46–49 cm
Masa ciała: samce ok. 460 g, samice ok. 370 g
Występowanie.
Środowisko.
Suche siedliska: skaliste stoki do 3300 m n.p.m., stepy z wilczomleczami, makia, suche koryta rzeczne. Zamieszkuje również tereny uprawne, plantacje cytrusów, palm i oliwek, a także gaje eukaliptusowe.
Zasięg występowania.
Północna Afryka: Maroko, Algieria, Tunezja, Libia, Egipt. W Europie na Sardynii, aczkolwiek nie jest pewne, czy jest to naturalny zasięg tego gatunku. Skutecznie introdukowana do południowej Hiszpanii i na Wyspy Kanaryjskie. Próby sprowadzenia tego gatunku w inne części Europy i do Australii zakończyły się niepowodzeniem.
Pożywienie.
Dieta zróżnicowana, dominują liście, pędy, nasiona i owoce różnych gatunków traw i roślin zielnych, zwłaszcza solanki, kolcowoju, szparagu i wilczomlecza. Uzupełnieniem diety dorosłych i podstawą pożywienia młodych są owady, głównie mrówki. Liście sukulentów stanowią ważne źródło wody dla tego gatunku.
Tryb życia i zachowanie.
Gatunek osiadły. Prowadzi skryty tryb życia.
Głos.
W czasie toków wydaje serie odgłosów „kczek kczek kczek...” lub „prr prr prr...” przypominających dźwięki wydawane przez zepsuty silnik, może też odzywać się przypominającym kulika „kjui”.
Startując woła „pekjui pekjui...”, zaś spłoszona „psi-psii-psii”.
Rozród.
Okres godowy.
Gatunek monogamiczny.
Gniazdo jest płytkim, wyściełanym zagłębieniem w ziemi, zwykle dobrze ukrytym.
Okres lęgowy.
Termin składania jaj zależy od regionu, zwykle od marca do maja, na nizinach wcześniej niż na terenach górskich. W bardzo suche lata może nie przystępować do rozrodu.
Jaja: składa 6–20 jaj, średnio 11.
Wysiadywanie: ok. 25 dni.
Pisklęta: są brązowo-kremowe z wierzchu, jaśniejsze od spodu, z wyrazistym paskiem nad okiem.
Status, zagrożenie i ochrona.
Kategoria zagrożenia według Czerwonej Księgi Gatunków Zagrożonych IUCN: gatunek najmniejszej troski (LC – "least concern").
Gatunek łowny. Lokalnie jego liczebność może spadać.

</doc>
<doc id="1614501" url="https://pl.wikipedia.org/wiki?curid=1614501" title="1905 w muzyce">
1905 w muzyce



</doc>
<doc id="1614508" url="https://pl.wikipedia.org/wiki?curid=1614508" title="Ecnomiohyla">
Ecnomiohyla

Ecnomiohyla – rodzaj płaza bezogonowego z podrodziny Hylinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące na mokrych, zalesione wyżynach południowego Meksyku przez Amerykę Środkową do Kolumbii.
Systematyka.
Etymologia.
"Ecnomiohyla": "eknomios" „cudowny, niezwykły”; rodzaj "Hyla" .
Podział systematyczny.
Do rodzaju należą następujące gatunki:

</doc>
<doc id="1614509" url="https://pl.wikipedia.org/wiki?curid=1614509" title="Guru-dakśina">
Guru-dakśina



</doc>
<doc id="1614510" url="https://pl.wikipedia.org/wiki?curid=1614510" title="DISKCOPY (CP/J)">
DISKCOPY (CP/J)

DISKCOPY (CP/J) – polecenie nierezydentne systemu CP/J, zlecające wykonanie kopii dyskietki.
Dyrektywa ta może mieć następującą postać:
Program umożliwia kopiowania wyłącznie całej dyskietki, na inną dyskietkę. Możliwa jest sytuacja, w której kopiowana dyskietka i dyskietka docelowa będą umieszczane w tym samym fizycznym napędzie dyskietek. Przypadek ten nastąpi, gdy oznaczenia napędu źródłowego i docelowego będą jednakowe. Program w takim przypadku zasygnalizuje użytkownikowi potrzebę zmiany dyskietki w napędzie. Nie ma przy tym znaczenia, czy program został uruchomiony bez parametrów, czy w drugiej postaci z argumentami wywołania.
Przykład zlecenia dla kopiowania dyskietki umieszczonej w jednym napędzie, na dyskietkę umieszczoną w innym napędzie:
codice_1
Przykład zlecenia dla kopiowania dyskietki, przy czym zarówno dyskietka źródłowa i docelowa będą umieszczone w tym samym napędzie:
codice_2
Po zakończeniu kopiowania dyskietki, polecenie umożliwia zakończenie pracy lub wskazanie, że ma być kopiowana kolejna dyskietka.
Przedmiotowe polecenie może być wydane tylko na komputerze wyposażonym w stację dyskietek, podłączoną bezpośrednio do danego komputera. Nie można realizować tego zlecenia za pośrednictwem sieci JUNET.

</doc>
<doc id="1614516" url="https://pl.wikipedia.org/wiki?curid=1614516" title="Czar par">
Czar par

Czar par – polski program rozrywkowy łączący elementy teleturnieju i reality show emitowany od 20 lutego 1993 do 27 stycznia 1996 na antenie TVP1 i ponownie od 20 września do 13 grudnia 2019 na antenie TVP2, wymyślony przez Bożenę Walter.
Produkcja.
W latach 1993–1996 nagrania do programu realizowane były w Studiu Koncertowym Polskiego Radia im. Witolda Lutosławskiego w Warszawie.
W lipcu 2019 TVP ogłosiła reaktywację programu i rozpoczęcie castingów do nowej edycji, a prowadzącymi zostali Maciej Kurzajewski i Izabella Krzan.
Zasady programu.
Teleturniej polega na trwającej przez cały rok rywalizacji kilkudziesięciu par (54 w pierwszej edycji, 48 w drugiej, 51 w trzeciej) wybranych w konkursie spośród tysięcy kandydatów, gdzie do finału przechodzi osiem (w pierwszej edycji) lub sześć par (w drugiej i trzeciej edycji). Na końcu zwycięzcy programu otrzymują nagrody. Pierwszą edycję programu wygrali państwo Skrętni, drugą – Trusewiczowie, trzecią – Kornalewiczowie, a czwartą – Fabiańscy.

</doc>
<doc id="1614520" url="https://pl.wikipedia.org/wiki?curid=1614520" title="Popiełuszko">
Popiełuszko



</doc>
<doc id="1614524" url="https://pl.wikipedia.org/wiki?curid=1614524" title="Lelek rdzawoszyi">
Lelek rdzawoszyi

Lelek rdzawoszyi ("Caprimulgus ruficollis") – gatunek ptaka z rodziny lelkowatych (Caprimulgidae). Ma maskujące ubarwienie z rdzawą szyją i białą plamką na gardle. Osiąga długość 30–32 cm.
Systematyka.
Wyróżniono dwa podgatunki "C. ruficollis":
Status.
Międzynarodowa Unia Ochrony Przyrody (IUCN) uznaje lelka rdzawoszyjego za gatunek bliski zagrożenia (NT – Near Threatened) od 2022 roku; wcześniej od 19994 był uznawany za gatunek najmniejszej troski (LC – Least Concern), a od 1988 roku miał on status gatunku bliskiego zagrożenia (NT – Near Threatened). Trend liczebności populacji uznaje się za spadkowy.

</doc>
<doc id="1614525" url="https://pl.wikipedia.org/wiki?curid=1614525" title="Tryb konwersacyjny">
Tryb konwersacyjny

Tryb konwersacyjny (ang. "conversation mode") – forma pracy dająca użytkownikowi możliwość bezpośredniego ingerowania w proces wykonywania programu, np. w języku programowania BASIC. W przypadku powłoki systemowej ten tryb pracy pozwala na wprowadzanie przez użytkownika poleceń pojedynczo, obserwowanie wyników ich działania oraz reagowanie na nie na bieżąco. 

</doc>
<doc id="1614528" url="https://pl.wikipedia.org/wiki?curid=1614528" title="PUBLIC (CP/J)">
PUBLIC (CP/J)

PUBLIC – polecenie nierezydentne systemu CP/J, zlecające nadanie określonemu plikowi atrybutów codice_1 i codice_2.
Dyrektywa ta ma następującą postać:
Powyższe atrybuty określają warunki dostępu do pliku:

</doc>
<doc id="1614537" url="https://pl.wikipedia.org/wiki?curid=1614537" title="Juan Zuniga">
Juan Zuniga



</doc>
<doc id="1614538" url="https://pl.wikipedia.org/wiki?curid=1614538" title="Władysław Bielański">
Władysław Bielański

Władysław Bielański "/również: Władysław Firlej-Bielański/" (ur. 11 marca 1911 w Krakowie, zm. 15 marca 1982 tamże) – polski biolog, specjalista biologii rozrodu zwierząt.
Życiorys.
W 1935 ukończył studia z zakresu zoologii i zootechniki na Uniwersytecie Jagiellońskim, naukę kontynuował w Akademii Medycyny Weterynaryjnej we Lwowie. Podczas studiów należał do Korporacji Studentów Szkół Akademickich „Corolla”. W 1946 na Uniwersytecie Jagiellońskim przedstawił pracę pt. „Dziedziczenie zgryzu karpiowatego u koni”, na podstawie której uzyskał tytuł doktora nauk weterynaryjnych oraz stanowisko adiunkta Katedrze Ogólnej Hodowli Zwierząt. W 1951 przedstawił rozprawę pt. „Ocena morfologiczna plemników dla rokowania płodności ogiera” i uzyskał stopień doktora habilitowanego, a następnie podjął się organizacji Katedry Zoohigieny, którą od 1952 kierował. Równocześnie od 1950 do 1956 stał na czele Zakładu Hodowli Koni w Instytucie Zootechniki Uniwersytetu Jagiellońskiego. W 1954 otrzymał tytuł profesora nadzwyczajnego, trzy lata później powierzono mu stanowisko kierownika Zakładu Fizjologii Rozrodu i Sztucznego Unasienniania w Instytucie Zootechniki, zajmował je przez dziesięć lat. W 1963 został profesorem zwyczajnym Wyższej Szkoły Rolniczej w Krakowie. Od 1970 do przejścia na emeryturę był dyrektorem Instytutu Stosowanej Fizjologii Zwierząt Akademii Rolniczej w Krakowie. Od 1969 roku członek korespondent, a od 1976 członek rzeczywisty PAN. Spoczywa na Cmentarzu Rakowickim, pas 4, rząd zach.
Dorobek naukowy.
Prowadził badania nad przyczynami niepłodności mulic, metodami wczesnej diagnozy ciąży u klaczy, biologią i kriobiologią nasienia ogiera, transportem zarodków końskich w podwiązanych jajowodach żywych królic. Autor podręcznika „Rozród zwierząt” (1962). 
Profesor, członek rzeczywisty Polskiej Akademii Nauk, organizator i pierwszy przewodniczący Komitetu Biologii Rozrodu Zwierząt Użytkowych PAN. 
Upamiętnienie.
Od roku 2001 Towarzystwo Biologii Rozrodu przyznaje nagrodę im. Władysława Bielańskiego za najlepsze prace naukowe z dziedziny biologii rozrodu wykonane przez młodych pracowników nauki.
Życie prywatne.
Syn Adama Bielańskiego, inżyniera lądowo-wodnego i dyrektora Dróg Wodnych w Krakowie i Marii z Bogdańskich, współzałożycielki krakowskiego Towarzystwa Ogrodniczego. Brat Adama Bielańskiego, profesora chemii oraz Zofii Bielańskiej-Osuchowskiej, profesor nauk przyrodniczych. Ze związku zawartego w 1941 z Martą Sosnowską miał synów Andrzeja i Władysława oraz córki Maję i Katarzynę.

</doc>
<doc id="1614539" url="https://pl.wikipedia.org/wiki?curid=1614539" title="IX Zimowy Europejski Festiwal Młodzieży Śląsk-Beskidy 2009">
IX Zimowy Europejski Festiwal Młodzieży Śląsk-Beskidy 2009



</doc>
<doc id="1614541" url="https://pl.wikipedia.org/wiki?curid=1614541" title="LOCAL (CP/J)">
LOCAL (CP/J)

LOCAL – polecenie nierezydentne systemu CP/J, zlecające nadanie określonemu plikowi atrybutów codice_1 i codice_2.
Dyrektywa ta ma następującą postać:
Powyższe atrybuty określają warunki dostępu do pliku:
Jeżeli plik przed wydaniem tej dyrektywy miał przypisane atrybuty przeciwstawne, tj. codice_5 i codice_6; to plik z nowo nadanymi atrybutami: codice_1 i codice_2; zostanie przypisany do obszaru użytkownika, który wydał dyrektywę codice_11.

</doc>
<doc id="1614546" url="https://pl.wikipedia.org/wiki?curid=1614546" title="Wyspa skarbów (film 2002)">
Wyspa skarbów (film 2002)

Wyspa skarbów (ang. "Treasure Island", 2002) – amerykański film animowany, zrealizowany według powieści Roberta Louisa Stevensona o tym samym tytule. 
Fabuła.
Pewnego dnia Jim Hawkins spotkał się ze starym wilkiem morskim. Usłyszał od niego opowieść o istnieniu legendarnej Wyspy Skarbów, dziedzic Tralawney i dr. Livesey postanawiają wynająć okręt z załogą i pożeglować po majątek, sławę i przygody. Nikt nie przypuszcza, że wśród wynajętych marynarzy są dawni kompani kapitana Flinta. 
Wersja polska.
Udźwiękowienie: Kartunz
Reżyseria: Grzegorz Pawlak
Tłumaczenie: Magdalena Machcińska-Szczepaniak
Tekst: Grzegorz Pawlak
Udział wzięli:
Fragmenty biblii według: Brytyjskiego Zagranicznego Towarzystwa Biblijnego w Warszawie

</doc>
<doc id="1614547" url="https://pl.wikipedia.org/wiki?curid=1614547" title="Myf Isaac">
Myf Isaac

Myf Isaac (wł. Myfyr Isaac) - walijski muzyk, gitarzysta, aranżer i kompozytor. Najbardziej znany jest z krótkiej współpracy z zespołem Budgie w latach 1975-78. Wspomagał wtedy na scenie w niektórych utworach gitarzystę prowadzącego - Tony'ego Bourge'a. Po rozstaniu z Budgie działał głównie lokalnie w Walii, m.in. w telewizji jako producent programów. Obecnie rzadko wspomaga innych wykonawców, jednak nadal jest aktywny.

</doc>
<doc id="1614548" url="https://pl.wikipedia.org/wiki?curid=1614548" title="Exerodonta">
Exerodonta

Exerodonta – rodzaj płaza bezogonowego z podrodziny Hylinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w południowo-środkowym Meksyku, wschodniej Gwatemali i południowo-zachodnim Hondurasie.
Systematyka.
Podział systematyczny.
Do rodzaju należą następujące gatunki:

</doc>
<doc id="1614549" url="https://pl.wikipedia.org/wiki?curid=1614549" title="Zjazd Programowo - Metodyczny">
Zjazd Programowo - Metodyczny



</doc>
<doc id="1614550" url="https://pl.wikipedia.org/wiki?curid=1614550" title="Dekanat Miękinia">
Dekanat Miękinia

Dekanat Miękinia – jeden z 33 dekanatów w rzymskokatolickiej archidiecezji wrocławskiej. Powstał 1 stycznia 2009 roku.
W skład dekanatu wchodzi 7 parafii:

</doc>
<doc id="1614554" url="https://pl.wikipedia.org/wiki?curid=1614554" title="Zjazd Programowo-Metodyczny">
Zjazd Programowo-Metodyczny



</doc>
<doc id="1614557" url="https://pl.wikipedia.org/wiki?curid=1614557" title="Zjazd Programowo-Metodyczny ZHR">
Zjazd Programowo-Metodyczny ZHR



</doc>
<doc id="1614562" url="https://pl.wikipedia.org/wiki?curid=1614562" title="La Tribune">
La Tribune

La Tribune – francuski tygodnik ekonomiczny.
Charakterystyka.
Został założony w 1985 roku przez Bruno Berteza jako dziennik. W 2012 zostało kupione przez wydawnictwa France Economie Régions i Hi-Média i przekształcone w tygodnik. Jako dziennik w ostatnich miesiącach La Tribune miała nakład na poziomie 75,000 egzemplarzy. La Tribune wcześniej należało do LVMH producenta dóbr luksusowych, m.in. torebek Louis Vuitton. W 2019 roku ogłoszono nową formułę gazety polegającą przede wszystkim na koncentracji na gospodarce regionalnej, tygodnik posiada kilka lokalnych redakcji. W 2019 roku gazeta zatrudnia 85 pracowników, w tym około czterdziestu etatowych dziennikarzy i miała obroty na poziomie 10 mln euro z dodatnim wynikiem operacyjnym (+6%). Jednak nie jej sprzedaż była głównym źródłem dochodów a organizacja eventów – targów i konferencji gospodarczych (40%), następnie reklamy w wersji drukowanej i w internecie (35%). Sprzedaż samego pisma przynosiła jedynie 25% dochodu. Dystrybucja tygodnika opiera się przede wszystkim na prenumeracie, a jej poziom według deklaracji wydawcy (pismo nie jest liczone przez ACPM), to 12,000 egzemplarzy. Sprzedaż uliczna waha się od 2 do 5 tysięcy. Tygodnik dostępny jest również w największej francuskiej platformie prasowej Cafeyn. Główna redakcja La Tribune znajduje się w Paryżu. W przeszłości przez wiele lat dziennik La Tribune był głównym konkurentem „Les Echos”.
Papierowe wydanie „La Tribune” w 2022 roku podzielone było na cztery działy:
Z czego ponad połowę z 83 stron stron zajmował dział Regiony.

</doc>
<doc id="1614563" url="https://pl.wikipedia.org/wiki?curid=1614563" title="Kock (dynastia chasydzka)">
Kock (dynastia chasydzka)

Kotzk - dynastia chasydzka założona w I połowie XIX wieku przez Menechema Mendla Morgensterna (ucznia Widzącego z Lublina) i mająca siedzibę w Kocku. Po jego śmierci (1859) funkcję cadyka pełnili jego potomkowie m.in. Dawid Morgenstern, Chaim Izrael Morgenstern, Mojżesz Mordechaj Morgenstern i Jakub Jazue Morgenstern. Ostatni cadyk z dynastii - Józef Morgenstern zginął podczas niemieckiego nalotu na Kock 9 września 1939.

</doc>
<doc id="1614565" url="https://pl.wikipedia.org/wiki?curid=1614565" title="Rodzaj męski">
Rodzaj męski



</doc>
<doc id="1614570" url="https://pl.wikipedia.org/wiki?curid=1614570" title="Volkswagen Kutsenits">
Volkswagen Kutsenits

Volkswagen Kutsenits – to seria autobusów, produkowana w latach 1996-1999 przez niemiecką firmę Volkswagen z nadwoziem Volkswagena Transportera T4.

</doc>
<doc id="1614578" url="https://pl.wikipedia.org/wiki?curid=1614578" title="Stanisław Stawicki">
Stanisław Stawicki

Stanisław Władysław Stawicki (ur. 13 listopada 1930 w Zagórowie, zm. 20 lipca 2016) – specjalista w zakresie konserwacji zabytków.
Ukończył studia na Wydziale Konserwacji Dzieł Sztuki Akademii Sztuk Pięknych w Krakowie w 1957 r. Od roku 1996 był profesorem zwyczajnym Akademii Sztuk Pięknych w Warszawie. W latach 1960–1962 zajmował się konserwacją malowideł ściennych z XVII-XIX w. w pałacu w Wilanowie. W latach 1972–1978 konserwował bizantyńsko-ruską polichromię ścienną z 1418 roku w kościele zamkowym w Lublinie. Kolejnym obiektem jego pracy były obrazy M. Willmana z cyklu "Martyrologia świętych" w kościele Wszystkich Świętych i kościele św. Wawrzyńca w Warszawie.
W roku 1997 otrzymał złotą odznakę „Za opiekę nad zabytkami”.
Zmarł 20 lipca 2016.

</doc>
<doc id="1614585" url="https://pl.wikipedia.org/wiki?curid=1614585" title="Komarnica błotniarka">
Komarnica błotniarka

Komarnica błotniarka ("Tipula paludosa") – gatunek owada z rzędu muchówek (Diptera). Szkodnik żyjący w wilgotnych glebach, podgryzający korzenie roślin. Szkody wyrządzają larwy, które w nocy żerują na naziemnych częściach młodych roślin.
Gatunek rodzimy dla północno-zachodniej Europy, zawleczony do nearktycznej Ameryki Północnej.
Morfologia.
Z wyglądu podobna do komara. Długość ciała dochodzi do 25-27 mm. Ubarwienie żółtawoszare lub jasnobrązowe; długie i cienkie nogi w kolorze rdzawym. Czułki nitkowate 14-członowe. Owad ten ma w przedniej części jedną parę skrzydeł, na brzegu w kolorze rdzawym.
Larwa o barwie ziemistoszarej, kształcie walcowatym, o długości ok. 40 mm, poprzecznie pomarszczona. Jest beznoga, posiada aparat gębowy gryzący. Odwłok na końcu zakończony jest wieńcem chitynowych wyrostków.
Zimują młode larwy. Wczesną wiosną w dalszym ciągu jako larwy intensywnie żerują. Na przełomie lipca i sierpnia larwy przepoczwarczają się, by po okresie kilku (dwóch-trzech) tygodni wylecieć i rozpocząć składanie jaj do gleby. Po okresie następnych 2 tygodni następuje wylęganie się larw, które rozpoczynają intensywne żerowanie.
Komarnica błotniarka daje w roku tylko jedno pokolenie.
W miejscu żerowania larw powstają tzw. "łysiny". Zwalczanie larw polega na osuszeniu gleby, po czym stosuje się dezynsekcję gleby.

</doc>
<doc id="1614586" url="https://pl.wikipedia.org/wiki?curid=1614586" title="Business Identifier Code">
Business Identifier Code

Business Identifier Code (dawniej "Bank Identifier Code"), BIC – międzynarodowy unikatowy kod identyfikujący banki i inne instytucje, pozwalający usprawniać i automatyzować transakcje finansowe. Format kodu jest zgodny z normą ISO 9362. Przydziałem kodów BIC instytucjom i ich jednostkom organizacyjnym zajmuje się organizacja SWIFT.
Struktura kodu BIC.
BIC zawiera 8 lub 11 znaków alfanumerycznych, na które składają się:
Użycie kodu BIC.
Kodami BIC adresowane są komunikaty przesyłane pomiędzy instytucjami za pośrednictwem międzynarodowej sieci SWIFTNet lub innej infrastruktury telekomunikacyjnej. W tym drugim przypadku kod BIC może służyć jako identyfikator pomocniczy, obok na przykład numeru rozliczeniowego banku.
Klienci banków wysyłający przekaz zagraniczny często podają BIC banku adresata. Pozwala to uniknąć dodatkowych kosztów za ręczną obsługę płatności "non-STP". Wszystkie, również krajowe, polecenia przelewu wysyłane w ramach jednolitego obszaru płatności w euro muszą zawierać numer konta odbiorcy podany w formacie IBAN oraz poprawny BIC banku, który to konto prowadzi.
Adresy SWIFTNet FIN.
Urządzenia końcowe pracujące w sieci SWIFTNet mogą również używać 12-znakowych identyfikatorów opartych na kodzie BIC danej instytucji. Taki kod zawiera pierwsze 8 znaków BIC, jednoliterowe oznaczenie terminala logicznego i trzyznakowy kod oddziału. Przykład: DEUTDEFFAXXX (terminal logiczny „A” w centrali Deutsche Banku). Takie kody jednak nie należą do standardu ISO 9362 i są jedynie rozwiązaniem technicznym stosowanym w infrastrukturze telekomunikacyjnej.

</doc>
<doc id="1614587" url="https://pl.wikipedia.org/wiki?curid=1614587" title="Tipula paludosa">
Tipula paludosa



</doc>
<doc id="1614590" url="https://pl.wikipedia.org/wiki?curid=1614590" title="Atomega">
Atomega

Atomega – wietnamski zespół heavymetalowy założony w 1993. Tematyka bazowała na celu ludzkiego życia, miłości i wolności. Aktualnie zespół jest rozwiązany.

</doc>
<doc id="1614595" url="https://pl.wikipedia.org/wiki?curid=1614595" title="Proporcjonalna alokacja próby">
Proporcjonalna alokacja próby

Proporcjonalna alokacja próby – alokacja polegająca na losowaniu podprób z poszczególnych warstw, tak, że stosunek liczebności każdej podpróby do liczebności całej próby jest równy stosunkowi liczebności danej warstwy w stosunku do liczebności całej populacji generalnej. Dzięki takiemu podejściu otrzymana próba jest automatycznie próbą wyważoną.
W losowaniu warstwowym z alokacją proporcjonalną liczby losowań formula_1 z "h"-tej warstwy są ustalone według następującego wzoru:
formula_2
Przeprowadzenie lokalizacji próby w losowaniu warstwowym jest procesem wyjątkowo łatwym do przeprowadzenia, nie wymagającym dodatkowych szacunków i obliczeń.

</doc>
<doc id="1614598" url="https://pl.wikipedia.org/wiki?curid=1614598" title="Teddy boys">
Teddy boys

Teddy boys – subkultura młodzieżowa, która pojawiła się na początku lat 50. XX w. w Wielkiej Brytanii.
Subkultura Teddy boys pojawiła się w Wielkiej Brytanii w środku lat 50. Jedną z teorii jest, iż była to odpowiedź na pojawienie się muzyki rockandrollowej w Stanach Zjednoczonych, choć niektórzy uważają, że było ono o co najmniej 5 lat starsze, a muzyka rockandrollowa została przez nich zaadaptowana. Początki Teddy boys sięgają końca lat 40., gdy krawcy z Savile Row próbowali ożywić styl z okresu ery edwardiańskiej, a młodzież przyjęła go w proteście przeciwko narzuconej przez lewicowy rząd oszczędności.
Członkowie tej subkultury wywodzili się z niższych klas społecznych, mimo to przeznaczali dużo środków na zakup długich do kolan, aksamitnych płaszczy, wzorzystych kamizelek i koszul z dużymi kołnierzami. Chłopcy w specyficzny sposób pomadowali półdługie włosy, zaś dziewczęta nosiły kucyki w amerykańskim stylu.

</doc>
<doc id="1614599" url="https://pl.wikipedia.org/wiki?curid=1614599" title="Jürgen Croy">
Jürgen Croy

Jürgen Croy (ur. 19 października 1946 w Zwickau) – piłkarz niemiecki grający na pozycji bramkarza.
Kariera klubowa.
Croy urodził się w mieście Zwickau. Treningi piłkarskie rozpoczął w 1958 roku w tamtejszym klubie BSG Aktivist Karl Marx Zwickau. W 1963 roku został zawodnikiem innego klubu z Zwickau, Motoru. W jego barwach zadebiutował w 1965 roku w rozgrywkach pierwszej ligi NRD. Od czasu debiutu był podstawowym zawodnikiem zespołu, a w 1967 roku zajął z nim w lidze 3. miejsce, najwyższe w swojej karierze piłkarskiej. W tym samym roku wywalczył także Puchar NRD (zwycięstwo 3:0 w finale nad Hansą Rostock). W następnym roku zadebiutował w europejskich pucharach, występując w rozgrywkach Pucharu Zdobywców Pucharów. W 1975 roku wywalczył swój ostatni sukces w sportowej karierze, gdy po raz drugi wygrał Puchar NRD z Zwickau (wówczas grającym już pod nazwą Sachsenring). W finale Zwickau wygrało po serii rzutów karnych z Dynamem Drezno.
Karierę Croy zakończył w 1981 roku. W lidze w barwach Zwickau rozegrał 372 mecze. W latach 1972, 1976 i 1978 został uznany przez prasę w NRD piłkarzem roku.
Po zakończeniu kariery Jürgen Croy był trenerem Sachsenring Zwickau w latach 1984–1988.
Kariera reprezentacyjna.
W reprezentacji NRD Croy zadebiutował 17 maja 1967 roku w wygranym 1:0 towarzyskim spotkaniu ze Szwecją. W 1972 roku był pierwszym bramkarzem olimpijskiej kadry NRD, która na Igrzyskach Olimpijskich w Monachium wywalczyła brązowy medal. W 1974 roku został powołany przez selekcjonera Georga Buschnera do reprezentacji na Mistrzostwa Świata w RFN (jedyny mundial, w którym uczestniczyła kadra NRD). Tam Croy wystąpił we wszystkich meczach swojej drużyny: z Australią (2:0), z Chile (1:1), z RFN (1:0), z Brazylią (0:1), z Holandią (0:2) i z Argentyną (1:1). W 1976 roku Jürgen Croy zdobył z NRD złoty medal Igrzysk Olimpijskich w Montrealu (w finale Niemcy wygrali 3:1 z Polską). Karierę reprezentacyjną zakończył w 1981 roku. W kadrze narodowej rozegrał 86 meczów.

</doc>
<doc id="1614600" url="https://pl.wikipedia.org/wiki?curid=1614600" title="Juergen Croy">
Juergen Croy



</doc>
<doc id="1614603" url="https://pl.wikipedia.org/wiki?curid=1614603" title="Dom cadyków Morgensternów w Kocku">
Dom cadyków Morgensternów w Kocku

Dom cadyków Morgensternów w Kocku potocznie zwany Rabinówką – znajduje się u zbiegu obecnych ulic Wojska Polskiego i Polnej, jest budynkiem drewnianym, parterowym z charakterystyczną wieżyczką na rogu. Do obiektu przylega niewielki ogródek.

</doc>
<doc id="1614608" url="https://pl.wikipedia.org/wiki?curid=1614608" title="MAN-VW">
MAN-VW

MAN-Volkswagen G90 (w skrócie MAN-VW G90) – lekki samochód ciężarowy, produkowany przez firmę Volkswagen w kooperacji z MAN w latach 1977-1993.
Modele te stanowią lekkie odmiany ciężarowe samochodów dostawczych Volkswagen serii LT. Wyposażone są w silnik wysokoprężny bez turbodoładowania.
Produkowane były do 1993 roku. Zostały zastąpione przez modele MAN L2000 produkowany w Salzgitter i Volkswagen L80 produkowany w Brazylii.

</doc>
<doc id="1614609" url="https://pl.wikipedia.org/wiki?curid=1614609" title="Józef Jacek Rojek">
Józef Jacek Rojek

Józef Jacek Rojek pseud. Jacek Mróz (ur. 20 lutego 1939 w Falkowej, zm. 18 maja 2015 w Olsztynie) – polski poeta, eseista, prozaik, malarz i rysownik.
Życiorys.
W 1964 zamieszkał w Bartoszycach, gdzie pracował w Powiatowej i Miejskiej Bibliotece Publicznej. W 1979 przeniósł się do Olsztyna. Tu pracował w Wydawnictwie SSK „Pojezierze”. W olsztyńskiej Wyższej Szkole Pedagogicznej uzyskał tytuł zawodowy magistra pedagogiki.
Debiutował w 1961 wierszami w almanachu "Młoda wieś pisze". Wydał 11 tomików poetyckich, powieść "Popielisko", "Baśń o Kłobuku Psotniku" oraz "Figle i psoty Kłobuka niecnoty". W 1976 został członkiem Związku Literatów Polskich; objął funkcję prezesa Oddziału Olsztyńskiego ZLP. Uzyskał Nagrodę „Czerwonej Róży” (Gdańsk 1971) i Nagrodę Artystyczną Prezydenta Olsztyna. Wygrywał Festiwal Poezji w Łodzi (1968, 1976) oraz konkursy „Feniks poetycki” (1972) i „Jesień Tatrzańska” (1976).
Pod pseudonimem "Jacek Mróz" napisał dwie powieści z serii „Pan Samochodzik” – "Baszta nietoperzy" (2002) oraz "Rękopis z Poznania" (2005).
Działalność.
W okresie szkoły średniej PSS „Społem” jako inwentaryzator. Był dekoratorem w klubie oficerskim. W późniejszym (1964) czasie pracował jako bibliotekarz Powiatowej i Miejskiej Bibliotece Publicznej w Bartoszycach.

</doc>
<doc id="1614612" url="https://pl.wikipedia.org/wiki?curid=1614612" title="Đất Mẹ">
Đất Mẹ

Đất Mẹ - pierwsza i jedyna pełnowymiarowa studyjna płyta wietnamskiego zespołu Atomega. Wydana w 1997 nakładem Vafaco Records. Była to pierwsza płyta metalowa wydana w Wietnamie.
Lista utworów.
Całkowity czas trwania 44:28
Bibliografia 

</doc>
<doc id="1614614" url="https://pl.wikipedia.org/wiki?curid=1614614" title="Żarnowiec Elektrownia Jądrowa">
Żarnowiec Elektrownia Jądrowa

Elektrownia Jądrowa Żarnowiec – stacja kolejowa na rozebranej linii kolejowej Rybno Kaszubskie — Elektrownia Jądrowa Żarnowiec.
Historia.
Stacja ta powstała w latach 80. na potrzeby budowanej Elektrowni Jądrowej Żarnowiec. Na stację docierały składy SKM w Trójmieście. Pierwszy pociąg pasażerski pojechał w 1985 r., jednak wstrzymanie budowy elektrowni atomowej sprawiło, że ruch pasażerski zawieszono 30 maja 1992. Stacja została zamknięta w 2001 r., a w 2003 r. rozebrana, natomiast w marcu 2005 rozebrano całkowicie biegnącą do niej linię.
Infrastruktura.
Elektrownia Jądrowa Żarnowiec miała jeden peron wyspowy oraz kładkę nad torami. Stacja posiadała semafory świetlne i nastawnię z pulpitem kostkowym. Wraz z budową tej linii Rybno Kaszubskie zmieniło status z przystanku na stację. Oprócz torów stacyjnych zbudowano bocznice do EW Żarnowiec oraz do Podstacji. Tory te do dziś istnieją w Czymanowie w miejscach utwardzonych oraz w Opalinie w środku ulicy.
Ciekawostka.
W lipcu 1995 r. na tej linii kursowały pociągi specjalne w relacji Wejherowo — Elektrownia Jądrowa Żarnowiec na Przystanek Woodstock, który odbył się w Czymanowie.

</doc>
<doc id="1614615" url="https://pl.wikipedia.org/wiki?curid=1614615" title="Komarnica warzywna">
Komarnica warzywna



</doc>
<doc id="1614616" url="https://pl.wikipedia.org/wiki?curid=1614616" title="Tipula oleracea">
Tipula oleracea



</doc>
<doc id="1614621" url="https://pl.wikipedia.org/wiki?curid=1614621" title="Jean Calvé">
Jean Calvé

Jean Calvé (ur. 30 kwietnia 1984 w Cormeilles-en-Parisis) – francuski piłkarz występujący na pozycji obrońcy. Od 2018 jest zawodnikiem klubu Berja CF.
Kariera klubowa.
Calvé zawodową karierę rozpoczynał w FC Sochaux-Montbéliard. Do tego klubu trafił w 2000 roku, ale początkowo grał tam w juniorach i rezerwach. Do pierwszej drużyny, wówczas występującej w Ligue 1 został włączony w sezonie 2005/2006. W Ligue 1 zadebiutował 15 października 2005 w zremisowanym 1:1 meczu z Girondins Bordeaux. W sezonie 2005/2006 w Sochaux zagrał 7 razy.
W 2006 roku odszedł do Le Mans UC 72, również grającego w Ligue 1. Pierwszy ligowy mecz zaliczył tam 26 sierpnia 2006 Olympique Marsylia (0:2). W 2007 oraz 2008 Calvé dotarł z klubem do półfinału Pucharu Ligi Francuskiej. W Le Mans spędził w sumie dwa lata. W tym czasie rozegrał tam 54 ligowe spotkania.
Latem 2008 przeszedł do innego pierwszoligowego zespołu – AS Nancy. Zadebiutował tam 30 sierpnia 2008 w wygranym 2:1 spotkaniu z Le Havre AC. W styczniu 2009 wypożyczono go do FC Lorient. Latem 2009 roku został wypożyczony do Grenoble Foot 38, a w 2010 roku do Sheffield United. W latach 2012–2015 grał w SM Caen, a w sezonie 2015/2016 w Oud-Heverlee Leuven. Latem 2016 trafił do Amiens SC. Następnie występował w hiszpańskich klubach CD El Ejido oraz Berja CF.

</doc>
<doc id="1614622" url="https://pl.wikipedia.org/wiki?curid=1614622" title="Dekanat Namysłów wschód">
Dekanat Namysłów wschód

Dekanat Namysłów wschód – jeden z 33 dekanatów w rzymskokatolickiej archidiecezji wrocławskiej. Powstał 1 stycznia 2009 roku.
W skład dekanatu wchodzi 10 parafii:

</doc>
<doc id="1614627" url="https://pl.wikipedia.org/wiki?curid=1614627" title="Radoszyc">
Radoszyc

Radoszyc – dynastia chasydzka założona na przełomie XVIII i XIX wieku w Radoszycach przez rabina Isachara Dow Beera.
Ostatni cadyk z tej dynastii, Chaim Uriel Finkler, zmarł w getcie łódzkim

</doc>
<doc id="1614629" url="https://pl.wikipedia.org/wiki?curid=1614629" title="Rodzaj żeński">
Rodzaj żeński



</doc>
<doc id="1614630" url="https://pl.wikipedia.org/wiki?curid=1614630" title="Wierchownik">
Wierchownik



</doc>
<doc id="1614632" url="https://pl.wikipedia.org/wiki?curid=1614632" title="Ziemomysł Kuczyk">
Ziemomysł Kuczyk

Ziemomysł Kuczyk "vel" Kucyk (XIX wiek) – pułkownik w powstaniu styczniowym, emigrant i agent rosyjski.
W początku 1863 utworzył partię powstańczą w powiecie stanisławowskim. 3 marca stoczył zwycięską potyczkę nad Glinianką. Następnego dnia rozbity pod Górą Kalwarią. W kwietniu 1863 wydał w Warszawie "Przyczynek do instrukcji dla naczelników oddziałów". Związany politycznie z Ludwikiem Mierosławskim, mianowany został organizatorem wojskowym Galicji.
Po upadku powstania wyemigrował do Francji. W 1872 mieszkał w St. Gallen w Szwajcarii. Związany z Konfederacją Narodu Polskiego, został aresztowany przez Austriaków 6 lipca 1877 przy przekraczaniu granicy. Zdemaskowany przez Polaków jako pospolity agent i prowokator III Oddziału Kancelarii Osobistej Jego Cesarskiej Mości.

</doc>
<doc id="1614633" url="https://pl.wikipedia.org/wiki?curid=1614633" title="Ziemomysł Kucyk">
Ziemomysł Kucyk



</doc>
<doc id="1614635" url="https://pl.wikipedia.org/wiki?curid=1614635" title="Dekanat Namysłów zachód">
Dekanat Namysłów zachód

Dekanat Namysłów zachód (do 1 stycznia 2009 Dekanat Namysłów) – jeden z 33 dekanatów w rzymskokatolickiej archidiecezji wrocławskiej. 
W skład dekanatu wchodzi 9 parafii:

</doc>
<doc id="1614638" url="https://pl.wikipedia.org/wiki?curid=1614638" title="Isachar Dow Beer">
Isachar Dow Beer

Isachar Dow Beer (ur. 1765 - zm. 1843) - cadyk, założyciel chasydzkiej dynastii Radoszyc działającej przed II wojną światową w Radoszycach.
Był uczniem Jakuba Icchaka Hurwicza (zwanego widzącym z Lublina) i Jakuba Icchaka z Przysuchy. Uchodził za cudotwórcę (szczególną sławę przyniosły mu wypędzenia złych duchów z opętanych), w związku z czym nazywany był "małym Baal-Szemem" (nawiązanie do Baal-Szem-Tow).

</doc>
<doc id="1614645" url="https://pl.wikipedia.org/wiki?curid=1614645" title="Rhinella marina">
Rhinella marina



</doc>
<doc id="1614648" url="https://pl.wikipedia.org/wiki?curid=1614648" title="Guillermo Jones">
Guillermo Jones

Guillermo Jones (ur. 5 maja 1972 w Colón) – panamski bokser, były zawodowy mistrz świata organizacji WBA w kategorii junior ciężkiej (do 200 funtów).
Karierę zawodową rozpoczął w 1993 roku. Pierwszej porażki doznał w czerwcu 1997 roku, w swojej dwudziestej drugiej walce – został znokautowany przez Davida Noela. Dwa miesiące później w walce rewanżowej pokonał Noela przez techniczny nokaut w pierwszej rundzie.
W 1998 roku stoczył dwie walki z Laurentem Boudouanim o tytuł mistrza świata organizacji WBA w kategorii junior średniej. W lutym doszło do remisu, natomiast trzy miesiące później w walce rewanżowej Jones przegrał na punkty po niejednogłośnej decyzji sędziów.
Jones wygrał siedem kolejnych pojedynków, a w listopadzie 2002 roku ponownie stanął przed szansą zdobycia tytułu mistrza świata, tym razem organizacji WBO w kategorii junior ciężkiej, zremisował jednak z Johnnym Nelsonem po kontrowersyjnej decyzji sędziów. Jones dominował nad swoim rywalem przez cały pojedynek, jednak sędziowie punktowali w stosunku 116–113 na korzyść Nelsona, 115–113 na korzyść Jonesa i 114–114.
Po tym pojedynku Jones miał półtoraroczną przerwę w boksowaniu. Na ring powrócił w marcu 2004 roku, nokautując już w pierwszej rundzie Luciano Torresa. W grudniu tego samego roku także w pierwszej rundzie znokautował Antonio Berroę. W kwietniu 2005 roku przegrał na punkty po niejednogłośnej decyzji sędziów z przyszłym mistrzem świata IBF Steve’em Cunninghamem.
Zaledwie półtora miesiąca później pokonał w czwartej rundzie Kelvina Davisa, a we wrześniu Wayne’a Braithwaite'a. Sędzia przerwał pojedynek z uwagi na dużą przewagę Jonesa i fakt, że Braithwaite nie zadawał żadnych ciosów. Kolejne dwa zwycięskie pojedynki Jones stoczył dopiero w 2007 roku, a 27 września 2008 roku, po pokonaniu przez techniczny nokaut w dziesiątej rundzie Firata Arslana, zdobył pas mistrzowski federacji WBA. Arslan co prawda nie był liczony, ale walka została przerwana przez sędziego z powodu bardzo mocnych rozcięć skóry na twarzy Niemca.
Jones dwukrotnie obronił mistrzowski tytuł. Najpierw 2 października 2010 roku pokonał przez techniczny nokaut w jedenastej rundzie Walerego Brudowa na skutek kontuzji Rosjanina. Rok później pokonał przez techniczny nokaut w szóstej rundzie Michaela Marrone.
Przez następne półtora roku nie stoczył żadnego pojedynku. Z powodu braku aktywności organizacja WBA w październiku 2012 roku uznała Jonesa „mistrzem w zawieszeniu” („champion in recess”), natomiast tytuł regularnego mistrza świata otrzymał Dienis Lebiediew, którego WBA uznawała do tej chwili za mistrza tymczasowego. 17 maja 2013 roku doszło do pojedynku z Lebiediewem. Jones znokautował Rosjanina w jedenastej rundzie i ponownie został pełnoprawnym mistrzem WBA. Po walce okazało się, że Jones używał niedozwolonych środków dopingujących. Ostatecznie WBA w październiku 2013 roku odebrała mu tytuł mistrzowski. W grudniu 2013 roku po odwołaniu złożonym przez promotora Jonesa WBA postanowiła uznać Panamczyka za „mistrza w zawieszeniu” i nakazała Jonesowi i Lebiediewowi stoczyć kolejną walkę o tytuł mistrza świata. Do pojedynku miało dojść w kwietniu 2014 roku, jednak w organizmie Jonesa ponownie wykryto niedozwolone środki dopingujące. W rezultacie Jones został przez WBA zawieszony na okres dwóch lat.

</doc>
<doc id="1614650" url="https://pl.wikipedia.org/wiki?curid=1614650" title="Stanisław Romaniak">
Stanisław Romaniak

Stanisław Romaniak (ur. 8 maja 1948 w Zakopanem, zm. 12 czerwca 2018 w Bobrownikach) – polski poeta i artysta rzeźbiarz.
Ukończył liceum ogólnokształcące. Debiutował jako poeta w 1967 roku na łamach czasopisma „Wieści” w Krakowie. W latach 1973–1978 był kierownikiem i dyrektorem gminnych ośrodków kultury. Od 1978 roku mieszkał w Skierniewicach.

</doc>
<doc id="1614651" url="https://pl.wikipedia.org/wiki?curid=1614651" title="Jaba (królowa)">
Jaba (królowa)

Jaba (VIII wiek p.n.e.) – królowa asyryjska pochodzenia aramejskiego, żona króla Tiglat-Pilesera III.
Grobowiec królowej został odkryty przez irackich archeologów w kwietniu 1989 r. w pałacu Aszurnasirpala II w Kalhu.

</doc>
<doc id="1614652" url="https://pl.wikipedia.org/wiki?curid=1614652" title="Nieśmiertelny (serial telewizyjny)">
Nieśmiertelny (serial telewizyjny)

Nieśmiertelny (ang. "Highlander: The Series") – serial fantasy produkcji francusko-kanadyjskiej, zrealizowany na podstawie serii filmów.
Krótki opis.
W roli głównej wystąpił Adrian Paul. Duncan MacLeod, nieśmiertelny urodzony w górach Szkocji zimą 1592 r. Tak jak wszyscy nieśmiertelni, Duncan o swoim darze dowiedział się wraz z pierwszą swoją śmiercią. W tym momencie został włączony w odwieczną walkę o dominację. Zginąć może jedynie z ręki innego nieśmiertelnego – wtedy, gdy ten odetnie mu głowę. W chwili śmierci zabójca otrzymuje siłę życiową pokonanego przeciwnika, co daje mu większą moc.
Emisja.
Był emitowany od 1992 do 1998 r. W Polsce emitowany był m.in. na kanale TV Puls, a od 1 marca do 16 sierpnia 2016 r. jest emitowany na kanale TV6, ponownie był emitowany od 1 września 2016 r.

</doc>
<doc id="1614655" url="https://pl.wikipedia.org/wiki?curid=1614655" title="Peyrolles">
Peyrolles



</doc>
<doc id="1614656" url="https://pl.wikipedia.org/wiki?curid=1614656" title="Rodzaj nijaki">
Rodzaj nijaki



</doc>
<doc id="1614658" url="https://pl.wikipedia.org/wiki?curid=1614658" title="Skylon (pojazd)">
Skylon (pojazd)

Skylon – projektowany bezzałogowy orbitalny statek kosmiczny, mogący zabierać pasażerów oraz ładunek na niską orbitę okołoziemską.
Skylon będzie samolotem kosmicznym, który będzie startował i lądował na pasie startowym jak zwykły samolot, w odróżnieniu od promów kosmicznych STS, które startowały jak rakieta – pionowo, oraz od innych rozwijanych obecnie projektów, w których statek kosmiczny jest wstępnie wynoszony na odpowiednią wysokość w atmosferze. Będzie to więc pierwszy statek kosmiczny typu SSTO (single stage to orbit).
Skylon ma pełnić funkcję promu kosmicznego. Ma on obniżyć koszt wynoszenia ładunków w kosmos z obecnych 15 tys. dolarów za kilogram do mniej niż tysiąca dolarów. Ma wynosić w kosmos ładunek o masie do 12 ton. Samolot jest projektowany przez brytyjską firmę Reaction Engines Limited (REL).
Pierwsze próbne loty mogą mieć miejsce około 2025 lub później, w zależności od postępów prac. 
Badania i rozwój.
Skylon oparty jest na wcześniejszym projekcie Alana Bonda, znanym jako HOTOL. Program budowy HOTOL rozpoczął się w 1982 roku, kiedy technologia kosmiczna rozwijała się w stronę systemów wielokrotnego użytku, którego przykładem były amerykańskie promy kosmiczne. We współpracy z British Aerospace i Rolls-Royce, stworzono projekt tak obiecujący, że brytyjski rząd przyznał 2 miliony funtów na dalsze prace. Jednakże w 1988 następny rząd anulował finansowanie, przez co projekt został zarzucony. W wyniku tego Alan Bond postanowił założyć własną firmę - Reaction Engines Limited, z nadzieją na znalezienie prywatnego inwestora.
Kiedy udało się znaleźć wymagane środki, projekt doczekał się mocnego przeprojektowania na początku lat 90. W ostatniej dekadzie, Reaction Engines pracował z Uniwersytetem w Bristolu nad silnikami, które pozwolą zakończyć projekt sukcesem. Silniki STRICT/STERN, stworzone na potrzeby programu zostały uznane za bardzo obiecujące. Następnym krokiem było rozpoczęcie prac nad pełnoskalowym silnikiem o nazwie SABRE.
Projekt Skylon znacznie różni się od swojego protoplasty. Przykładowo, HOTOL startować miał z tzw. sani rakietowych, podczas gdy Skylon korzystać ma ze zwykłego chowanego podwozia. Skylon używa również innego projektu silnika, który ma być znaczniej wydajniejszy niż ten w HOTOL. 
W lutym 2009 Europejska Agencja Kosmiczna (ESA) zdecydowała się zainwestować milion euro w rozwój tego projektu. Dotacja ta pomoże przetestować kluczowe technologie i rozwiązania, jakie mają być zastosowane w Skylonie, między innymi innowacyjny silnik Sabre.
13 kwietnia 2011 ogłoszono, że projekt Skylon przeszedł liczne, rygorystyczne i niezależne testy, a upubliczniony 24 maja raport ESA wykonany dla Brytyjskiej Agencji Kosmicznej stwierdził, że projekt jest wykonalny, oraz że nie znaleziono w nim żadnych przeszkód i krytycznych problemów dla realizacji projektu.
W kwietniu 2012 poinformowano, że ESA przeprowadziła pomyślnie testy systemu chłodzenia, krytycznego z punktu widzenia mechanizmu działania silnika. Jego sprawność była najtrudniejszym problemem w projekcie pojazdu Skylon. W listopadzie 2012 silnik SABRE przeszedł pomyślnie testy.
Silnik SABRE.
Silnik SABRE (Synergistic Air-Breathing Rocket Engine) projektowany również przez Reaction Engines Limited, będzie silnikiem działającym zarówno w atmosferze jak i próżni. Będzie napędzany ciekłym wodorem, utleniacz w początkowej fazie lotu będzie stanowiło powietrze z atmosfery (jak w zwykłych silnikach odrzutowych), natomiast od wysokości 26 km (gdzie statek osiągnie prędkość 5 Ma) – ciekły tlen. 
Parametry silnika:

</doc>
<doc id="1614659" url="https://pl.wikipedia.org/wiki?curid=1614659" title="Rodzaj męskoosobowy">
Rodzaj męskoosobowy



</doc>
<doc id="1614660" url="https://pl.wikipedia.org/wiki?curid=1614660" title="Rodzaj niemęskoosobowy">
Rodzaj niemęskoosobowy



</doc>
<doc id="1614661" url="https://pl.wikipedia.org/wiki?curid=1614661" title="Banitu">
Banitu

Banitu (akad. "Banītu", tłum. „Piękna”) – królowa, żona asyryjskiego króla Salmanu-aszareda V (726-722 p.n.e.), znana z inskrypcji odkrytych w tzw. grobowcach królowych w Kalchu; przez niektórych badaczy identyfikowana z Jabą, żoną Tukulti-apil-Eszarry III (747-727 p.n.e.).
W latach 1988–1989 archeolodzy iraccy prowadzący wykopaliska w Kalchu (obecnie Nimrud w Iraku) odkryli w ruinach Pałacu Północno-zachodniego cztery grobowce w których pochowano wysokich rangą urzędników dworskich oraz tzw. „kobiety pałacu” - członkinie asyryjskiej rodziny panującej. W nienaruszonym grobowcu II, zawierającym sarkofag z dwoma szkieletami kobiet, odnaleziono setki przedmiotów należących do trzech asyryjskich królowych: Jaby, żony Tukulti-apil-Eszary III (744-727 p.n.e.), Banitu, żony Salmanu-aszareda V (726-722 p.n.e.), oraz Atalii, żony Szarru-kina II (722-705 p.n.e.). 
Dwa spośród przedmiotów odkrytych w grobowcu II (złota misa na wino i wykonany z kryształu górskiego pojemnik na kosmetyki) na pewno należały do Banitu, gdyż umieszczona jest na nich akadyjska inskrypcja „Należące do Banitu, królowej Salmanu-aszareda, króla Asyrii”. Nie wiadomo jest jednak, czy samą królowe pochowano w grobowcu, gdyż w sarkofagu odnaleziono jedynie dwa szkielety. Zdaniem naukowców szkielet na dnie sarkofagu należał do Jaby, dla której grobowiec został wzniesiony, natomiast później do sarkofagu złożono również ciało Atalii. Brak trzeciego szkieletu tłumaczony jest zazwyczaj tym, iż Atalia, której mąż w przewrocie pałacowym odsunął Salmanu-aszareda V od władzy, przejęła po swojej poprzedniczce Banitu należące do niej przedmioty i została z nimi pochowana. Istnieje też inna teoria, według której imię Banitu było tylko akadyjskim tłumaczeniem zachodniosemickiego imienia Jaba (oba znaczą „Piękna”) i w istocie Banitu i Jaba były jedną osobą. Na potwierdzenie przywoływany jest fakt, iż inna asyryjska królowa, nosząca zachodniosemickie imię Naqi’a, znana była również pod imieniem Zakutu, będącym akadyjskim odpowiednikiem imienia Naqi’a (oba znaczą „Czysta”). Znany jest też przypadek Mulissu-mukanniszat-Ninuy, ostatniej żony Aszur-nasir-apli II (883-859 p.n.e.), która po śmierci męża poślubiła jego syna, Salmanu-aszareda III (858-824 p.n.e.). Tym samym Jaba/Banitu po śmierci Tukulti-apil-Eszarry III również mogła poślubić jego syna Salmanu-aszareda V.

</doc>
<doc id="1614662" url="https://pl.wikipedia.org/wiki?curid=1614662" title="Prawo cytatu">
Prawo cytatu

Prawo cytatu – potoczne określenie wyjątku w prawie autorskim zezwalającego na wykorzystanie niewielkich fragmentów cudzej twórczości we własnych utworach bez konieczności uzyskania zgody twórcy.
Podobne rozwiązania prawne wprowadzono w wielu krajach świata, jednak ich zakres jest różny w zależności od jurysdykcji. Przykładowo prawo niemieckie wymaga, by cytat służył krytyce, recenzji i podobnym celom, holenderskie zezwala dodatkowo na szeroko rozumiane „obwieszczanie”, a polska ustawa nie zawiera ograniczonego katalogu celów cytatu.
Funkcja.
Przytaczanie cudzej twórczości ma długą historię i odgrywa istotną rolę w kulturze, m.in. w obiegu informacji, nauce i oświacie, dziedzinach artystycznych. Pozwala ono na zachowanie ciągłości kultury i jest „jednym z ważniejszych w praktyce ograniczeń prawnego monopolu twórcy”. „Ta postać dozwolonego użytku (…) jest chyba jedną z «najmocniejszych», najbardziej usprawiedliwionych”.
Historia.
Zanim prawo cytatu pojawiło się w aktach normatywnych, było stosowane w praktyce. W tekstach cytowano od ok. XVI – XVII wieku, gdy zaczęto przywiązywać wagę do rzetelnego powoływania się na autorytety. Świadome, celowe powtarzanie wcześniejszych struktur muzycznych w nowych utworach praktykowano od czasu, gdy pojawiła się polifonia, a cytaty w plastyce stosowano w przynajmniej od średniowiecza, gdy malowano filakterie. Słowo „cytat” jako określenie dopuszczalnego przytoczenia wcześniejszego tekstu upowszechniło się w językach europejskich na początku Oświecenia. W 1812, w okresie powstawania pierwszych ustaw autorskoprawnych, Charles Nodier napisał, że „nie można usprawiedliwiać żadnych zapożyczeń z wcześniejszych dzieł, z wyjątkiem cytatów”.
Ustawy XIX-wieczne znały już prawo cytatu. Przykładowo w krajach niemieckich, ustawa Związku Niemieckiego z 1837 zakazywała kopiowania utworów i wymieniała wyjątki od tej reguły. Wśród nich znalazł się przepis zezwalający na „dosłowne przytaczanie pojedynczych fragmentów wydrukowanego dzieła”. Następna ustawa z 1870 legalizowała cytowanie obszerniejszych fragmentów i określała cel cytatu jako dydaktyczno-naukowy. Wprowadziła też obowiązek podania autora lub źródła cytatu. Ustawa z 1876 zezwalała na cytowanie całych utworów plastycznych do zilustrowania tekstu.
Prawo międzynarodowe i unijne.
W pierwszej wersji konwencji berneńskiej z 1886 w art. 10 wspomniano o „zapożyczaniu” z utworów w celach edukacyjnych i naukowych oraz w celu tworzenia edukacyjnych zbiorów cytatów (chrestomatii). W myśl tego przepisu obowiązujące regulacje miały zostać ustalone w innych umowach międzynarodowych. W 1948, w redakcji brukselskiej, ustanowiono konwencyjne minimum prawa cytatu. Jednak użyte wtedy sformułowania były ogólne, a jednocześnie zbyt wąskie w stosunku do społecznych realiów. W art. 10-bis dopuszczono zamieszczanie „krótkich” cytatów z okazji sprawozdań o aktualnych wydarzeniach jedynie w gazetach i czasopismach; pominięto cytat objaśniający i dydaktyczny. W 1967, w redakcji sztokholmskiej, ustalono obecnie (2017 r.) obowiązujący standard. Usunięto wymóg „krótkości” cytatu i ograniczenie miejsca cytowania do gazet oraz czasopism, a wprowadzono: wymóg uprzedniego rozpowszechnienia utworu, zgodności z przyjętymi zwyczajami (co ocenia się w świetle testu trójstopniowego) i cytowania w stopniu uzasadnionym przez zamierzony cel.
W Unii Europejskiej przepisy regulujące prawo cytatu znalazły się w art. 6 ust. 2 lit b) i art. 9 dyrektywy 96/9/WE o ochronie baz danych i art. 5 ust. 3 lit d) dyrektywy 2001/29/WE, tzw. „internetowej”. Druga z nich uwzględnia wymogi z konwencji berneńskiej (uprzednie rozpowszechnienie utworu źródłowego, zgodność cytatu z uczciwymi praktykami, rozmiar cytatu usprawiedliwiony przez cel cytatu), określa, że dozwolony cytat ma służyć celom takim jak krytyka lub recenzja i zobowiązuje do podania źródła, łącznie z nazwiskiem autora, poza przypadkami, w których okaże się to niemożliwe. Wskazywano także dwie inne postacie dozwolonego użytku zawarte w dyrektywie 29/2001/WE zbliżone do prawa cytatu: art. 5 ust. 3 lit. a), f) oraz k).

</doc>
<doc id="1614666" url="https://pl.wikipedia.org/wiki?curid=1614666" title="Zdzisław Romanowski">
Zdzisław Romanowski

Zdzisław Romanowski (ur. 18 września 1932 w Pińsku) – polski prozaik.
Życiorys.
Urodził się w stolicy Polesia – Pińsku. Ukończył filologię polską na Uniwersytecie im. Adama Mickiewicza, następnie był pracownikiem tego uniwersytetu. Debiutował w 1950 na łamach tygodnika „Nowa Kultura”. Pracę w dziennikarstwie rozpoczął w powstałym na fali październikowych przemian 1956 tygodniku studentów i młodej inteligencji Wielkopolski „Wyboje”. Był korespondentem Polskiej Agencji Interpress w Moskwie oraz redaktorem naczelnym miesięcznika „Polska” wydawanego w wersji rosyjskiej, niemieckiej, węgierskiej, czeskiej, słowackiej. Jest, wraz z H. Jantosem i J. Kułtuniakiem, autorem trzech tomów reportaży: "Granicznym szlakiem" (1959), "Spotkanie z rzeką" (1961), "Ziemia gwałtownie przebudzona"(1962). Jako powieściopisarz zadebiutował w 1969 roku powieścią "Porwane życie".

</doc>
<doc id="1614668" url="https://pl.wikipedia.org/wiki?curid=1614668" title="Offramp">
Offramp

Offramp – trzeci studyjny (trzeci w dyskografii) album grupy Pat Metheny Group, nagrany w październiku 1981 r. i wydany w 1982 r. przez wytwórnię ECM. Album zdobył w 1983 r. nagrodę Grammy w kategorii "Best Jazz Fusion Performance".

</doc>
<doc id="1614672" url="https://pl.wikipedia.org/wiki?curid=1614672" title="Janusz Wojciech Rosiński">
Janusz Wojciech Rosiński

Janusz Wojciech Rosiński (ur. 6 lutego 1929 w Bydgoszczy, zm. 11 sierpnia 2007 w Gdańsku) – polski poeta, prozaik, redaktor Polskiego Radia. Debiutował jako poeta w 1956 roku na łamach Głosu Wybrzeża.

</doc>
<doc id="1614673" url="https://pl.wikipedia.org/wiki?curid=1614673" title="Fabrice Abriel">
Fabrice Abriel

Fabrice Abriel (ur. 6 lipca 1979 w Suresnes) – francuski piłkarz pochodzenia reuniońskiego występujący na pozycji pomocnika.
Kariera klubowa.
Abriel zawodową karierę rozpoczynał w 1999 roku w klubie Paris Saint-Germain z Division 1. W tych rozgrywkach zadebiutował 15 stycznia 2000 roku w zremisowanym 1:1 pojedynku z Girondins Bordeaux. W styczniu 2001 roku został wypożyczony do szwajcarskiego Servette FC. Sezon 2001/2002 spędził natomiast na wypożyczeniu w Amiens SC (Division 2). Latem 2002 roku podpisał kontrakt z Amiens. Spędził tam jeszcze 3 lata.
W 2004 roku przeszedł do innego drugoligowego zespołu, En Avant Guingamp. Pierwszy ligowy mecz zaliczył tam 3 września 2004 roku przeciwko Dijon FCO (0:1). W Guingamp grał przez 2 lata. W tym czasie rozegrał tam 68 ligowych spotkań i zdobył 8 bramek.
W 2006 roku Abriel odszedł do pierwszoligowego FC Lorient. W jego barwach zadebiutował 5 sierpnia 2006 roku w wygranym 3:2 ligowym spotkaniu z Paris Saint-Germain. 27 stycznia 2007 roku w wygranym 2:0 pojedynku z FC Nantes strzelił pierwszego gola w Ligue 1. W Lorient Abriel występował przez 3 lata.
Latem 2009 roku podpisał kontrakt z Olympique Marsylia. Pierwszy ligowy mecz zaliczył tam 8 sierpnia 2009 roku przeciwko Grenoble Foot 38 (2:0). W 2010 roku zdobył z klubem mistrzostwo Francji, Puchar Ligi Francuskiej oraz Superpuchar Francji. Następnie grał w OGC Nice i Valenciennes FC, w którym zakończył karierę.

</doc>
<doc id="1614674" url="https://pl.wikipedia.org/wiki?curid=1614674" title="Carme Elías">
Carme Elías

Carme Elías właśc. Carmen Elías Boada (ur. 14 stycznia 1951 r. w Barcelonie) – hiszpańska aktorka. W 2009 roku otrzymała hiszpańską nagrodę filmową Goya za najlepszą kobiecą rolę w filmie "Camino". Jest żoną reżysera i aktora Joana Potau.

</doc>
<doc id="1614677" url="https://pl.wikipedia.org/wiki?curid=1614677" title="Kazimierz Rosiński">
Kazimierz Rosiński

Kazimierz Rosiński (ur. 21 lutego 1944 w Sobieszczanach Lubelskich – zm. 22 kwietnia 2004 w Białymstoku) – polski poeta i prozaik.
Studiował filologię polską na UMCS. Debiutował jako poeta w 1966 roku na łamach dziennika "Sztandar Ludu". W latach 1973-1975 mieszkał w Białymstoku. Od 1975 w Bydgoszczy. W 1983 przeprowadził się do Białegostoku, gdzie był członkiem redakcji miesięcznika „Kontrasty”, a następnie dziennika “Kurier Poranny”, który w 1989 współzakładał. Od 1996 do przejścia na emeryturę w 2000 pełnił funkcję zastępcy redaktora naczelnego redakcji tego czasopisma.
W 2014 został wyróżniony Odznaką Honorową Województwa Podlaskiego.

</doc>
<doc id="1614678" url="https://pl.wikipedia.org/wiki?curid=1614678" title="Departament Rolnictwa Stanów Zjednoczonych">
Departament Rolnictwa Stanów Zjednoczonych

Departament Rolnictwa Stanów Zjednoczonych, USDA () – resort rządu Stanów Zjednoczonych, odpowiednik ministerstwa rolnictwa w innych krajach. Na czele departamentu stoi sekretarz rolnictwa, który jest członkiem gabinetu prezydenta.
USDA jest odpowiedzialnym za tworzenie i realizację polityki rolnej i żywnościowej amerykańskiego rządu federalnego, w tym zagospodarowania i prewencji erozji gruntów rolnych, gromadzenia danych, udostępniania baz danych, nomenklatury, prac badawczych, pomiarów naukowych, zapewniania wytycznych bezpieczeństwa jak i standardów opakowania i oznaczenia datami ważności żywności.
Ma na celu uwzględnienie potrzeb rolników, przemysłu spożywczego, ranczerów, importerów, eksporterów i przede wszystkim nadzór nad dobrem konsumentów żywności produkowanej w Stanach Zjednoczonych, zarówno w kraju jak i za granicą.
Ma na uwadze także promowanie handlu zagranicznego i ułatwienie wszelakiej produkcji żywności, oraz – poprzez jedną ze swych agencji, "United States Forest Service" – zarządza lasami państwowymi będącymi własnością społeczną, a także zapewnia ochronę dóbr naturalnych i genetycznych celem zapobiegania klęskom głodu czy praktykom dostarczania na rynek niezdrowej żywności w skali federalnej.
W 2007 USDA miało 105 778 pracowników, operuje budżetem o wysokości 95 miliardów dolarów (dane z 2009).
Historia.
USDA zostało powołane do życia jako ministerstwo 15 lutego 1889, czyli od tego czasu jego kierownik zasiada w gabinecie prezydenta, wraz z w kilkoma (ostatnimi laty, kilkunastoma) najważniejszymi osobami, stanowiąc tymże podstawową składową rządu.
Gospodarka Stanów Zjednoczonych w swojej wczesnej historii miała charakter głównie rolniczy. Urzędnicy zatrudnieni w rządzie federalnym długo poszukiwali nowych i ulepszonych odmian nasion, roślin i ras zwierząt, w celu ich importu do USA. W 1836 Henry Leavitt Ellsworth, prawnik wykształcony na Uniwersytecie Yale, który interesował się unowocześnianiem rolnictwa, został mianowany na stanowisko Komisarza ds. Patentów w obrębie struktur Departamentu Stanu.
Wkrótce po tym przystąpił do zbierania i dystrybucji nowych odmian nasion i roślin za pośrednictwem członków Kongresu Stanów Zjednoczonych i towarzystw rolniczych. W 1839 Kongres ustanowił Dział Rolnictwa w ramach Urzędu Patentowego i przyznał kwotę 1000$ na rzecz "zbierania danych statystycznych dotyczących rolnictwa oraz na inne cele związane z rolnictwem".
Zaangażowanie Ellswortha w pomoc dla rolnictwa było widoczne w wydawanych przez niego rocznych sprawozdaniach, w których wzywał on do założenia publicznego banku zasobów nasion i roślin umożliwiających ich przechowywanie i dystrybucję, powołania urzędnika odpowiedzialnego za zbieranie danych statystycznych związanych z rolnictwem, sporządzania stanowych sprawozdań dotyczących zbiorów w różnych regionach oraz stosowania środków chemicznych w rolnictwie. Poświęcenie się dla spraw rolnictwa przyniosło Henry'emu Leavittowi Ellsworthowi przydomek "Ojciec Ministerstwa Rolnictwa".
W 1849 Urząd Patentowy został przeniesiony do nowo utworzonego Departamentu Spraw Wewnętrznych. W następnych latach regularnie podejmowano działania na rzecz osobnego biura ds. rolnictwa w obrębie departamentu lub na rzecz oddzielnego departamentu ds. rolnictwa.
W dniu 15 maja 1862 prezydent Abraham Lincoln powołał do życia niezależną jednostkę pod nazwą "Departament Rolnictwa" ("Department of Agriculture"), kierowaną przez osobę o randze komisarza ("Commissioner"), jednak pozbawionego uczestnictwa w gabinecie prezydenta. Lincoln wyróżniał nowa agencje jako ang. "people's department" (idiomatycznie: "departament, który należy do społeczności").
W latach 80. XIX wieku różne grupy interesu lobbowały na rzecz zdobycia swoich przedstawicieli w rządzie. Grupy związane z biznesem czyniły starania na rzecz utworzenia Departamentu ds. Handlu i Przemysłu. Rolnicy próbowali wynieść niezależny Departament Rolnictwa do rangi instytucji współtworzącej gabinet. W 1887 Izby Reprezentantów i Senatu uchwaliły projekt ustawy przyznający Departamentowi Rolnictwa i Pracy ("Departament of Agriculture and Labor") status organizacji wchodzącej w skład gabinetu, jednakże grupy broniące interesów rolników sprzeciwiły się dodaniu do nazwy instytucji słowa "praca", co było przyczyną obalenia projektu przez komisję uzgodnień Kongresu ("conference committee"). Ostatecznie, 9 lutego 1889 prezydent Grover Cleveland podpisał ustawę wynoszącą Departament Rolnictwa do rangi instytucji rządowej.
Uchwalona w 1887 ustawa Hatcha przewidywała finansowanie z federalnych środków rolniczych stacji doświadczalnych w każdym stanie. Następnie, na mocy ustawy Smitha-Levera, przeznaczono w każdym stanie fundusze na wdrożenie "cooperative extension service" – programu wspierającego wykorzystanie wiedzy naukowej do podnoszenia jakości życia – w celu krzewienia edukacji w dziedzinie rolnictwa, ekonomiki gospodarstwa domowego i dziedzinach pokrewnych. Dysponując takimi podstawami prawnymi USDA dotarł do każdego hrabstwa w obrębie każdego stanu.
Podczas wielkiego kryzysu uprawianie roli pozostawało powszechnym sposobem życia milionów Amerykanów. Departament Rolnictwa odgrywał kluczową rolę w udzielaniu wsparcia osobom dotkniętym kryzysem w przetrwaniu w tym trudnym okresie, zapewniając ciągłość produkcji żywności i jej dystrybucję pomiędzy potrzebujących, udzielając pożyczek drobnym właścicielom ziemskim oraz wspomagając edukację młodzieży wiejskiej. W ten sposób Departament Rolnictwa stał się źródłem pocieszenia dla ludzi walczących o przetrwanie na obszarach wiejskich. Departamentowi zarzucano, iż w trakcie historii swego istnienia dyskryminował on rolników afroamerykańskich poprzez nieudzielanie im pożyczek oraz odmawianie dostępu do innych programów aż do lat 90. XX wieku. W 1999 USDA rozstrzygnął polubownie proces z powództwa zbiorowego o dyskryminację rolników afroamerykańskich.
Dzisiaj wiele programów dotyczących dystrybucji żywności w społeczeństwie amerykańskim oraz zaopatrzenia w żywność potrzebujących grup społecznych, w tym również krzewienia wśród nich edukacji w zakresie odżywiania, jest prowadzonych w ramach Służby Żywności i Odżywiania ("Food and Nutrition Service") Departamentu Rolnictwa.
USDA wspiera również rolników i producentów żywności w sprzedaży płodów rolnych i żywności na rynku krajowym i na rynkach światowych.
USDA odgrywa również istotną rolę w realizacji programów pomocy zagranicznej poprzez dostarczanie nadwyżek żywności do krajów rozwijających się. Pomoc ta może być udzielana za pośrednictwem organizacji USAID, rządów innych państw, organizacji międzynarodowych, takich jak WFP lub uznanych organizacji non-profit. Rozdział 416b ustawy o rolnictwe ("Agricultural Act") z 1949 oraz ustawa o rozwoju i handlu z 1954 (znana również jako prawo publiczne 480 lub PL 480) stanowią podstawy prawne takiej działalności.
Narodowy System Identyfikacji Zwierząt ("National Animal Identification System") Departamentu Rolnictwa wspiera duże przedsięwzięcia rolnicze i gospodarstwa wielkotowarowe w identyfikacji chorób zwierząt, co jest koniecznym warunkiem eksportu żywności.

</doc>
<doc id="1614679" url="https://pl.wikipedia.org/wiki?curid=1614679" title="Carme Elias">
Carme Elias



</doc>
<doc id="1614681" url="https://pl.wikipedia.org/wiki?curid=1614681" title="First Circle">
First Circle

First Circle – czwarty studyjny (piąty w dyskografii) album grupy Pat Metheny Group, nagrany w dniach 15–19 lutego 1984 r. i w tym samym roku wydany przez wytwórnię ECM. Album zdobył w 1985 r. nagrodę Grammy w kategorii "Best Jazz Fusion Performance".

</doc>
<doc id="1614683" url="https://pl.wikipedia.org/wiki?curid=1614683" title="Petrika Riza">
Petrika Riza

Petrika Riza (ur. 1 czerwca 1947 w Bulgarecu, okręg Korcza) – albański aktor.
Życiorys.
Po raz pierwszy wystąpił na scenie w 1964, jako aktor w jednej z grup amatorskich, działających w Bulgarecu, a następnie w Korczy. W 1969 ukończył studia na wydziale aktorskim Instytutu Sztuk w Tiranie. Po studiach pracował początkowo jako asystent reżysera w Studiu Filmowym Nowa Albania, a następnie jako aktor w teatrze Andona Z. Çajupiego w Korczy i jego dyrektor w latach 1998-2004.
Na ekranie filmowym zadebiutował w 1970 drugoplanową rolą brygadzisty Rustema w filmie "I teti ne bronz". Potem wystąpił jeszcze w 14 filmach fabularnych. Od 1990 występuje tylko na scenie teatralnej. W 2007 na festiwalu teatralnym w Korczy został wyróżniony nagrodą dla najlepszego aktora albańskiego za rolę w spektaklu "Protagonist 2007". Obecnie zajmuje się promocją kultury w Korczy. W 2003 został odznaczony złotym Orderem Naima Frasheriego, a w 2021 tytułem Mjeshtër i Madh (Wielkiego Mistrza).
W życiu prywatnym żonaty (żona Klaudeta jest aktorką), ma dwie córki.

</doc>
<doc id="1614687" url="https://pl.wikipedia.org/wiki?curid=1614687" title="Manfred Steffen">
Manfred Steffen

Manfred Ludolf Steffen (ur. 26 czerwca 1916 w Hamburgu, zm. 22 stycznia 2009 w Halstenbeku) – niemiecki aktor.

</doc>
<doc id="1614688" url="https://pl.wikipedia.org/wiki?curid=1614688" title="FC Darida">
FC Darida



</doc>
<doc id="1614690" url="https://pl.wikipedia.org/wiki?curid=1614690" title="United States Department of Agriculture">
United States Department of Agriculture



</doc>
<doc id="1614691" url="https://pl.wikipedia.org/wiki?curid=1614691" title="Ministerstwo Rolnictwa Stanów Zjednoczonych">
Ministerstwo Rolnictwa Stanów Zjednoczonych



</doc>
<doc id="1614692" url="https://pl.wikipedia.org/wiki?curid=1614692" title="Wojciech Roszewski">
Wojciech Roszewski

Wojciech Roszewski (ur. 2 stycznia 1939 w Świnicach Warckich) – polski poeta, prozaik, eseista.
Życiorys.
Ukończył studia na Wydziale Filozoficzny Uniwersytetu Mikołaja Kopernika. Studiował również na Wydziale Matematyki, Fizyki i Chemii. Debiutował jako poeta na łamach dwutygodnika "Pomorze" w 1964 roku. Był pracownikiem naukowym na Uniwersytecie Mikołaja Kopernika. Od 1970 mieszka w Warszawie. Był redaktorem tygodników "Argumenty" i "Rzeczywistość".

</doc>
<doc id="1614693" url="https://pl.wikipedia.org/wiki?curid=1614693" title="Leopold Rosner">
Leopold Rosner



</doc>
<doc id="1614694" url="https://pl.wikipedia.org/wiki?curid=1614694" title="Intrakt">
Intrakt



</doc>
<doc id="1614695" url="https://pl.wikipedia.org/wiki?curid=1614695" title="US Department of Agriculture">
US Department of Agriculture



</doc>
<doc id="1614696" url="https://pl.wikipedia.org/wiki?curid=1614696" title="Alkoholatury">
Alkoholatury



</doc>
<doc id="1614698" url="https://pl.wikipedia.org/wiki?curid=1614698" title="Intrakty">
Intrakty



</doc>
<doc id="1614699" url="https://pl.wikipedia.org/wiki?curid=1614699" title="Rada Ustawodawcza Australii Południowej">
Rada Ustawodawcza Australii Południowej

South Australian Legislative Council (Rada Ustawodawcza Australii Południowej) – izba wyższa parlamentu stanowego Australii Południowej. Składa się z 22 członków wybieranych na ośmioletnią kadencję, przy czym co cztery lata odnawiana jest połowa składu. Wybory odbywają się z zastosowaniem zasady pojedynczego głosu przechodniego. W przypadku wygaśnięcia mandatu jednego z członków (z powodu jego śmierci lub rezygnacji), osoba mająca dokończyć jego kadencję jest wybierana na wspólnym posiedzeniu obu izb parlamentu stanowego. Rada uważana jest za najsilniejszą pod względem pozycji ustrojowej spośród wszystkich stanowych izb wyższych w Australii.
Rada powstała w 1840. Początkowo była w całości powoływana przez gubernatora i służyła mu jedynie radą. Od 1851 była w większości wybieralna, zaś w 1857 - gdy Australia Południowa uzyskała autonomię jako kolonia brytyjska - stała się jedną z izb jej parlamentu.

</doc>
<doc id="1614701" url="https://pl.wikipedia.org/wiki?curid=1614701" title="Rzeczywistość (ujednoznacznienie)">
Rzeczywistość (ujednoznacznienie)



</doc>
<doc id="1614705" url="https://pl.wikipedia.org/wiki?curid=1614705" title="Proto-Human">
Proto-Human



</doc>
<doc id="1614715" url="https://pl.wikipedia.org/wiki?curid=1614715" title="Travels">
Travels

Travels – pierwszy koncertowy (czwarty w dyskografii) album grupy Pat Metheny Group, nagrany pomiędzy lipcem a listopadem 1982 r. i wydany w 1983 r. przez wytwórnię ECM. Album zdobył w 1984 r. nagrodę Grammy w kategorii "Best Jazz Fusion Performance". Na dwupłytowym wydawnictwie zawarto zapis koncertów grupy w Filadelfii, Dallas, Sacramento i Hartford.

</doc>
<doc id="1614716" url="https://pl.wikipedia.org/wiki?curid=1614716" title="Family First Party">
Family First Party

Family First Party (w dosłownym tłumaczeniu: Partia Najpierw Rodzina) – australijska partia polityczna o profilu konserwatywnym, istniejąca od 2002 roku. Według stanu na marzec 2012, partia posiada dwóch przedstawicieli w Radzie Ustawodawczej Australii Południowej. W przeszłości była też reprezentowana w parlamencie federalnym oraz parlamencie Australii Zachodniej. 
Historia.
Partia po raz pierwszy wzięła udział w wyborach w roku 2002, kiedy to wystawiła swych kandydatów do parlamentu stanowego Australii Południowej. Jej założyciel Andrew Evans został wówczas wybrany do Rady Legislacyjnej. W 2004 odniosła swój jedyny jak dotąd sukces w wyborach na szczeblu federalnym - startujący w jej barwach Steve Fielding (obecny lider partii) uzyskał miejsce w Senacie jako jeden z reprezentantów stanu Wiktoria. W 2006 partii udało się powiększyć do dwóch mandatów swój stan posiadania w izbie wyższej parlamentu Australii Południowej. Przez pewien czas posiadała także jednego reprezentanta w parlamencie Australii Zachodniej, chociaż został on wybrany jako kandydat niezależny, a dopiero potem zasilił szeregi Family First Party.
Program.
Jak sugeruje już sama nazwa, partia kładzie w swoim programie szczególny nacisk na wartości związane z rodziną. W kwestiach społecznych i obyczajowych prezentuje stanowisko konserwatywne - sprzeciwia się prawnej dopuszczalności aborcji i eutanazji, nie zgadza się również na jakiekolwiek prawne usankcjonowanie związków osób tej samej płci, a tym bardziej na przyznanie im prawa do adopcji dzieci. Jest również za utrudnieniem dostępu dzieci do pornografii w Internecie poprzez nałożenie na dostawców Internetu obowiązku domyślnego filtrowania stron (dorośli użytkownicy mieliby prawo wyłączenia tego zabezpieczenia). Opowiada się również za większą otwartością na uchodźców i Aborygenów. Była pierwszą australijską partią, która wybrała aborygeńską kobietę na stanowisko swego prezydenta (odpowiednika sekretarza generalnego w partiach europejskich).

</doc>
<doc id="1614718" url="https://pl.wikipedia.org/wiki?curid=1614718" title="Wieżowiec Widok">
Wieżowiec Widok

High Tower – najwyższy budynek mieszkalny w Szczecinie, znajdujący się przy ulicy Bandurskiego 96, którego budowa rozpoczęła się w 2006 roku i zakończyła w czerwcu 2009. Stoi w otoczeniu 12- i 11-kondygnacyjnych wieżowców osiedla bpa Bandurskiego. 
W skład 18-kondygnacyjnego kompleksu wchodzą:
Do dyspozycji mieszkańców budynku udostępnione są: 
W części handlowo-usługowej budynku znajdują się następujące sklepy:

</doc>
<doc id="1614726" url="https://pl.wikipedia.org/wiki?curid=1614726" title="Platforma TP">
Platforma TP



</doc>
<doc id="1614727" url="https://pl.wikipedia.org/wiki?curid=1614727" title="Polow da Don">
Polow da Don

Polow da Don, właściwie Polow-Freache Jamal Fincher Jones (ur. 15 października 1978 w Clearwater w stanie Floryda) – amerykański producent muzyczny, piosenkarz R&amp;B, raper i autor tekstów. W latach 2005–2006 wyprodukował wiele utworów dla takich wykonawców jak: Ludacris, Will Smith, Chris Brown, Ciara, Kelly Rowland, 50 Cent, Young Buck, Kelis, Nas, Nelly, Usher, Mario.
Życiorys.
Polow urodził się w Atlancie w stanie Georgia. Jako nastolatek w latach 90. był fanem grup: UGK, Geto Boys, 8Ball &amp; MJG. Jego młodsza siostra Karesha nauczyła go gry na keyboardzie i używania MPC. Polow grał w football i koszykówkę w Mount Vernon Christian Academy. Uczęszczał również do Morehouse College, gdzie założył zespół Jim Crow, który przyczynił się podpisania umowy z Sony Records w 1999 roku. Grupa wydała dwa albumy "Crow's Nest" (1999), "Right Quick" (2001). Tego samego roku podpisał kontrakt z wytwórnią Interscope Records i rozpoczął karierę producenta muzycznego.

</doc>
<doc id="1614729" url="https://pl.wikipedia.org/wiki?curid=1614729" title="Linia kolejowa nr 10 (CFL)">
Linia kolejowa nr 10 (CFL)

Linia kolejowa nr 10 linia kolejowa w Luksembugu łącząca Luksemburg na półncy z Gouvy, we wschodniej Belgii. Linia jest obsługiwana przez Chemins de Fer Luxembourgeois.

</doc>
<doc id="1614732" url="https://pl.wikipedia.org/wiki?curid=1614732" title="FK Mozyrz">
FK Mozyrz



</doc>
<doc id="1614737" url="https://pl.wikipedia.org/wiki?curid=1614737" title="Tredegar (zespół rockowy)">
Tredegar (zespół rockowy)

Tredegar – zespół z Walii, założony w 1982 roku, w którego składzie znalazło się dwóch byłych członków zespołu Budgie - Tony Bourge i Ray Phillips. Składu dopełnili: Alan Fish oraz Andy Wood. Zespół zdołał nagrać jedną płytę "Tredegar" wydaną w 1986 roku. Ostatecznie zespół zakończył działalność w 1992 ale jeszcze w 1994 wydany został album zatytułowany "Re-Mix Re-Birth" z utworami nagranymi w 1991.
Po rozpadzie grupy, Ray Phillips, jego syn Justin oraz basista Tom Prince stworzyli grupę Six Ton Budgie, której nazwa została wymyślona na początku kariery Phillipsa, kiedy tworzył wraz z Bourge'em i Shelleyem grupę Budgie.

</doc>
<doc id="1614740" url="https://pl.wikipedia.org/wiki?curid=1614740" title="Fadil Kujovska">
Fadil Kujovska

Fadil Kujovska też jako: Fadil Kujofsa (ur. 14 lutego 1951 w Tiranie, zm. 31 października 2014 tamże) – albański aktor.
Życiorys.
Ukończył studia aktorskie w Instytucie Sztuk w Tiranie. W 1974 rozpoczął pracę w telewizji albańskiej, skąd w 1975 trafił do Teatru Zihni Sako w Gjirokastrze. Od 1978 był aktorem Teatru Ludowego (alb. Teatri Popullor).
Na dużym ekranie zadebiutował w 1970 rolą Kujtima w filmie fabularnym "Gjurma". Potem zagrał jeszcze w 16 filmach, w większości były to role epizodyczne.
W 2012 po raz ostatni wystąpił w inscenizacji dramatu W.Szekspira "Henryk VI" na scenie narodowej. Od tego czasu z uwagi na ciężką chorobę zaprzestał występów.

</doc>
<doc id="1614745" url="https://pl.wikipedia.org/wiki?curid=1614745" title="Still Life (Talking)">
Still Life (Talking)

Still Life (Talking) – piąty studyjny (siódmy w dyskografii) album grupy Pat Metheny Group, nagrany w marcu oraz kwietniu 1987 r. i w tym samym roku wydany przez wytwórnię Geffen Records. Album zdobył w 1988 r. nagrodę Grammy w kategorii "Best Jazz Fusion Performance".

</doc>
<doc id="1614747" url="https://pl.wikipedia.org/wiki?curid=1614747" title="Alfabet kurdyjski">
Alfabet kurdyjski

Alfabet kurdyjski – system pisma służący do zapisu języka kurdyjskiego. Aktualnie język kurdyjski zapisywany jest za pomocą trzech różnych alfabetów – w zależności od regionu występowania.
Alfabet Hawar.
Formę używaną w Turcji oraz Syrii stworzył na bazie alfabetu łacińskiego Jeladet Ali Bedir Khan (kurd. Celadet Elî Bedirxan) w 1932. Alfabet ten nazywany jest – od nazwiska twórcy – „zapisem Bedirxana” (ang. Bedirxan script), lub Hawar (nazwa pochodzi od dziennika Hawar, w którym po raz pierwszy w 1932 Jeladet Ali Bedir Khan użył tego systemu pisma).
Alfabet stosowany jest do zapisu dialektu kurmandżi, zawiera 31 liter:
A, B, C, Ç, D, E, Ê, F, G, H, I, Î, J, K, L, M, N, O, P, Q, R, S, Ş, T, U, Û, V, W, X, Y, Z
W alfabecie występuje siedem samogłosek – trzy krótkie i cztery długie. Długie samogłoski są oznaczane za pomocą akcentu przeciągłego.
Rządy Turcji nie uznawały alfabetu stosowanego w tym kraju przez mniejszość kurdyjską, przez co używanie liter "X", "W" oraz "Q", które nie występują w łacińskim alfabecie tureckim, prowadziło do prześladowań Kurdów
Od sierpnia 2003 wielu Kurdów starało się w sądach o możliwość zapisu ich kurdyjskich imion z uwzględnieniem liter typowych dla języka kurdyjskiego ("Q", "W", "X"), jednak ich prośby zostały oddalone.
Alfabet dialektu sorani.
Alfabet stosowany do zapisu dialektu sorani (kurdi), którym posługują się Kurdowie z Iraku oraz Iranu, opiera się na zmodyfikowanym alfabecie arabskim. Zawiera 33 litery. W odróżnieniu od podstawowego alfabetu arabskiego, który służy do zapisu pisma spółgłoskowego, w alfabecie używanym do zapisu dialektu "sorani" obowiązkowo używa się samogłosek.
ى, ێ, ﮪ , ﻭﻭ, ﻭ , ﯙ , ﻥ , ﻡ , ﻝ, ڵ, ﮒ, ﮎ, ﻕ, ڤ, ﻑ, ﻍ, ﻉ, ﺵ, ﺱ, ﮊ, ﺯ, ڕ, ﺭ, ﺩ, ﺥ, ﺡ, ﭺ, ﺝ, ﺕ, ﭖ, ﺏ, ه‌, ﺍ
Obok zmodyfikowanego alfabetu arabskiego w użyciu jest również alfabet dialektu kurmandżi – Hawar.
Cyrylica.
Język kurdyjski występujący na terenach byłego ZSRR opiera się na zmodyfikowanej cyrylicy. Używa go część Kurdów mówiących w dialekcie kurmandżi. Alfabet ten zawiera 32 litery:
А, Б, В, Г, Г', Д, Е, Ә, Ә́, Ж, З, И, Й, К, К', Л, М, Н, О, Ö, П, П', Р, Р', С, Т, Т', У, Ф, Х, Һ, Һ', Ч, Ч', Ш, Щ, Ь, Э, Q, W
Alfabet armeński.
W latach 1921-1929 na terenie Armeńskiej SRR język kurdyjski zapisywany był za pomocą alfabetu ormiańskiego. System ten został zastąpiony Jaŋalifem – systemem pisma opartym na alfabecie łacińskim, wprowadzony podczas kampanii latynizacji w ZSRR.
Ujednolicony alfabet turecki.
W 1928 język kurdyjski na terenie całego ZSRR (włączając w to Armeńską SRR) – jak i inne alfabety (nie bazujące na alfabecie łacińskim) ludów zamieszkujących tereny Związku Radzieckiego – został zastąpiony alfabetem utworzonym na bazie alfabetu łacińskiego, uzupełnionego znakami charakterystycznymi dla cyrylicy:
a, b, c, ç, d, e, ә, f, g, г, h, i, ь, j, k, , l, m, , o, ө, w, p, n, q, ч, s, ш, ц, t, u, y, v, x, z, .
W 1929 miała miejsce kolejna reforma; dotychczasowy system znaków zastąpiono następującym:
"Yekgirtú".
"Yekgirtú" (co oznacza „ujednolicony”) jest to aktualnie tworzony alfabet, który ma stanowić system pisma możliwy do wykorzystania we wszystkich dialektach kurdyjskich, zastępujący różne systemy pisma stosowanie w języku kurdyjskim na całym świecie.
Alfabet bazujące na standardzie kodowania znaków ISO 8859-1, składa się z 34 liter:
A, B, C, D, E, É, F, G, H, h', I, Í, J, Jh, K, L, ll, M, N, O, P, Q, R, rr, S, Sh, T, U, Ú, Ù, V, W, X, x', Y, Z

</doc>
<doc id="1614754" url="https://pl.wikipedia.org/wiki?curid=1614754" title="Granica czesko-słowacka">
Granica czesko-słowacka

Granica czesko-słowacka − granica państwowa, pomiędzy Czechami oraz Słowacją, istniejąca od podziału Czechosłowacji 1 stycznia 1993. Jest wewnętrzną granicą UE oraz strefy Schengen.
Kształtowanie się granicy.
Granica podziału Czechosłowacji była identyczna do wewnątrzpaństwowej granicy pomiędzy Czechami i Słowacją, stworzonej na podstawie stosunków narodowościowych.
Przebieg granicy.
Granica zaczyna się na trójstyku pomiędzy Polską, Czechami i Słowacją. Pobliskie miejscowości to Mosty (CZE), Jaworzynka (POL) i Świerczynowiec (SVK). Granica biegnie na całym odcinku w kierunku południowo-zachodnim, choć nie stanowi linii prostej. Ważniejsze miasta czeskie, położone nad granicą to m.in. Zlin, Vsetín, Hodonin, zaś słowackie to Żylina i Trenczyn. Punktem końcowym jest trójstyk z Austrią.
Przejścia graniczne.
Przejścia graniczne zlikwidowano po przystąpieniu do strefy Schengen.

</doc>
<doc id="1614755" url="https://pl.wikipedia.org/wiki?curid=1614755" title="Koskinonodon">
Koskinonodon

Koskinonodon – rodzaj płaza z rzędu temnospondyli i rodziny Metoposauridae. Żył w późnym triasie na terenie dzisiejszej Ameryki Północnej. Jego szczątki znaleziono w stanach Wyoming, Arizona i Teksas. W ekosystemie odgrywał rolę podobną, co blisko spokrewniony z nim metopozaur na obszarze współczesnej Europy. Osiągał długość ponad 2 m i żywił się mięsem. Gatunek "K. perfectus" został opisany w 1922 roku przez E.C. Case'a w oparciu o skamieniałą czaszkę pod nazwą "Buettneria". Była to pierwsza opisana naukowo zachowana w dobrym stanie czaszka płaza z rodziny Metoposauridae. Nazwę "Buettneria" nosił już jednak rodzaj afrykańskich lądowych ślimaków oraz rodzaj owadów z rzędu prostoskrzydłych, więc płaz został w 2007 przemianowany na "Koskinonodon". Rozważano również przemianowanie "Buettneria" na "Borborophagus" , jednak nie uczyniono tego ze względu na gorzej niż w przypadku "Koskinonodon" zachowany materiał kopalny holotypu. W 2008 roku Spencer G. Lucas i współpracownicy postulowali przywrócenie rodzajowi temnospondyla nazwy "Buettneria", jednak ostatecznie Międzynarodowa Komisja Nomenklatury Zoologicznej odrzuciła ich wniosek.

</doc>
<doc id="1614756" url="https://pl.wikipedia.org/wiki?curid=1614756" title="Irena Nieżychowska">
Irena Nieżychowska

Irena Nieżychowska, z domu Wolszlegier (ur. 5 listopada 1896 w Toruniu, zm. 5 października 1939), polska działaczka społeczna i narodowa.
Życiorys.
Pochodziła ze znanej polskiej rodziny ziemiańskiej Wolszlegierów, była córką Bolesława, doktora obojga praw, zmarłego 20 maja 1926. Wychowywana w atmosferze polskiego patriotyzmu, od młodości uczestniczyła w pracy narodowej jako bibliotekarka Towarzystwa Czytelni Ludowych i konspiracyjna nauczycielka języka polskiego wśród dzieci rolników i robotników. Działalność narodową prowadziła szczególnie silnie w latach I wojny światowej, biorąc następnie udział w powstaniu wielkopolskim; szeregi powstańcze opuściła w stopniu porucznika.
Od 1919 była aktywna w Chojnicach i okolicy, należała do Towarzystwa Ludowego i Towarzystwa Gimnastycznego „Sokół”, organizowała kursy języka polskiego dla dorosłych. Uczestniczyła również w przygotowaniu wydania pierwszej polskiej książki w Chojnicach – śpiewniczka "Pieśni narodowe i obozowe" (1919). W prasie chojnickiej publikowała własne wiersze (liryczne i patriotyczne), wydała również osobny tomik poetycki. 
W działalności społecznej szczególny nacisk kładła na przygotowanie ludności do obrony kraju. Nazywana „polską amazonką”, prowadziła honorowo szkolny hufiec przysposobienia wojskowego w Miejskim Gimnazjum Żeńskim w Chojnicach. Była organizatorką Przysposobienia Wojskowego Kobiet w samych Chojnicach i najbliższych miejscowościach.
Po śmierci ojca przejęła rodzinny majątek Szenfeld koło Chojnic. Zarządzała nim do wybuchu II wojny światowej samodzielnie, jako że z mężem Stanisławem Nieżychowskim pozostawała w separacji.
29 września 1939 została aresztowana przez hitlerowców pod zarzutem posiadania broni. Tydzień później najprawdopodobniej zginęła w zbiorowej egzekucji, m.in. z żoną chojnickiego samorządowca i posła na Sejm Romana Stamma Bronisławą, której nie zapomniano odegrania symbolicznego zrzucenia kajdan przed wojskiem polskim w Chojnicach w styczniu 1920.
Działalność patriotyczną Ireny Nieżychowskiej uhonorowała Gminna Rada Narodowa w Chojnicach, przemianowując po wojnie wieś Szenfeld na Nieżychowice.
Irena Nieżychowska zajęta licznymi sprawami związanymi z prowadzoną przez nią działalnością społeczno-polityczną, często wyjeżdżała do Warszawy i za granicę, co uniemożliwiało jej osobiste zarządzanie majątkiem w Nieżychowicach. 
W działalności społeczno-politycznej utrzymywała liczne kontakty z Adamem Kierskim z Poznania. Za jego namową zatrudniła na zarządcę majątku Kazimierza Żółtowskiego z majątku Chwałkowice (obecnie woj. Wielkopolskie).
Działalnością społeczno-polityczną, w tym konspiracyjną, Irena Nieżychowska poważnie naraziła się przyszłemu okupantowi.
Polskość i patriotyzm manifestowała „pilnując” samorzutnie granicy polsko-niemieckiej, która na pewnym odcinku pokrywała się z granicą majątku Szejnfeld (obecnie Nieżychowice). Była powszechnie znana z tego, że dobrze jeździła konno, objeżdżając swoje włości ze sztucerem. Rekwirowała niemieckie bydło, które bezprawnie pasło się po polskiej stronie granicy na jej majątku, stąd też jej przydomek „Polska Amazonka”.

</doc>
<doc id="1614757" url="https://pl.wikipedia.org/wiki?curid=1614757" title="Interstate 22">
Interstate 22

Interstate 22 – amerykańska autostrada międzystanowa, W budowie. Planowane zakończenie około 2010 roku.

</doc>
<doc id="1614758" url="https://pl.wikipedia.org/wiki?curid=1614758" title="Wareham">
Wareham

Miejscowości:

</doc>
<doc id="1614761" url="https://pl.wikipedia.org/wiki?curid=1614761" title="Letter from Home">
Letter from Home

Letter from Home – szósty studyjny (ósmy w dyskografii) album grupy Pat Metheny Group, nagrany w marcu 1989 r. i w tym samym roku wydany przez wytwórnię Geffen Records. Album zdobył w 1990 r. nagrodę Grammy w kategorii "Best Jazz Fusion Performance".

</doc>
<doc id="1614762" url="https://pl.wikipedia.org/wiki?curid=1614762" title="Commentarii de Bello Gallico">
Commentarii de Bello Gallico



</doc>
<doc id="1614764" url="https://pl.wikipedia.org/wiki?curid=1614764" title="Autosan A1010M">
Autosan A1010M



</doc>
<doc id="1614766" url="https://pl.wikipedia.org/wiki?curid=1614766" title="Rolando Paparoni">
Rolando Paparoni



</doc>
<doc id="1614767" url="https://pl.wikipedia.org/wiki?curid=1614767" title="Hranit Mikaszewicze">
Hranit Mikaszewicze

Hranit Mikaszewicze (biał. ФК «Граніт» Мікашэвічы) – białoruski klub piłkarski z siedzibą w miejscowości Mikaszewicze, grający na zapleczu ekstraklasy białoruskiej.
Historia.
Klub został założony w 1978. W 2008 zadebiutował w Wyszejszej lidze, ale po dwóch sezonach spadł z najwyższej ligi.

</doc>
<doc id="1614769" url="https://pl.wikipedia.org/wiki?curid=1614769" title="Grover Washington, Jr.">
Grover Washington, Jr.



</doc>
<doc id="1614771" url="https://pl.wikipedia.org/wiki?curid=1614771" title="Skwicz Mińsk">
Skwicz Mińsk

Skwicz Mińsk (biał. ФК «Сквіч» Мінск) – białoruski klub piłkarski z siedzibą w Mińsku, grający na zapleczu ekstraklasy białoruskiej.
Historia.
Chronologia nazw:
Klub został założony w 2000 jako Lokomotiw Mińsk (Lakamatyu). W 2003 debiutował w Wyszejszej lidze. W 2009 zmienił nazwę na Skwicz Mińsk. 

</doc>
<doc id="1614772" url="https://pl.wikipedia.org/wiki?curid=1614772" title="Czatkobatrachus polonicus">
Czatkobatrachus polonicus



</doc>
<doc id="1614773" url="https://pl.wikipedia.org/wiki?curid=1614773" title="Artur Kern">
Artur Kern

Artur Kern (ur. 12 lipca 1980 r. w Biłgoraju) – polski lekkoatleta, długodystansowiec.
Życiorys.
Zawodnik Unii Hrubieszów (przez większość kariery) i Wisły Puławy (2003–2004). W 2002 zdobył brązowy medal młodzieżowych mistrzostw Polski w biegu na 1500 metrów. W latach 2004–2008 startował głównie w USA, gdzie studiował. Aktualny rekordzista kraju w biegu na 5000 metrów w hali – 14:09,89 (4. miejsce podczas mistrzostw drugiej dywizji NCAA, 10 marca 2007, Boston). Także w 2007 wywalczył brązowy medal mistrzostw drugiej dywizji NCAA (bieg na 5000 metrów na stadionie). W 2010 zajął 4. miejsce w mistrzostwach Polski w biegu maratońskim. Czterokrotny medalista mistrzostw kraju w biegach ulicznych. Halowy mistrz Polski w biegu na 3000 metrów (2016).

</doc>
<doc id="1614782" url="https://pl.wikipedia.org/wiki?curid=1614782" title="Naftan Nowopołock">
Naftan Nowopołock

Naftan Nowopołock (biał. ФК «Нафтан» Наваполацак) – białoruski klub piłkarski z siedzibą w Nowopołocku, grający w Wyszejszaja liha.
Historia.
Chronologia nazw:
Klub został założony w 1963 jako Naftawik Nowopołock. Potem nazywał się FK Nowopołock, Dźwina Nowopołock, Kamunalnik Nowopołock. W 1992 przyjął nazwę Naftan Nowopołock. W 1995 nazwę zmieniono na Naftan-Dewon by w 2001 przywrócić mu obecną nazwę.

</doc>
<doc id="1614788" url="https://pl.wikipedia.org/wiki?curid=1614788" title="Ewolucja nietoperzy">
Ewolucja nietoperzy

Ewolucja nietoperzy – badania genetyczne dowodzą, że nietoperze należą do kladu Laurasiatheria, który wyodrębnił się pod koniec późnej kredy na superkontynencie Laurazja. Najstarsze nietoperze znane są z wczesnego eocenu, są to jednak formy już dość silnie wyspecjalizowane i zbliżone do współczesnych. Dlatego uważa się, że muszą istnieć i formy starsze, choć dotychczas nieodkryte. Jednak badania genetyczne sugerują, że samo przejście od pierwotnych drobnych, czworonożnych, owadożernych laurazjaterów do wczesnoeoceńskich nietoperzy właściwych miało charakter bardzo szybki, być może skokowy.
W świetle powyższych danych, dawny pogląd o bliskim pokrewieństwie nietoperzy z lotokotami jest nieaktualny.
Odrzucono też hipotezę mówiącą o difiletyzmie nietoperzy i bliższym pokrewieńsstwie Megachiroptera z naczelnymi, niż z Microchiroptera.
Najstarsze wiekowo skamieniałości nietoperzy mają 52,5 mln lat i pochodzą z Green River Formation w Wyoming. Są to: 
Kolejne znaleziska kopalnych nietoperzy pochodzą ze środkowoeoceńskich (47 mln lat) łupków z kopalni Messel koło Frankfurtu nad Menem w Niemczech. Opisano tam siedem gatunków nietoperzy z rodzajów: 
Silny rozwój i specjacja nietoperzy miały miejsce w późnym eocenie, gdy powstały wszystkie pozostałe spośród 19 żyjących do dziś rodzin. Oprócz tego powstało też siedem rodzin, które nie przetrwały do współczesności i wymarły w późniejszym czasie. 
W Polsce dysartykułowane (rozłączone, niezachowane w postaci całego szkieletu) szczątki licznych nietoperzy znaleziono w utworach jaskiniowych późnego pliocenu m.in. w jaskiniach rezerwatu Węże.

</doc>
<doc id="1614791" url="https://pl.wikipedia.org/wiki?curid=1614791" title="Omar Jarun">
Omar Jarun

Omar Jarun (ar. عمر جارون, ur. 10 grudnia 1983 w Kuwejcie), piłkarz występujący na pozycji obrońcy i napastnika, reprezentant Palestyny, obecnie wolny agent. Ma obywatelstwo kuwejckie oraz amerykańskie.
Kariera.
Omar Jarun wyjechał z Kuwejtu wraz z rodziną w wieku 8 lat, podczas wojny. Dorastał mieszkając w amerykańskim miasteczku Peachtree City w stanie Georgia. Jako piłkarz występował w drużynach uczelni z Memphis i Dayton.
Kariera klubowa.
Jarun rozpoczął profesjonalną karierę w zespole Fort Wayne Fever, grającym w 2004 roku w USL Premier Development League. W roku 2005 przeniósł się do Chicago Fire Premier, zespołu rezerw Chicago Fire, grającego na tym samym poziomie rozgrywek. Nie odniósł tam sukcesu, jednak kolejny sezon rozpoczął w barwach Atlanty Silverbacks, występującej na drugim poziomie amerykańskich rozgrywek, USL First Division. Będąc podstawowym zawodnikiem zespołu, przyczynił się do jego awansu do fazy play-off w sezonie 2007. Po tym sukcesie opuścił klub i na zasadzie wolnego transferu trafił do kanadyjskiego Vancouver Whitecaps. Po sezonie gry w którym Jarun wystąpił w 24 spotkaniach zaliczając po jednym trafieniu i asyście, klub zdecydował nie przedłużać jego wygasającego kontraktu. 29 stycznia 2009 złożył podpis na dwuletnim kontrakcie z Flotą Świnoujście. W barwach klubu wystąpił w 32 spotkaniach I ligi w których zdobył jednego gola. 8 stycznia 2010 podpisał kontrakt z Pogonią Szczecin, obowiązujący do 30 czerwca 2012 roku. 22 maja 2010 wystąpił w przegranym spotkaniu finałowym o Puchar Polski.
Kariera reprezentacyjna.
W roku 2007 zadebiutował w reprezentacji Palestyny, w przegranym 0:4 spotkaniu z Singapurem. Z powodu kłopotów organizacyjnych palestyńskiej federacji piłkarz chciał zrezygnować z dalszych występów w reprezentacji, a chęć powołania go do swojej reprezentacji wyraziła federacja Jordanii. Otrzymał powołanie na turniej towarzyski "The West Asian Football Federation Championship", jednak spotkanie rozegrane w reprezentacji Palestyny nie pozwoliło mu na występ w tych rozgrywkach.
Jarun został ponownie powołany do reprezentacji Palestyny w 2010 r. 9 lutego 2011 wystąpił w rozegranym w Dar es Salaam meczu towarzyskim przeciwko Tanzanii.

</doc>
<doc id="1614794" url="https://pl.wikipedia.org/wiki?curid=1614794" title="Sawit Mohylew">
Sawit Mohylew

Sawit Mohylew (biał. Футбольны Клуб «Савіт» Магілёў) – białoruski klub piłkarski, mający siedzibę w mieście Mohylew, na wschodzie kraju.
Historia.
Chronologia nazw:
Klub piłkarski Sawit został założony w Mohylewie w 2005 roku na bazie klubu Tarpieda-Kadzina Mohylew, który został rozwiązany. W 2006 zespół startował w drugiej lidze mistrzostw Białorusi, gdzie zajął drugie miejsce i awansował do pierwszej ligi. W 2007 roku wygrał pierwszą ligę i zadebiutował w najwyższej lidze w 2008 roku. Po zajęciu 15.miejsca klub zakończył rozgrywki w strefie spadkowej i ostatecznie został rozwiązany przed rozpoczęciem kolejnego sezonu.

</doc>
<doc id="1614805" url="https://pl.wikipedia.org/wiki?curid=1614805" title="Vincent Boryla">
Vincent Boryla

Vincent Joseph Boryla (ur. 11 marca 1927 w East Chicago w stanie Indiana, zm. 27 marca 2016 w Denver) – amerykański koszykarz i trener pochodzenia polskiego. Były zawodnik NBA w latach (1949-1954) grał on na pozycji niskiego szkrzydłowego w klubie New York Knicks. 
Kariera.
Pierwsze kroki w koszykówce stawiał w drużynach uniwersyteckich University of Notre Dame i University of Denver. Złoty medalista letnich igrzysk olimpijskich w Londynie. W pierwszej połowie lat pięćdziesiątych grał w zespole New York Knicks, a w latach 1956–1958 był trenerem tego zespołu. Po zakończeniu pracy trenera został managerem zespołu Denver Nuggets i Utah Jazz. W 1984 roku wycofał się z koszykówki.

</doc>
<doc id="1614807" url="https://pl.wikipedia.org/wiki?curid=1614807" title="Obszar ochrony ścisłej Czerwone Bagno">
Obszar ochrony ścisłej Czerwone Bagno

Czerwone Bagno – obszar ochrony ścisłej (dawniej rezerwat ścisły) o powierzchni 2569 ha położony na terenie gmin Goniądz oraz Rajgród w województwie podlaskim. Obszar ten leży na terenie Biebrzańskiego Parku Narodowego, którego siedziba znajduje się w Osowcu-Twierdzy.
Przez Czerwone Bagno prowadzi kilka szlaków turystycznych, a także ścieżka edukacyjna „Czerwone Bagno”, na końcu której znajduje się platforma widokowa. Sam obszar ochrony ścisłej „Czerwone Bagno” nie jest udostępniany turystycznie.
Historia.
W samym środku Europy do dziś zachował się prawie pierwotny obszar bagienny, dziki i słabo zaludniony, miejscami wręcz bezludny. W środkowym basenie Biebrzy już w okresie międzywojennym istniały dwa rezerwaty przyrody "Czerwone Bagno" (utworzony w 1926 roku w celu ochrony zagrożonych wyginięciem łosi) i "Grzędy" (mający służyć zachowaniu fragmentu naturalnego drzewostanu). Zostały one połączone w roku 1981, a powierzchnia obszaru chronionego wzrosła do 11 629,75 ha. Występują tu regularne wały wydmowe zwane grzędami i grądami.
7 listopada 1987 zostało założone Towarzystwo Biebrzańskie, którego pierwszym prezesem był prof. Adam Pałczyński – propagator środowiska biebrzańskiego. Propagatorką tych terenów i działaczką na rzecz zachowania resztek naturalnych ekosystemów Polski była prof. Simona Kossak, autorka codziennych audycji ("Dlaczego w trawie piszczy") w Radiu Białystok. Istniejące rezerwaty oraz działalność Towarzystwa spowodowały utworzenie Biebrzańskiego Parku Krajobrazowego w roku 1989, który rozporządzeniem RM z dnia 9 września 1993 roku został przekształcony w Biebrzański Park Narodowy z siedzibą w Osowcu-Twierdzy. Z chwilą utworzenia parku narodowego Czerwone Bagno stało się strefą ochrony ścisłej o powierzchni 2569 ha.
Tereny bagien i lasów nie tylko są ostoją zwierząt, ale także udzielały schronienia uczestnikom powstań narodowych i walk partyzanckich. Położona w obrębie Czerwonego Bagna wieś Grzędy w roku 1943, w ramach odwetu za akty dywersyjne, została spacyfikowana, a mieszkańcy zostali wymordowani przez Niemców.
W dniach 8–9 września 1944 roku na Czerwonym Bagnie miała miejsce bitwa (w ramach akcji „Burza”) 9 Pułku Strzelców Konnych Armii Krajowej pod dowództwem rotmistrza Wiktora Konopki „Groma”, który starł się tutaj z przeważającymi siłami niemieckimi. Poległo około 100 partyzantów (w tym dowódca).
Fauna.
Czerwone Bagno oddalone od zalewisk, mokradeł, grzęzawisk nadrzecznych rzeki Biebrzy ma odmienny charakter, ponieważ tworzy torfowiska wysokie porośnięte karłowatym drzewostanem, co stanowi doskonałą ostoję dla zwierząt; szczególnie dla największego współcześnie żyjącego, rzadkiego i chronionego ssaka kopytnego – łosia ("Alces alces"), a także jelenia ("Cervus elaphus") i sarny ("Capreolus capreolus"). Na terenach rezerwatu żyją w warunkach naturalnych liczne watahy wilków. Ponadto tereny te doskonale nadają się na lęgowiska i gniazdowiska dla ptaków: bielika ("Haliaeetus albicilla"), orła przedniego ("Aquila chrysaetos") oraz orlika krzykliwego ("Aquila pomarina") będących pod całkowitą ścisłą ochroną.
Flora.
Cennym walorem Czerwonego Bagna są nie tylko naturalne warunki siedliskowe zwierząt, ale również unikalna szata roślinna. Przez rezerwat prowadzi kilka znakowanych szlaków turystycznych oraz 700-metrowa ścieżka dydaktyczna, która kończy się platformą widokową, z której można podziwiać panoramę.
Gatunki roślin objęte ścisłą ochroną:

</doc>
<doc id="1614809" url="https://pl.wikipedia.org/wiki?curid=1614809" title="Feyli">
Feyli

Feyli (również Fayli lub Faili) – jeden z południowych dialektów języka kurdyjskiego. Można go spotkać w południowym oraz wschodnim kurdystanie (np. we wschodniej części Iraku w regionie miasta Chanakin w prowincji Dijala przy granicy iracko-irańskiej, w ostatnie Ilam w zachodnim Iranie (przy granicy z Irakiem). Dialektu tego używają Kurdowie Feyli (ang. Feyli Kurds).
Słowo "Feyli" pochodzi od słowa "Pahlehi", które oznacza "związany z Pahleh". Dialekt Feyli ma wiele cech wspólnych z dialektami kurmandżi oraz sorani.

</doc>
<doc id="1614813" url="https://pl.wikipedia.org/wiki?curid=1614813" title="Mirosława Jastrzębska">
Mirosława Jastrzębska

Mirosława Jastrzębska, z domu Kwiatkowska (ur. 21 marca 1921 w Gąbinie koło Gostynina, zm. 24 października 1982), uczona polska, etnograf, kustosz w Muzeum Regionalnym w Tomaszowie Mazowieckim.
Była córką urzędnika Ignacego i Pauliny z Herlingów Kwiatkowskich; od 1926 mieszkała wraz z rodzicami w Warszawie, gdzie pobierała nauki szkolne – w szkole powszechnej i liceum handlowym, to ostatnie kończąc niemal w przededniu wojny. Po powstaniu warszawskim znalazła się w podlubelskiej Krężnicy, a w 1945 przeniosła się do Lublina, gdzie podjęła pracę w Związku Muzyków i na Katolickim Uniwersytecie Lubelskim. Niebawem na KUL-u podjęła studia socjologiczne, by po roku (w 1947) przenieść się na etnografię i etnologię na Uniwersytecie Marii Curie-Skłodowskiej. Pod kierunkiem Józefa Gajka przygotowała pracę magisterską "Budownictwo ludowe we wsi Smolanka, pow. Łuków"; obroniła ją w 1951, mając już za sobą trzy lata pracy w charakterze asystentki Gajka.
Po studiach pracowała krótko w Muzeum Lubelskim. Od 1950 była żoną Józefa Jastrzębskiego, również etnografa, wraz z którym przeniosła się w 1956 do Tomaszowa Mazowieckiego. Mąż objął kierownictwo tomaszowskiego Muzeum Regionalnego, w którym Mirosława Jastrzębska również została zatrudniona, początkowo kierując działem etnograficznym, potem wykonując obowiązki głównego inwentaryzatora. Prowadziła jednocześnie etnograficzne prace terenowe, wciągając do nich młodzież harcerską ze szkół średnich; w latach 1961-1973 kierowała sześcioma obozami wędrownymi, których plonem dla muzeum stało się około 400 eksponatów i ponad 500 wywiadów. Jako badaczka interesowała się głównie dorocznymi i rodzinnymi obrzędami ludowymi oraz sztuką ludową, ogłosiła na te tematy kilka publikacji w "Łódzkich Studiach Etnograficznych" ("Wróżby i zabiegi magiczne związane z dniem wigilijnym w powiecie brzezińskim", 1951, nr 3; "Zwyczaj chodzenia z Herodami w pow. brzezińskim i opoczyńskim", 1962, nr 6) oraz "Pracach i Materiałach Muzeum Archeologicznego i Etnograficznego w Łodzi" (Seria Etnograficzna; "Zwyczaje i wierzenia łaznowskie związane z okresem wczesnego dzieciństwa", 1965, nr 9). W artykułach oraz katalogach wystaw prezentowała ponadto sylwetki twórców ludowych (m.in. "Twórcy ludowi ziemi łódzkiej", "Łódzkie Studia Etnograficzne", 1972, nr 14).
Sztukę ludową i wiedzę na ten temat popularyzowała poprzez organizację kiermaszy, konkursów, wystaw, odczytów. Prowadziła zajęcia w Studium Regionalnym założonym przez męża, z którym współpracowała ponadto w Towarzystwie Przyjaciół Muzeum (pełniła funkcję sekretarza Towarzystwa). Od 1976 sprawowała opiekę nad oddziałem Stowarzyszenia Twórców Ludowych w Piotrkowie. Była wieloletnią aktywną działaczką Polskiego Towarzystwa Ludoznawczego (od 1946), po przeniesieniu biblioteki Towarzystwa ze Lwowa do Lublina w pierwszych latach powojennych uczestniczyła w pracach nad uporządkowaniem i katalogowaniem księgozbioru. Józef Gajek zaliczył ją do "pierwszych i niezapomnianych członków Towarzystwa".
Była odznaczona m.in. Złotym Krzyżem Zasługi, otrzymała także wyróżnienia i nagrody regionalne (m.in. nagrodę wojewody łódzkiego w 1973, razem z mężem). W 1982 przeszła na emeryturę, zmarła kilka miesięcy później 24 października 1982. Pochowana została w Tomaszowie Mazowieckim.

</doc>
<doc id="1614814" url="https://pl.wikipedia.org/wiki?curid=1614814" title="Jupp Besselmann">
Jupp Besselmann

Jupp Besselmann, właściwie Josef Besselmann (ur. 21 listopada 1909 w Paderborn, zm. 26 maja 1983) – niemiecki bokser, złoty medalista Mistrzostw Europy, zawodowy mistrz Europy.
Kariera.
Uczestnicząc w Mistrzostwach Europy w Budapeszcie 1930 roku, wywalczył tytuł mistrza Europy w kategorii półśredniej.
Startując w mistrzostwach Niemiec, zdobył tytuł mistrza w 1930 roku, w tej samej wadze.
W latach 1930 – 1950, walczył na ringu zawodowym, zostając zawodowym mistrzem Europy w okresie 1942 – 1943 w kategorii średniej. Jako zawodowiec stoczył 118 walk, z czego 96 wygrał, 12 zremisował i 9 przegrał.

</doc>
<doc id="1614817" url="https://pl.wikipedia.org/wiki?curid=1614817" title="Edwin Zabriskie">
Edwin Zabriskie

Edwin Garvin Zabriskie (ur. 7 października 1874 w Brooklynie, zm. 1959) – amerykański neurolog i psychiatra.
Urodził się na Brooklynie w rodzinie o polsko-holenderskich korzeniach, jako syn Johna Lloyda i Elizy z domu Buckley. W 1897 roku ukończył Long Island Hospital Medical College. Podczas I wojny światowej walczył na froncie; brał udział w bitwach o Chateau Thierry, St. Mihiel i Argonne-Meuse.
Od 1946 do 1948 przewodniczący Neurological Institute of New York. Przewodniczący American Neurological Association w 1944. 
Zmarł w 1959 roku.

</doc>
<doc id="1614820" url="https://pl.wikipedia.org/wiki?curid=1614820" title="Zabriskie">
Zabriskie

Nazwisko Zabriskie może odnosić się do:
Zobacz też:

</doc>
<doc id="1614821" url="https://pl.wikipedia.org/wiki?curid=1614821" title="Edwin Garvin Zabriskie">
Edwin Garvin Zabriskie



</doc>
<doc id="1614823" url="https://pl.wikipedia.org/wiki?curid=1614823" title="Mykofenolan">
Mykofenolan



</doc>
<doc id="1614824" url="https://pl.wikipedia.org/wiki?curid=1614824" title="Halloween (film)">
Halloween (film)



</doc>
<doc id="1614826" url="https://pl.wikipedia.org/wiki?curid=1614826" title="Oliver Taylor">
Oliver Taylor

Oliver Taylor (ur. 19 lutego 1938 w Townsville) – australijski bokser, brązowy medalista letnich igrzysk olimpijskich w Rzymie w kategorii koguciej.
Kariera zawodowa.
Pierwszą walkę zawodową stoczył 3 lutego 1961 w Rockhampton Public Baths z Billym Dunnettem. Walkę wygrał przez techniczny nokaut w 9 rundzie. W tym samym roku stoczył jeszcze 7 wygranych walk. W 1963 roku zremisował walkę z Lesem Dunnem. Kolejne 3 pojedynki z Gene’em Aragonem, Ignacio Piną, Primo Zamparinim wygrał przez decyzję sędziowską. W 1964 doznał porażek z Bobem Alloteyem i Johnnym Famechonem. Po przegranych walkach zakończył sportową karierę.

</doc>
<doc id="1614827" url="https://pl.wikipedia.org/wiki?curid=1614827" title="Intermedia (sztuka)">
Intermedia (sztuka)

Intermedia – termin wprowadzony w połowie lat sześćdziesiątych przez artystę Fluxusa – Dicka Higginsa, aby opisać nienazwane, często trudne do zidentyfikowania, interdyscyplinarne działania, które zaczęły się w tym czasie rozpowszechniać. Stąd działania na granicy rysunku i poezji lub malarstwa i teatru, mogą być nazywane intermediami. Powtarzalność takich zdarzeń spowodowała, że zyskały one własne nazwy (np. poezja wizualna lub performance).
Higgins opisał trend panujący wśród najbardziej interesujących nowych dziedzin sztuki jako tendencję do przekraczania granic uznanych mediów lub nawet łączenia obszarów pogranicza sztuki z mediami, które dotychczas nie były uznawane za artystyczne formy wyrazu (np. komputery).
Higgins, z typową dla siebie skromnością, często zaznaczał, że to Samuel Taylor Coleridge posłużył się tym terminem jako pierwszy.
W 1968 roku Hans Breder założył pierwszy kierunek uniwersytecki w Stanach Zjednoczonych oferujący stopień magistra w dziedzinie intermediów. Na Wydziale Intermediów Uniwersytetu w Iowa dyplomy zdobyli tacy artyści jak Ana Mendieta i Charles Ray. Ponadto program rozwinął ważną tradycję zapraszania artystów takich jak Dick Higgins, Vito Acconci, Allan Kaprow, Karen Finley, Robert Wilson, po to, by pracowali bezpośrednio ze studentami Intermediów.
Przez lata termin intermedia był używany, w szczególności przez środowisko uniwersyteckie w Iowa, zamiennie z terminem multi-media. Jednakże niedawno ten drugi termin został przyporządkowany mix-mediom w sztuce oraz mediom elektronicznym w kulturze popularnej. Obie te dziedziny mają wiele wspólnego z intermediami, jednak sam termin intermedia przyjął się jako określenie działań interdyscyplinarnych.
Dwa inne znaczące uniwersyteckie programy skupiające się na dziedzinie Intermediów to Program Intermediów na Uniwersytecie Stanowym w Arizonie oraz Magisterskie Studia Intermediów na Uniwersytecie w Maine – założone i prowadzone przez eksperta od Fluxusu – Owena Smitha.

</doc>
<doc id="1614830" url="https://pl.wikipedia.org/wiki?curid=1614830" title="Projekt Afrodyta">
Projekt Afrodyta

Projekt Afrodyta – amerykański program przebudowy wyeksploatowanych bombowców B-17F na latające bomby, samoloty wypełnione materiałem wybuchowym, zdalnie sterowanych drogą radiową, przeznaczonych do niszczenia silnie umocnionych celów. Ostatecznie program okazał się nieudany, a wśród uczestników zyskał przezwisko "Perilous" (niebezpieczny); dochodziło do sytuacji, w których po opuszczeniu samolotu pocisku przez załogę maszyna wymykała się spod kontroli i rozbijała w przypadkowym miejscu na terytorium Anglii. Donald Miller ocenia, że projekt „okazał się spektakularną klapą”.
Geneza.
Głównym powodem, dla którego rozpoczęto projekt, były informacje wywiadu o budowie i instalacji nowej hitlerowskiej broni odwetowej (niem. "Vergeltungswaffe"), dalekonośnego działa miotającego pociski balistyczne V-3, które miało ostrzeliwać Londyn. Bateria została zlokalizowana w dużym podziemnym kompleksie bunkrów w Mimoyecques, niedaleko Calais we Francji. Kompleks składał się z pięciu wydrążonych w litej skale sztolni o długości 150 m nachylonych pod kątem 45°, w każdej ze sztolni miało znajdować się po pięć dział. Wyloty luf zasłaniane były stalowymi drzwiami o grubości 250 mm. Na głębokości 30 m znajdowały się pomieszczenia dla obsługi armat. Najgłębsze pomieszczenia całego kompleksu umieszczone były na głębokości 110 m pod powierzchnią ziemi.
Klasyczne bombardowania bunkrów w Mimoyecques przy użyciu bombowców B-17 nie przynosiły żadnych rezultatów, również bombardowania taktyczne przy użyciu myśliwców bombardujących oceniono jako mało skuteczne. W tej sytuacji w czerwcu 1944 roku powstał projekt bardzo precyzyjnego ataku przy użyciu samolotów bomb, wypełnionych dużą ilością silnego materiału wybuchowego. Pomysł otrzymał kryptonim Afrodyta i oficjalnie rozpoczął się 23 czerwca 1944 roku.
Konstrukcja.
Na samoloty mające przenosić materiał wybuchowy przebudowano kilka Boeingów B-17 Flying Fortress, którym skończył się resurs. Zdemontowano z nich całe zbędne wyposażenie: uzbrojenie, opancerzenie, wieżyczki strzeleckie, instalacje bombową i tlenową oraz fotele załogi z wyjątkiem fotela pilota. W samolocie zainstalowano urządzenia odbiorcze mające przekazywać za pomocą serwomechanizmów polecenia dla autopilota. Całość miała być sterowana radiokomendowo z towarzyszącego, drugiego samolotu. System sterowania otrzymał nazwę "Double Azon". Dodatkowo na pokładzie zainstalowano dwie kamery telewizyjne, jedną na dziobie w osłonie z pleksiglasu, mającą przekazywać obraz z przodu samolotu, służący dokładnemu naprowadzeniu na cel i drugą kamerę pokazującą tablice przyrządów samolotu bomby.
Typowa misja polegała na starcie samolotu bomby z załogą na pokładzie składającą się z pilota i mechanika, których zadaniem miało być wprowadzenie samolotu na wysokość ok. 600 metrów, na której miał być kontynuowany dalszy lot. Kontrolę nad samolotem przejmował drugi samolot matka, z którego pokładu sterowano lotem, lecący w odległości nie mniejszej niż 6000 m. Po uzbrojeniu zapalników i detonatorów pilot i mechanik opuszczali samolot nosiciel ładunku wybuchowego na spadochronach, jeszcze nad terytorium Anglii.
Na wersje samolotu bomby przebudowano łącznie około 25 Latających Fortec i około 4 samolotów sterujących. Samolot nazwano oficjalnie BQ-7, nieoficjalnie zwany "Weary Wilies".
Służba.
Załogi dla nowych samolotów wybrano spośród ochotników z 662. Dywizjonu Bombowego 388. Grupy Bombowej 8. Armii Powietrznej. Samoloty rozmieszczono na lotnisku nieopodal Londynu.
Pierwsza misja bojowa miała miejsce 4 sierpnia 1944 roku. Celem był kompleks bunkrów w Mimoyecques, stanowiska dział V-3, zadanie zniszczenia tych dział otrzymało kryptonim "Project Perilous". Do wykonania zadania wystartowały dwa samoloty bomby i dwie maszyny sterujące. Pierwsza z maszyn dotarła nad cel bez problemów, jednak w wyniku panujących złych warunków atmosferycznych, naprowadzanie nad cel było nieprecyzyjne i maszyna eksplodowała około 150 metrów od celu. Lot drugiego samolotu zakończył się katastrofą. Samolot opuścił tylko mechanik, pilot został na pokładzie, ponieważ na skutek wadliwie działającego steru kierunku utracono kontrolę nad maszyną. Próby opanowania lotu nic nie dały i samolot rozbił się niedaleko Oksfordu, grzebiąc w swoich szczątkach pilota.
Następna misja odbyła się 6 sierpnia 1944 roku. Ponownie celem ataku były stanowiska dział V-3. Do misji przeznaczono dwa samoloty bomby i cztery samoloty sterujące, po dwa na jeden samolot. Niestety ponownie misja się nie udała, po utracie kontroli nad sterami samolotów, pierwszy spadł do morza, drugi po wykonaniu paru kręgów nad Ipswich skierował się nad morze, do którego spadł nie eksplodując.
Idea całego projektu stanęła pod znakiem zapytania, jednak zdecydowano się kontynuować misje po zamontowaniu ulepszonego zestawu sterowania w miejsce "Double-Azon", nazwanego "Castor". Schrony w Mimoyecques były już pod kontrolą aliantów, dlatego celem nowej misji były schrony okrętów podwodnych na Helgolandzie. Niestety po opuszczeniu pokładu samolotu bomby przez członków załogi, nie otworzył się spadochron pilota, który zginął na miejscu, sama maszyna została zestrzelona przez artylerię przeciwlotniczą.
Kolejna misja również zakończyła się niepowodzeniem; atakowano schrony okrętów podwodnych w Heide, pierwszy samolot po utracie kontroli wpadł do morza, a drugi rozbił się nie trafiając w cel.
W październiku 1944 roku ponownie wysłano BQ-7 nad Helgoland i tym razem również bez większych sukcesów. Pierwsza maszyna została zestrzelona przez artylerię przeciwlotniczą, druga wpadła do morza, trzecia po niemożności zlokalizowania celu przez maszynę prowadzącą została skierowana nad Berlin jednak jej los nie jest znany, czwarta eksplodowała w pobliżu celu.
5 grudnia 1944 roku nad kolejową stację rozrządową niedaleko Hanoweru skierowano dwa BQ-7, jeden został zestrzelony przez artylerię, natomiast drugi po prawidłowym naprowadzeniu na cel, nie eksplodował i dostał się prawie nieuszkodzony w ręce Niemców.
Ostatnia misja odbyła się 20 stycznia 1945 roku. Dwa BQ-7 miały zniszczyć elektrownie w mieście Oldenburg, jednak obydwa minęły ją w znacznej odległości. Projekt Afrodyta został zakończony. 27 października 1944 roku Dowództwo Sił Strategicznych USAAF zaproponowało użycie BQ-7 do atakowania przemysłowych rejonów Niemiec, z pomysłu zrezygnowano po odmowie Brytyjczyków, którzy bali się nalotów odwetowych np. przy użyciu samolotów bomb Mistel. Marynarka Wojenna USA miała swój własny program samolotów bomb sterowanych radiokomendowo, nosił on nazwę Projekt Anvil.

</doc>
<doc id="1614831" url="https://pl.wikipedia.org/wiki?curid=1614831" title="Indra Sinha">
Indra Sinha

Indra Sinha (ur. 1950) – piszący w języku angielskim pisarz pochodzenia indyjsko-brytyjskiego (ojciec indyjski oficer marynarki wojennej, matka angielska pisarka). Urodz. w 1950 roku w Mumbaju, w stanie Maharasztra (Indie). Studiował hindi i sanskryt w Mayo College w Adźmerze (Radżastan), literaturę angielską w Oakham School (Rutland) i Pembroke College (Cambridge) w Anglii. Tłumacz z sanskrytu (przełożył m.in. na angielski "Kamasutrę"). Autor książek o tantrze. Za "Animal's People" w 2007 roku nominowany do Nagrody Bookera i uhonorowany Nagrodą Commonwealth.
Przemieszkawszy 40 lat w Anglii pisarz przeniósł się z żoną na południe Francji. Ma troje dorosłych dzieci.

</doc>
<doc id="1614833" url="https://pl.wikipedia.org/wiki?curid=1614833" title="Aleksander Semkowicz">
Aleksander Semkowicz

Aleksander Semkowicz (ur. 7 lutego 1850 we Lwowie, zm. 2 kwietnia 1923 tamże) – mediewista, profesor Uniwersytetu Lwowskiego.
Życiorys.
Był synem radcy Sądu Krajowego Aleksandra Semkowicza (zm. 1882) i Antoniny z domu Nycz. Uczęszczał do C. K. Gimnazjum w Samborze w latach 1861–1868 i C. K. Gimnazjum im. Franciszka Józefa we Lwowie w latach 1868–1869, gdzie i złożył maturę. Pracował jako nauczyciel historii w C. K. Gimnazjum im. Franciszka Józefa we Lwowie. W latach 1892-1912 kustosz i dyrektor Biblioteki Uniwersytetu Lwowskiego. Redaktor Kwartalnika Historycznego. Opublikował m.in. "Krytyczny rozbiór «Dziejów polskich» Jana Długosza do roku 1384" (1887). Był członkiem korespondentem Polskiej Akademii Umiejętności i członkiem towarzystw naukowych, w tym Towarzystwa Historycznego we Lwowie.
Był laureatem Towarzystwa Literacko-Historycznego w Paryżu. W 1905 odznaczony Orderem Żelaznej Korony III klasy.
Po wybuchu I wojny światowej w 1914 został członkiem Miejskiej Straży Obywatelskiej we Lwowie (sekcja IV w dzielnicy I).
Został pochowany na Cmentarzu Łyczakowskim we Lwowie.
Był ojcem Władysława.

</doc>
<doc id="1614834" url="https://pl.wikipedia.org/wiki?curid=1614834" title="Pequeninos">
Pequeninos



</doc>
<doc id="1614835" url="https://pl.wikipedia.org/wiki?curid=1614835" title="Antagonisty receptora wazopresyny">
Antagonisty receptora wazopresyny

Antagonisty receptora wazopresyny, waptany – leki działające za pośrednictwem receptorów dla wazopresyny. Uważa się, że mogą być skuteczne w leczeniu hiponatremii, zastoinowej niewydolności serca, a także marskości wątroby.
Przykłady:

</doc>
<doc id="1614836" url="https://pl.wikipedia.org/wiki?curid=1614836" title="Waptany">
Waptany



</doc>
<doc id="1614839" url="https://pl.wikipedia.org/wiki?curid=1614839" title="Krzyż Ruperta">
Krzyż Ruperta

Krzyż Ruperta – stosowany w sfragistyce, medalierstwie, heraldyce oraz przy projektowaniu orderów i odznaczeń - jako określony kształt krzyża równoramiennego, o mniej lub bardziej zaokrąglonych na zewnątrz końcach ramion, zbudowany na łukach, gdzie ramiona rozszerzają się od środka krzyża na zewnątrz.
Przykłady zastosowania tej formy krzyża znajdujemy w projektach: Distinguished Service Order, Orderu Gwiazdy Jerzego Czarnego, Krzyża Żelaznego, Orderu św. Katarzyny Męczennicy, Orderu Niemieckiego III Rzeszy, oraz w kilku polskich odznakach pułkowych z okresu II. RP. Nazwa krzyża związana jest z postacią świętego Ruperta - biskupa Salzburga.

</doc>
<doc id="1614840" url="https://pl.wikipedia.org/wiki?curid=1614840" title="Cisy Rokickie im. prof. Stanisława Króla">
Cisy Rokickie im. prof. Stanisława Króla

Cisy Rokickie im. prof. Stanisława Króla – florystyczny rezerwat przyrody o powierzchni 17,42 ha, utworzony 15 lutego 1988 z inicjatywy nadleśniczego Tomasza Szeszyckiego, w województwie zachodniopomorskim, w powiecie goleniowskim, w gminie Przybiernów, 3 km na południe-południowy wschód od Rokity, 4,5 km na południowy wschód od Przybiernowa, po zachodniej stronie linii kolejowej Szczecin-Świnoujście.
Rezerwat położony w Puszczy Goleniowskiej, w siedlisku dąbrowy acidofilnej "Betulo pendulae-Quercetum roboris".
Celem ochrony jest zachowanie najliczniejszej w Polsce populacji cisa pospolitego ("Taxus baccata" – ponad 5000 okazów) odnawiającej się dynamicznie udanymi obsiewami naturalnymi oraz ochrona stanowisk innych gatunków roślin chronionych, zwłaszcza wiciokrzewu pomorskiego ("Lonicera periclymenum") i śnieżyczki przebiśniegu ("Galanthus nivalis").
Nadzór: Nadleśnictwo Rokita.

</doc>
<doc id="1614844" url="https://pl.wikipedia.org/wiki?curid=1614844" title="Eozynofiluria">
Eozynofiluria

Eozynofiluria – obecność eozynofilów w moczu. Jest charakterystyczna dla zespołu Churga-Strauss. Ponadto występuje w ostrym alergicznym śródmiąższowym zapaleniu nerek, ostrym odmiedniczkowym zapaleniu nerek, ostrym zapaleniu gruczołu krokowego i gwałtownie postępującym kłębuszkowym zapaleniu nerek.

</doc>
<doc id="1614845" url="https://pl.wikipedia.org/wiki?curid=1614845" title="Park Narodowy Sarek">
Park Narodowy Sarek

Park Narodowy Sarek (szw. "Sareks nationalpark") – park narodowy w Szwecji, położony na terenie gminy Jokkmokk w regionie Norrbotten. Został utworzony 24 maja 1909 (w 37 lat po pierwszym na świecie parku Yellowstone), w celu ochrony alpejskiego krajobrazu północnej części Gór Skandynawskich. Jest najstarszym parkiem narodowym w Europie. W 1996 wraz z przyległymi parkami narodowymi Stora Sjöfallet i Padjelanta, oraz położonym w pobliżu Muddus, trafił na listę światowego dziedzictwa UNESCO jako obszar Laponia.
Charakterystyka.
Park Narodowy Sarek jest jednym z najbardziej górzystych parków narodowych w Szwecji. Na jego terenie znajduje się ponad 200 szczytów sięgających ponad 1800 m n.p.m. Znajduje się tutaj także 6 spośród 13 najwyższych szczytów Szwecji jak również około 100 lodowców.
Główną doliną na terenie parku jest Rapadalen, z rzeką Rapaätno, zasilana około 30 lodowcami. Woda z topniejących lodowców nadaje rzece zielony kolor. Dolina porośnięta jest gęstymi zaroślami brzozowo – wierzbowymi i roślinami zielnymi.
Turystyka.
Park Narodowy Sarek jest bardzo trudno dostępny. Nie zaleca się odwiedzania parku niedoświadczonym turystom ani w pojedynkę. Na terenie parku nie ma infrastruktury turystycznej, wytyczono tutaj tylko kilka szlaków turystycznych (m.in. Kungsleden, który biegnie przez południowo-wschodnią część parku). Przechodzą one po obwodzie parku. Inny sposób na dostanie się na teren parku wymaga przeprawy łodzią przez jezioro Akkajaure. Przez rzeki na terenie parku przerzucono tylko kilka mostów i kładek – przekraczanie rzek może być latem bardzo niebezpieczne, ze względu na ryzyko powodzi błyskawicznych wywołanych topniejącymi lodowcami. Zimą w górach zawsze występuje ryzyko lawin.
Flora.
Niewiele gatunków kwiatów rośnie w trudnych warunkach parku. Powyżej linii lasu najczęściej występują:
W partiach zalesionych spotykane są:
Fauna.
Ssaki.
W parku, szczególnie w dolinie rzeki Rapa, występują wszystkie największe drapieżniki Szwecji:
W dolinie Rapy wstępują też największe w Szwecji łosie. Wypasane są renifery (około 25 000 sztuk należących do 125 hodowców). Pozostałe:

</doc>
<doc id="1614851" url="https://pl.wikipedia.org/wiki?curid=1614851" title="Szyszkolubka kolczasta">
Szyszkolubka kolczasta

Szyszkolubka kolczasta ("Auriscalpium vulgare" Gray) – gatunek grzybów z rodziny szyszkogłówkowatych ("Auriscalpiaceae").
Systematyka i nazewnictwo.
Pozycja w klasyfikacji według Index Fungorum: "Auriscalpium, Auriscalpiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podał Władysław Wojewoda w 2003 r., dawniej w polskim piśmiennictwie mykologicznym gatunek ten opisywany był pod nazwami: szyszkogłówka kolczasta, kolczak połówkowy, kolczak łyżkowaty.
Morfologia.
Średnica do 5 cm, kształt spłaszczony, nerkowaty lub półkolisty. Jest owłosiony lub filcowaty i lekko strefowany. Brzeg kapelusza jaśniejszy. Kolor szarobrązowy do czarnego Okazy, które przezimowały, mają dość niepozorne zabarwienie czarnobrązowe i często są pokryte zielenicami.
Boczny lub ekscentryczny o długości do ok. 8 cm. Czasami rozgałęziony o barwie brązowoczarnej, owłosiony, cienki.
Do 3 mm długości, jasne po krótkim czasie szarobrązowe, kończące się na trzonie.
Od szarobrązowego do białawego, łykowatoelastyczny, bez wyraźnego zapachu.
Biały, amyloidalny. Zarodniki eliptyczne lub jajowato-kuliste, brodawkowate, bezbarwne, o średnicy 4–5,5 × 4–4,5 µm.
Występowanie i siedlisko.
Gatunek szeroko rozprzestrzeniony w Ameryce Północnej i Środkowej, Europie i w Azji, na obszarach o klimacie umiarkowanym. W Polsce owocniki pojawiają się od stycznia do grudnia, w borach sosnowych i mieszanych. Rośnie niemal wyłącznie na opadłych szyszkach sosny, szczególnie tych, które są przynajmniej częściowo zagrzebane w ziemi. Rzadko tylko można ją znaleźć na szyszkach świerka. Gatunek występujący powszechnie, jednak ze względu na swoje niewielkie rozmiary niezbyt często dostrzegany. Starsze owocniki gniją i ciemnieją, ale powoli (przez wiele miesięcy) tak, że są widoczne na szyszkach przez całą zimę (czasami nawet zimują).
Zawiązki owocników pojawiają się między łuskami szyszek i potrzebują 9 do 35 dni, aby osiągnąć swój ostateczny wzrost. Ich rdzeń zbudowany jest z cienkościennych strzępek generatywnych i otoczony przez zewnętrzną warstwę strzępek szkieletowych. Niedojrzałe owocniki są białe i delikatne, ale stopniowo stają się brązowe, jak starsze. Dojrzałe owocniki żyją co najmniej 9 dni, produkcja zarodników zaczyna się w ciągu 48-72 godzin od początku wzrostu kapelusza. W sprzyjających warunkach dużej dostępności wody i wilgoci, mogą być wytwarzane dodatkowe owocniki, tak, że powstaje rozgałęziony trzon. Duży wpływ na rozwój owocników ma również światło; zarówno bezpośrednie oświetlenie słoneczne, jak i całkowita ciemność hamują wzrost owocników.
Znaczenie.
Saprotrof, grzyb niejadalny.

</doc>
<doc id="1614852" url="https://pl.wikipedia.org/wiki?curid=1614852" title="Imhoff">
Imhoff

Imhoff (również Imhof) – jeden z najstarszych niemieckich rodów patrycjuszy, zamieszkiwał Augsburg i okolice, po raz pierwszy wymieniony w XIII wieku. Przez prawie czterysta lat członkowie rodu pełnili wysokie urzędy miejskie, pełnili również służbę w cesarskim rycerstwie.
Historia rodu.
Za protoplastę rodu uznaje się Hansa im Hof (ur. 1260 zm. 1341), członka rady miasta Lauingen. Potomkowie Imhofa wzbogacali się dzięki pełnieniu wysokich funkcji w miejskich urzędach oraz handlu. Z Lauingen ród osiedlał się w miastach Frankfurt, Kolonia i Strasburg, w których zakładał nowe oddziały handlowe i składy. W 1381 Imhoffowie byli już potężnym rodem, który zbudował własne szlaki handlowe łączące Wenecję, Norymbergę i północne miasta Niemiec z Europą Wschodnią.
W 1441 Imhoffowie zdominowali w Wenecji Izbę Handlową, dzięki czemu wzbogacali się na handlu przyprawami, wschodnimi jedwabiami, płótnami, winami, węglem, wyrobami stalowymi, tytoniowymi, skórami i bronią. Od II połowie XV wieku Imhoffowie zaczęli inwestować w górnictwo, w tym również na Śląsku. Oprócz dotychczasowych biur handlowych w Wenecji, Salzburgu, Linzu, Pradze, Brnie, Ołomuńcu Imhoffowie stworzyli nowe składy w Neapolu, Aquili, Mesynie, Lyonie, Saragossie, Lizbonie, Antwerpii i Amsterdamie. W 1510 Imhoffowie założyli jedną z fabryk w Bari.
W 1505 trzech członków rodu w celach handlowych odbyło podróż do Indii. Od 1540 wzrastało znaczenie rodu, który zaangażował się w udzielanie pożyczek pieniężnych dla francuskiej, hiszpańskiej i portugalskiej korony oraz książąt Bawarii.
W 1565 Imhoffowie osiągnęli swoją największą potęgę. Sieć handlowa obejmowała m.in. miasta Lubekę, Kraków, Pragę, Wenecję, Aquilę, Lizbonę, Antwerpię i Amsterdam.
W XVI i XVII wieku znaczenie Imhoffów zaczyna maleć.

</doc>
